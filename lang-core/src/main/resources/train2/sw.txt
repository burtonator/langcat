https://sw.wikipedia.org/wiki/Ghana

Jamhuri ya Ghana ni nchi ya Afrika Magharibi inayopakana na Côte d'Ivoire (Ivory
Coast) upande wa magharibi, Burkina Faso upande wa kaskazini, Togo upande wa
mashariki, na Ghuba ya Guinea upande wa kusini.

Neno Ghana lina maana ya "Shujaa Mfalme", na lilikuwa chimbuko la jina “Guinea”
(kupitia kwa Kifaransa Guinoye), ambalo limetumika kurejelea pwani ya Afrika
Magharibi (na ambalo linatumika katika Ghuba ya Guinea).

Kabla ya ukoloni Ghana ilikaliwa na idadi ya watu wa kale, hasa wa Falme za
Akan, wakiwemo Waakwamu upande wa mashariki, Himaya ya Ashanti ya bara na falme
kadha wa kadha za Kifante, pia falme zisizo za Kiakan kama Waga na Waewe
waliokuwa pwani na bara.

Biashara na nchi za Ulaya ilistawi baada ya kukutana kwao na Wareno katika karne
ya 15, na Waingereza walianzisha nchi ya Gold Coast, chini ya himaya ya
Uingereza mwaka wa 1874.

Nchi ya Gold Coast ilijinyakulia uhuru kutoka kwa Uingereza mwaka wa 1957, ikawa
taifa la kwanza la Afrika Kusini mwa Sahara (Sub-Saharan Africa) kufanya hivyo

Ghana ni mwanachama wa mashirika mbalimbali ya kimataifa yakiwemo Jumuiya ya
Madola, Jumuiya ya Kiuchumi ya Afrika Magharibi, Umoja wa Afrika, na Umoja wa
Mataifa.

Ghana ni nchi ya pili baina ya nchi zinazozalisha mmea wa kakao ulimwenguni
kote, pia ni kiambo cha Ziwa Volta, ambalo ndilo ziwa kubwa zaidi ulimwenguni
kuundwa na binadamu.

Vilevile, Ghana ni nchi inayojulikana sana katika ulimwengu wa soka. Tarehe 16
Oktoba 2009, Ghana lilikuwa taifa la kwanza la Kiafrika kushinda Kombe la Dunia
la FIFA kwa walio chini ya umri wa miaka 20 (FIFA U-20 World Cup) kwa kushinda
nchi ya Brazil kwa mabao 4 kwa 3 kupitia mikwaju ya penalti.

Neno Ghana lina maana ya Shujaa Mfalme na lilikuwa jina la heshima walilopewa
wafalme wa Himaya ya Ghana nyakati za kale za Afrika Magharibi.

Kijiografia, Himaya ya Ghana inakadiriwa kuwa kilomita 800 500 miles (800 km)
kaskazini na magharibi mwa Ghana ya kisasa, na ilitawala majimbo katika eneo la
Mto Sénégal na mashariki kuelekea Mto wa Niger, katika maeneo ya sasa ya
Senegal, Mauritania na Mali.

Ghana lilichaguliwa kuwa jina rasmi la nchi ya Gold Coast nchi hii iliponyakua
uhuru mnamo tarehe 6 Machi 1957; hata hivyo, Ghana haikuweza kutangaza uhuru
wake kamili kutoka kwa Uingereza hadi tarehe 1 Julai 1960 ambapo pia nchi
ilianza kujulikana kama Jamhuri ya Ghana.

Ghana ni nchi ambayo inapatikana katika Ghuba ya Guinea, nyusi chache kaskazini
mwa Ikweta, jambo ambalo linaipa nchi hii hali ya joto. Nchi hii inapatikana
katika eneo la kilomita mraba 238,500 (maili mraba 92,085)238,500 km2 (92,085
sq mi). Eneo hili limezungukwa na Togo kwa upande wa mashariki, Cote d’Ivoire
upande wa magharibi, Burkina Faso upande wa kaskazini na Ghuba ya Guinea (Bahari
ya Atlantiki) upande wa kusini. Laini ya Greenwich Meridian hupita ndani ya
Ghana, katika jiji la viwanda la Tema. Kijiografia Ghana inapatikana karibu
zaidi ya sehemu ya “katikati” mwa ulimwengu kuliko nchi yoyote ile ingawa sehemu
halisi ya katikati, (0°, 0°) inapatikana katika Bahari ya Atlantiki kwa
makadirio kilomita 614 (maili 382) 614 km (382 mi) kusini mwa Accra, Ghana,
katika Ghuba ya Guinea.

Ghana imegawiwa katika maeneo ya utawala kumi, ambayo yamegawiwa zaidi katika
wilaya 138, kila moja ikiwa na Bunge la Wilaya (District Assembly). Chini ya
wilaya kuna aina kadhaa za mabaraza, yakiwemo mabaraza 58 ya miji au maeneo,
mabaraza 108 ya kanda na mabaraza 626 ya maeneo. Kamati za vitengo 16,000 huwa
katika daraja ya chini zaidi.

Kuna ushahidi kutoka kwa maarifa ya mambo ya kale ambao unaonyesha kwamba watu
wameishi katika eneo linalojulikana siku hizi kama Ghana kutoka karibu miaka ya
1500 KK (Kabla ya Kristo).

Licha ya hayo, hakuna ushahidi wa kuonyesha kuwa wakazi hao wana uhusiano na
wale wa eneo hili kwa sasa. Kwa mujibu wa mapokeo simulizi, mengi kati ya
makabila ya Ghana, leo kama vile watu wa chimbuko la makabila kadhaa kama
Waakan, Waga na Waewe, walifika Ghana mnamo karne ya 13.

Wahamiaji Waakan walihama kuelekea kusini na kuanzisha mataifa kadhaa, likiwemo
lile la kwanza la himaya kuu ya Akan ya Wabono, ambayo kwa sasa inajulikana kama
eneo la Brong Ahafo nchini Ghana.

Sehemu kubwa ya eneo la sasa la kusini na kati mwa Ghana ilikuwa imeungana chini
ya Himaya ya Ashanti ya Waashanti, tawi la Waakan wa karne ya 16.

Utawala wa Waashanti ilihudumu mwanzoni kama mtandao mlegevu kabla ya kuwa
ufalme ulioungana huku ukiwa na urasimu ulioendelea na wenye uchanganuzi mkubwa
uliokuwa na makao yake Kumasi. Inasemekana kuwa katika kilele chake,
Waasantehene wangeweza kutuma askari 500,000 vitani na kuwa na ushawishi wa
kijeshi wa kiwango fulani juu ya majirani wake wote.

Waga walianzisha muungano wenye ufanisi mnamo 1500 na Wagonja, Wadagomba na
Wamamprusi, pia walipigania uwezo wa kisiasa katika miaka ya 1620.

Mawasiliano ya awali na Ulaya kutoka kwa Wareno, walioingia Ghana mnamo 1419,
yalizingatia upatikanaji wa dhahabu. Wareno walitua kwanza katika jiji la pwani
lililokuwa makazi ya ufalme wa Wafante na kuliita eneo hili Elmina, jina ambalo
linamaanisha “mgodi” kwa Kireno.

Mwaka wa 1481, Mfalme John II wa Ureno aliagiza Diogo de Azambuja kujenga Kasri
ya Elmina, ambayo ilikamilishwa mwaka uliofuata. Lengo lao lilikuwa kufanya
ubadilishanaji wa dhahabu, pembe za ndovu na watumwa, ili kuimarisha mamlaka yao
yaliyokuwa yanakua kwa kasi katika eneo hilo.

Kufikia mwaka wa 1598 Waholanzi walikuwa wameungana nao, na kujenga ngome katika
maeneo ya Komenda na Kormantsi. Mwaka wa 1637, waliiteka Kasri ya Elmina kutoka
kwa Wareno na vilevile Axim mwaka wa 1642 (Ngome ya Mtakatifu Antoni).

Wafanyabiashara wengine kutoka Ulaya walijiunga nao kufikia miaka ya kati ya
karne ya 17, hasa Waingereza, Wadenmarki na Waswidi. Wafanyabiashara Waingereza,
waliovutiwa na rasilimali katika eneo hilo, waliliita Gold Coast, (Pwani ya
Dhahabu), huku nao wafanyabiashara Wafaransa, wakivutiwa na mapambo waliyokuwa
wakivaa watu wa pwani, wakiliita eneo la sehemu ya magharibi “Côte d'Ivoire", au
Ivory Coast (pwani ya pembe za ndovu).

Zaidi ya ngome na kasri thelathini zilijengwa na wafanyabiashara Wareno,
Waholanzi, Waingereza na Wadenmarki.

Eneo la Gold Coast lilijulikana kwa karne nyingi kama ‘Kaburi la Mtu Mweupe’ kwa
sababu wengi kati ya Wazungu walioenda huko kutoka Ulaya walikufa kutokana na
malaria na magonjwa mengine ya eneo la hari.

Baada ya Waholanzi kuondoka mwaka wa 1874, Uingereza iliiweka Gold Coast chini
ya himaya yake. Kufuatia ushindi wa Uingereza mwaka wa 1896, hadi unyakuzi wa
uhuru mnamo Machi 1957, eneo la Ghana ya sasa ghairi ya sehemu ya Volta Region
(British Togoland), lilikuwa likijulikana kama Gold Coast.

Vita vingi vilitokea baina ya utawala wa kikoloni na baadhi ya mataifa ya eneo
hilo vikiwemo Vita vya 1806 vya Ashanti-Fante na mapambano ya kudumu ya
Waashanti dhidi ya Waingereza, ambayo yalikoma baada ya Vita vya Tatu baina ya
Waashanti na Waingereza (the third Ashanti-British War) (1900-1901).. ]

Hata chini ya utawala wa kikoloni machifu na watu wao walipinga mara kwa mara
sera za Waingereza; hata hivyo, ushawishi wa kupinga ukoloni ulikolea baada ya
Vita vya Pili vya Dunia. Mwaka wa 1947 chama kipya cha United Gold Coast
Convention (UGCC) kilitoa wito wa “utawala wa kujitegemea katika wakati mfupi
iwezekanavyo.”

Baada ya kuongezeka kwa maandamano mnamo 1948, wanachama wa chama cha United
Gold Coast Convention walikamatwa, akiwemo Waziri Mkuu na Rais wa baadaye, Kwame
Nkrumah. Baadaye, Nkrumah aliunda chama chake mwenyewe, the Convention People's
Party (CPP) ambacho kiliongozwa na usemi ‘serikali ya kujitegemea sasa’ (self
government now). Alianzisha kampeni ya ‘Vitendo Chanya’ na kupata ufuasi wa watu
wa sehemu za mashambani na wa daraja la wafanyakazi.

Kwa mara nyingine Nkrumah alishikwa na kuzuiliwa kwa kuwa msimamizi wa chama
ambacho kilisababisha ususiaji, migomo na vitendo vingine vya uasi wa raia.

Hata hivyo, baada ya kushinda wingi wa viti katika Bunge ya Kuunda Sheria mnamo
1952, Kwame Nkrumah aliachiliwa na kuchaguliwa kuwa Kiongozi wa Masuala ya
Serikali.

Baada ya mazungumzo na Uingereza, hatimaye tarehe 6 Machi 1957 saa sita usiku,
Kwame Nkrumah alitangaza Ghana kuwa “huru milele”.

Bendera iliyokuwa na rangi nyekundu, dhahabu, kijani kibichi na nyota nyeusi
ilikuwa bendera mpya mnamo 1957. Bendera hiyo iliundwa na Theodosia Salome Okoh,
na rangi nyekundu inawakilisha damu iliyomwagwa ili kupata uhuru, rangi ya
dhahabu inawakilisha ukwasi wa madini wa Ghana, ile ya kijani kibichi inaashiria
utajiri wa kilimo na ile nyeusi ni ishara ya Uhuru wa Waafrika.

Huku ikiundwa kutoka kwa muungano wa maeneo ya Gold Coast na British Togoland
kufuatia matokeo ya kura ya maoni ya watu yaliyodhaminiwa na Umoja wa Mataifa
mnamo 1956, Ghana ilikuwa nchi ya kwanza ya Afrika Kusini mwa Sahara kunyakua
uhuru mnamo 1957.

Kwame Nkrumah, Waziri Mkuu wa kwanza na baadaye Rais wa nchi ya sasa ya Ghana,
hakuwa tu kiongozi wa Kiafrika wa kupigana dhidi ya ukoloni ila alikuwa pia mtu
aliyekuwa na ndoto ya muungano wa Afrika ambayo haingejipata katika ukoloni
mamboleo. Alikuwa kiongozi wa serikali ya kwanza Afrika kukuza Muungano wa
Waafrika (Pan-Africanism), wazo ambalo alilipata wakati wa masomo yake katika
Chuo Kikuu Cha Lincoln lililoko Pennsylvania (Marekani), wakati ambapo Marcus
Garvey alikuwa anapata umaarufu kwa harakati zake za “Back to Africa Movement."
Aliunganisha ndoto za Macus Garvey na zile za mwanachuo mashuhuri Mmarekani
Mweusi W.E.B. Du Bois ili kuandaa Ghana kisasa.

Kanuni za Ghana za uhuru na haki, usawa na elimu ya bure kwa wote, bila kujali
kabila, dini au mila, zinatokana na utekelezaji wa wazo la Pan-Africanism.

Ingawa lengo lake la muungano wa Afrika halikuwahi kuafikiwa, Osagyefo Dr. Kwame
Nkrumah, kama ajulikanavyo sasa, alishiriki kwa kiwango kikubwa katika
kuzinduliwa kwa Shirika la Umoja wa Afrika, ambalo lilifuatwa mnamo 2002 na
Umoja wa Afrika (African Union). Ingawa Nkrumah aliheshimika sana ng’ambo,
hakuwa akipendwa katika masuala ya ndani ya nchi.

Hakufeli tu kuanzisha uchumi wa viwanda, ila hata sera zake hukusu uchumi
ziliishia kuifanya nchi ya Ghana kuwa maskini kuliko ilivyokuwa wakati wa kupata
uhuru. Mafanikio yake yalikuwa kutambuliwa na raia wa Ghana wakati wa
maadhimisho ya kuzaliwa Centenary wake na siku aliliweka kama likizo umma nchini
Ghana.

Hatimaye Nkrumah aliondolewa madarakani na jeshi alipokuwa ng’ambo mnamo
Februari 1966, na mabadiliko hayo yalikaribishwa na wengi wa wakazi wa Ghana.
Inaaminika na wengi wa wachanganuzi wa masuala ya kisiasa kwamba shirika la
Marekani la Central Intelligence Agency (CIA) lilihusika na mapinduzi hayo,
lakini wazo hilo halijawahi kuthibitishwa.

Mfululizo wa baadaye wa mapinduzi kati ya 1966 na 1981 uliishia kwa kuingia
madarakani kwa Liuteni wa Jeshi la Wanahewa (Flight Lieutenant) Jerry Rawlings
mwaka wa 1981.

Mabadiliko hayo yalisababisha kusimamishwa kwa katiba ya nchi mnamo 1981 na
kupigwa marufuku kwa vyama vya kisiasa. Uchumi ulishuka sana punde baadaye, na
Waghana wengi walihamia nchi zingine. Ingawa wengi wa Waghana waliohama walienda
Nigeria, serikali ya Nigeria iliwarudisha Ghana karibu Waghana milioni moja
mwaka wa 1983.

Punde baadaye, Rawlings aliafikiana na shirika la International Monetary Fund
juu ya mkataba wa mpango wa maendeleo (structural development plan) na kubadili
sera nyingi za awali za uchumi na hivyo uchumi ukaanza kukua.

Katiba mpya iliyorudisha mfumo wa siasa za vyama vingi ilitangazwa mwaka wa
1992, na Rawlings alichaguliwa kuwa Rais na tena mwaka wa 1996. Katiba ya mwaka
wa 1992 ilimzuia kuwania kiti hicho kwa muhula wa tatu, kwa hivyo chama chake,
National Democratic Congress, kilimchagua Makamu wake wa Rais, John Atta Mills,
kuwania urais dhidi ya vyama vya upinzani.

Huku akishinda uchaguzi wa mwaka 2000, John Kufuor wa chama pinzani cha New
Patriotic aliapishwa kama Rais mnamo Januari 2001, na kumshinda tena Mills mwaka
wa 2004; hivyo kuhudumia kama Rais kwa mihula miwili.

Mwaka wa 2009, John Atta Mills alichukua mamlaka huku kukiwa na tofauti ndogo
sana ya kura 40,000 ambazo ni 0.46% kati ya chama chake, National Democratic
Congress, na kile cha New Patriotic Party, tukio hili likiwa la pili la
ubadilishanaji wa mamlaka kutoka kwa kiongozi mmoja aliyechaguliwa kihalali kwa
mwingine, na hivyo kuimarisha hadhi ya Ghana kama demokrasia iliyo imara.

Kwa mujibu wa Fahirisi ya Mataifa Yaliyoanguka (Failed States Index), Ghana
inaorodheshwa katika nambari ya 53 baina ya mataifa ambayo hayajaanguka huku
likiorodheshwa kwa nafasi ya pili baina ya mataifa ya Afrika baada ya Mauritius.
Taifa la Ghana liliorodheshwa katika nafasi ya 124 baina ya nchi 177 katika
fahirisi hii na liliainishwa kama taifa la wastani. Vilevile, nchi ya Ghana imo
katika nafasi ya 7 baina ya nchi 48 za Afrika zilizo Kusini mwa Sahara katika
fahirisi ya mwaka wa 2008 ya Ibrahim Index of African Governance ambayo
ilitokana na hakiki za mwaka wa 2006. Fahirisi ya Ibrahim ni kipimo chenye
uchanganuzi mwingi kuhusu maswala ya utawala barani Afrika, kinachotokana na
maswala ya mabadiliko tofautitofauti ambayo huashiria kufuzu kwa serikali wakati
wa kutoa huduma muhimu za kisiasa kwa wananchi wao.

Serikali: Taifa la Ghana lilianzishwa kama demokrasia ya bunge wakati wa kupata
uhuru mnamo mwaka wa 1957, ikifuatiwa na ubadilishanaji wa serikali za kijeshi
na za kiraia. Mnamo Januari 1993, serikali ya kijeshi iliondoka na kuipisha
Jamhuri ya Nne baada ya uchaguzi wa urais na ubunge mnamo mwisho wa mwaka wa
1992. Katiba ya 1992 inagawa mamlaka kati ya Rais, Bunge, Baraza la Mawaziri,
Baraza la Taifa na mahakama huru. Serikali huchaguliwa na upigaji kura wa haki
kwa wote; ingawa bunge halina uwiano kabisa kwani wilaya zilizo na watu wachache
hupata wawakilishi wengi kwa kila mtu zikilinganishwa na wilaya ambazo zina
idadi ya juu ya wakazi.

Mfumo wa Mahakama: Mfumo wa kisheria unatokana na ule wa Uingereza yaani British
common law, sheria za kimila (kitamaduni), na katiba ya mwaka wa 1992. Daraja za
mahakama hujumuisha Mahakama Kuu ya Ghana (mahakama ya juu zaidi), Mahakama za
Rufaa na Mahakama Kuu za Kisheria. Chini ya mahakama hizi kuna mahakama za
kuzunguka, mahakama za hakimu, na mahakama za kitamaduni. Taasisi zingine zisizo
chini ya sheria ni pamoja na mahakama za umma. Tangu unyakuzi wa uhuru, mahakama
zimekuwa huru kwa kiwango fulani; uhuru huu unaendelea chini ya Jamhuri ya Nne.
Mahakama za chini zinadhahirishwa na kupangwa upya chini ya utawala wa Jamhuri
ya Nne.

Siasa: Vyama vya kisiasa vilihalalishwa katikati mwa mwaka wa 1992 baada ya
kupigwa marufuku kwa miaka kumi. Kuna vyama vingi vya kiasisa chini ya Jamhuri
ya Nne; hata hivyo vile vikubwa ni National Democratic Congress kilichoshinda
uchaguzi wa urais na ubunge mnamo 1992, 1996 na 2008; New Patriotic Party, chama
kikubwa cha upinzani kilichoshinda uchaguzi wa mwaka wa 2000 na ule wa 2004;
People’s National Convention, na Convention People’s Party, ambacho kilichukua
mahali pa chama cha awali cha Kwame Nkrumah kilichokuwa na jina lilo hilo.

Mahusiano ya Kigeni: Tangu unyakuzi wa uhuru, Ghana imefuata kwa dhati mwelekeo
wa kutojiunga na upande wa kikapitalisti au ule wa kikomunisti (nonalignment) na
pia siasa zinazopendelea siasa za umoja wa Afrika (Pan-Africanism); mawazo
ambayo yanahusishwa na rais wa kwanza, Osagyefo Dr. Kwame Nkrumah. Nchi ya Ghana
inapendelea ushirikiano wa kimataifa na wa kikanda wa kisiasa na wa kiuchumi, na
ni mwanachama mwenye mashuhuri wa Umoja wa Mataifa na Umoja wa
Afrika.[onesha uthibitisho]

Wanadiplomasia na wanasiasa wengi Waghana wana vyeo katika mashirika ya
kimataifa. Hawa ni pamoja na mwanadiplomasia Mghana na Katibu Mkuu wa zamani wa
Umoja wa Mataifa, Kofi Annan, Jaji wa Mahakama ya Kimataifa ya Jinai Akua
Kuenyehia, na rais wa zamani Jerry Rawlings, ambaye alichaguliwa kuwa mwenyekiti
wa Jumuiya ya Kiuchumi ya Mataifa ya Afrika Magharibi (Economic Community of
West African States).

Ingawa Ghana ni kiambo cha zaidi ya makabila 100 tofauti, haijashuhudia migogoro
ya kikabila ambayo imesababisha vita vya wenyewe kwa wenyewe katika nchi nyingi
za Kiafrika.

Makabila nchini Ghana ni Akan (ambalo linajumuisha Fante, Akyem, Ashanti, Kwahu,
Akuapem, Nzema, Bono, Akwamu, Ahanta na makabila mengine) 49.3%, Mole-Dagbon
15.2%, Ewe 11.7%, Ga-Dangme (likijumuisha Ga, Adangbe, Ada, Krobo na makabila
mengine) 7.3%, Guan 4%, Gurma 3.6%, Gurunsi 2.6%, Mande-Busanga 1%, makabila
mengine 1.4%, mengine (Wahausa, Zabarema, Wafula) 1.8% (sensa ya 2000).

Lugha rasmi ni Kiingereza; hutumika sana katika masuala ya serikali na biashara.
Lugha hiyo vilevile ndiyo inayotumika katika mafundisho ya elimu. Hata hivyo,
Waghana wengi pia huzungumza kwa kiasi lugha moja ya kikabila.

Ingawa wataalamu wengine wanasema nchini Ghana huzungumzwa zaidi ya lugha na
lugha ndogo 250, Ethnologue inaziorodhesha 79 tu (angalia pia orodha ya lugha za
Ghana). Lugha za asili za Ghana zimegawanywa katika jamii mbili ndogo kutokana
na jamii ya lugha za Kiniger-Kongo.

Lugha za jamii ndogo ya Kwa zinapatikana zaidi katika maeneo ya kusini mwa Mto
Volta, huku zile za jamii ya Gur zikipatikana katika eneo la kaskazini. Kikundi
cha Kwa, lugha ambayo huzungumzwa na takribani 75% ya wakazi wa nchi,
kinajumuisha lugha za Akan, Ga-Dangme na Ewe. Kikundi cha Gur kinajumuisha lugha
za Gurma, Grusi, na Dagbani.

Lugha tisa zina hadhi ya kuwa lugha zinazodhaminiwa na serikali: Akan, hasa
Ashanti Twi, Fanti, Akuapem Twi, Akyem, Kwahu, Nzema; Dagaare/Wale, Dagbani,
Dangme, Ewe, Ga, Gonja na Kasem.

Ingawa si lugha rasmi, Kihausa ndiyo lugha ya mawasiliano inayozungumzwa na
Waislamu wa Ghana.

Kwa mujibu wa sensa ya serikali ya 2000, mgawanyiko wa kidini ni: Wakristo 69%,
Waislamu 16%, dini asilia za Kiafrika 15%.

Kufikia mwaka wa 2009, matarajio ya urefu wa maisha (life expectancy) wakati wa
kuzaliwa ni takriban miaka 59 kwa wanaume na 60 kwa wanawake huku makisio ya
vifo vya watoto wachanga yakiwa 51 kwa watoto 1000 waliozaliwa hai .

Hesabu ya watoto wanaozaliwa pia ni takriban watoto wanne kwa kila mwanamke.
Kuna takriban madaktari 15 na wauguzi 93 kwa watu 100,000.

Soka ndiwo mchezo ulio na umaarufu zaidi nchini. Timu za kitaifa za soka ya
wanaume zinajulikana kama The Black Stars, the Black Satellites na the Black
Starlets na timu hizi hushiriki katika michuano mingi ikiwemo ile ya Kombe la
Mataifa ya Afrika, Kombe la Dunia la FIFA na Kombe la Dunia la FIFA kwa walio
chini ya miaka 20. Timu ya the Black Satellites ilishinda Kombe la Dunia la FIFA
kwa walio chini ya miaka 20 mnamo 2009 baada ya kushinda timu ya Brazili ya
Seleção. Kuna timu za soka kadhaa nchini Ghana za kutajika zaidi zikiwa Accra
Hearts ya Oak SC na Asante Kotoko baina ya zingine. Baadhi ya wachezaji wa soka
wa Ghana wanaojulikana katika daraja ya kimataifa au waliopata ufanisi katika
soka ya Ulaya ni Abedi Pele, Ibrahim Abdul Razak, Tony Yeboah, Anthony Annan,
John Paintsil, Asamoah Gyan, Samuel Osei Kuffour, Richard Kingston, Sulley
Muntari, Laryea Kingston, Stephen Appiah, Andre Ayew, Emmanuel Agyemang-Badu,
Dominic Adiyiah na Michael Essien.

Kufumwa kwa vitambaa ni kitengo muhimu cha utamaduni wa Ghana. Vitambaa hivi
hutumika kutengeneza mavazi ya kiasili na ya kisasa. Michoro na rangi tofauti
humaanisha vitu tofauti. Pengine Kente ndicho kitambaa mashuhuri zaidi baina ya
vitambaa vyote vya Ghana. Kente ni kitambaa cha sherehe cha Waashanti ambacho
kinatengenezwa kwa mkono kwenye kitanda cha mfumi. Vipande vya takribani inchi
nne kwa upana hushonwa pamoja ili kuwa vitambaa vikubwa zaidi. Vitambaa hivi
huwa katika rangi, ukubwa na namna tofautitofauti na huvaliwa wakati wa hafla
muhimu sana za kijamii au kidini.

Katika muktadha wa kitamaduni, kitambaa cha kente kina umuhimu zaidi ya vazi tu.
Ni uwakilishi wa kuonekana wa historia, na pia aina ya lugha iliyoandikwa kwa
kufuma. Neno Kente lina mizizi yake katika neno la Kitwi kenten ambalo lina
maana ya kikapu. Wasusi wa kwanza wa kente walitumia nyuzi za ukindu kufuma
vitambaa vilivyoonekana kama kenten (kikapu); na hivyo vilikuwa vinaitwa kenten
ntoma; kumanisha kitambaa cha kikapu. Jina la kiasili la Kiasante la kitambaa
hiki lilikuwa nsaduaso au nwontoma, kumaanisha “kitambaa kilichotengenezwa kwa
mkono kwenye kitanda cha mfumi”; hata hivyo neno kente ndilo hutumika zaidi na
watu wengi siku hizi. Aina nyingi tofauti za vipande vyembamba vya vitambaa
vinavyofanana na kente hufumwa na makabila mengi tofauti nchini Ghana kama Ewe,
Ga na mengine ya Afrika. Kente pia hupendwa na Waafrika wanaoishi katika nchi za
ng’ambo.

Nchi ya Ghana ina aina nyingi ya muziki wa kitamaduni na wa kisasa. Midundo hii
hutofautiana kutoka kabila moja hadi jingine na eneo moja hadi lingine. Muziki
wa Ghana unajumuisha aina nyingi tofauti za vyombo vya muziki kama vile ngoma za
talking drum ensembles, zeze ya goje na kinubi cha koloko, muziki wa jumba la
mfalme, ikiwemo miziki ya Waakan wa Atumpan, wa Waga wa mitindo ya Kpanlogo, na
marimba ya gogo itumikayo katika muziki wa Waasonko. Aina za muziki ambazo
zinajulikana zaidi kutoka Ghana ni Afro-jazz ambayo ilifumbuliwa na msanii
Mghana Kofi Ghanaba. na aina ya awali zaidi ya muziki wa kidunia inayoitwa
Highlife. Highlife ni muziki uliochimbuka katika miaka ya mwisho ya 1800 na
miaka ya mwanzo ya 1900 na kuenea kote Afrika Magharibi hasa Sierra Leone na
Nigeria. Katika miaka ya 1900 aina mpya ya muziki ilizinduliwa na vijana huku
ikiunganisha jinsi za Highlife, Afro-reggae, Dancehall na Hiphop. Mchanganyiko
huu huitwa Hiplife. Wasanii wa Ghana kama vile mwimbaji wa R&B na Soul Rhian
Benson, mwimbaji wa Highlife Kojo Antwi na msanii wa rap Tinchy Stryder (Kwasi
Danquah) wamekuwa na ufanisi wa kimataifa.

Bamaya Ngoma hii huchezwa na watu wa eneo la kaskazini mwa Ghana. Inasimulia
hekaya ya wakati wa ukame mkubwa. Miungu iliwaambia watu kuwa ukame huo ulikuwa
umeletwa na jinsi wanaume walikuwa wakiwakandamiza na kuwatweza wanawake.
Ilisema pia kwamba ukame ungeondolewa tu pale wanaume wangejizusha na kuchukua
majukumu waliyokuwa wamewatwika wanawake kwa kuvaa marinda na kushiriki katika
ngoma hii. Wanaume walipofanya hivi, mvua ilianza kunyesha. Kwa sasa ngoma hii
huchezwa wakati wa mavuno katika eneo la kaskazini magharibi mwa Ghana na
wanaume pamoja na wanawake wa Dagbani.

Adowa Ngoma ya watu wa Ashanti wa Ghana. Ngoma hii inatajika hasa kwa madaha na
weledi wa mzunguko wa wachezaji. Upigaji ngoma pia unasifika kwa weledi wa
mfuatano wa sauti zinazochanganyika na ngoma mbili za atumpan ambazo zinatumika
kama ngoma za kuongoza au ngoma simamizi. Ngoma hii ilikuwa awali ikichezwa
katika mazishi, lakini kwa sasa inachezwa pia katika tamasha za kila mwaka na
mikusanyiko ya kijamii.

Kpanlongo huchezwa na watu wa Ga wa Ghana. Ngoma hii ya Kpanlongo ambayo mara
nyingi huitwa “ngoma ya vijana,” ilianza kuchezwa punde tu baada ya unyakuzi wa
Uhuru wa Ghana kama aina ya muziki wa burudani jijini Accra. Kpanlongo huchezwa
kwa sasa kwa matukio yanayohusu maisha, tamasha na mikutano ya kisiasa.

Klama Huu ni muziki na ngoma ambayo inahusishwa na ibada za kubalehe kati ya
watu wa Krobo wa Ghana. Inasisitiza kusonga kwa madaha kwa mikono na miguu. Huku
wakipiga hatua ndogo kuambatana na muziki na wakigeuza vichwa kwa utaratibu
kuangalia chini, wacheza ngoma huwa mfano wa madahiro tulivu. Tofauti baina ya
hatua za wachezaji zinanuiwa kuonyesha uzuri wa wacheza ngoma. Mara kwa mara,
wachumba wanaotazama ngoma hii kutoka pembeni huzuru jamii ya msichana baada ya
sherehe kwa madhumuni ya kumposa msichana huyo.

Vyombo vya habari vya Ghana ni mojawapo ya vile vilivyo na uhuru zaidi barani
Afrika. Hapo awali, vilikuwa vimewekewa vizuizi vingi wakati wa mfululizo wa
mapinduzi ya serikali na viongozi wa jeshi. Sura ya 12 ya katiba ya 1992 ya
Ghana inatoa hakikisho la uhuru na kujisimamia kwa vyombo vya habari huku Sura
ya 2 ikizuia uthibiti.

Baada ya kujinyakulia uhuru, serikali na vyombo vya habari vimekuwa mara kwa
mara vikiwa na uhusiano ulio na mvutano, huku mashirika ya kibinafsi yakifungwa
wakati wa mapinduzi ya kijeshi na sheria kali ili kuzuia ukosoaji wa serikali.
Uhuru wa vyombo vya habari ulirejeshwa mnamo mwaka wa 1992, na baada ya uchaguzi
wa 2000 wa John Kufuor mivutano kati ya vyombo vya habari vya kibinafsi na
serikali ilipungua. Kufuor alikuwa mtetezi mkubwa wa uhuru wa vyombo vya habari
na alifuta sheria ya masingizio, ingawa alisisitiza kuwa ni lazima vyombo vya
habari vifanye kazi kwa uwajibikaji. Vyombo vya habari vya Ghana vimeelezwa kuwa
“baadhi ya vile visivyo na uthibiti mkubwa na serikali mwingi” barani Afrika,
huku vikifanya kazi vikiwa na masharti machache mno kwa vyombo vya habari vya
kibinafsi. Vyombo vya habari vya kibinafsi mara kwa mara hukosoa sera za
serikali. Vyombo vya habari vilifanya kazi kwa bidii wakati wa uchaguzi wa rais
wa Ghana wa mwaka wa 2008, na Chama cha Wanahabari wa Ghana (Ghanaian
Journalists Association (GJA)) kilimpongeza John Atta Mills kwa ushindi wake,
huku kikinuia kukuza uhusiano mwema baina ya vyombo vya habari na serikali.

Kwa sasa, Ghana ina shule za msingi 21,530, shule za upili za daraja ya chini
8,850, shule za upili za daraja ya juu 900, vyuo vya mafunzo vya umma, 52, vyuo
vya mafunzo vya kibinafsi, 5 vyuo vya elimu ya sanaa, 5 taasisi za umma ambazo
si vyuo vikuu, 4 zisizo chuo kikuu Msingi umma taasisi, 8 vyuo vikuu 4 na zaidi
ya taasisi za kibinafsi 45.

Mtaala wa daraja la upili la Senior High una masomo ya Lazima na yale ya
Kuchagua. Wanafunzi wanapaswa kuchukua masomo manne ya lazima ya Lugha ya
Kingereza, Hisabati, Sayansi ya Ujumla (yakiwemo masomo ya Sayansi, Kilimo na
Masomo ya maswala ya Mazingira) na Masomo ya Kijamii (uchumi, jiografia,
historia na serikali). Wanafunzi wa shule ya upili vilevile hufanya masomo
matatu ya kuchaguliwa kati ya matano yafuatayo: Mtaala wa Kilimo, Mtaala wa
Kijumla (chaguo la Sanaa au Sayansi), Mtaala wa somo la Biashara, Mtaala wa
Ufundi (Vocational Programme and Technical Programme).

Huku ikiwa na asilimia 83 ya watoto wake shuleni, kwa sasa nchi ya Ghana ni
baina ya nchi zilizo na viwango vya juu zaidi vya uandikishaji shuleni katika
eneo la Afrika Magharibi.

Uwiano wa wasichana na wavulana katika ujumla wa mfumo wa elimu ni 1:0.96, ambao
kwa nchi ya Afrika Magahribi, ni mafanikio makubwa. Kadiri ya watoto 500,000
hawaendi shuleni kwa sababu ya ukosefu wa mapato ya kuwezesha ujenzi wa shule,
kutoa vitabu vya kusoma vya kutosha na kutoa mafunzo kwa walimu wapya.

Chuo Kikuu cha zamani zaidi nchini Ghana, Chuo Kikuu cha Ghana, ambacho
kilianzishwa mnamo mwaka wa 1948, kilikuwa na takriban jumla ya wanafunzi 29,754
katika mwaka wa 2008. Tangu unyakuzi wa uhuru wa Ghana, nchi hii imekuwa
mojawapo ya vitovu vya elimu katika eneo la Afrika Kusini mwa Sahara na imekuwa
mwenyeji wa watu maarufu kama vile Rais Robert Mugabe wa Zimbabwe, Alhaji Sir
Dauda Jawara wa The Gambia na Cyprian Ekwensi wa Nigeria baina ya wengine. Chuo
Kikuu cha Sayansi na Teknolojia cha Kwame Nkrumah, ambacho ndicho chuo kikuu cha
pili kuanzishwa nchini Ghana, ndicho chuo cha kwanza cha masomo ya sayansi na
teknolojia nchini humo na katika ukanda wa Afrika Magharibi.

Ikiwa imejaliwa sana na maliasili, nchi ya Ghana ina mapato yanayokadiriwa
kupata kila mtu (per capita output) yaliyo mara mbili yakilinganishwa na yale ya
nchi zilizo maskini zaidi za Afrika Magharibi. Hata hivyo, Ghana imebakia
kutegemea kwa kiwango fulani biashara na usaidizi wa kimataifa na vilevile
shughuli za uwekezaji kutokana na Waghana wanaoishi nchi za ng’ambo. Karibu 28%
ya wakazi wanaishi chini ya mstari wa kimataifa wa umaskini wa dola za
kimarekani 1.25 kwa siku, na kwa mujibu wa wa Benki ya Dunia, kisio la mapato ya
kila mtu (per capita income) ya Ghana yamekuwa mara dufu lakini kwa shida kwa
miaka 45 iliyopita.

Nchi ya Ghana, ikijulikana kwa dhahabu yake katika enzi za ukoloni, bado ni kati
ya wazalishaji wakuu ulimwenguni wa dhahabu. Mauzo yake mengine nje ya nchi kama
vile kakao, mbao, umeme, almasi, bauxiti, na manganisi ni uzalishaji mkuu wa
fedha za kigeni. Kiwanja cha mafuta kinachoripotiwa kuwa na hadi pipa bilioni 3
(480,000,000 m3 3 billion barrels (480,000,000 m3) za mafuta mepesi
kiligunduliwa mnamo mwaka wa 2007. Utafutaji wa mafuta bado unaendelea na kiasi
cha mafuta kinaendelea kuongezeka.

Nguvukazi ya Ghana katika mwaka wa 2008 ilikuwa jumla ya watu milioni 11.5.
Uchumi unaendelea kutegemea sana kilimo ambacho huchangia 37% ya Pato la Taifa
na kutoa ajira kwa kwa 56% ya watu wanaofanya kazi, hasa wenye ardhi ndogo.
Sekta ya viwanda ni sehemu ndogo tu ya uchumi wa Ghana iliyochangia kwa ujumla
7.9% ya Pato la Taifa mnamo 2007.

Sarafu mpya ya Sidi ya Ghana iko imara kwa kiwango kikubwa na katika mwaka wa
2008 ilibadilishwa kwa ujumla kwa thamani ya dola moja ya marekani kwa Sidi 1.1
ya Ghana. Kodi ya Ongezeko la Thamani ni kodi ya matumizi itozwayo nchini Ghana.
Utaratibu huu wa kodi ambao ulianza mnamo 1998 ulikuwa wa kiwango kimoja lakini
tangu Septemba 2007 utaratibu wa viwango kadhaa ulizinduliwa.



https://sw.wikipedia.org/wiki/Kiswahili

Kiswahili ni lugha ya Kibantu yenye misamiati mingi ya Kiarabu (30%), lakini
sasa ya Kiingereza pia (10%), inayozungumzwa katika eneo kubwa la Afrika ya
Mashariki.

Lugha hii ina utajiri mkubwa wa misamiati, misemo, methali, mashairi, mafumbo,
vitendawili na nyimbo. Kiswahili hutumika kufundishia shuleni na kuna vitabu
vingi vilivyotungwa kwa kutumia lugha hiyo, vikiwa pamoja na vile vya hadithi,
hekaya au riwaya.

Lugha ilianza takriban miaka 800-1000 iliyopita katika mazingira ya vituo vya
biashara vya pwani ambako wafanyabiashara kutoka Uarabuni, Uajemi na Uhindi
walikutana na wenyeji Waafrika. Lugha kuu ya kimataifa ya biashara hiyo ilikuwa
Kiarabu.

Inaonekana ya kwamba lugha mpya ilijitokeza wakati wenyeji wa pwani, waliokuwa
wasemaji wa lugha za Kibantu, walipopokea maneno mengi hasa ya Kiarabu katika
mawasiliano yao. Kwa hiyo msingi wa Kiswahili ni sarufi na msamiati wa Kibantu
pamoja na maneno mengi ya Kiarabu. Imekadiriwa ya kwamba karibu theluthi moja ya
maneno ya Kiswahili yana asili ya Kiarabu.

Kando ya Kiarabu toka zamani pia kuna athira ya lugha mbalimbali kama Kiajemi,
Kihindi na Kireno.

Kuanzia karne ya 20 hadi sasa maneno mengi yamepokewa kutoka Kiingereza, na
katika Jamhuri ya Kidemokrasia ya Kongo Kifaransa, lakini pia kutoka lugha
nyingine, Kiarabu kikiwa mojawapo.

Kwa karne nyingi iliandikwa kwa herufi za Kiarabu (سواحلي sawaHili au لغة
سواحيلية lugha sawaHiliya).

Sarufi ya kwanza pamoja na kamusi iliandikwa mwaka 1848 na Dr. Ludwig Krapf huko
Rabai Mpya / Mombasa.

Kiswahili kilikuwa na lahaja nyingi kutokana na lugha mbalimbali za Kibantu
zilizochangia katika eneo husika.

Wakati wa ukoloni wa Uingereza lugha ilisanifishwa na Kamati ya kimaeneo ya
lugha ya Kiswahili kwenye msingi wa lahaja ya Unguja.

Hakuna hakika kuhusu idadi ya wasemaji wa lugha hiyo; idadi zinazotajwa
zinatofautiana.

Wasemaji wanaoitumia kama lugha ya kwanza hawapungui milioni 15-25, na wasemaji
wanaoitumia kama lugha ya pili ni zaidi ya milioni 40-70.

Idadi ya wasemaji wa lugha ya kwanza inakua haraka, kwa sababu lugha inaenea
katika maeneo ambapo lugha nyingine zilikuwa lugha kuu, na hasa katika miji ya
Tanzania imekuwa lugha kuu, badala ya lugha za kikabila, kutokana na
mchanganyiko wa watu hata ndani ya nyumba moja, kama vile wanapooana watu wa
makabila tofauti, jambo ambalo limekuwa la kawaida hasa Tanzania, ambayo
inaongoza kwa matumizi ya Kiswahili. Kwa watoto wengi kimekuwa lugha mama.

Kati ya nchi nyingine ambapo Kiswahili kinatumika kuna Kenya, Uganda,
Kongo-Kinshasa, Rwanda, Burundi, Msumbiji, Somalia na visiwa vya Bahari Hindi
kama Visiwa vya Ngazija (Komoro).

Kiasili Kiswahili kilikuwa lugha ya kwanza tu ya wakazi wa miji ya Waswahili
kwenye pwani, katika sehemu za pwani pia kijijini. Baada ya kuenea kimekuwa
lugha ya watu wengi mjini hasa Tanzania lakini pia Kenya.

Lugha hii leo imekuwa na umuhimu mkubwa duniani kwa jumla, na hasa Africa, kwa
sababu ya kuenea kwake nchi mbali mbali, na kukusanya kwake watu wa makabila na
nchi kadha wa kadha wakaweza kufahamiana kwa lugha moja, hasa ilivyokuwa ni
lugha mojawapo katika lugha kubwa za Africa ambazo zinachukuwa mahala pa lugha
za kigeni na Wakoloni, kama Kiarabu, Kiurdu, Kiebrania, Kireno na kadhalika.

Leo, imekuwa inatumiwa katika kusambaza habari katika vituo mbali mbali
ulimwenguni kama vile Sauti ya Amerika, BBC, Deutsche Welle, Monte Carlo, na
nchi nyinginezo za Uchina, Urusi, Irani na kwengineko.

Aidha, imekuwa ni mojawapo ya lugha muhimu zinazofundishwa katika vyuo vikuu
nchini Marekani, Uingereza, Ulaya bara, Urusi, Uchina, na barani Afrika.

Kuna mzaha unaosimuliwa hasa Tanzania: Kiswahili kilizaliwa Unguja, kilikua
Tanzania Bara, kikafa Kenya na kuzikwa Uganda. Hali halisi Kiswahili kina
maendeleo yake katika nchi hizo zote labda zaidi Kongo.

Kuna taasisi zinazolenga kukuza na kuimarisha Kiswahili kama vile Taasisi ya
Taaluma za Kiswahili (TATAKI) kwenye Chuo Kikuu cha Dar es Salaam pamoja na
idara za Kiswahili katika vyuo vikuu vingine vya Kenya na pia Uganda.

Nchini Tanzania kuna Baraza la Kiswahili la Taifa (BAKITA) na Baraza la
Kiswahili Zanzibar (BAKIZA) ilhali nchini Kenya kuna Chama cha Kiswahili cha
Taifa (CHAKITA). BAKITA na CHAKITA pamoja na wawakilishi kutoka Uganda wanaandaa
kuundwa kwa Baraza la Kiswahili la Afrika Mashariki (BAKAMA).

Uchunguzi wa Kiswahili huendelea pia katika idara za vyuo vikuu vingi duniani,
kwa mfano katika Institute National des Langues et Civilisations Orientales,
jijini Paris, Ufaransa. Matumizi yake ni kwa njia ya lahaja za Kingwana.

Kati ya shughuli muhimu za taasisi hizo, mojawapo ni kazi ya kukuza misamiati ya
Kiswahili yaani kutafuta maneno mapya au kupanua matumizi ya maneno yaliyopo ili
kutaja mambo ya maisha ya kisasa yaliyobadilika. Utunzi wa kamusi za Kiswahili
hupanua elimu hiyo.



https://sw.wikipedia.org/wiki/ISO_8601

ISO 8601 ni mfumo wa kimataifa uliokubaliwa kwa maelewano juu ya namna ya kutaja
tarehe na wakati.

Kimetolewa na Shirika la Kimataifa la Usanifishaji (kwa Kiingereza
"International Organization for Standardization (ISO)").

Pendekezo la kutaja tarehe ni muundo wa YYYY-MM-DD ambako Y ni mwaka (year), M
ni mwezi na D ni siku. Hivyo inapendekezwa kutaja tarehe 7 mwezi wa nane mwaka
2007 kama 2007-08-07 na kutosahau sifuri kama mwezi au siku ina namba moja tu.

Pendekezo la kutaja wakati ni muundo wa kutumia saa 24 kwa siku na kuandika
hh:mm:ss ambako h ni saa (hour), m ni dakika na s ni sekonde. Hivyo
inapendekezwa kutaja wakati wa saa tatu ya asubuhi na dakika thelathini na sita
na sekonde 47 kama 09:36:47. Hivyo 23:59:59 ni sekonde moja kabla ya saa sita
usiku.

Juma zahesabiwa katika kila mwaka kuanzia 1 hadi 52 au 53. Kwa sababu juma
halianzi pamoja na mwaka mpya azimio ni ya kwamba juma ile lenye Alhamisi ya
kwanza katika mwaka mpya itakuwa "juma no. 1". Itakuwa pia juma yenye tarehe 4
Januari ndani yake.

ISO 8601 yapendekeza pia kuhesabu Jumatatu kama siku ya kwanza katika wiki yaani
siku ya kwanza ya kazi kamili baada ya wikendi ya kimagharibi. Pendekezo hili
halilingani na mapokeo na historia ya juma yenyewe na mafundisho ya kidini hivyo
haliangaliwi mahali pengi au kutumiwa pamoja na hesabu ya kiutamaduni ya siku
zinazoanza juma kwa Jumapili.



https://sw.wikipedia.org/wiki/Kiingereza

Kiingereza ni lugha ya jamii ya Kigermanik cha Magharibi iliyokua nchini
Uingereza kwa muda wa miaka 1,400.

Leo, zaidi ya wasemaji milioni mia nne duniani wanazumgumza Kiingereza kama
lugha ya kwanza. Watu wengi zaidi wanazumgumza Kiingereza kama lugha ya pili,
kwa sababu ni muhimu sana kwenye nyanja za mawasiliano, sayansi na uchumi wa
kimataifa.

Lugha ya Kiingereza ilianzia huko Uingereza kutokana na kuingiliana kwa lugha
mbalimbali, hasa lugha za kale za Ujerumani, Denmark na Ufaransa.

Sehemu ya kusini ya kisiwa cha Britania ilikuwa ndani ya Dola la Roma hadi
mwanzo wa karne ya 5. Wenyeji walitumia lugha ya Kikelti pamoja na Kilatini cha
Waroma, hasa mjini.

Baada ya Waroma makabila kutoka Ujerumani wa kaskazini na Denmark walianza
kuvamia kisiwa hicho. Katika mwendo wa karne mbili waliteka sehemu kubwa ya
Britania isipokuwa sehemu za magharibi kama vile Cornwall na Wales na sehemu za
kaskazini walipoishi Waskoti.

Wavamizi walileta lugha zao za Kisaksoni na Kianglia (Ujerumani wa Kaskazini)
zilizounganika kuwa lugha ya Kiingereza cha Kale. Inaonekana ya kwamba wenyeji
walio wengi walianza kutumia lugha ya watawala wapya, wengine waliuawa au
walihamia sehemu zisizo chini ya Waanglia-Saksoni.

Lugha hii iliathiriwa mara mbili. Kwanza Wadenmark ndio waliojaribu kujenga
ufalme wao kisiwani. Waliteka sehemu za Uingereza ya Magharibi. Kiasi cha maneno
kutoka lugha yao kimeingia Kiingereza cha kale kama Wales.

Mwaka 1066 jeshi la Wanormani kutoka Ufaransa wa Kaskazini walivamia na kuteka
Uingereza. Wanormani walikuwa wa asili ya Skandinavia lakini walikuwa
wameshaanza kutumia lugha ya Kifaransa cha kale. Wanajeshi hao walikuwa mabwana
wapya wa Uingereza wakitumia Kifaransa chao cha Normandy.

Kwa karne kadhaa lugha mbili zilitumika kandokando: Kiingereza cha
Kianglia-Saksoni cha watu wa kawaida na kile Kifaransa cha Kinormandy cha tabaka
la watawala. Kwa jumla watawala walianza kutumia lugha ya raia lakini lugha hii
ilibadilika pia kwa kupokea maneno mengi kutoka Kifaransa. Kuna makadirio ya
kwamba zaidi ya theluthi moja ya maneno yote ya Kiingereza yana asili ya
Kifaransa.

Kipindi hiki cha kuingiliana kati ya Kifaransa cha mabwana na lugha ya kawaida
kilileta Kiingereza cha Kati. Hadi leo asili ya maneno kutoka Kijerumani na
Kifaransa ni wazi kabisa.

Mfano mzuri ni maneno tofauti ya wanyama kadhaa na nyama yao: ng'ombe huitwa
"cow" (sawa na Kijerumani wa Kaskazini "Kau") lakini nyama yake ni "beef"
(kutokana na neno la Kifaransa kwa ng'ombe "boeuf"); vilevile "sheep" kwa mnyama
kondoo na "mutton" kwa nyama yake (Kijerumani ya Kaskazini: "Schaap" -
Kifaransa: "mutton"), vilevile swine – pork (nguruwe) na calf – veal (ndama).

Wakulima wafugaji walitumia lugha yao kwa mnyama - mabwana wasiogusa mnyama
lakini hula nyama yake waliendelea kutumia neno la Kifaransa kwa ajili ya mnyama
yuleyule. Maneno yote mawili yaliingia katika Kiingereza cha Kisasa lakini kwa
mambo mawili tofauti.

Kiingereza cha Kisasa kimeanza na tafsiri ya Biblia ya William Tyndale; baadaye
na washairi wakuu kama William Shakespeare.

Teknolojia ya uchapaji vitabu ilisambaza lugha hii nchini kote na kupunguza
athira ya lahaja mbalimbali.

Wakati ule Kiingereza kilipokea pia maneno mengi kutoka lugha za Kilatini na
Kigiriki zilizokuwa lugha za taaluma na sayansi hadi karne ya 18 kote Ulaya.

Kiingereza cha Kisasa kimeendelea kurahisisha lugha. Lakini urekebisho wa
tahajia umeshindikana hadi leo hata kama kulikuwa na majaribio mbalimbali.
Kutokana na historia yake Kiingereza kimebaki na tahajia isiyolingana na
matamshi ya maneno.

Mwandishi George Bernhard Shaw alionyesha tatizo hilo kwa pendekezo la dhihaka
kwamba neno "fish" (samaki) liandikwe "ghoti": gh kama sauti ya "f" katika
"cough", o kama sauti ya "i" katika "women", na ti kama sauti ya "sh" katika
"nation".

Pamoja na Dola la Uingereza, lugha iliyo ilienea duniani kati ya karne ya 17 na
19.

Tangu karne ya 19 idadi kubwa ya wasemaji wa Kiingereza hawaishi tena Uingerezea
bali Marekani. Katika karne ileile Kiingereza kilikuwa lugha ya utawala katika
maeneo makubwa ya makoloni ya Dola la Uingereza.

Baada ya makoloni kuwa nchi huru mara nyingi Kiingereza kimeendelea kuwa lugha
rasmi za nchi hizo.

Kutokana na matukio hayo yote, na Marekani kujitokeza katikati ya karne ya 20
kama nchi tawala kisiasa, kiuchumi na kiteknolojia, Kiingereza kimekuwa leo
lugha ya kwanza ya mawasiliano duniani hata kama si lugha yenye wasemaji wengi
wa lugha ya kwanza.

Pia aina nyingi za Krioli na Pijini zimetokana na Kiingereza na kudumu hadi leo.

Kiingereza ni lugha rasmi pekee katika nchi za Uingereza, Marekani, Australia,
Nyuzilandi, Jamaica, na nchi nyingine.

Kiingereza ni lugha rasmi pamoja na lugha nyingine katika nchi nyingi, kwa mfano
Kanada (pamoja na Kifaransa), India (pamoja na Kihindi na lugha za majimbo),
Ireland (pamoja na Kigaelik), Philippines (pamoja na Kitagalog).

Kwa jumla ni lugha rasmi katika nchi karibu 60, mbali ya Umoja wa Mataifa na
Umoja wa Ulaya.

Nchi nyingi za Afrika zinatumia Kiingereza kama lugha rasmi, lakini ni Waafrika
wachache (isipokuwa Waafrika Kusini) wanaoitaja kuwa lugha ya kwanza kwao. Nchi
hizo ni Afrika Kusini, Ghana, Lesotho, Liberia, Kamerun, Kenya, Namibia,
Nigeria, Sierra Leone, Swaziland, Zambia na Zimbabwe.

Kiingereza kinazumgumzwa pia katika nchi nyingine za Afrika ambapo si lugha
rasmi. Lugha nyingi za Afrika zimekopa maneno ya Kiingereza. Maneno hayo
yamerekebishwa kulingana na sauti ya lugha nyingine, kwa mfano: Kiingereza:
train --> Kiswahili: treni.



https://sw.wikipedia.org/wiki/Marekani

Muungano wa Madola ya Amerika (kwa Kiingereza: United States of America),
inajulikana pia kama Marekani (kwa Kiingereza: United States, US, USA au
America), ni nchi inayopakana na Kanada na Meksiko katika Amerika ya Kaskazini,
mbali ya kuundwa pia na visiwa vya Hawaii.

Eneo la Marekani lina ukubwa wa kilometa mraba 9,826,675 na liko hasa katika
bara la Amerika Kaskazini kati ya Kanada upande wa kaskazini na Meksiko upande
wa kusini.

Marekani imeunganisha upana wote wa bara kutoka Bahari ya Atlantiki hadi
Pasifiki, ikigawanywa kwa majimbo 48 yanayojitawala.

Eneo hilo lagawiwa katikati na mto mkubwa Mississippi unaoanza mpakani kwa
Kanada na kuishia katika Ghuba ya Meksiko.

Jimbo la Alaska liko pia kwenye bara la Amerika Kaskazini upande wa kaskazini
kutoka Kanada kuelekea Urusi, lakini halipakani na jimbo lolote la Marekani.

Funguvisiwa ya Hawaii ni jimbo la visiwani katika bahari ya Pasifiki. Ni jimbo
la 50 na la mwisho mpaka sasa.

Maeneo ya ng'ambo ya Marekani ni visiwa kadhaa ambavyo ni maeneo ya Kimarekani
ingawa si sehemu ya jimbo lolote. Zamani yalikuwa kama makoloni hata kama
Marekani ilidai kutokuwa na ukoloni. Siku hizi maeneo haya yamepata viwango
mbalimbali vya kujitawala. Kwa kawaida maeneo haya huchagua pia wawakilishi kwa
ajili ya bunge la Marekani lakini wawakilishi hao si wabunge wa kawaida, bali
wana haki ya kusema na kushauri tu bila haki ya kupiga kura.

Nchi ilianza kama mkusanyiko wa makoloni ya Uingereza kwenye pwani ya mashariki
ya Amerika ya Kaskazini tangu karne ya 17. Walowezi kutoka Uingereza walijipatia
ardhi wakipigana na wenyeji Waindio.

Katika vita ya uhuru wa Marekani makoloni yalipata uhuru wao uliotangazwa mwaka
1776 na kukubaliwa na Uingereza baada ya vita mwaka 1783.

Baadaye Marekani ilipanua eneo lake hadi bahari ya Pasifiki ikatwaa ardhi ya
Maindio wazalendo, ikapokea wahamiaji wengi kutoka nchi zote za Ulaya pamoja na
watumwa walioletwa kutoka Afrika.

Vita vya wenyewe kwa wenyewe nchini Marekani vilipigwa kuanzia 1861 hadi 1865
kati ya majimbo ya kusini na majimbo ya kaskazini nchini Marekani. Sababu
mojawapo muhimu ya vita ilikuwa suala la utumwa. Majimbo ya kaskazini yaliwahi
kupiga utumwa marufuku lakini majimbo ya kusini yaliendelea na sheria
zilizoruhusu utumwa na matajiri wengi wa kusini walitegemea kazi ya watumwa.
Vita vilikuwa virefu na watu 650.000 walikufa, lakini mwishoni kaskazini
ilishinda.

Ingawa Muungano hauna lugha rasmi, majimbo yake 32 yanaipa hadhi hiyo lugha ya
Kiingereza, iliyo lugha ya kwanza kwa asilimia 80 ya wakazi.

Wakazi wengine wanatumia lugha nyingine nyingi, hasa kulingana na nchi ya asili
ya ukoo wao. Kati ya lugha hizo, inaongoza kwa mbali ile ya Kihispania (12%).

Nchini dini zote zina uhuru mkubwa, tena kwa asilimia 59 ya wakazi dini ina
umuhimu wa hali ya juu, tofauti na nchi tajiri nyingine duniani.

Asilimia 70.6 hivi ya wakazi wanafuata Ukristo katika mojawapo ya madhehebu
yake, hasa ya Uprotestanti (46.5%), ingawa ile kubwa zaidi ni Kanisa Katoliki
(20.8%).

Dini nyingine zina asilimia 4.7, na kati yake inaongoza ile ya Uyahudi (1.9%),
ikifuatwa na Uislamu (0.9%).



https://sw.wikipedia.org/wiki/Utamaduni

Utamaduni ni jinsi binadamu anavyokabili maisha katika mazingira yake. Hiyo
inajumlisha ujuzi, imani, sanaa, maadili, sheria, desturi n.k. ambavyo mtu
anajipatia kama mwanajamii.

Kama sifa maalumu ya binadamu, inayomtofautisha na wanyama, utamaduni ni suala
la msingi katika anthropolojia, ukihusisha yale yote yanayopokezwa katika jamii
fulani, kama vile lugha inayounganisha watu wanaohusika nao, fasihi,
mafungamano, ndoa, michezo, ibada, sayansi na teknolojia.

Kila utamaduni unabadilikabadilika mfululizo: ndani ya watu husika, baadhi
wanachangia na kuunga mkono mabadiliko, wakati wengine wanayakataa. Ujuzi mpya
na teknolojia, pamoja na mahitaji ya uchumi, ni kati ya mambo yanayosukuma zaidi
kubadili kiasi fulani utamaduni.

Neno la Kilatini lenye maana ya utamaduni ni Cultura ambalo lina usuli wake
katika neno colere, linalomaanisha "kulima, kustawisha". Neno hili
linafafanuliwa namna nyingi. Kwa mfano, mwaka 1952, Alfred Kroeber na Clyde
Kluckhohn walikusanya orodha ya vijelezi 164 vya neno hilo katika kazi yao:
Culture:a Critical Review of Concepts and Definitions.

Dhana hii ilipoibuka kwanza katika karne ya 18 na 19 barani Ulaya, ilimaanisha
mchakato wa kulima au kuboresha kilimo au kilimo cha mboga. Katika karne ya 19
dhana hii ilimaanisha kuboreshwa kwa mja kupitia elimu na hali kadhalika
ilimaanisha kutekelezwa kwa maazimio au maadili ya kitaifa.

Katikati ya karne ya 19, wanasayansi wengine walitumia dhana ya utamaduni
kurejelea uwezo wa kiubia wa binadamu.

Katika karne ya 20, "utamaduni" ulijitokeza kama dhana ya msingi katika somo la
Anthropolojia. "Utamaduni" ulihusisha mambo yote ya binadamu ambayo
hayakufungamana na maumbile.

Mwanafalsafa wa Ujerumani Immanuel Kant (1724-1804) aliibuka na ufafanuzi wa
binafsi wa "Falsafa ya mwangaza" akiulinganisha na dhana ya bildung: "kulingana
naye, enzi ya nuru ni kule kutoka kwa binadamu katika hali ya uchanga."
Alielezea ya kwamba hali ya uchanga haitokani na kukosa kuelewa bali hutoka
katika kukosa ujasiri wa kufikiria huria. Kutokana na hali hii ya woga wa
kiusomi, Kant alihimiza: Sapere aude, "thubuthu kuwa na hekima!"

Johann Gottfried Herder (1744-1803) alielezea ubunifu wa binadamu kuwa muhimu
kama kufikiria kwake ingawa hudhihirika katika njia mbalimbali. Herder
alipendekeza namna ya pamoja ya bildung: "kulingana na Herder, bildung ni “jumla
ya tajiriba ambazo hutoa utambulisho thabiti na dhana ya pamoja ya majaaliwa ya
watu.”

Mnamo mwaka 1795, mwanaisimu na mwanafalsafa Wilhelm Von Humboldt (1767-1835)
alitoa wito kuanzisha anthropolojia ambayo iunganishe mawazo ya Kant na Herder.
Katika enzi ya Kilimbwende, wasomi wa Kijerumani, hasa wale walioshughulikia
muungano wa kitaifa - kama vile mapambano ya kitaifa ya kuanzisha dola la
Ujerumani kutoka kwa vidola vidogovidogo na mapambano ya kitaifa ya makabila
madogo dhidi ya himaya ya Austria-Hungaria - walikuza dhana ya utamaduni ya
"mwonoulimwengu". Kulingana na shule hii ya mawazo, kila kabila lina
mwonoulimwengu wake ambao hauwezi kulinganishwa na mionoulimwengu ya makundi
mengine ya watu. Ingawa maoni hayo yalikuwa husishi kuliko maoni ya hapo awali,
mwelekeo huu kuhusu utamaduni bado ulikuwa na milinganisho ya "ustaarabu" na
"ushenzi" au tamaduni za "kikabila".

Mnamo mwaka 1860, Adolf Bastian (1826-1905) alipigania "umoja wa binadamu
kisaikolojia". Alipendekeza kwamba, mlinganisho wa kisayansi wa jamii zote za
binadamu udhihirishe mionoulimwengu tofauti inayojumuisha elementi sawa za
kimsingi. Kulingana na Bastian, jamii zote za binadamu zina "mawazo sawa ya
kimsingi" (Elementargedanken); tamaduni sawa au tofauti za "mawazo ya jadi"
(Volkergedanken), haya ni mabadiliko ya kienyeji yanayofanyiwa mawazo ya
kimsingi. Ufafanuzi huu umechangia pakubwa kuelewa utamaduni siku hizi. Franz
Boaz (1858-1942) alipata mafunzo katika utamaduni huu na ndiye aliyeyapeleka
mawazo haya Marekani alipohamia kutoka Ujerumani.

Katika karne ya 19, mshairi na mwandishi wa insha wa Uingereza Matthew Arnold
(1822-1888) alitumia neno utamaduni kumaanisha hali ya juu sana ya ubora wa
binadamu, bora zaidi iliyowahi kuwaziwa na kusemwa ulimwenguni." Dhana hii ya
utamaduni inaweza kulinganishwa na dhana ya Kijerumani ya bildung: “utamaduni
ukiwa ndio hali ya kutafuta ubora kupitia njia ya kufahamu kuhusu masuala yote
yanayotuhusu, yale bora ambayo yamewazwa na kusemwa ulimwenguni.”Kimsingi,
utamaduni ulirejelea maadili ya juu ya kiusomi na ambayo yalihusishwa na sanaa,
muziki wa kale na upishi wa hali ya juu. Kama fomu hizo zilikuwa Urbane
yanayohusiana na maisha, "utamaduni" ilikuwa kutambuliwa kwa "ustaarabu" (kutoka
lat. civitas, mji). Facet mwingine wa harakati alikuwa Romantic riba katika
Folklore, ambayo imesababisha kubaini "utamaduni" miongoni mwa wasio wasomi.
Tofauti hii ni mara nyingi wanaotambuliwa kama kwamba kati ya "high utamaduni",
yaani ile ya kundi tawala kijamii, na "Asili utamaduni". Kwa maneno mengine,
dhana ya "utamaduni" kwamba maendeleo katika Ulaya wakati wa 18 na 19 mapema ya
karne Ulaya speglas usawa ndani ya jamii.

Matthew Arnold alilinganisha "utamaduni" na "fujo"; Wazungu wengine wakiwaiga
wanafalsafa Thomas Hobbes na Jean-Jacques Rousseau walilinganisha "utamaduni" na
"hali ya maumbile au hali ya nyikani". Kulingana na Hobbes na Rousseau,
Waamerika asilia, ambao walitawaliwa na Wazungu kutoka Ulaya kuanzia karne ya
16, walikuwa wakiishi katika hali ya kimaumbile, ndipo ikaleta mlinganisho wa
"waliostaarabika" na "wasiostaarabika." Kwa mujibu wa mkabala huu wa mawazo
unaweza kuainisha nchi na mataifa katika yale yaliyostaarabika kuliko mengine au
watu waliostaarabika kuliko wengine.

Milinganisho hii ilichangia kuzua nadharia ya Udarwin wa kijamii (Social
Darwinism) ya Herhert Spencer na Maendeleo ya utamaduni (Cultural evolution) ya
Lewis Henry Morgan. Jinsi baadhi ya wakosoaji wanavyosema, kutofautisha tamaduni
za juu na za chini kwa kweli ni usemi wa mgogoro kati ya wasomi wa Ulaya na
wasio wasomi, na kutofautisha watu wastaarabu na wasio wastaarabu kwa kweli ni
usemi wa mgogoro kati ya madola ya kikoloni ya Ulaya na watawaliwa wao.

Wahakiki wengine wa karne ya 19, wakifuata mfano wa Rosseau, wamekubali huu
mgawiko wa utamaduni wa juu na wa chini; hata hivyo wameuona ubora na
uchangamano wa utamaduni wa juu unaochugua na kuharibu hali halisi ya kimaumbile
ya watu. Wahakiki hao walitilia mkazo muziki wa asili (jinsi unavyotolewa na
watu wanaofanya kazi) uliotumiwa kuelezea hali halisi ya maisha kwa upande
mwingine muziki wa zamani si wa halisi na umejaa uoza. Maoni hayo
yaliwadhihirisha watu wa kiasilia kama washenzi na wasiostaarabika wanaoishi
maisha halisi, ambayo si changamano, hayajabanangwa na mifumo ya kitabaka ya
kiubepari ya kimagharibi.

Mnamo mwaka 1870 Edward Taylor (1832-1917) aliyatumia mawazo haya ya utamaduni
wa juu na wa chini kupendekeza nadharia ya ukuaji wa dini. Kulingana na nadharia
hiyo, dini hukua kutoka mfumo wa kuabudu miungu hadi ibada ya Mungu mmoja.
Aliielezea dini kama jumla ya shughuli zinazozitambulisha jamii za kibinadamu.
Maoni hayo huchangia pakubwa kuelewa dhana ya utamaduni kwa sasa.</ref>

Ingawa wanaanthropolojia ulimwenguni huurejelea ufafanuzi wa Taylor, katika
karne ya 20 dhana ya utamaduni ilijitokeza kama mhimili wa Anthropolojia ya
Kimarekani, ambapo utamaduni ulifafanuliwa kama uwezo wa kiubia wa binadamu wa
kuainisha na kusimbika tajiriba zao kiishara na kuwasilisha kiishara tajiriba
zilizosimbikwa kijamii.

Anthropolojia ya Kimarekani imepangiliwa katika mawanda manne. Kila mojawapo
huchangia sana utafiti wa utamaduni. Mawanda yenyewe ni: anthropolojia ya
kibiolojia, isimu, anthropolojia ya kiutamaduni, na akiolojia. Utafiti katika
mawanda haya umewaathiri kwa kiwango fulani wanaathropolojia wanaofanya kazi
katika nchi zingine.

Sosholojia ya utamaduni inajihusisha na utamaduni unavyojitokeza katika jamii,
nao unaweza ama kutegemea ama kutotegemea mata (yaani majengo, vifaa n.k. ama
tunu, imani, taratibu n.k.). t.

Kutokana na athari ya watu kama Karl Marx, Emile Durkheim na Max Weber, aina hii
ya sosholojia ilitokea kwanza Ujerumani (1918–1933), ambapo wataalamu kama
Alfred Weber walitunga neno Kultursoziologie (kwa Kiingereza cultural
sociology), halafu katika nchi za lugha ya Kiingereza, hasa miaka ya 1960.

Nchini Uingereza, wanasosholojia na wasomi wengine walioathiriwa na Umarx, kama
vile Stuart Hall na Raymond Williams, walianzisha mafunzo ya kitamaduni.
Wakifuata nyayo za Walimbwende wa karne ya 19 walihusisha utamaduni na matumizi
ya bidhaa na mambo ya ziada (kama vile sanaa, muziki, filamu, chakula, michezo
na mavazi). Hata hivyo walielewa mitindo ya kula na ya anasa inaamuliwa na
mahusiano ya uzalishaji ambayo iliwafanya kuangazia zaidi mahusiano ya kitabaka
na mpangilio wa uzalishaji. Nchini Marekani mafunzo ya kitamaduni yaliangazia
pakubwa juu ya uchunguzi wa utamaduni pendwa yaani maana ya kijamii ya
uzalishaji kwa wingi wa bidhaa za matumizi na anasa. Dhana hii ilibuniwa na
Richard Hggart mnamo mwaka wa 1964 alipoanzisha mjini Birmingham Kituo cha
mafunzo ya kisasa ya kitamaduni.(Centre for Contemporary Cultural
Studies/CCCS).Tokea hapo kituo hicho kimehusishwa sana na Stuart Hall ambaye
alichukua mahali pa Hoggart kama mkurugenzi.

Kuanzia miaka ya 1970 na kuendelea, kazi aliyoasisi Stuart Hall pamoja na
wenzake Paul Wills, Dick Hebdige, Tony Jefferson na Angela McRobbie, waliunda
muungano wa kiusomi wa kimataifa. Uwanja huu ulipokua kuungana mawanda mengine
kama vile siasa ya kiuchumi,mawasiliano,sosholojia,nadharia ya kijamii,nadharia
ya kifasihi,nadharia ya vyombo vya habari,mafunzo ya filamu/video,anthropolojia
ya kitamaduni,falsafa,mafunzo ya makavazi, na sanaa ya historia ili kuchunguza
matukio ya kitamaduni au matini za kitamaduni. Katika uwanja huu watafiti
wanajikita juu ya namna tukio fulani linavyohusiana na masuala ya itikadi,
utaifa, ukabila, tabaka la kijamii, na/au jinsia. Mafunzo ya kitamaduni
yanahusisha maana na matendo ya kila siku ya maisha. Matendo haya yanahusisha
namna watu wanavyofanya vitu fulani( kama vile kutazama runinga, au kula) katika
utamaduni fulani. Uwanja huu huchunguza maana na matumizi watu huwekea vifaa na
matendo fulani. Hivi karibuni ,vile ubepari umeenea kote duniani(mchakato uitwao
utandawazi),mafunzo ya kitamaduni yameanza kuchanganua njia za kienyeji na za
kilimwengu za kupinga kutawaliwa na Magharibi.

Katika muktadha wa mafunzo ya kitamaduni,wazo la matini halihusishi tu lugha
iliyoandikwa bali huhusisha filamu,picha,fesheni, au mitindo ya nywele:matini za
mafunzo ya kitamaduni hujumuisha sanaa-baki za maana za utamaduni. Vilevile
uwanja huu hupanua dhana ya "utamaduni". "Utamaduni" kwa mtafiti wa mafunzo ya
kitamaduni hujumuisha utamaduni asilia wa juu( utamaduni wa makundi tawala ya
jamii) na utamaduni pendwa na maana na matendo ya kila siku. Mawili ya mwisho
ndiyo yanayotiliwa maanani na mafunzo ya kitamaduni. Mwelekeo zaidi na sasa ni
mafunzo ya utamaduni linganishi unaotokana na uwanja wa fasihi linganishi na
mafunzo ya kitamaduni.

Nako nchini Marekani Lindlof na Taylor wanasema ya kwamba mafunzo ya kitamaduni
yalikitwa katika utamaduni wa kiprigmatiki wa uliberali wa wingi". Aina ya
mafunzo ya utamaduni ya Marekani mwanzoni yalijihusisha zaidi na kuelewa namna
hadhira ingechukulia matumizi ya utamaduni wa umati.Kwa mfano wakereketwa wa
mafunzo ya utamaduni Marekani waliandika kuhusu vipengele vya kiliberali vya
fandom. Tofauti baina ya mitazamo ya Marekani na Uingereza sasa imefifia.
Watafiti wengine hasa katika mafunzo ya mwanzoni ya utamaduni Uingereza
wanatumia ruwaza za kimarx katika taaluma hii. Huu mtindo wa kufikiria una
athari kutoka kwa Shule ya Frankfurt,lakini athari kubwa inatoka kwa umarx
muundo wa Louis Althusser na wengineo. Mkazo wa umarx asili ni juu ya maana ya
uzalishaji . Ruwaza hii huchukua uzalishaji kwa wingi na hutambua uwezo/mamlaka
huwa miongoni mwa wale wanaotoa sanaa baki. Katika mtazamo wa kimarx,wale
wanaothibiti njia za uzalishaji (msingi wa uchumi) kimsingi ndiyo hutawala
utamaduni. Mielekeo mingine kuhusu mafunzo ya utamaduni kama vile mafunzo ya
ufeministi ya utamaduni,na maendeleo ya kimarekani katika taaluma yanajitenga na
wazo hili. Wanashutumu umarx kwa maana moja ya utamaduni ambayo inaaminiwa na
wote. Mielekeo isiyo ya umarx inapendekeza njia mbalimbali za kushughulikia
utamaduni wa sanaa-baki huathiri maana ya zao. Wazo hili linaelezewa vizuri
katika kitabu cha Paul du Gay na wengine, Doing Cultural Studies: The case of
Sony Walkman, ambacho kinapinga wazo kwamba wale wanaozalisha bidhaa huthibiti
maana ambazo watu huhusisha nazo. Mchanganuzi wa kifeministi wa utamaduni,
mwananadharia na mwanahistoria wa sanaa Griselda Pollock alichangia katika
mafunzo ya utamaduni akitumia mitazamo ya sanaa historia,saikolojiachanganuzi.
Mwandishi Julia Kristeva ana ushawishi mkubwa akichangia kwa mafunzo ya
kitamaduni kupitia taaluma za sanaa na saikolojia changanuzi ya ufeministi wa
Kifaransa.

Tamaduni zinaathiriwa na nguvu zinazoleta mabadiliko na zile zinazopinga
mabadiliko. Nguvu hizi zina uhusiano na miundo ya kijamii na matukio halisi na
zinajihusisha katika kuendeleza mawazo na matendo ya kitamaduni ndani ya miundo
ya sasa ambayo nayo inabadilika. (Tazama umuundo.)

Mizozo ya kijamii na maendeleo ya kiteknolojia yanaweza kusababisha mabadiliko
katika jamii kwa kubadili mikikimikiki ya kijamii kwa kukuza ruwaza mpya za
utamaduni kwa kuwezesha tukio zalishi. Hii mihamisho ya kijamii huweza
kuandamana na mihamisho ya kiitkadi na aina nyingine za mabadiliko ya
kitamaduni. Kwa mfano muungano wa kifeministi wa Kimarekani ulihusisha matendo
mapya yaliyosababisha uhamisho katika mahusiano ya kijinsia,kubadilisha jinsia
na miundo ya kiuchumi. Hali ya kimazingira inaweza kuchangia. Mabadiliko
huhusisha kufuata nguli wa kienyeji katika filamu. Kwa mfano,misitu ya kitropika
ilirejea tena mwishoni mwa enzi ya theluji.mimea iliyofaa kwa kufugwa
ilikuwepo,ikasababisha kuvumbuliwa kwa kilimo,ambacho kilisababisha uvumbuzi wa
kitamaduni na mihamisho ya mikikimikiki ya kijamii.

Tamaduni huathirika kutoka nje kupitia kwa mwingiliano baina ya jamii,ambazo pia
zinaweza kutoa—au kuzuia---mihamisho ya kijamii na mabadiliko katika matendo ya
kitamaduni. Vita au ushindani juu ya rasilimali unaweza kuathiri maendeleo ya
kiteknolojia na mikikimikiki ya kijamii. Kuongezea,mawazo ya kitamaduni yanaweza
kuhama kutoka jamii moja hadi nyingine kupitia kwa kuenea na kwa mabadiliko ya
uigaji wa utamaduni Fulani. Katika kuenea hali ya kitu(siyo lazima maana yake)
hutoka utamaduni mmoja hadi mwingine. Kwa mfano,hamburgers ambazo ni za kawaida
Marekani,zilionekana kuwa ngeni zilipoanzishwa Uchina. "Kuenea kunakoacha
athari” (kubadilishana mawazo) hurejelea elementi za utamaduni mmoja kusababisha
kuwepo kwa uvumbuzi au kusambazwa.kwa mwingine. "Ukopaji wa moja kwa moja” kwa
upande mwingine hurejelea kuenea kwa kiteknolojia au kuenea kunakoonekana kutoka
utamaduni mmoja hadi mwingine. Nadharia ya kuenea kwa uvumbuzi huwasilisha
ruwaza ya utafiti ya kwa nini na lini watu na tamaduni huasilisha mawazo
mapya,matendo na bidhaa.



https://sw.wikipedia.org/wiki/Tanzania

Imepakana na Uganda na Kenya upande wa kaskazini, Bahari Hindi upande wa
mashariki, Msumbiji, Malawi na Zambia upande wa kusini, Kongo, Burundi na Rwanda
upande wa magharibi.

Eneo lina kilometa za mraba 947,303 (nchi ya 31 duniani); maji ya ndani
yanachukua asilimia 6.2.

Idadi ya watu kwa mujibu wa sensa ya mwaka 2012 walikuwa 44,928,923 (nchi ya 30
duniani) kutoka 34,443,603 waliohesabiwa katika sensa ya mwaka 2002.

Tanzania ni nchi kubwa zaidi kati ya wanachama wa Jumuiya ya Afrika ya
Mashariki.

Mji mkuu ni Dodoma (wenye wakazi 410,956), lakini makao makuu ya serikali bado
yapo Dar es Salaam, jiji kubwa zaidi, lenye watu zaidi ya milioni 4,364,541.

Majiji mengine ni kama vile Mwanza (706,543), Arusha (416,442), Mbeya (385,279),
Morogoro (315,866)Tanga (273,332), Kahama (242,208), Tabora (226,999) na
Zanzibar (223,033).

Mito inaelekeza maji yake katika Bahari ya Hindi mashariki mwa nchi, lakini
mingine inachangia Mto Zambezi kupitia Ziwa Nyasa, michache Bahari ya Kati
kupitia Ziwa Victoria na mto Naili, mingine tena Bahari Atlantiki kupitia Ziwa
Tanganyika na mingine inaishia katika mabonde kama ya Ziwa Rukwa.

Jina "Tanzania" limeundwa kutokana na majina ya TANganyika na ZANzibar (pamoja
na athira ya jina la kale la "Azania").

Nchi hizo mbili zilikuwa zote chini ya utawala wa Uingereza hadi kupata uhuru
lakini hazikuwa makoloni ya kawaida.

Zanzibar ilikuwa na hali ya nchi lindwa kutokana na mikataba kati ya masultani
wa Zanzibar na Ufalme wa Muungano (Uingereza).

Tanganyika iliwahi kuwa sehemu ya Afrika ya Mashariki ya Kijerumani hadi Vita
Kuu ya Kwanza ya Dunia halafu ikawa chini ya Uingereza kama eneo la kudhaminiwa
kutokana na azimio la Shirikisho la Mataifa iliyoweka Tanganyika katika ngazi
"B" ya maeneo ya kudhaminiwa.

Tanganyika na Zanzibar zilikuwa nchi mbili tofauti hadi 1964, zilipoungana na
kuwa Jamhuri ya Muungano wa Tanzania. Hapo kiongozi wa Tanganyika Mwalimu Julius
Kambarage Nyerere alipata kuwa Rais wa kwanza na kiongozi wa mapinduzi ya
Zanzibar Abedi Amani Karume akawa Makamu wa Kwanza wa Rais.

Tanzania, chini ya Rais wa awamu ya pili Ali Hassan Mwinyi (1985-1995) iliruhusu
mfumo wa vyama vingi vya siasa Tanzania na kuanza mpango wa kurekebisha uchumi
kuendana na masharti ya Benki ya Dunia na Shirika la Fedha Duniani.

Rais wa awamu ya tatu, Benjamin Mkapa (1995-2005) aliendeleza mfumo wa uchumi wa
soko huria ambapo mashirika ya umma yanabinafsishwa.

Tarehe 21 Desemba 2005 Jakaya Kikwete aliapishwa kuwa Rais wa nne wa taifa
(2005-2015), naye aliendeleza sera za watangulizi wake akitokea chama hichohicho
cha CCM.

Muundo wa uongozi na utawala katika kipindi cha ukoloni ulizingatia mgawanyo wa
madaraka baina ya mihimili mitatu ya dola yaani utawala, bunge na mahakama.

Mgawanyo huu umeainishwa katika katiba ya Jamhuri ya Muungano wa Tanzania Ibara
ya 4(1).

Tangu uhuru, mgawanyo wa madaraka na uhusiano miongoni mwa mihimili hiyo
uliimarishwa ipasavyo kwa kuzingatia wakati, mahitaji ya demokrasia na misingi
ya utawala bora.

Mgawanyo wa kiutawala wa Tanzania unafuata Katiba ya nchi I 2.2. Tanzania
imegawiwa kwa mikoa 31. Kila mkoa huwa na wilaya ndani yake. Jumla ya wilaya ni
169, ambazo kati yake 34 ni miji.

Watu wa Tanzania hawaenei sawasawa. Katika maeneo makavu sana, kuna mtu mmoja tu
kwenye kilomita ya mraba (1/km²), lakini sehemu zenye rutuba za bara, kuna watu
51 kwa kila kilomita ya mraba. Hatimaye huku Unguja kuna watu 134 kwa kilomita
ya mraba na katika Mkoa wa Dar es Salaam ni 3,133 kwa kilomita ya mraba.

Jamii nyingi za watu zimeishi na kushirikiana katika eneo la Tanzania bara kwa
milenia nyingi.

Baadhi ya jamii zilizovamiwa zilipigana na kuwazuia wahamiaji wasiendelee kuteka
maeneo mengine, kufikia mwaka 1884, wakati Wajerumani walipoanza harakati za
kufanya sehemu hii ya Afrika kuwa koloni lao, kulikuwa na makabila zaidi ya 120
katika eneo la Tanzania bara.

Kuna makabila 125 hivi. Makabila yenye watu zaidi ya milioni moja ni Wasukuma,
Wanyamwezi, Wachaga, Waha, Wagogo, Wahaya, Wajaluo na Wamakonde.

Idadi kubwa sana ya Watanzania ni wa jamii ya Wabantu (k.m. Wazaramo, Wagogo,
Wasukuma, Wahaya, Wachaga, Wapare na Wapogoro).

Nje ya hao, kuna Waniloti, kwa mfano Wamasai na Wajaluo ambao wengi wao zaidi
wanaishi Kenya.

Kundi lingine ni makabila ya Wakushi wanaoishi kaskazini mwa Tanzania; hao ni
makabila ya Wairaqw, Wafiome na Wasi.

Kuna vikundi viwili vya Wakhoisan wanaofanana na makabila ya Botswana na
Namibia; majina yao ni Wasandawe na Waburunge.

Hatimaye kuna Wahadzabe wachache ambao utafiti wa DNA umeonyesha hivi karibuni
wana uhusiano wa asili na Watwa wa nchi za Afrika ya Kati.

Pia kuna asilimia ndogo ya watu wenye asili ya nje ya bara la Afrika, kwa mfano
Wahindi, Waarabu, Waindochina, Wafarsi, Wachina na Waingereza. Hii ilisababishwa
na karne za mchanganyiko wa mahitaji ya biashara yaliofanywa na mabara ya Ulaya
na Asia hapo Afrika.

Nchini Tanzania kuna lugha za kikabila zaidi ya mia moja na ishirini, kwa kuwa
kila kabila lina lugha yake.

Kiswahili ndiyo lugha ya taifa na inazidi kuwa lugha mama kwa watoto wengi, hasa
mijini. Walau asilimia 90 za wakazi wanakitumia walau kama lugha ya pili.
Kiswahili ni mojawapo kati ya lugha za Kibantu: hii imesaidia sana kukubaliwa
kwa Kiswahili nchini, kwa sababu idadi kubwa ya Watanzania ni wasemaji wa lugha
za Kibantu.

Kiswahili kinatumika kama lugha baina ya watu wa makabila mbalimbali na kwa
mambo rasmi; kwa hiyo ni lugha rasmi ya dhati.

Baada ya uhuru, Kiingereza (iliyokuwa lugha ya kikoloni kabla ya uhuru)
iliendelea kutumika kwa mambo kadhaa rasmi na kwa elimu kuanzia sekondari, na
kwa hiyo ilichukuliwa kama lugha rasmi ya dhati pamoja na Kiswahili.

Sera mpya ya elimu inakusudia kufanya Kiswahili kuwa lugha ya kufundishia katika
ngazi zote kufikia mwaka 2024.

Nchi haina dini rasmi na katiba ya Tanzania inatangaza uhuru wa dini kwa wote.
Mara nyingi idadi ya wafuasi wa dini hutajwa kuwa theluthi moja Waislamu,
theluthi moja Wakristo na theluthi moja wafuasi wa dini za jadi. Lakini tangu
uhuru swali la dini ya wananchi halijaulizwa tena katika sensa, kwa hiyo kadirio
la theluthi-theluthi inawezekana ni zaidi azimio la kisiasa.

Usafiri nchini Tanzania ni hasa kwa njia ya barabara. Nyingine ni reli na ndege.
Kwenye maziwa makubwa na pwani ya Bahari Hindi kuna pia usafiri wa meli.

Hadi sasa idadi ya barabara za lami si kubwa. Kuna hasa njia nzuri kati ya Dar
es Salaam, Mbeya katika kusini-magharibi, Dodoma katika kitovu cha nchi, Arusha
/ Tanga katika kaskazini-mashariki. Kusini-Mashariki na Magharibi ya nchi kwa
jumla haina barabara nzuri na mawasiliano ni magumu.

Mashirika mawili ya reli yanayohudumia Tanzania: ni TRC (Shirika ya Reli
Tanzania - Tanzania Railways Corporation) na TAZARA (Tanzania-Zambia Railways
Corporation). TRC imetawala reli ya kati kuanzia Dar es Salaam hadi Kigoma
halafu reli ya Tanga kati ya Tanga na Arusha. Tazara imeunganisha Dar es Salaam
na kusini ya nchi hadi Zambia. Zote hazikutunzwa vizuri na usafiri unakumbwa na
huduma mbaya pamoja na ajali.

Huduma kwa ndege zatumia hasa viwanja vya ndege 11 vyenye barabara ya lami kwa
ajili ya ndege, hasa Julius Nyerere/Dar es Salaam, Kilimanjaro /Arusha-Moshi na
Zanzibar-Kisauni. Pia kuna viwanja vingine vya ndege ambavyo ni uwanja was ndege
wa Mwanza, Bukoba na Kigoma.

Uchongaji wa mabombwe ya Kimakonde yamesifiwa tangu mwanzo wa karne ya 20.
Wamakonde wengi wamehamia Daressalaam au Arusha wanapohudumia soko la watalii na
soko la nje.

Tangu miaka ya 1970 uchoraji wa "tingatinga" umejulikana: ulipata jina hilo
kutoka kwa Edward Tingatinga naye mtu wa Umakonde.

Utamaduni wa Watanzania ni pamoja na utaraab. Muziki ana nyimbo za kitaraab
ndizo muhimu sana kwa nchi nzima, hasa visiwani na pwani. Pia kuna miziki ya
Kinyarwanda, dansi kama intore n.k.

Mahali pafuatapo katika Tanzania pamepokewa katika orodha ya UNESCO ya "Urithi
wa Dunia".



https://sw.wikipedia.org/wiki/Elimu

Elimu kwa maana pana ni tendo au uzoefu wenye athari ya kujenga akili, tabia ama
uwezo wa kimaumbile wa mtu binafsi. Katika dhana ya kiufundi, elimu ni njia
ambayo hutumiwa makusudi na jamii kupitisha maarifa, ujuzi na maadili kutoka kwa
kizazi kimoja hadi kingine.

Walimu katika taasisi za elimu huratibisha elimu ya wanafunzi wao kupitia masomo
kama vile ya kuandika, kusoma, kuhesabu (hisabati), sayansi na historia. Mbinu
hii wakati mwingine huitwa masomo haswa tunaporejelea somo la aina fulani, kwa
kawaida mbinu hii hutumiwa na maprofesa katika taasisi za masomo ya juu.

Kuna elimu maalumu kwa wale wanaohitaji ujuzi wa kitaaluma, kama vile
wanaohitaji kuwa marubani. Juu ya hayo, kuna nafasi nyingi za elimu katika
viwango vingine visivyo rasmi kama vile majumba ya ukumbusho, maktaba pamoja na
mtandao na tajriba za maisha.

Haki ya kusoma imeweza kuelezwa kuwa haki ya msingi ya binadamu katika kifungu
cha pili cha itifaki ya kwanza ya maagano ya haki za binadamu barani Ulaya
kuanzia mwaka wa 1952 ambapo wanachama wote wanashurutishwa kuhakikisha elimu
kwa wote. Katika kiwango cha kimataifa, Mapatano ya Umoja wa Mataifa ya haki za
kiuchumi, za kijamii na za kiutamaduni katika mwaka wa 1966 yanahakikisha haki
hii katika kifungu cha 13.

Masomo ya msingi huchukua kati ya miaka 5-7 ya kwanza ya elimu rasmi. Kwa jumla
elimu ya juu hujumulisha miaka 6-8 ya masomo kuanzia mwaka wa tano au sita,
lakini hutofautiana baina na kati ya nchi. Asilimia 70 ya watoto waliotimu umri
wa kujiunga na shule hujiandikisha katika masomo ya msingi kote ulimwenguni na
viwango hivi vinaongezeka. Chini ya Elimu kwa mipango yote inaendeshwa na
UNESCO, nchi nyingi wana nia ya kufanikisha zima uandikishaji katika elimu ya
msingi ifikapo mwaka 2015, na katika nchi nyingi, ni lazima kwa watoto kupata
elimu ya msingi.Chini ya mpango wa elimu kwa wote ulioanzishwa na Shirika la
Elimu, Sayansi na utamaduni la Umoja Wa Mataifa (UNESCO), nchi nyingi
zimejitolea.

Tunapaswa kujitahidi katika kuhamasisha elimu ya sekondari kwani huwezesha
kufikia chuo kikuu.

Elimu ya juu, yaani ile ya baada ya shule ya upili au elimu ya awamu ya tatu, si
ya lazima. Elimu hii kwa kawaida hujumulisha viwango vya shahada pamoja na elimu
ya ujuzi wa kitaalamu.

Kwa jumla elimu ya juu hutolewa na vyuo na vyuo vikuu na huambatana na kutolewa
kwa vyeti, stashahada za diploma na shahada za digrii kitaaluma.

Masomo ya juu hujumuisha elimu, utafiti na huduma za jamii na katika uwanja wa
elimu, hujumulisha viwango vya shahada ya kwanza na nyingine za juu. Elimu ya
juu aghalabu huhusu kufuzu katika kiwango cha shahada ya kwanza, ya uzamili na
ya uzamifu.

Katika nchi maskini serikali zinatakiwa kuongeza mikopo kwa wanafunzi wa vyuoni
ili waweze kupata elimu hiyo na kusonga mbele, kwa kuwa elimu ni ufunguo wa
maisha.

Elimu ya ngumbaru au ya watu wazima imekuwa kawaida katika nchi nyingi. Elimu
hii huchukua maumbo mengi yakiwemo elimu rasmi darasani, elimu ya binafsi na
masomo ya mtandao. Idadi fulani ya kozi za kazi maalum kama vile elimu ya
mifugo, masuala ya madawa, uwekezaji, uhasibu na kozi nyinginezo kwa sasa
hupatikana mtandaoni.

Elimu mbadala, ambayo pia hujulikana kama elimu isiyo rasmi, ni dhana yenye
maana pana na inayoweza kutumiwa kurejelea aina zote za elimu zilizo nje ya
elimu ya kawaida (kwa watu wote na viwango vyote vya elimu).

Hujumuisha si tu mitindo ya elimu inayokusudiwa wanafunzi wenye mahitaji ya
pekee lakini pia mitindo inayolenga hadhira ya jumla na kutumia mitindo na
falsafa badala ya elimu.

Elimu mbadala mara nyingi huwa matokeo ya mabadiliko katika elimu yaliyotokea
katika misingi mbalimbali ya falsafa ambayo kwa kawaida ni tofauti na elimu ya
jadi ya lazima. Mabadiliko mengine yana misingi ya kisasa, kiutafiti au
kifalsafa, ilhali mengine ni miungano isiyo rasmi kati ya walimu na wanafunzi
wasioridhika na masuala fulani ya elimu hiyo ya jadi.

Elimu mbadala hii ambayo ni pamoja na shule za tabia, shule badala, shule
zinazojitegemea na masomo ya nyumbani hutofautiana pakubwa, lakini zote hutilia
maanani umuhimu wa idadi ndogo ya wanafunzi darasani na mahusiano ya karibu kati
ya wanafunzi na walimu. Vilevile husababisha hali ya umoja.

Kuingizwa kwa mbinu za asili kama vile kujua, kusoma, kuelekeza, kufunza na
kusoma kama njia nzuri ya kuhakikisha kuwa wanafunzi/wanagenzi na
walimu/waelekezi wanaweza kufaidika kutokana na elimu kwa njia ya kiasili
iliyokuza, kutumia na kuendeleaza uhamasishaji wa tamaduni za kiasili.

Katika elimu na mafunzo, kujumuishwa kwa maarifa ya kiasili, tamaduni, maono,
mitazamo na dhana katika mitaala, vifaa vya kuelekeza na vitabu vya kozi vina
athari kubwa kama ile ya kujumuisha mbinu za asili katika elimu ambayo
hunufaisha walimu na wanafunzi katika usambamba wa masomo, kufaulu na matokeo ya
masomo hayo. Ambayo hunufaisha walimu na wanafunzi katika usambamba wa masomo,
kufaulu na matokeo ya masomo hayo. Walimu na wanafunzi wa kisasa wana heshima,
hamasa na maridhio kwa jamii na watu wa kienyeji kutokana na elimu husishi
wanayopata.

Mfano mkuu unaoonyesha mbinu na maudhui ya asili yanaweza kukuza matokeo
yaliyotajwa hapo juu undhihirika katika elimu ya juu nchini Kanada. Kwa sababu
ya sheria fulani, dhamira ya kuongeza mafanikio kwa wanafunzi wa elimu asili na
kukuza maadili ya jamii ya kitamanduni, kuingizwa kwa mbinu na maudhui ya asili
katika elimu huonwa kuwa jukumu na wajibu wa serikali na taasisi za elimu zenye
mamlaka.

Somo la taaluma ni tawi la elimu ambalo hufunzwa kirasmi katika vyuo vikuu ama
kupitia njia zingine kama hizo. Kwa kawaida, kila somo huwa na masomo mengine
ama matawi na mipaka ya kuyabainisha mara nyingi huwa si dhahiri na na mara
nyingine husababisha utata. Mifano ya masomo ya kitaaluma yenye upana ni kama
vile sayansi asilia, hesabu, sayansi ya komputa, sayansi za jamii, sayansi za
binadamu na sayansi za matumizi.

Kuna utafiti uliofanywa kuhusu mitindo ya kusoma katika miongo miwili iliyopita.
Dunn na Dunn walilenga kutambua vichangamshi husishi vinavyofanya masomo yavutie
na namna ya kutawala mazingira ya shule. Baadaye Joseph RenzulLi alipendekeza
mikAkati tofautitofauti ya kufunza. Howard Gardner alitambua talanta ama vipaji
vya mtu binafsi katika nadharia zake za akili nyingi. Kwa misingi ya kazi za C.
G. Jung “Kielezi Aina cha Myers Briggs” na “kitenga tabia cha Keisresy”
vililenga kuelewa jinsi nafsi za watu huathiri uhusiano wa mtu binafsi na
zinavyoathiri maelewano ya watu katika mazingira ya kujifunza. Kazi za David
Kolib na Anthony Gregorc “jinsi ya kusawiri” ” hufuata mfano kama huu lakini
uliorahisishwa.

Kwa wakati huu, kugawika kwa elimu katika mitindo tofautitofauti hukubalika na
wengi. Huenda ikawa kuwa mitindo ya kujifunza ndiyo ya kawaida:

Imedaiwa kuwa kulingana na mtindo wa kujifunza unaopendelewa, mbinu
tofautitofauti za kufunza huwa na matokeo ya viwango tofauti. Umuhimu wa
nadharia hii ni kuwa kunakofaa, inapaswa kutumia mbinu mbalimbali za kufunza
zinazojumulisha mitindo yote mitatu ya kufunza ili wanafunzi tofautitofauti
wapate fursa ya kujifunza kwa njia inayowafaa. Guy Claxton ametilia shaka
mitindo ya kujifunza kama vile VAK kwani kwa kiasi fulani mitindo hii ina mazoea
ya kupachika watoto majina hivyo basi kuwazuia kujifunza.

Utafiti kutoka Marekani unatoa maoni kuwa ubora wa walimu ndio kigezo
kinachoathiri mafanikio ya wanafunzi, na kuwa nchi zinazopata alama za juu
katika mtihani au majaribio ya kimataifa zimeweka sera chungu nzima
zinazohakikisha kuwa walimu wanaoajiriwa ndio bora.

Teknolojia ni kigezo muhimu katika elimu. Tarakilishi na simu za rununu
zinatumiwa katika nchi zilizoendelea kuimarisha elimu iliyothibitishwa na kukuza
njia mpya za elimu kama vile elimu ya mtandao (masomo ya mbali). Wanafunzi
hupata fursa ya kuchagua wanachotaka kusoma. Kuenea kwa tarakilishi pia
kunamaanisha kuongezeka kwa programu za komputa na kuongeza habari mtandaoni.
Teknolojia hutoa vifaa muhimu vinavohitaji ujuzi mpya na uelewa wa wanafunzi
zikiwemo njia nyingi za mawasiliano, na huleta njia mpya za kuhusisha wanafunzi
kama vile mazingira ya kujifunza.

Teknolojia za habari na mawasiliano (ICT) ni "seti ya vifaa na rasilimali
mbalimbali zinazotumiwa kuwasiliana, kuunda, kueneza na kuongoza habari."
Teknolojia hizi ni pamoja na kompyuta, mtandao, teknolojia za kusambaza habari
(redio na televisheni) na simu. Kuna mvuto unaoongezeka kuhusu namna tarakilishi
na mtandao zinavyoweza kuimarisha elimu katika viwango vyote, yaani mseto wa
elimu rasmi na ile isiyo rasmi.

Teknolojia za habari na mawasiliano za awali, kama vile redio na televisheni,
zimetumiwa kwa zaidi ya miaka 40 kwa elimu wazi na ile ya mbali, hata hivyo
kupiga chapa ndiyo njia nafuu zaidi, inapatikana kwa urahisi, na hivyo basi ni
mbinu iliyotawala katika nchi zilizoendelea na zile zinazoendelea.

Matumizi ya tarakilishi na mtandao (ikiwa vinatumika) bado ni changa katika nchi
zinazoendelea, na hii ni kwa sababu miundo msingi ni michache na ghali. Kwa
kawaida teknolojia kadhaa hutumiwa kwa pamoja bali si mbinu pekee ya kupokelewa.
Kwa mfano, Kothmel Community Radio Internet hutumia matangazo ya redio na
kompyuta pamoja na teknolojia ya mtandao, na hivyo hurahisisha kugawa habari na
kutoa nafasi za elimu katika kijiji fulani Sri Lanka.

Chuo Kikuu cha Uingereza (UKOU) kilichoanzishwa mwaka wa 1969 kama taasisi ya
elimu ya kwanza ulimwenguni kujitolea kutoa elimu ya wazi na ya mbali, bado
hutegemea vifaa vilivyopigwa chapa na kuongezea redio, runinga na kompyuta.
Vivyo hivyo, Chuo Kikuu cha Indira Gandhi nchini India huweka pamoja matumizi ya
chapa, sauti zilizorekodiwa, video, redio, televisheni na teknolojia ya vielezo
vya kusikiza mkutano.

Nadharia ya elimu ni nadharia ya azma, matumizi na ufafanuzi wa elimu na kusoma.
Historia yake inatokana na wataalamu wa elimu kutoka Ugiriki kuanzia karne ya
18. Katika karne ya 20 mbinu za kusoma zimetumia nadharia katika kufunza,
kutathmini na katika sheria za elimu ambazo hupatikana katika vitengo mbalimbali
kama ifuatavyo:

Sababu zimetolewa kuwa kiasi cha juu cha elimu ni muhimu kwa nchi ili kuwezesha
ukuaji haraka wa uchumi. Uchunguzi unaotegemea nadharia huunga mkono nadharia za
kutabiri kuwa nchi maskini zinapaswa kukua haraka kuliko nchi tajiri kwani nchi
hizi zinaweza kutumia teknolojia mpya kabisa ambayo imeshajaribiwa na nchi
tajiri.

Hata hivyo, kuhamisha teknolojia kunahitaji viongozi wenye maarifa na wahandisi
wenye uwezo wa kutumia mashine mpya ama mazoezi ya uzalishaji yaliyokopwa ili
kuziba mpaka kwa miigo. Hivyo basi, uwezo wa nchi wa kujifunza kutoka kwa nchi
kiongozi ni jukumu la wafanyakazi wa nchi hiyo.

Utafiti wa hivi karibuni wa vitambulishi vya kujumuisha ukuaji wa kiuchumi
umesisitiza umuhimu wa vyuo asili vya uchumi na majukumu ya ujuzi tambuzi.

Katika kiwango cha mtu binafsi, kuna maandishi yenye uhusiano na kazi ya Jacob
Mincer, ya jinsi mapato yanahusiana na elimu na rasilimali ya mtu binafsi. Kazi
hii imetia motisha idadi kubwa ya utafiti lakini pia inaelekea kuleta mabishano
kwa kiasi fulani. Ubishi mkubwa unahusu jinsi ya kufasiri matokeo ya kusoma.

Wataalamu wa uchumi Samwel Bowels na Herbert Ginits walitoa maoni kwamba
kulikuwa na ubishi asili katika elimu nchini Marekani kati ya shabaha ya
demokrasia shirikishi yenye usawa na faida ya mapato ya kibepari yaliyodokeza
hali ya kutokuwa na usawa.

Historia ya elimu ilianza miaka mingi iliyopita, kwa kuwa elimu kama sayansi
haiwezi kutengwa na utamaduni wowote wa elimu iliyokuwepo awali. Wakubwa
waliwafunza wadogo wao juu ya jamii kwa kutumia maarifa na ujuzi waliohitaji
kufahamu na mwishowe kupitisha.

Mabadiliko ya utamaduni na binadamu kama spishi yalitegemea mazoea ya kupitisha
elimu. Katika jamii ambazo hazikujua kusoma, hili liliafikiwa kupitia mdomo na
kuiga. Kusimuliana hadithi kuliendelezwa kutoka kizazi kimoja hadi kingine.

Lugha ya mazungumzo iliendelea na kuwa ishara na herufi. Kina na upana wa elimu
au maarifa ulioweza kuhifadhiwa na kupitishwa uliongezeka zaidi na zaidi. Wakati
ambapo tamaduni zilianza kupanua elimu zaidi ya ujuzi wa kawaida wa mawasiliano,
biashara, ukusanyaji chakula, tunu na desturi za kidini na kadhalika, mwishowe
elimu rasmi na masomo vilifuatia. Kisomo kwa maana hii kilikuwa kimeshaanza
nchini Misri kati ya 3000 na 500 KK.

Siku hizi aina fulani ya elimu ni jambo la lazima kwa watu wote katika nchi
nyingi. Kwa sababu ya ongezeko la watu na kuenea kwa elimu ya lazima, Shirika la
Elimu, Sayansi na Utamaduni la Umoja wa Mataifa (UNESCO) limepiga hesabu ya
kwamba miaka 30 ijayo, watu wengi zaidi ulimwenguni watapata elimu rasmi katika
historia ya binadamu.

Falsafa ya elimu ni utafiti wa kifalsafa juu ya kusudi, utaratibu na ubora wa
elimu kwa kuchunguza ufafanuzi, malengo na maana ya elimu kwa jumla au ya
mtazamo mmojawapo juu yake.

Falsafa ya elimu mara nyingi hubaki ndani ya falsafa na elimu, ilhali ni falsafa
matumizi, iliyotokana na nyanja za zamani za falsafa (ontolojia, maadili,
epistemolojia) na njia (kisia, taswira na tafiti), mbinu na mtaala, nadharia,
kwa kutaja tu chache.

Saikolojia ya elimu ni uchunguzi wa jinsi watu hujifunza katika mandhari ya
elimu, ufaafu wa maingiliano ya elimu, saikolojia ya kufunza na saikolojia jamii
za shule. Ingawa maneno “saikolojia ya kielimu” na “saikolojia ya shule“ mara
nyingi hutumiwa kwa kubadilishana, watafiti na wananadharia wanaweza kutambuliwa
kama wanasaikolojia wa elimu, ilhali weledi wanaopatikana shuleni au mandhari
yanayoana na shule hujulikana kama wanasaikolojia wa shule. Saikolojia ya elimu
inajishughulisha na utaratibu wa kutoa elimu kwa watu na umma kwa jumla na umma
mdogo, kama vile watoto wenye vipaji na wale wenye ulemavu.

Saikolojia ya elimu inaweza kueleweka kwa sehemu kupitia masomo mengine.
Saikolojia ya elimu vilevile huarifiwa na saikolojia, ikileta uhusiano baina ya
utabibu na biolojia. Saikolojia ya elimu pia huarifu masafa mapana ya masomo
maalum yakiwemo mpango wa mafunzo. Teknolojia ya elimu, mtaala uliokuzwa, masomo
yaliyopangwa, masomo maalumu, sayansi tambuzi na sayansi masomo. Katika vyuo
vikuu, idara za elimu ya saikolojia zimehifadhiwa katika vitivo vya elimu. Hii
ni kwa sababu ya uwezekano wa ukosefu wa uwakilishaji wa maudhui ya saikolojia
ya elimu katika utangulizi wa vitabu vya saikolojia.

Sosholojia ya elimu ni somo linalohusu jinsi taasisi za kijamii na kani huathiri
michakato na matokeo ya elimu, na kinyume chake. Kwa wengi, elimu hueleweka kama
mbinu ya kushinda vizuizi, kufanikisha usawa na kupata amani na hadhi kwa wote
(Sargent 1994). Wanafunzi wanaweza kutiwa motisha na hamu ya maendeleo na
uboreshaji. Elimu hutambuliwa kama mahali ambapo watoto huweza kujikuza
kulingana na mahitaji yao ya pekee. Jukumu la elimu linaweza kuwa ni kukuza mtu
binafsi hadi kilele. Uelewa wa shabaha na mbinu za michakato ya utangamano wa
kielimu hutofautiana kulingana na dhana ya sosholojia iliyotumika.

Katika nchi zinazoendelea idadi na uzito wa shida zilizoko kwa kawaida ni kubwa.
Watu wa vijijini wakati mwingine huwa hawana habari kuhusu umuhimu wa elimu.
Hata hivyo, nchi nyingine zina wizara ya elimu na katika masomo mengi, kama vile
kujifunza lugha za kigeni, kiwango cha elimu kimo juu kuliko katika nchi
zilizoendelea. Kwa mfano, katika nchi zinazoendelea ni kawaida kupata wanafunzi
wakizungumza lugha nyingi za kigeni kwa usanifu mkubwa, ilhali jambo hili ni
nadra katika nchi zilizoendelea ambapo idadi kubwa ya watu huzungumza lugha
moja.

Barani Afrika, shirika la NEPAD limezindua programu ya masomo ya mtandao
inayotoa vifaa vya kompyuta na masomo ya mtandao kwa shule zote za msingi na
upili kwa kipindi cha miaka kumi. Vikundi vya binafsi kama vile Wamormoni,
wanajikakamua kuwapa watu fursa ya kupokea elimu katika nchi zinazoendelea
kupitia miradi kama vile Perpetual Educational Fund. Mradi wa maendeleo
kimataifa inayofahamika kama nabuur.com, com iliyoanza kwa msaada wa rais wa
Marekani Bill Clinton, hutumia mtandao kuwezesha ushirikiano wa watu binafsi
kuzungumzia maswala ya maendeleo ya jamii.

Elimu inaendelea kuwa jambo la kimataifa. Si vifaa vyake tu vinavyoendelea
kuathiriwa na mazingira ya kimataifa yenye ukwasi bali pia mabadiliko ya
wanafunzi katika viwango vyote yanayochangia kuendesha jukumu hili muhimu. Kwa
mfano kule Uropa, programu ya Socratis Erusmus imechechemua mabadilishano kati
ya vyuo vikuu vya Uropa. Vile vile, Shirika la Soros hutoa fursa nyingi kwa
wanafunzi kutoka Asia ya kati na Uropa mashariki. Wasomi wengi hudai kwamba
ingawa mfumo fulani unaweza kuzingatiwa kuwa bora au mbaya kuliko mwingine,
kuzoea aina tofauti ya elimu mara nyingi huonwa kuwa elementi muhimu ya kuzoea
masomo ya kimataifa.

Elimu katika dini ya Uislamu ni muhimu kwa wake na waume, haswa kwa watoto
wadogo. Kinyume na dhana ya kawaida, kutafuta aina zote za maarifa, yawe ya
kitaaluma, ya kidini au ya kidunia yanaruhusiwa kwa watu wa umri wowote. Hata
hivyo, masomo ya umri mdogo huonwa kuipa akili fursa ya kumakinika bila
kuathiriwa na shida na majukumu ya maisha ya utu uzima.



https://sw.wikipedia.org/wiki/Mawasiliano

Mawasiliano ni mchakato wa kuhamisha taarifa kutoka chombo kimoja hadi kingine.
Michakato ya mawasiliano ni mwingiliano unaohusisha ishara kati ya angalau
mawakala wawili walio na mkusanyiko wa ishara na sheria za elimu ishara.

Mawasiliano kwa kawaida hufafanuliwa kama "kupashana au kubadilishana mawazo,
maoni, au habari kwa maneno, maandishi au ishara".

Ingawa kuna mawasiliano ya njia moja, mawasiliano yanaweza kueleweka vyema kama
mchakato kati ya wahusika wawili ambapo kuna mabadilishano na kukuza kwa fikra,
hisia au mawazo (nishati) kufikia lengo lililokubaliwa au mwelekeo uliokubaliwa
(habari).

Mawasiliano ni mchakato ambapo habari hupakiwa na kutumwa na kupashwa na mtu kwa
anayepokea kupitia njia maalum. Kisha anayepokea hupakua ujumbe ule na kumpatia
aliyetuma (ma)jibu. Aina zote za mawasiliano huhitaji mtumaji, ujumbe na
mpokeaji.

Mawasiliano huhitaji kwamba wanaohusika wawe na jambo linalowaunganisha
kimawasiliano. Kuna njia zinazohusisha kusikia, kama vile unenaji, wimbo, na
toni ya sauti, na kuna zile zisizohusisha kusikia, kama vile miondoko ya mwili,
lugha ishara, kugusa, kuwasiliana kwa macho na kuandika.

Kadiri wakati unavyopita, teknolojia imeendelea kukua na kuibua aina mpya za
mawazo kuhusu mawasiliano. Maendeleo hayo ya teknolojia yalibadilisha jinsi
mawasiliano yanavyofanyika. Watafiti wamegawanya jinsi mawasiliano
yalivyobadilika katika hatua tatu.

Mabadiliko ya mwanzo: mawasiliano ya kwanza katika maandishi yalianza na
michoro. Maandishi hayo yaliandikwa kwenye mawe, ambayo yalikuwa mazito mno
kuhamishwa. Wakati huo, mawasiliano ya maandishi hayangeweza kubebwa, ingawa
yalikuwepo.

Mabadiliko ya pili: maandishi yalianza kufanyiwa kwenye karatasi, mavunjo,
udongo, nta, n.k. Herufi za alfabeti zilibuniwa, hivyo basi kuruhusu mfanano wa
lugha katika maeneo makubwa. Baada ya muda, shirika la uchapishaji la Gutenberg
lilianzishwa. Gutenberg alitayarisha kitabu cha kwanza cha kuchapishwa akitumia
mashine yake, na kitabu hicho kilikuwa Biblia. Maandiko hayo yaliweza
kusafirishwa kwa watu wengine duniani ili wayaone, pia yaliweza kuhifadhiwa na
kubebwa.

Mabadiliko ya tatu: taarifa sasa inaweza kuhamishwa kupitia mawimbi, na ishara
za kielektroniki.

Kwa hiyo mawasiliano ni njia inayotumiwa katika kutoa na kufikisha maana katika
jaribio la kusababisha ufahamu wa jumla. Utaratibu huu unahitaji mkusanyiko
mkubwa wa ujuzi wa mawasiliano miongoni mwa na baina ya watu, kusikiliza,
kutazama, kuongea, kuhoji, kuchambua na kutathmini. Ni kupitia mawasiliano
kwamba ushirikiano hutokea. .....

Pia kuna vikwazo vingi vya kawaida katika mawasiliano. Viwili kati yake vikiwa
kupasha ujumbe kupita kiasi (mtu anapopokea ujumbe mwingi mno kwa wakati mmoja),
na ujumbe changamano.

Kuna sehemu tatu kuu katika mawasiliano ya ana kwa ana ya kati ya binadamu:
miondoko ya mwili, toni ya sauti na maneno.

Ingawa asilimia ya ushawishi inaweza ikabadilika kulingana na sababu tofauti,
kama vile msikilizaji na msemaji, mawasiliano kwa jumla hulenga kutimiza lengo
moja, kwa hiyo, katika baadhi ya matukio, huwa yanafanana kote duniani. Mfumo wa
ishara, kama vile sauti, kiimbo au uzito wa sauti, ishara za mikono au za uso au
ishara zilizoandikwa ambazo huwasilisha mawazo au hisia.

Ikiwa lugha inahusu kuwasiliana kwa ishara, sauti, mlio, ishara za uso na za
mikono, au ishara zilizoandikwa, je, mawasiliano ya wanyama yanaweza kuchukuliwa
kama lugha? Wanyama hawana lugha iliyoandikwa, lakini baadhi wanadhani
mawasiliano ya wanyama yanaweza kuchukuliwa kama lugha ya namna yake.

Lugha za binadamu zinazozungumzwa na kuandikwa zinaweza kufafanuliwa kama mfumo
wa ishara (zinazojulikana wakati mwingine kama leksia na sarufi) ambayo ishara
hizo huzingatia. Neno "lugha" pia hutumika kurejelea sifa bainifu za lugha.

Kujifunza Lugha ni jambo la kawaida katika utoto wa binadamu. Lugha nyingi
hutumia mifumo ya sauti au ishara ambazo huwezesha mawasiliano baina ya mtu na
wenzake. Kuna maelfu ya lugha, nazo huwa na sifa bainifu, ingawa nyingi ya sifa
hizi huwa na upekee.

Hakuna mgawanyo dhahiri kati ya lugha na lahaja, lakini mwanaisimu Weinreich Max
anatambuliwa kwa kusema kuwa "lugha ni lahaja iliyo na jeshi la nchi kavu na la
majini". Lugha za kuundwa kama vile Kiesperanto, lugha za tarakilishi, na maumbo
mbalimbali ya hisabati haziko chini ya sifa bainifu zinazohusisha lugha za
binadamu.

Mawasiliano kwa ishara ni mchakato wa kuwasiliana kwa njia ya kutuma na kupokea
ujumbe usiohusisha maneno. Ujumbe kama huo unaweza kuwasilishwa kupitia ishara
za uso au mikono, miondoko ya mwili au jinsi ya kukaa; ishara ya uso na
kutazamana machoni, mawasiliano kwa njia ya vitu, kama vile mavazi uliyovalia,
jinsi ulivyotengeza nywele, au hata kwa michoro, pia kupitia jumla ya njia
zilizoandikwa hapo juu, kama vile mawasiliano kupitia tabia. Mawasiliano kwa
ishara huwa na jukumu muhimu katika maisha ya kila siku ya kila mtu, iwe ni
katika uhusiano wa kiajira hadi wa kimapenzi.

Mazungumzo pia huwa na vipengele vya mawasiliano kwa ishara yanayojulikana kama
'viziada-lugha' ('paralanguage'), ambayo huhusisha ubora wa sauti, hisia na
mitindo ya kuzungumza, ikiwa pamoja na sifa za kiarudhi kama vile mdundo,
lafudhi na msisitizo.

Aidha, matini zilizoandikwa zina vipengele vya mawasiliano kwa ishara kama vile
mtindo wa kuandika, mpangilio wa maneno, au matumizi ya hisia. Neno
lililounganisha maneno ya Kiingereza ya hisia (emote) na ikoni (icon), kihisishi
(emoticon) ni ishara au muungano wa ishara zinazotumiwa kupitisha hisia katika
maandishi.

Aina zingine za mawasiliano kama vile telegrafia huwa katika kategoria hii,
ambapo ishara hupitishwa kutoka kwa mtu mmoja hadi mwingine kwa njia tofauti.
Ishara hizi zinaweza kuwa viwakilishi vya maneno, vifaa au makadirio tu.
Majaribio yameonyesha kwamba binadamu wanaweza kuwasiliana moja kwa moja kupitia
njia hii bila miondoko ya kimwili, toni ya sauti au maneno.

Kategoria na sifa GW Porter anagawanya mawasiliano kwa ishara katika kategoria
nne:

Kimwili. Hii ni aina ya mawasiliano ya binafsi. Mawasiliano hayo yanahusisha
ishara za uso, toni ya sauti, kugusa, kunusa, na miondoko ya mwili.

Ujumi. Hii ni aina ya mawasiliano ambayo hufanyika kupitia njia za ubunifu:
kucheza ala ya muziki, dansi, uchoraji na uchongaji.

Ishara. Hii ni aina ya mawasiliano, ambayo inajumuisha matumizi ya bendera za
ishara, milio 21 ya bunduki, pembe, na ving'ora.

Kiashiria. Hii ni aina ya mawasiliano ambayo inatumia alama za kidini, hadhi, au
za kujenga nafsi.

Umbali. Umbali mtu mmoja anaosimama kutoka kwa mtu mwingine kwa kawaida
huwasilisha ujumbe fulani. Katika baadhi ya tamaduni hii ni ishara ya mvuto, na
kwa wengine inaweza kuonyesha hadhi au umuhimu wa ujumbe unaopitishwa.

Namna ya kujiwasilisha. Watu wanaweza kujiwasilisha kwa njia mbalimbali: uso kwa
uso, ubavu kwa ubavu, au hata wakifuatana. Kwa mfano, watu walio na ushirikiano
kuna uwezekano watakaa ubavu kwa ubavu na washindani wakati mwingi hutazamana.

Namna ya kukaa. Kwa kawaida mtu anaweza kuwa amelala chini, ameketi, au
amesimama. Hivi si vipengele vya mkao vinavyowasilisha ujumbe. Je, sisi
tunatembea kwa kujikokota au tumesimama wima? Tunakunja miguu au mikono yetu?
Njia kama hizi za kukaa huwasilisha kiwango cha urasmi na kiwango cha mapumziko
katika mawasiliano.

Mgusano wa kimwili. Kusalimiana kwa mikono, kugusana, kushikana, kukumbatiana,
kusukumana, au kupiga kofi mgongoni, haya yote huwasilisha ujumbe. Huwa
yanaashiria urafiki au hisia za (au ukosefu wa) mvuto.

Ishara za uso. Tabasamu, kukunja uso, kuinua nyusi, piga miayo, na kukenua, hivi
vyote huwasilisha habari. Ishara za uso hubadilika mara kwa mara wakati wa
mawasiliano na hufuatiliwa sana na mpokeaji. Kuna ushahidi kuwa maana ya ishara
hizo inaweza kuwa sawa katika tamaduni mbalimbali.

Ishara. Mojawapo ya ishara zinazotumiwa, lakini zisizoeleweka, ni vidokezo
katika mwondoko wa mkono. Watu wengi hutumia mara kwa mara miondoko ya mkono
wanapoongea. Wakati baadhi ya ishara (mfano, kukunja ngumi) zina maana bia,
nyingi za ishara huwa kila mtu anajifunza kibinafsi na zina upekee.

Kutazama. Kipengele kikubwa cha mawasiliano ya kijamii ni kutazamana macho.
Kipengele hiki kinaweza kuwasilisha hisia, ashiria wakati wa kuzungumza au
kuacha kuzungumza, au chuki. Marudio ya kutazamana yanaweza kuonyesha aidha
shauku au uchovu.

Mawasiliano ya kutazama, kama jina linavyodokeza, ni mawasiliano kwa njia ya
vielelezo. Ni kupitisha mawazo na habari katika aina ambazo zinaweza kusomwa au
kutazamwa. Kimsingi yanahusishwa na vipimo vya aina mbili, na yanahusisha:
ishara, tipografia, uchoraji, miundo ya grafia, mchoro, rangi na rasilimali za
kielektroniki. Mawasiliano hayo hutegemea tu kutazama. Ni aina ya mawasiliano
ilijengwa kwenye wazo kwamba ujumbe unaoonekana ukiunganishwa na maandishi huwa
na uwezo mkubwa wa kutaarifu, kuelimisha au kumshawishi mtu. Ni mawasiliano kwa
kuwasilisha taarifa kupitia vielelezo.

Tathmini ya muundo mzuri wa kutazamwa hujikita kwenye kupima ufahamu na
watazamaji, wala si ujumi au upendeleo wa kisanii. Hakuna kanuni bia za uzuri na
ubaya. Kuna njia mbalimbali za kuwasilisha taarifa kwa kutazama, kama vile
kutumia ishara, miondoko ya mwili, video na TV. Hapa, lengo liko kwenye
kuwasilisha matini, picha, michoro na kadhalika, zikiunganishwa kwenye maonyesho
ya tarakilishi. Dhana wasilisho la kutazama hutumiwa kurejelea uwasilishaji
halisi wa taarifa. Utafiti wa hivi karibuni katika sehemu hii umelenga miundo ya
tovuti na matumizi ya grafiti. Waundaji wa grafiti hutumia mbinu za mawasiliano
ya kutazama katika kazi yao.

Mawasiliano ya mdomo ni mchakato ambapo habari hupitishwa kutoka kwa msemaji
hadi kwa msikilizaji kupitia mdomo, lakini vielelezo vinaweza kutumiwa kusaidia
katika mchakato huu. Msikilizaji anaweza kuwa mtu mmoja, kikundi au hata
hadhira. Kuna aina chache za mawasiliano ya mdomo: majadiliano, hotuba,
mawasilisho, n.k. Hata hivyo, mara nyingi wakati unawasiliana ana kwa ana
miondoko ya mwili na toni ya sauti yako huwa na athari kubwa kuliko maneno
halisi unayoyasema. Kulingana na utafiti wa hapo juu unaweza kuona kwamba
maudhui au neno unalolitumia silo litakaloamua sehemu ya mawasiliano mazuri.
"Jinsi unavyowasilisha ujumbe" huwa na athari kubwa kwa msikilizaji. Ni lazima
unase umakini wa hadhira na uhusiane nao. Kwa mfano, watu wawili wanaosema
kichekesho, mmoja wao anaweza kuifanya hadhira kuangua kicheko kutokana na
miondoko mizuri ya kimwili na toni ya sauti. Hata hivyo, mtu wa pili
anayewasilisha kichekesho kile kwa maneno yale yale anaweza kuifanya hadhira
itazamane.

Katika mawasiliano ya mdomo, inawezekana kutumia vielelezo ili kukusaidia
kuwasilisha habari kwa usahihi zaidi. Mara nyingi, tunaweza kutumia 'PowerPoint'
katika mawasilisho yanayohusiana na hotuba zetu ili kuwezesha au kuboresha
mchakato wa mawasiliano. Ingawa, hatuwezi kuwasiliana kwa kutumia vielelezo tu
kwa sababu sisi hatutakuwa tukizungumza kuhusu mawasiliano ya mdomo tena.

Mawasiliano kwa kawaida hufafanuliwa kwa kuzingatia mitazami michache mikuu:
Ujumbe (mambo ya aina gani yanayosemwa), chanzo / mtumaji / Msemaji / Mfumbaji
(ambaye anatuma), aina (ujumbe ni wa aina gani), njia (unatumwa kupitia njia
gani), unapokwenda / mpokeaji / lengo / mpokeaji (anayepokea ujumbe), na lengo
au kipengele cha kipragramatiki. Kati ya vikundi, mawasiliano yanahusisha
vitendo vinavyotunukia maarifa na tajriba, kupatia mawaidha na amri, na kuuliza
maswali. Matendo haya yanaweza kuchukua sura nyingi, katika mojawapo ya njia
mbalimbali za mawasiliano. Sura hizi hutegemea uwezo wa kikundi
kinachowasiliana. Pamoja, maudhui na sura za mawasiliano kukamilisha ujumbe
unaotumwa mahali. Mpokeaji anayelengwa anaweza kuwa msemaji mwenyewe, mtu
mwingine au kiumbe kingine, kikundi kingine (kama vile shirika au kikundi cha
viumbe).

Mawasiliano yanaweza kuonekana kama mchakato wa kusambaza habari unaoongozwa na
viwango vitatu vya sheria za elimu ishara:

Kwa hiyo, mawasiliano ni mwingiliano wa kijamii ambapo angalau vitu au watu
wawili wanaotagusana hutumia seti moja ya ishara na seti moja ya kanuni za
kielimu ishara. Sheria hizi zinazozingatiwa wakati mwingine huwa zinapuuza
mawasiliano ambayo hutokea bila kupangiwa, yaliwemo mawasiliano ya mtu na nafsi
yake kupitia kwa shajara au mazungumzo-nafsi, yote ambayo ni matukio ya
sekondari yaliyofuatia kujifunza lugha katika maingiliano ya kijamii.

Katika mfano rahisi, habari au maudhui (mfano ujumbe katika lugha asilia)
hutumwa katika njia fulani (kama lugha ya mazungumzo) kutoka kwa mtumaji /
msemaji / mfumbaji kwa mahali maalum / mpokeaji / mfumbuaji. Katika njia
changamano zaidi, msemaji na mpokeaji huwa wameunganishwa kwa wakati mmoja.
Mfano mmoja wa mawasiliano ni kama tendo usemi. Namna ya kutafsiri ujumbe ya
msemaji inaweza kuwa tofauti na ya msikilizaji kulingana na desturi na tamaduni
za eneo walilomo, au jinsia; mambo ambayo yanaweza kuathiri ujumbe uliokusudiwa.
Uwepo wa "kelele za mawasiliano" katika njia inayotumiwa (ikiwa ni hewa, katika
kesi hii), mapokezi na ufumbuaji wa ujumbe unaweza kuathiriwa, hivyo basi tendo
usemi linaweza kutofikia matokeo yaliyotarajiwa. Tatizo moja la mfano huu wa
kupakia-kutuma-kupokea-kupakua ni kwamba mchakato wa kupakia na kupakua
huashiria kwamba mtumaji na mpokeaji, kila mmoja ana kitu kinachofanya kazi kama
kitabu cha kodi , na kwamba vitabu hivi viwili vya kodi vinafanana kwa kiasi
ikiwa si kabisa. Ingawa kitu kama vitabu vya kodi kimetajwa na mfano huu,
havijawakilishwa kwenye sehemu yoyote ya mfano huu, jambo ambalo linaibua
matatizo mengi ya kuelewa.

Nadharia za urekebishaji-pamoja huelezea mawasiliano kama mchakato wa ubunifu na
unaobadilika badilika, unaoendelea wala si kubadilishana tu kwa habari.
Mwanataaluma wa vyombo vya habari kutoka Kanada Innis Harold alikuwa na nadharia
kwamba watu hutumia njia mbalimbali kuwasiliana na njia watakayochagua kutumia
itawapa uwezekano tofauti wa kuumba na kudumisha jamii (Wark, McKenzie 1997).
Mfano wake maarufu wa kufafanua haya ni kutumia Misri ya kale na kuangalia vile
wao walijijenga wenyewe nje ya vyombo vya habari kwa aina tofauti za mawe na
mafunjo. Mafunjo ndiyo aliyoyaita 'Kufunga Nafasi (Space Binding)'. Kufunga huku
kuliwezesha kupitishwa kwa maandishi kutoka sehemu moja hadi nyingine na
kuwezesha kufanyika kwa kampeni za kijeshi za mbali na utawala wa kikoloni.
Mengine ni jiwe na 'Kufunga Wakati (Time Binding)', kupitia ujenzi wa mahekalu
na piramidi, wanaweza kuendeleza mamlaka yao kizazi hadi kizazi, kwa kupitia
njia hii ya kupitisha habari, wanaweza kubadilika na kuumba ya mawasiliano
katika jamii yao (Wark, McKenzie 1997).

Krishi Vigyan Kendra Kannur wa Chuo Kikuu cha Kilimo cha Kerala amebuni tawi
jipya la mawasiliano ya kilimo linaloitwa Upanuzi kwa Ubunifu (Creative
Extension).

Mawasiliano katika mingi ya mitazamo yake hayajajifungia tu kwa binadamu, au
hata kwa sokwe. Kila mabadilishano ya habari kati viumbe vilivyo hai - yaani
kubalishana kwa ishara kunakohusiha mtumaji na mpokeaji walio hai - kunaweza
kuchukuliwa kama njia ya mawasiliano. Kwa hivyo, kuna uwanja mpana wa
mawasiliano ya wanyama, ambayo yanahusisha mengi ya masuala katika ethnolojia.
Pia wanyama waasili kama mwamba tumbawe wanaweza kuwasiliana. Katika ngazi ya
kimsingi zaidi, kuna kupatiana ishara kati ya seli, mawasiliano ya seli, na
mawasiliano ya kemikali kati ya viumbe asili kama bakteria, na miongoni mwa
mimea na himaya za kuvu. Michakato hii yote ya mawasiliano huhusisha mitagusani
inayoshirikisha ishara zilizo na ratibu bainifu mbalimbali.

Mawasiliano ya wanyama ni tabia yoyote kwa upande wa mnyama mmoja iliyo na
athari ya sasa au baadaye kwenye tabia ya mnyama mwingine. Bila shaka,
mawasiliano ya binadamu yanaweza kujumlishwa kama mawasiliano ya wanyama
yaliyoendelezwa. Utafiti wa mawasiliano ya wanyama, uitwao zoosemiotiki
(zoosemiotics), tofauti na anthroposemiotiki (anthroposemiotics, utafiti wa
mawasiliano ya binadamu) umechangia pakubwa katika ukuzaji wa etholojia,
biolojia-jamii na masomo ya uwezo wa mnyama wa kutambua.

Jambo hili ni dhahiri kwani binadamu huwa wanaweza kuwasiliana na wanyama, hasa
pomboo na wanyama wengine ambao hutumika katika sarakasi. Hata hivyo, hawa
wanyama hulazimika kujifunza njia za kipekee za mawasiliano. Mawasiliano ya
wanyama, na haswa kuelewa ulimwengu wa mnyama kwa ujumla, ni taaluma inayokua
kwa kasi, na hata katika karne ya 21 kufikia sasa, uelewa mwingi wa hapo awali
kuhusiana na nyanja mbalimbali kama vile matumizi ya kiishara ya jina, hisia za
wanyama, utamaduni, kujifunza kwa wanyama na hata tabia za kingono,
zilizofikiriwa kwa muda mrefu kuwa zimeeleweka vizuri, zimebadilika pakubwa.

Miongoni mwa mimea, mawasiliano huonekana ndani ya mmea wenyewe, yaani, ndani ya
na kati ya seli za mimea, kati ya mimea ya spishi moja au spishi zinazohusiana,
na kati ya mimea na viumbe visivyo hai, hasa katika sehemu ya mizizi. Mizizi ya
mimea huwasiliana na bakteria za rhizobia, na kuvu pamoja na wadudu walio kwenye
ardhi. Mitagusano hii sambamba inayohusisha ishara na inayoongozwa na kanuni za
kisintaksia, kipragmatiki na kisemantiki hutokea kwa sababu ya "mfumo wa neva"
wa mimea uliogatuka.

Maana asilia ya neno nyuro katika Kigiriki ni "nyuzinyuzi za mboga" na kama
utafiti wa hivi karibuni unavyoonyesha, mengi ya mawasiliano ya ndani ya mmea
hufanana na ya nyuro. Mimea pia kuwasiliana kupitia kwa mivuke katika kisa cha
tabia za wakati wa mashambulizi na wanyama wala mimea, ili kuonya mimea jirani.
Sambamba na hayo, mimea hiyo hutoa mivuke ya kuvivutia vimelea ambavyo
huwashambulia wale wanyama. Katika hali ya dhiki mimea inaweza kubadilisha kodi
ya kinasaba iliyorithi kutoka kwa wazazi wao na kurudi kwa ile ya mababu zao.

Kuvu huwasiliana ili kuratibu na kupanga ukuaji wao wenyewe na maendeleo yao
kama vile malezi ya seli zake na sehemu za kuota. Aidha, kuvu huwasiliana spishi
zinazofanana au kuhusiana pamoja na spishi zisizokuvu katika mitagusano ya
kimfaano, haswa na bakteria, 'unicellular eukaryotes' , mimea na wadudu.
Kemikali za kisemiotiki zinazotumiwa huwa za asili ya kibayotiki na hufanya kuvu
kuonyesha athari maalum, ambapo, katika tofauti wakati hata huo kemikali za
molekuli huwa si sehemu ya ujumbe wa biotiki unaosababisha msisimko wa
viumbe-kuvu. Ina maana kuwa, kuvu zinaweza kutambua tofauti katika molekuli
ambazo ni sehemu ya ujumbe wa kibayotiki au kutokuwepo kwa sifa hizi. Hadi sasa
kuna molekuli tano tofauti na za msingi zinazojulikana ambazo huratibisha ruwaza
tofauti za kitabia kama vile 'nyuzi za hisia', kuzaana, ukuaji, usababishaji wa
magonjwa. Uratibu wa tabia na uzalishaji wa vitu kama hivi unaweza tu kufikiwa
kupitia michakato fasili: ya kibinafsi au isiyo ya kibinafsi, kiashiria cha
kibiotiki, ujumbe wa kibiotiki kutoka kwa spishi zinazofanana, zinazohusiana au
zisizohusiana, au hata "kelele", yaani, molekuli zinazofanana lakini hazina
ujumbe wa kibiotiki.

Mawasiliano kama taaluma ya kiakademia, ambayo wakati mwingine huitwa
"komunikolojia," inahusiana na njia zote tunazozitumia kuwasiliana, hivyo basi
inahusisha sehemu kubwa ya utafiti na maarifa. Taaluma ya mawasiliano inahusisha
mawasiliano ya kimaongezi na yasiyo ya kimaongezi. Mkusanyiko wa maarifa kuhusu
mawasiliano umewakilishwa na kufafanuliwa katika vitabu, machapisho ya
kielektroniki, na majarida ya kiakademia. Katika majarida, ripoti za kitafiti
ndizo matokeo ya tafiti ambazo ni msingi wa uelewa, unaoendelea kupanuka, wa
jinsi sisi wote tunavyowasiliana.



https://sw.wikipedia.org/wiki/Ufaransa

Imepakana na Ubelgiji, Luxemburg, Ujerumani, Uswisi, Italia, Monako, Andorra na
Hispania.

Ina pwani ndefu kwenye bahari ya Atlantiki pande za kaskazini na magharibi
halafu kwenye Mediteranea upande wa kusini.

Ufaransa ina pia maeneo mengi ya ng'ambo yaliyokuwa makoloni yake zamani lakini
kwa sasa ni sehemu rasmi za Jamhuri ya Ufaransa na wakazi wao ni raia wenye haki
zote. Kati ya maeneo haya kuna hasa visiwa katika Amerika ya Kaskazini, Amerika
ya Kusini, Bahari ya Karibi, Afrika, Bahari Hindi halafu Bahari ya Pasifiki.

Lugha ya taifa ni Kifaransa lakini kuna lugha za maeneo kama vile Kibaski,
Kibretoni, Kikatalani, Kikorsika, Kijerumani, Kiholanzi na Kioxitania.

Wahamiaji kutoka nchi zilizokuwa koloni za Ufaransa walileta pia lugha zao, hasa
Kiarabu na Kiberber kutoka Afrika ya Kaskazini.

Ufaransa haina dini rasmi lakini wakazi walio wengi (75%) ni Wakatoliki.
Takriban milioni 4-5 Waislamu ni wahamiaji kutoka koloni za zamani katika Afrika
ya Kaskazini au Magharibi pamoja na watoto wao.

Ufaransa ilikaliwa na watu tangu muda mrefu sana. Utafiti wa akiolojia
umeonyesha vifaa vya mawe vyenye umri wa miaka laki iliyopita.

Watu wa Ufaransa waliingia katika historia andishi kupitia taarifa za waandishi
wa Roma ya Kale walioeleza habari za majirani wao Wagallia katika Italia ya
kaskazini na Ufaransa wa leo. Hao Wagallia walikuwa Wakelti na mara kwa mara
katika hali ya vita kati yao na Waroma.

Kuanzia mwaka 58 KK Juliasi Caesar aliteka na kutawala Gallia yote kwa niaba ya
Dola la Roma.

Gallia ikaendelea kuwa moja ya majimbo tajiri ya Roma na wakazi wengi walitumia
lahaja za Kilatini kilichopata kuwa mama wa Kifaransa ya kisasa. Lahaja za
Kikelti zilibaki katika maeneo ya kando tu, kwa mfano Bretagne.

Wakati wa kuporomoka kwa Dola la Roma makabila ya Kigermanik waliingia katika
eneo la Ufaransa na kuchukua utawala mikononi mwao.

Kabila la Kigermanik la Wafaranki lilitawala sehemu kubwa ya Ufaransa pamoja na
Ujerumani ya magharibi mnamo mwaka 500.

Mfalme wao Chlodwig (tamka klod-vig) alipokea Ukristo wa Kikatoliki kama dini
rasmi ya milki yake.

Mfalme wao Karolo Mkuu alipanua mipaka ya milki hadi Ujerumani ya kaskazini na
Italia na mwaka 800 akapokea cheo cha Kaisari wa Roma kwa mikono ya Papa Leo
III.

Baada ya kifo cha Karolo na mwanawe, milki iligawiwa kati ya warithi kwenye
mkataba wa Verdun mwaka 843.

Miaka 100 baadaye mtemi wa Paris Hugo Capet alichukua nafasi ya wajukuu wa
Karolo na wafuasi wake waliendelea kuimarisha mamlaka ya kifalme.

Ugawaji wa mwaka 843 ulikuwa chanzo cha Ufaransa kama nchi ya pekee. Mwanzoni
ilijulikana kama "milki ya Wafaranki wa magharibi" ilhali sehemu za Ujerumani
ziliitwa "milki ya Wafaranki wa mashariki". Lakini Wagermanik katika Ufaransa
walikuwa wameshaacha lugha yao asilia na kutumia kile Kilatini-Kifaransa cha
siku zile.

Wafalme wa sehemu walikuwa dhaifu mwanzoni na mamlaka kubwa ilikuwa mikononi wa
makabaila katika majimbo ya ufalme.

Kwa karne kadhaa historia ya Ufaransa ilikuwa na ugumu wa pekee kutokana na
mchanganyiko wake na historia ya Uingereza. Mwaka 1066 mtemi William wa Normandi
aliyekuwa chini ya mfalme wa Ufaransa alivamia Uingereza na kuwa mfalme huko
lakini yeye pamoja na warithi wake waliendelea kuwa watemi wa jimbo la Normandi.
Kwa njia hiyo watemi wa Normandi waliingia mara nyingi kwa nguvu katika siasa ya
Ufaransa.

Baada ya kifo cha mtawala wa mwisho kutoka ukoo wa Hugo Capet Wanormandi walidai
cheo cha mfalme wa Ufaransa na hii ilikuwa chanzo cha vita ya miaka 100.
Mwishowe Waingereza walipaswa kuacha karibu mali yote kutoka urithi wa
Wanormandi.

Katika vita ya miaka 30 (1618 - 1648) iliweza kujipatia nafasi ya mwamuzi katika
siasa ya Ulaya bara.

Wakati huohuo matengenezo ya Kiprotestanti yalikuwa yameshaenea na watemi
Waprotestanti walitawala maeneo makubwa ya Ufaransa.

Mfalme Louis XIV wa Ufaransa aliona hali hiyo kama [[hatari] kwa mamlaka yake,
akafuta ahadi zote kwa Waprotestanti walioondoka nchini kwa wingi.

Baada ya Louis XIV, waandamizi wake waliongeza madeni ya serikali kwa vita vingi
dhidi ya Uingereza na ujenzi wa majumba makubwa.

Matatizo makali ya kiuchumi pamoja na mawazo mapya ya Zama za Mwangaza
yalisababisha mapinduzi ya Kifaransa ya mwaka 1789.

Mamlaka ya mfalme iliondolewa na baada ya kipindi jamhuri kutangaziwa ilhali
mfalme alishtakiwa kuwa msaliti na kupewa adhabu ya mauti.

Baada ya mapinduzi, Ufaransa uliingia katika vita na falme nyingine za Ulaya
zilizoona mapinduzi ni hatari kwao. Wapinzani walikuwa hasa Uingereza, Austria
na pia Prussia. Kwa jumla jeshi la kimapinduzi lilifaulu kutetea eneo la
Ufaransa na kuingia katika sehemu za Ujerumani, Uholanzi na Italia.

Katika vita hivyo afisa kijana, kwa jina Napoleon Bonaparte, alipanda vyeo
haraka hadi kuingia katika siasa; mwaka 1799 alichukua mamlaka yote kwa kutumia
cheo cha "konsuli wa kwanza" na tangu 1804 alijiita "Kaisari wa Wafaransa".

Katika vita vya mfululizo aliteka sehemu kubwa ya nchi za Ulaya au kuzilazimisha
kumfuata. Baada ya kushinda Prussia na Austria na kutawala Italia pamoja na
Hispania alikuwa mkuu wa Ulaya.

Lakini vita alivyoanzishwa mwaka 1812 dhidi ya Urusi vilikuwa msingi wa
kushindwa kwake.

Mwaka 1814 alipaswa kusalimu amri, akapelekwa kwenye kisiwa cha Elba (Italia);
aliporudi barani na kujaribu kuwa mkuu wa Ufaransa tena, jeshi lake lilishindwa
katika mapigano ya Waterloo mwaka 1815 na Napoleon akawa mfungwa kwenye kisiwa
cha St Helena hadi kifo chake.

Baadaye ufalme ulirudishwa kwa msaada wa nchi zilizoshauriana pamoja kwenye
mkutano wa Vienna 1815.

Baada ya mapinduzi ya mwaka 1789 Ufaransa yote iligawiwa kwa wilaya (far.
departement) zilizoongozwa na mkuu (prefect) aliyekuwa mwakilishi wa serikali
kuu. Tangu mwaka 1964 wiliya ziliwekwa chini ya ngazi mpya ya mikoa (region).
Tangu 1982 Ufaransa ilianza kutumia mfumo wa ugatuzi na kuipa mikoa, wilaya na
kata zake kiwango cha madaraka ya kujitawala.



https://sw.wikipedia.org/wiki/Kenya

Jamhuri ya Kenya ni nchi iliyoko Afrika Mashariki katika ikweta, kando ya Bahari
ya Hindi.

Kenya imepakana na Ethiopia (kaskazini), Somalia (kaskazini mashariki), Tanzania
(kusini), Uganda na Ziwa Victoria (magharibi), kisha Sudan Kusini (kaskazini
magharibi).

Kabla ya mwaka wa 1920, eneo linaloitwa Kenya liliitwa Himaya ya Uingereza
Afrika Mashariki, kwa hivyo hapakuwa na haja ya kutaja neno mlima uliporejelea
mlima huo.

Kenya ni nchi ya 47 kwa ukubwa duniani ikifuata Madagascar 580,367 km2 (224,081
sq mi) ikiwa na eneo la kilomita mraba 580,367 (maili mraba 224,081).

Kutoka pwani ya Bahari ya Hindi, nyanda za chini zimeinuka hadi milima ya kati.
Milima hii imetenganishwa na eneo la Bonde Kuu la Ufa; sehemu tambarare yenye
rutuba upande wa mashariki. Milima ya Kenya ni kati ya iliyofaulu kwa kilimo
barani Afrika.

Eneo hili la milima ndilo la juu zaidi nchini Kenya (na la pili kwa urefu barani
Afrika): Mlima Kenya, unaofikia urefu wa mita 5,199 (futi 17,0570) 5,199 m
(17,057 ft) na ni eneo lenye mito ya barafu. Mlima Kilimanjaro
(5,895 m/19,341 ft) huweza kuonekana kutoka sehemu ya mpaka wa Kenya na Tanzania
upande wa kusini.

Kenya ni nchi yenye jua kali mwaka mzima na nguo za majira ya jua huvaliwa mwaka
mzima. Hata hivyo, huwa na baridi usiku na pia asubuhi na mapema.

Hali ya hewa ina joto na unyevunyevu sehemu za pwani, joto kiasi sehemu za bara
na ni kame katika sehemu za kaskazini na kaskazini mashariki mwa nchi. Hata
hivyo kuna mvua nyingi kati ya Machi na Aprili, na mvua ya kadiri kati ya Oktoba
na Novemba. Halijoto huwa juu zaidi miezi hii yote.

Serikali za mitaa huendelezwa kupitia mabaraza ya miji. Maeneo mengi ya mijini
huwa ni mji, manisipaa au baraza la mji. Serikali za mitaa katika maeneo ya
mashambani huitwa serikali za wilaya. Madiwani wa mitaa hii huchaguliwa katika
uchaguzi wa madiwani unaofanywa wakati mmoja na uchaguzi mkuu.

Maeneo ya uwakilishi bungeni yamegawanywa kwa sababu ya upigaji kura. Kuna
maeneobunge 210 nchini Kenya.

Kenya ni nchi yenye makabila mengi tofautitofauti. Wakenya wengi huzungumza
lugha mbili, Kiingereza na Kiswahili, na asilimia kubwa pia huzungumza lugha
mama ya kabila lao.

Upande wa dini, idadi kubwa ya Wakenya ni Wakristo: kulingana na sensa ya mwaka
2009, asilimia 82.5 ya wakazi wa Kenya walikuwa Wakristo (asilimia 47.4 ni
Waprotestanti, asilimia 23.3 ni Wakatoliki, asilimia 11.8 ni Wakristo wa
madhehebu mengine mbalimbali), asilimia 11.1 ni Waislamu, asilimia 1.6 ni
wafuasi wa dini asilia za Kiafrika, asilimia 1.7 ni wa makundi mengine ya dini
(kuna Wahindu takribani 500,000, ambao wameingiliana vyema na Wakenya wengine na
huchangia pakubwa uchumi wa nchi), na asilimia 2.4 wanadai hawana uhusiano na
dini yoyote ile.

Asilimia 60 ya idadi ya Waislamu huishi katika Mkoa wa Pwani, wakiwa asilimia 50
ya jumla ya wakazi wa pale. Wengi wa wanaoishi sehemu ya magharibi mkoani Pwani
ni Wakristo. Eneo la kaskazini la Mkoa wa Mashariki ni makazi ya asilimia 10 ya
jumla ya Waislamu nchini; hii ndiyo dini ya wakazi wengi wa hapa, na mbali na
idadi ndogo ya Wasomali wanaoishi Nairobi, idadi kubwa ya Wakenya wengine ni
Wakristo.

Kenya ina eneo kubwa wanapoishi wanyamapori likiwemo Masai Mara, ambapo nyumbu
na wanyama wengi wala nyasi hushiriki katika uhamaji kila mwaka. Uhamaji huo,
hasa uhamaji wa nyumbu, hutokea Juni hadi Septemba na hushirikisha mamilioni ya
wanyama. Tukio hili huwavutia sana wapigaji picha za sinema. Takribani nyumbu
250,000 huangamia kila mwaka katika uhamaji huu wa kutafuta lishe wakati wa
kiangazi.

Wale wanyama wakubwa watano wa Afrika wanapatikana Kenya: simba, chui, nyati,
kifaru na ndovu. Wanyama wengine wengi wa pori na ndege hupatikana katika mbuga
za taifa na hifadhi za wanyama hawa nchini.

Mabaki ya mamba mkubwa ajabu wa zamani za Mesozoic Era, ambayo ni miaka milioni
200 iliyopita, yaligunduliwa nchini Kenya. Mabaki hayo yalipatikana katika
chimbo zilizochimbwa na wataalamu kutoka Chuo Kikuu cha Utah na Makavazi ya
Kitaifa nchini Kenya miezi ya Julai hadi Agosti 2004 katika bonde la Lokitaung,
karibu na Ziwa Turkana.

Mabaki yaliyopatikana Afrika Mashariki yaonyesha kuwa viumbehai mfano wa sokwe
waliishi eneo hili miaka milioni 20 iliyopita. Uchunguzi wa hivi juzi karibu na
Ziwa Turkana waonyesha kuwa viumbe aina ya Homo habilis (walioishi miaka milioni
1.8 na 2.5 iliyopita) na Homo erectus (walioishi miaka milioni 1.8 na miaka
350,000 iliyopita) huenda ndio wazazi wa watu wa kisasa homo sapiens walioishi
Kenya enzi za barafu kuu kuisha barani.

Katika mwaka wa 1984, uvumbuzi uliofanywa na mtafiti maarufu Richard Leakey na
Kamoya Kimeu huko Ziwa Turkana ulikuwa wa mifupa ya mvulana iliyohusishwa na
Homo erectus wa miaka milioni 1.6 iliyopita. Utafiti wa awali wa viumbe hawa
unahusishwa na Mary Leakey na Louis Leakey, ambao ndio waliofanya uchunguzi wa
mwanzo wa kiakiolojia huko Olorgesailie na Hyrax Hill. Baadaye utafiti wa
Olorgesailie uliendelezwa na Glynn Isaac.

Wakushi kutoka Afrika kaskazini waliingia eneo linaloitwa Kenya miaka ya 2000
KK.

Wafanyabiashara wa Kiarabu walianza kuja pwani ya Kenya karne ya 1 BK. Ukaribu
wa Kenya na Uarabuni kuliraisisha ukoloni, na Waarabu na Waajemi walianza kuishi
eneo la pwani karne ya 8. Hata hivyo, baadhi ya walioitwa "Waarabu" katika eneo
la Afrika Mashariki walikuwa machotara, Waafrika-Waarabu.

Katika milenia ya kwanza, wazungumzaji wa lugha za Kinilo-Sahara na lugha za
Kibantu waliingia katika eneo hili, na sasa Waniloti ni 30% ya Wakenya wote.
Pwani ya Kenya imekuwa makao ya jamii ya wahunzi na jamii ya wakulima wadogo
wadogo, wawindaji na wavuvi ambao walikuwa mhimili wa uchumi kwa kushirika
katika kulimo, uvuvi, utengenezaji chuma, na kufanya biashara na nchi za kigeni.

Kuanzia karne ya 6 au karne ya 9, Kenya ilijihusisha na shughuli za ubaharia
kukuza uchumi ikaanza kutengeneza meli za kuabiria kusini hadi miji mingine
yenye bandari kama Kilwa na Shanga iliyo katika pwani ya Afrika Mashariki.

Mombasa ulikuwa mji wenye bandari wa nchi ya Kenya kabla ya ukoloni katika Enzi
ya kati. Bandari hiyo ilitumika kuendeleza biashara na miji mingine yenye
bandari Afrika, Uajemi, na wafanyabiashara Waarabu, Yemeni na hata Bara Hindi.

Mwanabaharia Mreno Duarte Barbosa wa karne ya 15 alidai kuwa "[Mombasa] ni
bandari nzuri na yenye shughuli nyingi, mashua nyingi na hata meli kubwa ajabu,
ambazo zote hutoka Sofala na nyingine kutoka Cambay, Melinde na nyingine
zinazoabiri hadi kisiwani Unguja."

Karne kadhaa kabla ya ukoloni, upwa wa Kenya wanakoishi Waswahili ulikuwa sehemu
ya eneo la mashariki mwa Afrika lililofanya biashara, hasa ya watumwa na pembe
za ndovu na Waarabu na Wahindi. Inasemekana kwamba kabila la Wameru lilitokana
na watumwa waliotoroka utumwa Uarabuni miaka ya 1700. Mwanzoni wafanyabiashara
wengi walitoka milki za Uarabuni lakini baadaye wengine wakatoka Unguja (kama
Tippu Tip).

Kiswahili, ambayo ni lugha ya Kibantu iliyokopa misamiati ya Kiarabu, Kiajemi na
mingine kutoka Mashariki ya Kati na Asia Kusini, baadaye ilikua ikawa lingua
franca ya kibiashara kwa jamii mbalimbali.

Kwa karne nyingi, upwa wa Kenya umekuwa mwenyeji wa wafanyabiashara na wasafiri.
Kati ya miji iliyopo kwenye upwa wa Kenya ni mji wa Malindi. Umebakia kuwa
makazi muhimu ya Waswahili tangu karne ya 14 na wakati mmoja ulishindana na
Mombasa kwa ukuu pande hizi za Afrika Mashariki. Kwa kawaida, Malindi umekuwa
mji na bandari ya kirafiki kwa serikali zingine. Mwaka wa 1414, Sultani Mwarabu
wa Malindi alianzisha uhusiano wa kidiplomasia na utawala wa Uchina wa Ming,
wakati wa safari za mchunguzi Zheng He. Katika mwaka wa 1498, utawala wa Malindi
ulimkaribisha msafiri na mvumbuzi maarufu kutoka Ureno, Vasco da Gama.

Wareno walikuwa Wazungu wa kwanza kuzuru eneo la Kenya ya sasa: Vasco da Gama
alikuwa amezuru Mombasa mwaka wa 1498. Safari ya Vasco da Gama ilifaulu
alipofikia huko India, na jambo hilo liliwawezesha Wareno kufanya biashara moja
kwa moja na Mashariki ya Mbali kupitia bahari na hivyo kutatiza mitandao ya
kibiashara ya awali ya nchi kavu na baharini kama njia za biashara ya viungo
zilizotumia Ghuba la Uajemi, Bahari Nyekundu na misafara iliyofika hadi eneo la
mashariki ya Mediterranea.

Jamhuri ya Venisi ndiyo iliyotawala maeneo ya biashara kati ta Uropa na Asia.
Baada ya njia za kawaida za nchi kavu hadi India kufungwa na Waturuki wa
Ottoman, Ureno ulitarajiwa kutumia njia ya baharini iliyotumiwa kwanza na Vasco
da Ghama ili kuvunja ukiritimba wa Venice.

Utawala wa Wareno huko Afrika Mashariki ulijihusisha hasa na pwani iliyokaribia
Mombasa. Kuwepo kwa Wareno Afrika Mashariki kulianza rasmi baada ya mwaka wa
1505, wakati manowari za Wareno, zikiongozwa na Don Francisco de Almeida,
zilipokishinda Kilwa, kisiwa kilicho katika eneo ambalo sasa ni Tanzania kusini.

Kuwepo kwa Wareno Afrika Mashariki kuliwawezesha kudhibiti biashara katika
Bahari ya Hindi, na kulinda njia za baharini zinazounganisha Uropa na Asia.
Manowari zao za kivita zilikwamisha biashara za maadui wao magharibi mwa Bahari
ya Hindi na walitoza kodi juu ya bidhaa zilizosafirishwa kupitia eneo hilo kwani
walitawala bandari zote na njia kuu za meli.

Kujengwa kwa ngome iliyoitwa Fort Jesus Mombasa mwaka wa 1593 kulikusudiwa
kuimarisha utawala wao katika eneo hilo, lakini ushawishi wao ulikatizwa na kuja
kwa Waingereza, Waholanzi na Waarabu wa Omani katika eneo hilo karne ya 17.

Waarabu kutoka Omani ndio waliokuwa tishio kuu la utawala wa Wareno Afrika
Mashariki na waliizingira ngome ya Wareno, wakazishambulia meli zao za kivita,
kisha kuwafukuza Wareno waliobaki kutoka pwani ya Kenya na Tanzania mwaka wa
1730. Kufikia wakati huo, ufalme wa Ureno haukuwa na haja na njia ya bahari ya
biashara ya viungo kwani faida yake ilikuwa imepungua sana. Utawala wa Wareno
ulibakia tu katika bandari na maeneo ya kusini mwa Msumbiji hadi mwaka wa 1975.

Kutawaliwa kwa pwani ya Kenya na Tanzania na Waarabu kutoka Omani kuliifanya
miji hii iliyojitawala hapo awali iwe chini ya uangalifu mkali wa wageni kuliko
ilivyokuwa katika enzi za utawala wa Wareno. Waarabu wa Omani, kama Wareno
waliowatangulia, waliweza kutawala eneo la pwani tu, si eneo la bara. Hata
hivyo, kuanzishwa kwa mashamba makubwa ya mikarafuu, kuongezeka kwa biashara ya
utumwa na kuhamishwa kwa makao makuu ya Waomani hadi Zanzibar mwaka wa 1839 na
Seyyid Said kulisababisha Waomani kuimarisha utawala wao katika eneo hilo.

Utawala wa Waarabu katika bandari kuu zote za pwani ya Afrika Mashariki
uliendelea hadi Uingereza ilipoamua kumaliza biashara ya utumwa na uanzishaji wa
utaratibu wa kufanya kazi kwa malipo ukaanza kushinikiza utawala wa Waomani.

Kufikia mwisho wa karne ya 19, biashara ya watumwa katika bahari zote kuu
ilikuwa imeharamishwa na Waingereza: Waarabu wa Omani hawakuwa na uwezo wa
kupingana na jeshi la wanamaji la Uingereza lililokuwa likitekeleza amri hiyo.
Waomani waliendelea kuwepo visiwani Unguja na Pemba hadi mapinduzi ya mwaka wa
1964, lakini kuwepo kwa Waarabu wa Omani nchini Kenya rasmi kulisitishwa wakati
Wajerumani na Waingereza walipozidhibiti bandari zote kuu na kuanzisha mahusiano
ya kibiashara na viongozi mashuhuri waliokuwa wenyeji miaka ya 1880. Hata hivyo,
urithi waliouacha Afrika Mashariki ungali unaonekana kupitia kwa vizazi vyao
vipatikanavyo pwani ya Kenya na ambavyo vinaona kuwa asili yao ni Oman. Vizazi
hivi hata leo humiliki utajiri mwingi na ndio wenye ushawishi mkubwa wa kisiasa
katika jamii za pwani ya Kenya.

Hata hivyo, wanahistoria wengi hushikilia kuwa historia ya ukoloni nchini Kenya
ilianza wakati Wajerumani walipoanza kutawala mali ya Sultani wa Unguja iliyo
pwani mwaka wa 1885, ikifuatwa na kuja kwa kampuni ya Imperial British East
Africa Company mwaka wa 1888.

Uhasama wa kwanza baina ya mabepari ulikatizwa wakati Ujerumani ulipouachia
Uingereza sehemu ya pwani iliyomiliki. Hii ilifuatia kujengwa kwa reli
iliyounganisha Kenya na Uganda. Baadhi ya makabila ya Kenya yalipinga ujenzi
huo, hasa Wanandi wakiongozwa na Orkoiyot Koitalel Arap Samoei kwa miaka kumi,
kuanzia 1895 hadi 1905 – lakini hatimaye Waingereza waliijenga reli hii.

Inaaminika kuwa Wanandi walikuwa kabila la kwanza kuwekwa kwenye maeneo
yaliyotengewa Waafrika ili kuwazuia kutatiza ujenzi wa reli. Wakati huo Wahindi
wengi wenye ujuzi waliingia nchini ili kuchangia ujenzi. Wakati wa ujenzi wa
reli kupitia Hifadhi ya Taifa ya Tsavo Magharibi, Wahindi wengi na wenyeji
Waafrika walivamiwa na simba wawili waliojulikana kama “wala watu wa Tsavo”.
Wahindi hao na vizazi vyao baadaye walibakia nchini Kenya na kuunda kitovu cha
jamii za Wahindi zijulikanayo kama Ismaili Muslim na Sikh.

Mnamo Agosti 1914, Vita vya Kwanza vya Dunia vilipoanza, magavana wa British
East Africa (kama eneo hilo lilivyojulikana) na German East Africa walifikia
makubaliano ili kuepusha makoloni yao machanga na uhasama. Hata hivyo, Luteni
Kanali Paul von Lettow-Vorbeck alichukua mamlaka ya majeshi ya Ujerumani, akiwa
na kusudi la kutwaa raslimali nyingi iwezekanavyo za Uingereza. Jeshi la
Uingereza likiwa limemtenga na Ujerumani, von Lettow aliendesha kampeni
iliyofaulu ya vita vya kuvizia, wakila walichopata, wakiteka bidhaa za matumizi
za Uingereza, na kuepuka kushindwa. Mwishowe alisalimu amri na akajisalimisha
nchini Zambia siku kumi na moja baada ya mapatano ya kusimamisha vita kutiwa
sahihi mwaka wa 1918. Waingereza walitumia jeshi la Wahindi kumfukuza Lettow na
walihitaji wachukuzi wengi ili kubeba vifaa vya matumizi hadi bara kwa miguu na
hivyo kutatua shida kuu ya uchukuzi. Kundi la wanajeshi wachukuzi liliundwa na
kuwajumuisha Waafrika 400,000, na kuchangia katika uhamasishaji wao wa muda
mrefu kisiasa.

Mwanzoni mwa karne ya 20, wakulima Waingereza na Wazungu wengine walituama
katika nyanda za juu katika eneo la kati walikoondokea kuwa matajiri kwa kulima
kahawa na chai. Kufikia mwaka 1930, takribani walowezi 30,000 waliishi katika
maeneo hayo na walikuwa na ushawishi mkubwa wa kisiasa kwa sababu ya uwezo wao
wa kiuchumi.

Maeneo hayo yalikuwa makao ya watu milioni moja wa kabila la Wakikuyu, na wengi
wao hawakuwa na ithibati ya kumiliki mashamba kwa mujibu wa Waingereza (ingawa
mashamba hayo yalimilikiwa na kabila hilo kabla ya Wazungu kufika), na waliishi
kama wakulima wanaohamahama. Ili kuendeleza matakwa yao, walowezi waliwakataza
kilimo cha kahawa na kuwalazimisha kulipa kodi ya nyumba, na maskwota walipewa
mashamba madogo baada ya kuwafanyia kazi. Wakikuyu wengi walihamia mijini kwani
mashamba yao hayangeweza kutosheleza mahitaji yao.

Mwaka wa 1951, Horace Hector Hearne akawa mkuu wa sheria nchini Kenya (alitoka
Ceylon alikoshikilia wadhifa huohuo) na alifanya kazi katika Mahakama Kuu mjini
Nairobi. Alihudumu katika wadhifa huo hadi mwaka 1954 alipoteuliwa kama Hakimu
wa Rufaa katika Mahakama ya Rufaa ya Afrika Magharibi. Usiku wa tarehe 5
Februari 1952, wakati Mfalme George VI alipoaga dunia, Hearne alimsindikiza
Malkia Elizabeth II na mumewe Filipo mwanamfalme wa Edinburgh, kwa dhifa ya
kitaifa hotelini Treetops, ambayo sasa ni kivutio maarufu cha watalii. Hapa
ndipo alipouanzia umalkia. Alirudi Uingereza mara moja akiandamana na Hearne.

Kuanzia Oktoba 1952 mpaka Desemba 1959, Kenya ilikuwa katika hali ya hatari
kufuatia uasi wa Mau Mau dhidi ya utawala wa Uingereza. Gavana aliomba na kupata
msaada wa wanajeshi Waingereza na Waafrika, pamoja na King's African Rifles.
Mnamo Januari 1953, Meja Jenerali Hinde aliteuliwa kuwa mkuu wa oparesheni ya
kuzima uasi. Hali hii haikuimarika kwa kukosa uchunguzi, kwa hivyo Jenerali
George Erskine aliteuliwa kuwa kamanda msimamizi wa majeshi ya kikoloni mnamo
Mei 1953, akiungwa mkono hasa na Winston Churchill.

Kutiwa mbaroni kwa Warũhiũ Itote (aka General China) tarehe 15 Januari 1954, na
kuhojiwa kwake kulipelekea Waingereza kuuelewa vyema usimamizi wa Mau Mau.
Oparesheni Anvil iliyoanzishwa tarehe 24 Aprili 1954 ilipangwa na jeshi kwa wiki
kadhaa baada ya kukubaliwa na kamati kuu ya vita. Wakati wa oparesheni hiyo, mji
wa Nairobi ulidhibitiwa na wanajeshi na wakazi wake walihojiwa huku wafuasi wa
Mau Mau wakikamatwa na kupelekwa vizuizini.

Mnamo Mei 1953, walinzi wa nyumbani walitambulika rasmi kama askari wa usalama.
Askari hao wa nyumbani ndio waliounda kikosi cha kupambana na mikakati ya Mau
Mau kwani walikuwa Waafrika waaminifu, na si majeshi ya kigeni kama Jeshi la
Uingereza na King's African Rifles. Kufikia mwisho wa hali ya hatari, askari hao
walikuwa wamewaua Mau Mau 4886, ambao ni asilimia 42% ya waasi wote. Kukamatwa
kwa Dedan Kimathi huko Nyeri tarehe 21 Oktoba 1956 kuliashiria kushindwa kwa Mau
Mau kukamaliza vita.

Waafrika walichaguliwa moja kwa moja katika bunge la uwakilishi kwa mara ya
kwanza mwaka wa 1957. Licha ya Waingereza kutamani kuwakabidhi mamlaka wapinzani
wasio na siasa kali ya Kiafrika, ni chama cha Kenya African National Union
(KANU) kilichoongozwa na Jomo Kenyatta kilichounda serikali punde tu kabla ya
Kenya kupata uhuru tarehe 12 Desemba 1963.

Mwaka huohuo, jeshi la Kenya lilipigana na Vita vya Shifta dhidi ya kabila la
Wasomali waliokusudia kuiona NFD imejiunga na Jamhuri ya Somalia. Mashifta
walililemea jeshi la Kenya lakini baadaye walishindwa mwaka wa 1967.

Kenya ilitia saini mkataba na nchi ya Ethiopia mwaka wa 1969 unaodumu mpaka leo
kwa kuhofia mashambulizi kutoka kwa jeshi la Somalia lililokuwa na nguvu zaidi.
Eneo la NFD nchini Kenya halijaendelea kutokana na kiangazi na mafuriko. Hata
hivyo, wakimbizi wafanyabiashara wa Kisomali waliotajirika wamebadilisha mtaa wa
Eastleigh uliokuwa wa mabanda na kuufanya kuwa ngome ya kibiashara katika sehemu
kubwa ya mashariki mwa mji wa Nairobi.

Tarehe 12 Desemba 1964 Kenya ilitangazwa kuwa jamhuri huku Kenyatta akiwa rais
wa kwanza.

Mwaka wa 1978, Kenyatta alifariki na Daniel Arap Moi akawa rais. Moi alidumisha
urais kwa kuchaguliwa bila kupingwa katika chaguzi za mwaka wa 1979, 1983
(uchaguzi wa dharura) na 1988, zote zikiwa zilifanyika chini ya katiba ya chama
kimoja. Uchaguzi wa 1983 ulifanyika mwaka mmoja kabla ya wakati kutokana na
njama ya kupindua serikali iliyokosa kufaulu tarehe 1 Agosti 1982.

Mapinduzi hayo yaliyotibuka yalipangwa na askari mwanahewa wa cheo cha chini,
Bwana Hezekiah Ochuka na kuendelezwa hasa na wanahewa. Jaribio hilo lilizimwa
kwa haraka na wanajeshi waaminifu wakiongozwa na Jeshi la Nchi Kavu, General
Service Unit (GSU) - kikosi cha polisi wenye hadhi ya kijeshi - na baadaye
polisi wa kawaida. Hata hivyo raia kadhaa walijeruhiwa na wengine kuuawa. Tukio
hilo lilisababisha kuvunjwa kwa kikosi chote cha wanahewa, huku wengine
wakiachishwa kazi na wengine wakishtakiwa kwenye mahakama ya kijeshi.

Katika uchaguzi wa 1988, kura za mlolongo zilianzishwa, ambapo wapigakura
walitakiwa kupiga foleni nyuma ya wagombea uchaguzi wanaowapenda, badala ya
kutumia kura ya siri Jambo hilo lilionekana kama kilele cha enzi ya ukiukaji
mkubwa wa demokrasia likasababisha msukumo mkuu wa mageuzi ya kikatiba.
Vipengele vilivyokuwa na utata, kikiwemo kile kilichoruhusu chama kimoja pekee
cha kisiasa, vilibadilishwa miaka iliyofuata.

Katika uchaguzi wa kidemokrasia wa vyama vingi wa miaka ya 1992 na 1997, Daniel
Arap Moi alichaguliwa tena.

Kulingana na katiba, mwaka 2002 Moi hakuruhusiwa kuwania urais tena, na Mwai
Kibaki wa chama cha upinzani cha "National Rainbow Coalition" — NARC
akachaguliwa kuwa rais. Uchaguzi huo ulitambulikana kuwa wa kidemokrasia na
wachunguzi wa humu nchini na wa kimataifa na hivyo kuwa chanzo cha mageuzi
makubwa ya kidemokrasia nchini Kenya.

Tarehe 4 Novemba 2008 ilitangazwa kuwa sikukuu ya kitaifa kusherehekea ushindi
wa Barack Obama, ambaye baba yake alikuwa Mkenya, kama rais wa Marekani.

Katika sehemu za mashambani, kama wilayani Kisii, visa vya kuchoma watu
wakidaiwa kuwa wachawi vinaongezeka. Waathiriwa hasa ni wanawake wakongwe. Mnamo
Mei 2008, watu 11 waliuwa na nyumba 30 kuchomwa.

Hadi kufikia mwaka wa 1920, eneo linaloitwa Kenya lilijulikana kama koloni la
Uingereza la Afrika Mashariki.

Mwaka wa 1920, koloni la Kenya liliundwa na kupatiwa jina linalotokana na Mlima
Kenya

Waingereza walilitamka jina hilo kama pronounced /ˈkiːnjə/ ingawa matamshi ya
wenyeji na yaliyokusudiwa katika maendelezo asili,Kenia yalikuwa ˈkɛnja. Enzi ya
Jomo Kenyatta kuwa rais wa Kenya miaka ya 1960-1969, matamshi ya Kiingereza,
yaani /ˈkɛnjə/ yalikubalika na kutumiwa sana kwa sababu jina lake lilidumisha
matamshi asilia ya wenyeji.

Saa uhuru, mwaka 1963, Jomo Kenyatta alichaguliwa kama rais wa kwanza. Awali
alikuwa alishika jina hili kutafakari ahadi yake ya kuikomboa nchi yake na
matamshi yake ya jina lake ulisababisha katika matamshi ya Kenya katika
Kiingereza kubadilisha nyuma ya makadirio ya awali uliotokea matamshi,
pronounced /ˈkɛnjə/

Katika uchaguzi mkuu uliofanyika tarehe 27 Desemba 2007, Rais Kibaki wa chama
cha Party of National Unity (PNU) aliwania uchaguzi dhidi ya chama kikuu cha
upinzani Orange Democratic Movement (ODM). Kulingana na wachunguzi wa kimataifa,
uchaguzi huo ulikumbwa na udanganyifu na hivyo kutofikia kiwango kinachokubalika
kimataifa. Chama cha ODM kilisambaratika na kupoteza 8 % ya kura zake kwa chama
kipya cha Orange Democratic Movement-Kenya (ODM) - kikiongozwa na Kalonzo
Musyoka. Kinyang’anyiro kilikuwa kikali kati ya mgombea wa ODM, Raila Odinga na
Kibaki wa PNU. Kuhesabiwa kwa kura na Tume ya Uchaguzi ya Kenya kulionyesha
Raila akiongoza kwa kura chache na baadaye kwa kura nyingi. Hata hivyo, kura
zilipoendelea kuhesabiwa na Tume ya Uchaguzi, Kibaki alimkaribia mpinzani wake
kwa kura, kisha akamshinda. Matokeo hayo yalisababisha maandamano na kulaumiwa
kwa Tume ya Uchaguzi ya Kenya kwa kumpendelea Kibaki,hivyo Oginga akajitangaza
“rais wa watu” na kutaka kura zihesabiwe tena.

Maandamano hayo yalibadilika kuwa ghasia zilizosababisha kuharibiwa kwa mali..
Viongozi mashuhuri wa Afrika, wakiongozwa na aliyekuwa katibu mkuu wa Umoja wa
Mataifa Kofi Annan walisuluhisha mzozo huo wa kisiasa. Kundi la Annan liliungwa
mkono na Umoja wa Mataifa, Jumuia ya Ulaya, Muungano wa Nchi za Afrika, Serikali
ya Marekani na nchi nyingine maarufu ulimwenguni kote. Kwa habari zaidi rejelea
Ghasia nchini Kenya (2007-2008).

Annan aliomba usaidizi kwa kamati yake ya upatanishi kutoka kwa shirika la
kushughulikia mizozo la Uswisi lijulikanalo kama Kituo cha Mazungumzo ya
Kihisani yaani Centre for Humanitarian Dialogue.

Tarehe 12 Februari 2008 Kibaki na Odinga walitia sahihi mkataba wa kuunda
serikali ya muungano ambapo Odinga angekuwa waziri mkuu wa pili nchini Kenya.
Kulingana na mkataba huo, rais angeteua baraza la mawaziri kutoka pande zote
mbili za PNU na ODM kulingana na wingi wa wabunge wa kila chama bungeni. Mkataba
huo ulieleza kuwa baraza la mawaziri litajumuisha Makamu wa Rais na manaibu
wawili wa Waziri Mkuu. Baada ya majadiliano bungeni ilipitishwa kuwa muungano
huo utadumu hadi mwisho wa kipindi cha bunge, ama chama kimoja kikijitoa kwenye
muungano kabla ya kipindi cha bunge kuisha.

Wadhifa huo mpya wa waziri mkuu utakuwa na nguvu na mamlaka kuratibu na
kusimamia shughuli za serikali. Vilevile itaongozwa na mbunge aliyechaguliwa
ambaye pia atakuwa kiongozi wa chama au muungano wa vyama wenye idadi kubwa ya
wabunge bungeni. Ulimwengu ulimshuhudia Annan na kamati yake iliyoungwa mkono na
Umoja wa Mataifa na mwenye kiti wa muungano wa nchi za Afrika Jakaya Kikwete,
walipowaleta pamoja wapinzani hawa sugu kwenye sherehe za kutia sahihi mkataba
huu. Sherehe hizi zilionyeshwa moja kwa moja kwenya televisheni ya kitaifa
kutoka kiingilio cha Jumba la Harambee mjini Nairobi. Wawakilishi wa PNU na ODM
walianza majadiliano ya kina kuhusu ugavi wa mamlaka tarehe 29 Februari 2008.
Wabunge wa Kenya, kwa pamoja, waliidhinisha mkataba wa ugawaji mamlaka tarehe 18
mwezi wa Machi 2008 ili kuiokoa Kenya iliyoaminika kama mojawapo ya nchi thabiti
na iliyoendelea barani Afrika. Mkataba huu uliunganisha PNU iliyoongozwa na
Kibaki na ODM ya Odinga kisha kupelekea kuundwa kwa serikali ya muungano, vyama
vyote viwili vikiwa na mamlaka sawa.

Tarehe 13 Aprili 2008, Rais Kibaki aliitangaza baraza la mawaziri 41 wa serikali
hii ya muungano ikijumuisha waziri mkuu na makamu wake wawili. Baraza hili
lilijumuisha pia manaibu wa mawaziri 50 na lilitawazwa katika Ikulu ya Nairobi
tarehe 17 Aprili 2008 huku Kofi Annan na viongozi wengine mashuhuri
wakishuhudia.

Mfumo wa kwanza wa elimu nchini Kenya baada ya uhuru uliletwa na wakoloni
Waingereza. Baada ya Kenya kupata uhuru tarehe 12 Desemba 1963, Tume ya Ominde
iliundwa ili kuleta mabadiliko ya kielimu ambayo yangeakisi matarajio ya taifa
huru la Kenya. Tume hii ilimulika maswala ya usawa na umoja, ambayo yalikuwa
maswala muhimu wakati huo. Mabadiliko ya kilichofundishwa katika historia na
geografia yalifanywa ili kuakisi umoja wa kitaifa. Kati ya 1964 na 1985, mfumo
wa 7-4-2-3 ulifuatwa (miaka saba masomo ya msingi, miaka minne sekondari ya
daraja la chini, miaka miwili sekondari ya daraja la juu, na miaka mitatu masomo
ya chuo kikuu). Shule zote zilifuata mtalaa mmoja.

Wajaluo wa Kenya ni wazawa wa jamii za wakulima na wafugaji walioishi magharibi
mwa Kenya kabla ya ukoloni. Inafahamika kwamba asili ya Wajaluo na makabila
mengine ya Waniloti ni kaskazini mwa Kenya, pengine maeneo ya Sudan Kusini ya
sasa. Waniloti, kama wanavyoitwa, ni kikundi cha kianthropolojia kilichotoka
maeneo ya kaskazini mashariki mwa Afrika. Pengine walihamia kusini kutokana na
vita vilivyosababishwa na ukuaji wa Kush na Misri. Waniloti nchini Kenya ni
Wajaluo, Waturkana, Wakalejini na Wamasai. Hili linadhihirika kutokana na kuwepo
kwa lahaja zinazofanana kati ya makabila fulani nchini Sudan Kusini leo.
Makabila haya ni pamoja na Akoli na Lwo (si sawa na Luo) wanaoishi katika eneo
la Darfur.

Kuna makabila mengine ya Waniloti yanayoishi nchini Uganda na Tanzania. Hii hasa
ni kwa sababu ya Wajaluo kuvutiwa na Ziwa Victoria, ambako wanapatikana katika
nchi hizi tatu (Uganda, Tanzania na Kenya). Nchini Uganda, wanajulikana kwa
kuanzisha himaya ya Waganda na ya himaya ya Watoro. Wajaluo nchini Kenya
walipigana vita na majirani wao, hasa Wakalenjin, ili kulidhibiti ziwa hilo.

Kenya hushiriki katika michezo mbalimbali ikiwemo kriketi, mbio za magari, soka,
raga na ngumi. Lakini nchi hii inajulikana hasa kwa kutawala katika mbio za
masafa ya kadri na mbio za masafa marefu. Kenya, kwa muda mrefu, imetoa mabingwa
wa Olimpiki na michezo ya Jumuia ya Madola katika nyanja mbalimbali, hasa katika
mbio za mita 800, mita 1,500, mita 3,000 kuruka viunzi na maji, mita 5,000, mita
10,000 na mbio za masafa marefu. Wanariadha wa Kenya (hasa wenye kabila ya
Wakalenjin) wanaendelea kutawala mbio za masafa ulimwenguni, ingawa ushindani
kutoka nchi ya Morocco na Ethiopia umepunguza umaarufu huu. Wanariadha wa Kenya
wanaosifika sana ni pamoja na mshindi mara-nne wa mbio za masafa marefu za
Boston kwa wanawake na mshindi mara-mbili wa mbio za dunia Catherine Ndereba,
aliyeshikilia rekodi ya awali ya mbio za dunia Paul Tergat, na John Ngugi. Kenya
ilishinda medali kadhaa wakati wa michezo ya Olimpiki ya Beijing, 6 za dhahabu,
4 za fedha, 4 za shaba na kulifanya taifa lililofaulu sana barani Afrika katika
michezo ya Olimpiki ya mwaka 2008. Wanariadha wapya walitambulikana, kama Pamela
Jelimo, mshindi wa medali ya dhahabu katika mbio za mita 800 kwa wanawake
aliyejitahidi na kushinda tuzo la Golden League, na Samuel Wajiru aliyeshinda
mbio za masafa marefu kwa wanaume. Bingwa mstaafu wa mbio za Olimpiki na za
Jumuia ya Madola, Kipchoge Keino, alisaidia kuanza ubingwa wa mbio za masafa
marefu miaka ya 1970 na akafuatwa na Bingwa wa michezo ya Jumuia ya Madola,
Henry Rono, aliyeshikilia rekodi kadhaa za dunia. Hivi majuzi, kumekuwa na mzozo
wa wanariadha wa Kenya, kufuatia kusaliti nchi yao Kenya na kuwakilisha nchi
nyingine hasa Bahrain na Qatar. Wizara ya michezo ya Kenya imejaribu kuzuia
usaliti huu, lakini umeendelea tu, Bernard Lagat akiwa wa mwisho, akichagua
kuiwakilisha Merekani. Usaliti huu, kwingi unatokana na sababu za kiuchumi au
kifedha ingawa wanariadha wazuri wasioweza kufaulu kuwa kwa timu hii nzuri ya
taifa huona ni raisi kufaulu kwa kukimbilia nchi nyingine. Kenya pia imetawala
voliboli ya wanawake hapa Afrika, huku vilabu na timu ya taifa ikishinda
mashindano kadhaa barani Afrika katika mwongo uliopita.[onesha uthibitisho] Timu
ya wanawake pia imeshiriki katika michezo ya Olimpiki na Mashindano ya Ulimwengu
ingawa haijafaulu vilivyo. Mchezo wa kriketi ni maarufu na pia ni mchezo wa timu
ambao umefaulu sana. Kenya imeshiriki katika Kombe la Dunia la Kriketi tangu
1996. Timu hii ilishinda baadhi ya timu maarufu ulimwenguni na kufikia semi
fainali katika mchuano wa 2003. Walishinda ligi ya kriketi ya dunia daraja la 1
iliyofanyiwa hapa Nairobi kwa mara ya kwanza kisha wakashiriki katika mchuano wa
ulimwengu wa T20. Nahodha wa sasa wa timu ni Collins Obuya. Kenya imejiundia
jina katika muungano wa raga. Mchezo huu ni maarufu nchini Kenya hasa kwa sababu
ya mchuano wa kila mwaka wa Safari Sevens. Timu ya Kenya ya raga ya wachezaji
saba kila upande ilikuwa nambari ya 9 katika michezo ya dunia ya wachezaji saba
IRB katika msimu wa mwaka 2006. Kenya ilikuwa bingwa wa soka katika eneo hili
lakini ubingwa huu umefifia kutokana na kutoelewana kwa maafisa wa Kamati ya
Soka Nchini. Mizozo hii ilipelekea Kenya kupigwa marufuku na FIFA, lakini
marufuku hii iliondolewa mnamo Machi 2007. Kwa upande wa mbio za magari, Kenya
ndio waandalizi wa mbio za magari maarufu za Safari Rally zinazotambulika kuwa
ngumu zaidi ulimwenguni, na ambazo ni sehemu ya Bingwa wa Mbio za Magari kwa
miaka mingi hadi kuondolewa kwake baada ya mbio za 2002 kwa sababu ya matatizo
ya kifedha. Baadhi ya madereva maarufu wa mbio za magari ulimwenguni
walioshiriki na kushinda mbio hizi ni kama, Bjorn Waldegard, Hannu Mokkola,Tommi
Makinen, Shekhar Mehta,Carlos Sainz, na Colin McRae. Ingawa mbio hizi bado
huendelea kila mwaka kama sehemu ya kutafuta Bingwa wa Mbio za Magari Afrika,
waandalizi wanatarajia kuruhusiwa kujiunga tena na Ubingwa wa Magari Ulimwenguni
katika miaka michache ijayo.

Ngugi wa Thiong'o ni mmoja wa waandishi maarufu wa Kenya. Kitabu chake, Weep
not, Child ni ufafanuzi wa maisha yalivyokuwa Waingereza walipoitwaa Kenya. Hii
ni hadithi kuhusu athari za Mau Mau katika maisha ya Wakenya weusi.
Kinavyochanganya maudhui - ukoloni, elimu, na mapenzi - kunakifanya kuwa
mojawapo wa vitabu bora vya hadithi barani Afrika.

Kitabu cha hadithi cha M.G Vassanji's 2003 The In-Between World of Vikram Lall
kilishinda tuzo la Giller Prize mwaka 2003. Hii ni hadithi ya kubuni ya Mkenya
mwenye asili ya Kihindi na familia yake wavyojizatiti na mabadiliko ya kisiasa
wakati wa ukoloni na baada ya ukoloni nchini Kenya.

Kuanzia mwaka wa 2003, jarida la fasihi Kwani? limekuwa likichapisha fasihi ya
kisasa ya Kenya.

Mswada wa ubinafsishaji umeidhinishwa hata ingawa kuanzishwa kwa tume ya
ubinafsishaji hakujakamilika, mabadiliko katika utendakazi wa umma yametekelezwa
na mwaka wa 2007 Kenya ilishinda tuzo la Umoja wa Kimataifa la Utenda kazi wa
Umma. Hata hivyo, kazi nyingi inahitajika kufanywa ili kuiwezesha nchi hii
kuyafikia mataifa yaliyoendelea sana kiuchumi hasa yale ya Mashariki ya Mbali.
Changamoto kuu ni pamoja na kuchukua hatua thabiti dhidi ya ufisadi, kupitisha
sheria zinazoshughulikia ugaidi na biashara haramu, kutatua upungufu wa ufadhili
wa bajeti kisha kurekebisha na kuunda miundo msingi. Inaaminika haya yatasaidia
kudumisha sera za kimsingi za kiuchumi, na kuhakikisha ukuaji wa kasi wa
kiuchumi uliofikia asilimia 7.2% mwaka wa 2007.

Mwaka wa 2007, serikali ya Kenya ilizindua Ruwaza 2030, ambao ni mpango wa
kiuchumi wenye matumaini makuu na ambao ikiwa utatekelezwa kikamilifu , una
uwezo wa kuifanya nchi hii kuwa katika kiwango sawa na mataifa yaliyoendelea
kiuchumi ya Asia.

Kandarasi hii iliwezesha kampuni inayoongozwa na taifa la Uchina “offshore oil
and gas company” CNOOC Ltd kutafuta mafuta Kenya, ambayo imeanza kuchimba visima
vya kwanza mpakani mwa Sudan na Somalia na katika maji ya upwa wake. Hata hivyo,
hakuna mafuta yametolewa na pia hakuna makadirio rasmi ya visima vya mafuta.



https://sw.wikipedia.org/wiki/Sheria

Sheria ni mfumo wa kanuni, ambazo kwa kawaida hutekelezwa kupitia seti ya
taasisi. Inaunda siasa, uchumi na jamii kwa njia mbalimbali na huratibu
mahusiano baina ya watu.

Sheria ya mkataba huongoza kila kitu kuanzia kununua tiketi ya basi hadi
biashara katika masoko.

Sheria ya mali inafafanua haki na wajibu unaohusiana na uhamisho wa jina la
kibinafsi na mali ya kweli.

Sheria ya Hifadhi inatumika kwa mali yanayotumika kwa uwekezaji na usalama wa
kifedha, huku sheria ya kukiuka wajibu inaruhusu madai ya fidia ikiwa haki au
mali za mtu zinafanyiwa madhara.

Ikiwa madhara ni kinyume cha sheria, sheria ya jinai inatoa mbinu zinazoweza
kutumiwa na taifa ili kumshataki mhusika.

Sheria ya kikatiba inatoa utaratibu wa utungaji wa sheria, ulinzi wa haki za
kibinadamu na uchaguzi wa wawakilishi wa kisiasa.

Sheria ya utawala inatumika kuangalia upya maamuzi ya vyombo vya kiserikali,
huku sheria ya kimataifa inatawala shughuli baina ya nchi huru katika zinazohusu
mambo kama vile biashara, vikwazo vya kimazingira na hatua za kijeshi.

Akiandika mnamo 350 K.K., mwanafalsafa wa Ugiriki ya Kale Aristotle alisema,
"Utawala wa sheria ni bora kuliko utawala wa mtu yeyote binafsi."

Mifumo ya kisheria inaelezea haki na majukumu kwa njia mbalimbali. Tofauti ya
jumla inaweza kufanywa kati ya maeneo yanayotawaliwa na mfumo wa sheria ya
kiraia, ambayo huandika sheria zao, na yale yanayofuata sheria za kawaida,
ambapo sheria haijaundwa kwa utaratibu maalumu. Katika baadhi ya nchi, sheria ya
dini bado hutumika kama sheria maalum. Sheria ni chanzo kikuu cha uchunguzi wa
kitaalam, wa historia ya sheria, falsafa ya sheria, uchambuzi wa kiuchumi wa
sheria au somo la kijamii kuhusu sheria.

Sheria pia huibua masuala muhimu na magumu kuhusu usawa, uadilifu na haki.
"Katika usawa wake wa ajabu", alisema mwandishi Anatole France mnamo mwaka 1894,
"sheria inakataza matajiri na mafukura kulala chini ya madaraja, kuombaomba
barabarani na kuiba mikate." Katika demokrasia ya kawaida, taasisi za msingi za
kutafsiri na kuunda sheria ni matawi matatu makuu ya utawala, ambayo ni mahakama
isiyo na upendeleo, bunge na serikali yenye kuwajibika.

Ili kutekeleza na kutumia nguvu za kufanya sheria ifuatwe na kutoa huduma kwa
umma, urasimu wa serikali, jeshi na polisi ni muhimu. Vyombo hivyo vyote vya
dola viliundwa na kutawaliwa na sheria, taaluma ya kisheria iliyo huru na jamii
yenye bidii zinajulisha na kusaidia maendeleo.

Mifumo yote ya kisheria inahusu na mwaswala ya kimsingi, lakini kila taifa
inaainisha na kubainisha masomo yake ya kisheria kwa njia mbalimbali. Tofauti ya
kawaida ni kuwa "sheria ya umma" (maneno yanayohusika kwa karibu na taifa, na
kuhusisha sheria ya kikatiba, kitawala na ya jinai), na "sheria ya kibinfasi"
(inayohusisha mkataba, , sheria ya kukiuka wajibu na mali). Katikamifumo ya
sheria ya kirai , mkataba na kukiuka wajibu zinapatikana chini ya sheria ya
majukumu huku sheria ya hifadhi inapatikana chini ya serkali za halali au
mikataba ya kimataifa. Sheria ya Kimataifa, kikatiba, kitawala, jinai, mkataba,
kukiuka wajibu na mali na hifadhi zinatambulika kama "masomo msingi ya jadi",
ingawa kuna masomo zaidi ambayo yanaweza kuwa na umuhimu mkubwa zaidi wa
kiutendaji.

Sheria ya kikatiba na kiutawala zinasimamia mambo ya nchi. Sheria ya kikatiba
inahusisha uhusiano baina ya serikali, bunge na mahakama na haki za kibinadamu
au uhuru wa kiraia wa watu binafsi dhidi ya nchi. Maeneo mengi ya kisheria, kama
vile Marekani na Ufaransa, zina katiba moja iliyoandikwa kwa makini, iliyo na
Muswada wa Haki. Katiba chache kama vile Uingereza, hazina hati kama
hiyo."Katiba" kwa ufupi ni zile sheria ambazo zinajumuisha mwili wa kisiasa,
kutoka kanuni, sheria za uamuzi na mkataba. Kesi kwa jina Entick dhidi ya
Carrington ilionyesha wazi kanuni ya kikatiba inayotokana na sheria ya kawaifa.
Nyumba ya Bwana Entick ilifanyiwa upekekuzi na Afisa mmoja wa polisi aliyeitwa
Carrington. Wakati Bwana Entick alipolalamika mbele ya mahakama, Afisa
Carrington alidokeza kwamba kibali kutoka waziri wa Serikali, Ali wa Halifax,
kilikuwa na mamlaka halali. Hata hivyo, hakukuwa na sheria iliyoandikwa au
mamlaka ya kimahakama ambayo yalitoa uwezo huo.Hakimu mkuu, Bwana Camden,
alisema,

Kanuni ya kimsingi ya kikatiba, ilitokana na John Locke, inadokeza ya kwamba mtu
binafsi anaweza kufanya isipokuwa kile ambacho kimekataliwa kisheria. Sheria ya
utawala ndiyo mbinu msingi ya kufanya mashirika ya umma yawajibike. Watu
wanaweza kutumia mapitio ya kimahakama kwa matendo au uamuzi uliofanywa na za
halmashauri za mitaa, huduma za umma au wizara za serikali, kuhakikisha kuwa
zinazingatia sheria. Mahakama ya kwanza ya maalum ya kiutawala yalikuwa mahakama
ya Conseil d'État yaliyoundwa mnamo mwaka wa 1799, wakati Napoleon alipochukua
mamlaka nchini Ufaransa.

Sheria ya jinai, inayojulikana pia kama sheria ya kuadhibu, inahusisha makosa na
adhabu. Kwa hivyo inapima ufafanuzi wa adhabu ya makosa yaliyopatikana kuwa na
madhara yanaonekana kuwa na uwezo wa kusababisha uharibifu lakini, kwa undani,
haifanyi uamuzi wa kimaadili kumhusu mkosaji wala kuwekea jamii vikwazo ambavyo
vinakataza watu kimwili wasifanye makoa mwanzoni. Investigating, apprehending,
charging, and trying suspected offenders is regulated by the law of criminal
procedure. Kesi ya kidhana ya uhalifu inatokana na ushahidi, kuzidi shaka ya
kuridhisha, kuwa mtu ana hatia ya mambo mawili. Kwanza, mshtakiwa lazima awe
amefanya kitendo ambacho kinatazamwa na jamii kuwa hatia, au actus reus (kitendo
cha hatia). Pili, lazima mshtakiwa awe na dhamira ya kufanya uharibifu ya
kufanya kitendoo fulani cha jinai, au mens rea (akili ya hatia). Hata hivyo, kwa
kile kinachojulikana kama hatia za "dhima kali", actus reus haitoshi. Mifumo ya
jinai ya utamaduni wa sheria ya raia zinatofautisha kati ya nia katika dhana
pana (dolus directus na dolus eventualis), na uzembe. Uzembe hauna jukumu la
jinai isipokuwa ambapo hatia fulani una adhabu yake maalum.

Mifano ya uhalifu ni mauaji, kushambulia, udanganyifu na wizi. Katika mifano
maalum utetezi unaweza kutumika kwa vitendo maalum, kama zile kuuwa ili utetezi
wa kibinafasi, au katika nyakati maalum kujitetea kuwa wazimu. Mfano mwingine ni
katika kesi ya karne ya 19 ya Jamhuri dhidi ya Dudley na Stephens, iliyopima
utetezi wa "kimahitaji". Meli ya Mignonette, iliyokuwa ikisafiri kutoka mji wa
Southampton kuelekea mji wa Sydney, ilizama. Wafanyikazi watatu wa meli hiyo na
Richard Parker, kijana aliyekuwa na umri wa miaka 17, walibaki katika meli
iliyoundwa na vijiti. Walikuwa na njaa na kijana yule alikuwa karibu kufa. Kwa
sababu ya kuwa na njaa iliyokithiri, wafanyikazi hao walimuuwa kijana yule na
kumla. Wafanyikazi hao waliokolewa, lakini wakafikishwa mahakamani huku wakiwa
na hatia ya mauaji. Walijitetea kwa kusema kwamba ilihitajika kwa lazima kwa wao
kumuuwa kijana yule ili kuyaokoa maisha yao. Bwana Coleridge, akieleza kukataa
kukubwa, aliamua, "kuhifadhi maisha ya kibinafsi ni, kwa kuzungumza kijumla,
wajibu, lakini inaweza kuwa jukumu kuu kuyatoa maisha hayo kama kafara." Wanaume
hao walihukumiwa nyonga, lakini maoni ya umma uliunga mkono haki ya wafanyikazi
wale wa meli kuyaokoa maisha yao. Mwishowe, Ufalme ulipunguza hukumu zao hadi
miezi sita gerezani.

Makosa ya jinai yanatambulika si tu kama makosa dhidi ya waathirika binafsi,
lakini jamii pia. Taifa, kawaida likisaidiwa na polisi, huongoza mashitaka, basi
hiyo ndiyo sababu mbona katika nchi zenye sheria ya kawaida kesi hutajwa kama
"Watu dhidi ya..." au "Jamhuri (kwa "Rex" au Regina) dhidi ya..." Pia, jopo la
waamuzi ambao hutokana na raia wa kawaida hutumika kuamua hatia ya washitakiwa
kutokna na pointi zinazoweza kubainika ukweli: jopo la waamuzi haliwezi
kubadilisha kanuni za kisheria. Baadhi ya nchi zilizostawi bado hutumia adhabu
ya kifo kwa matendo ya jinai lakini adhabu ya kawaida ya uhalifu itakuwa ni
kufungwa gereza, faini usimamizi wa taifa (kama vile probesheni), au huduma ya
kijamii. Sheria ya kisasa ya jinai imeathiriwa vilivyo na sayansi ya jamii, hasa
kuhusu kuhukumu, utafiti wa kisheria, kuunda sheria, na kuwasaidia wahalifu
kurekesha mwenedo wao. Katika ngazi ya kimataifa, nchi 108 wanachama wa Mahakama
ya Kimataifa ya Jinai, ambayo ilianzishwa kuwahukumu watu kwa hatia dhidi ya
ubinadamu.

Sheria ya mkataba inahusu ahadi zinazowezwa kutendwa, na inaweza kuandikwa kwa
ufupi katika maneno ya Kilatinipacta sunt servanda (ahadi lazima zitimizwe).
Katika maeneo ya kimamlaka ya sheria ya kawaida, vipengele vitatu muhimu kuhusu
utengenezaji wa mkataba vinahitajika: kutoa na kukubali, kutilia maanani na nia
ya kutengeneza uhusiano wa kisheria.Katika kesi ya Carlill shisi ya Kampuni ya
Carbolic Smoke Ball kampuni ya matibabu ilitangaza kuwa dawa yake mpya ya ajabu,
smokeball, ingewatibu watu kutokana na mafua, na ikiwa haingefaulu kuwatibu,
wanunuzi wangepata £ 100. Watu wengi waliwasilisha kesi mahakamani ili wapate
£100 zao wakati dawa hiyo iliposhindwa kuwatibu. Ikiogopa kufilisika, Kampuni ya
Carbolic ilijitetea kwa kusema kuwa tangazo lile lilikuwa mzaha tu, na kwa hivyo
halikuwa toleo lenye nguvu za kisheria. Lilikuwa karibisho, mchezo tu. Lakini
mahakama ya rufaa yaliamua kuwa kwa mtu mwenye kufikiria kwa kawaida kampuni ya
Carbolic ilikuwa imefanya toleo. Watu walikuwa wametoa kusudi la kununua bidhaa
ile kwa kupitia "shida bayana" ya kutumia bidhaa yenye hitilafu. "Soma tangazo
vile utakavyo, na ulibadilishe tangazo hilo vile utakavyo", alisema Hakimu
Lindley, "haa kuna ahadi maalum ilitajwa katika lugha isyokuwa na utata wowote".

"Kutilia maanani" knaonyesha ukweli kwamba vyama vyote katika mkataba
vimebadilisha kitu fulani chenye maana. Baadhi ya mifumo ya sheria ya kawaida,
ikiwemo Australi, zinasonga mbali kutoka dhana ya kutilia maanani kama mojawapo
ya mahitaji ya mkataba. Dhana ya "estoppel" au culpa in contrahendo, inaweza
kutumika kuunda wajibu wakati mazungumzo kabla ya kuingia mkataba Katika maeneo
ya kisheria ya kiraia, kutilia maanani si lazima kwa mkataba kuwa na nguvu ya
kisheria. Nchini Ufaransa, mkataba wa kawaida unasemekana kutokea ambapo
"kukutana kwa akili" au kwa "kuwa na nia zinazowiana". Ujerumani ina mtazamio
maalum kuhusu mikataba, ambayo inayusisha sheria ya mali. Kanuni ya dhana ya
kiakili (Abstraktionsprinzip wanayoitumia, inamaanisha kuwa wajibu wa kibinafsi
wa mkataba unaundwa kando na jina la mwenye mali yanayokabidhiwa. Wakati ambapo
mikataba inavunjwa kwa sababu fulani (kwa mfano mnunuzi wa gari amelewa kiasi
kwamba hana uwezo wa kisheria wa kufanya mkataba) Wajibu wa kimkataba wa kulipa
unaweza kuvunjwa tofauti na jina la mwenye gari. Sheria ya kutajirika kusio kwa
haki, badala ya sheria tya mkataba, basi inatumika kurudisha jina kwa mmiliki
halali.

Sheria ya ukiukaji wa wajibu, ambayo wakati mwingine huitwa kosa la jinai, ni
makosa ya raia. Kuwa na kosa la ukiukaji wa wajibu, mtu lazima awe amekiuka
wajibu aliukwa anafaa kumtendea mty mwingine, au kukiuka haki fulani ya awali ya
kisheria. mfano unaweza kuwa kumgonga mtu kimakosa na mpira wa mchezo wa
kriketi. Chini ya sheria ya uzembe, ambayo ndiyo aina ya ukiukaji wa wajibu
maarufu zaidi, mtu aliyepatwa na madhara anaweza kuomba fidia kwa ya majeraha
yake kutoka kwa mtu mwenye uwajibikaji. Kanuni za uzembe zinaonyeshwa na kesi ya
Donoghue dhidi ya Stevenson. Rafiki mmoja wa Bi. Donoghue aliagiza chupa
isiyopenyeka nuru la pombe ya tangawizi (iliyokusudiwa kutumika na Bi. Donoghue)
katika mkahawa katika eneo la Paisley. Baada ya kunya kunya nusu ya bia ile ,
Bi, Donoghue alimimina iliyosalia katika bilauri. Mabaki yaliyooza ya konokono
yalielea juu ya pombe. Alidai kuwa alipigwa na bumbuwazi, na kupata ugonjwa wa
kuchomeka ndani ya matumbo, na ilimbidi kumpeleka mtengenezaji pombe kwa
kuruhusu kinywaji kuchafuka ovyo. Nyumba ya Mabwana iliamua kwamba mtengezaji
pombe aliwajibika kwa ugonjwa wa Bi. Donoghue. Bwana Atkin alikuwa na mtazamo
maalum wa kimaadili, na akasema,

Huu ulikuwa msingi wa kanuni nne za upuuzaji; (1) Bwana Stevenson alimdai Bi.
Donoghue wajibu wa kujali wa kuuza vinywaji salama (2) yeye alivunja wajibu wake
wa kujali (3) madhara hayangefanyika isipokuwa kwa kuvunja kwake kwa wajibu wa
kujali na (4) tendo lake lilikuwa sababau ya karibu, au haikuwa tokeo la mbali,
la madhara yaliyompata mtu fulani. Mfano mwingine wa ukikaji wa wajibu unaweza
kuwa wa jirani ambaye anapiga kelele nyingi sana na na mashine katika nyumbani
kwake. Chini ya dai la kero kelele hiyo inaweza kukomeshwa. Ukiukaji wa wajibu
pia inaweza kuhusisha vitendo vya kimakusudi, kama vile ushambulizi, vita au
kuvuka na kuingia katka maeneo yaliyopigwa marufuku. Sheria ya ukiukaji wa
wajibu inayofahamika vyema ni ile ya kumharibia mtu jina, ambayo inafanyika, kwa
mfano, wakati gazeti linapochapisha madai yasiyokuwa na msingi ambayo yanaharibu
sifa ya mwanasiasa fulani. Ukiukaji wa wajibu ambao ni mbaya zaidi ni zile wa
kiuchumi, ambao huwa msingi wa sheria ya ajira katika baadhi ya nchi kwa kufanya
vyama vya kibiashara kuwa na dhima kwa sababu ya migomo, Wakati ambapo amri ya
kisheria haipatiani kinga.

Sheria ya Mali inatawala vitu vya thamani ambavyo watu huvitambua kama 'vyao'.
Mali ya kweli wakati mwingine huitwa 'mali isiyohamishika' inahusu umiliki wa
ardhi na vitu vilivyojikita katika ardhi hiyo. Mali ya kibinafsi, inaashiria
mambo mengineyo; vyombo vinavyowezwa kusongeshwa, kama vile tarakilishi, magari,
mapambo na mikate au turathi haki, kama vile akiba na hisa. Haki ya in rem ni
haki ya kipande maalum cha mali, ikitofautishwa na haki in personam ambayo
inaruhusu fidia kwa hasara, lakini si kwa kurudishiwa kitu fulani. Sheria ya
ardhi inajumuisha msingi wa aina nyingi za sheria za mali, na ndiyo ngumu zaidi.
Inahusisha mogeji, mikataba ya kukodisha, leseni, maagano, ruhusa na mifumo ya
kisheria kwa usajili wa ardhi. Kanuni kuhusu matumizi ya ardhi ya kibinafsi
chini ya haki miliki, sheria ya kampuni, hifadhi na sheria ya biashara. Mfano wa
kesi msingi ya ya sheria nyingii za mali ni Armory v Delamirie. Kijana wa
kufagia chimni alipata pambo lenye mawe ya thamani. Alichukua pambo lile kwa
muundaji wa vifaa vya dhahabu ili thamani yake ikadiriwe. Mwanafunzi wa muundaji
wa vifaa vya dhahabu aliangalia pambo lile, akaiba mawe yale ya thamani, ma
kumuambia kijana yule kuwa thamani yake ilkuwa nusu peni tatu na kuwa
angeinunua. Kijana yule alimwambia kuwa angepenga arudishiwe pambo lile, kwa
hivyo mwanafunzi wa muundaji vifaa alimrudishia pambo, lakini bila mawe yale ya
thamani. Kijana yule alimpeleka mtengenezaji wa vifaa vya dhahabu kotini kwa
jaribio la mwanafunzi wake kumdanganya. Bwana Hakimu Mkuu Pratt aliamua kuwa
ingawa kijana hangesemekana kuwa mumiliki wa pambo lile, angefaa kutazamwa kama
mpataji aliyefaa ("mpataji muwekaji") hadi mumiliki wa kiasili anapopatikana.
Kwa kweli mwanafunzi na kijana yule wote walikuwa na haki ya umiliki wa pambo
lile (dhana ya kiufundi, inayomaanisha kuwa kitu fulani kingeweza kumilikiwa na
mtu fulani), lakini nia ya kijana yule ya kumiliki ilitazamiwa kuwa bora zaidi,
kwa sababu ingeweza kudhihirishwa kuwa ya kwanza katika wakati. Umiliki unaweza
kuwa sehemu tisa kwa kumi ya sheri, lakini si yote.

Kesi hii hutumika kudhihirisha mtazamo wa mali katika maeneo ya kisheria ya
kawaida, kuwa mtu anayeweza kuonyesha dai bora zaidi la kipande cha mali, dhidi
ya chama kingine, ndiye mumiliki. Kwa kulinganisha, mbinu ya kiklasiki ya sheria
ya raia kuhusu mali, iliendelezwa na Friedrich Carl von Savigny, ni kuwa ni haki
nzuri dhidi ya Ulimwengu. Wajibu, kama mkataba na ukiukaji wa wajibu hutazamwa
kama haki nzuri dhidi ya watu binafsi. Dhana ya mali inaibua maswala mengi zaidi
ya kifalsafa na kisiasa. Locke alidokeza kwamba "maisha, uhuru na nyumba" zetu
ni mali yetu kwa sababu tunamiliki mali yetu na tunachangayana ajira yetu na
mazingira yetu.

Usawa na amana ni mwili wa sheria ulioibuka nchini Uingereza kando na "shera ya
kawaida". Sheria ya kawaida ilisimamiwa na mahakimu. Bwana Chansela kwa upnade
mwingine, kama muwekaji dhamiri wa mfalme, angeweza kupuuza sheria
iliyotengenezwa na hakimu ikiwa alifikiria kuwa ilikuwa sawa kufanya hivyo. Hili
lilimaanisha kuwa usawa ulianza kufanya kazi zaidi kupitia kanuni bali si sheria
ambazo hazikubadilika. Kwa mfano, ambapo mifumo ya sheria ya kawaida au sheria
ya raia haiwaruhusu watu kugawa umiliki wa kutoka kwa udhibiti wa kipande kimoja
cha mali, usawa unaruhusu hili kupitia mpango unaoitwa 'amana'. Kudhibitiwa kwa
mali na 'wenye amana' ambapo kwa upande mwingine umiliki 'wenye manufaa' (au
'yenye usawa') wa mali ya amana inashikiliwa na watu wanojulikana kama
'wadhamini'. Wadhamini wana wajibu kwa walengwa wao wa kuyachuna vyema mali
waliyokabidhiwa. Katika kesi ya awali ya Keech dhidi ya Sandford mtoto alirithi
haki ya kokodisha katika soko katika eneo la Ramford, mjini London. Bw, Sandford
alikabidhiwa mali hayo hadi wakati ambapo mtoto angekomaa. Lakini kabla ya hapo,
kipindi cha kukodisha kilikwisha. Kabaila alikuwa (inaonekana) amemwambia Bw.
Sandford kuwa hakutaka mtoto yule awe na kukodisha kupya. Lakini bado kabaila
alikuwa amefurahi (inaonekana) kumpa Bw. Sandford fursa ya kukodisha. Bw
Sandford aliichukua. Wakati ambapo mtoto (sasa Bw. Keech) alikuwa mkubwa,
alimpeleka Bw. Sandford mahakamani kwa faida aliyokuwa akipata kwa kupata
kukodisha kwa soko. Bw. Sandford alifaa kuaminika, lakini alijiweka katika
nafasi ya mgongano wa maslahi. Bwana Kansela, Bwana Mfalme, alikubali na
kumuamuru Bw. Sandford kutoa faida ile na kumlipa Bw. Keech. Aliandika,

Bila shaka, Bwana Mfalme LC alikuwa na wasiwasi kwamba wadhamini huenda
wakatumia fursa ya kutumia mali ya amana wenyewe badala ya kuyachunga. Wadadisi
wa kibiashara wanaotumia hifadhi walikuwa wamesababisha kuaguka kwa soko la hisa
katika siku hizo. Wajibu mkali kwa wadhamini ulijumuishwa katika sheria ya
serikali na kutumika kwa wakurugenzi wa makampuni na maafisa watendaji wakuu.
Mfano mwingine wa jukumu la mdhamini unaweza kuwa kuwekeza mali vizuri au
kuiuza. Hii hasa ndiyo kesi kwa fedha za pensheni , aina muhimu kwa zote ya
amana, ambapo wawekezaji ndio wadhamini wa akiba za watu hadi wastaafu. Lakini
amana pia zinaweza kuundwa kwa madhumuni ya hisani, mifano maarufu ikiwa
Makavazi ya Uingereza au Shirika la Rockefeller.

Kwa ujumla, mifumo ya kisheria inaweza kugawanywa kati ya mifumo ya kisheria ya
kiraia na mifumo ya kisheria ya kawaida. Maneno "sheria ya kiraia" yanayoashiria
mfumo wa kisheria hayapaswi kuchanganyishwa na "sheria ya kiraia" kama kundi la
masomo ya kisheria ambayo ni tofauti na sheria ya umma au ya jinai . Aina ya
tatu ya mfumo wa kisheria—inayokubalika bado na baadhi ya nchi ambazo zina
utengano wa kanisa na taifa—ni sheria sheria ya kidini, ambayo ina msingi wake
katika maandiko ya kidini. Aina ya mfumo amabo nchi inatumia kutawala mara
nyingi kudhamiriwa na historia yake, uhusiano wake na nchi zingine au kushikilia
kwake kwa viwango vya kimataifa. Vyanzo ambavyo maneneo fulani ya kisheria
hutumia kama kama zenye uwezo wa kuwa nguvu za kisheria ndizo sifa fafanuzi za
mfumo wowote wa kisheria. Hata hivyo, uainishaji ni jambo la umbo kuliko maana,
kwani sheria sawa mara nyingi hutawala.

Sheria ya kiraia ni mfumo wa kisheria unaotumika katika nchi nyingi Duniani.
Katika sheria ya kiraia vyanzo vinavyotambulika kama kuwa na mamlaka, ni, haswa,
uundaji wa sheria—haswa sheria zilizoandikwa katika katiba au amri
zinazopitishwa na serikali—na tamaduni. Sheria za kuandikwa zinapatikana hata
katika miaka mingi ya awali , huku mfano mmoja ukiwa Codex Hammurabi ya
Kibabeli. Mifumo ya sheria za kiraia ya kisasa inatokana na mazoezi ya kisheria
ya Dola la Kirumi ambalo maadiko yake yalipatikana katika Ulaya ya Zama za Kati.
Sheria ya Kirumu katika siku za Jamhuri ya Kiruma na Dola la Kirumi lilitegemea
sana utaratibu, na ilikosa daraja la kitaaluma. Badala uake mtu wa kawaida
aliyeitwa, iudex, alichagukiwa kufanya uamuzi. Kesi za awali hazikuripotiwa, kwa
hivyo sheria yoyote yenye msingi katika kesi iliyoibuka ilifichwa na hata
kutotambulika. Kila kesi ilikuwa ilimuliwe upya kutokana na sheria za nchi,
ambayo ni sawa na kupungua kwa umuhimu (kinadharia) wa uamuzi wa mahakimu kwa
kesi za siku za usoni kwa mufumo ya kisheria siku za leo. Katika kipindi cha
karne ya 6 NK katika Dola la Mashariki la Roma, Kaisari Justinian I aliandika na
kuzikusanya pamoja sheria ambazo zilikuwa zinapatikana hapo awali katika Roma,
ambapo kile kilichobakia kilikuwa sehemu moja juu ya ishirini ya kiwango cha
maandiko ya kisheria kutoka awali. Hili ikawa inafahamika kama Corpus Juris
Civilis. Kwa mujibu wa mwanahistoria mmoja wa kisheria, "Justinian alitazama kwa
uangalifu hadi miaka ya dhahabu ya nyuma ya sheria ya Kirumi na alilenga
kuirejesha hadi upeo wake wa karne tatu za awali." Wakati uo huo, Ulaya ya
Magharibi ilitumbukia polepole katika Zama za Giza, na haikuwa hadi karne ya
11ambapo wasomi katika Chuo Kikuu cha Bologna walipoyagundua upya maandiko
yaliyokuwa yamepotea na kuyatumia kuzitafsiri sheria zao. Maandiko ya sheria za
kiraia yenye msingi unaofanana kwa karibu na sheria ya Kirumu, sambamba na
ushawishi mchache kutoka sheria za kidini kama vile sheria ya Kikanoni na sheria
ya Kiislamu, iliendelea kuenea kote baranii Ulaya hadi Kutaalmika; kisha, katika
karne ya 19, Ufaransa, na Sheria iliyoandikwa ya Kiraia, na Ujerumani,
Bürgerliches Gesetzbuch, zilifanya sheria zao zilizokuwa zimeandikwa kuwa za
kisasa. Sheria hizi mbili zilizoandikwa zilisukuma vilivyo si tu mifumo ya
kisheria ya nchi katika Bara Ulaya (kama vile Ugiriki), lakini pia tamaduni za
kisheria za Ujapani na Kikorea. Leo, cnhi ambazo zina mifumo ya kisheria ya
kiraia ni kama vile Urusi na Uchina na maeneo mengi ya Marekani ya Kati na
Marekani ya Kilatini. Marekani inafuata sheria ya kawaida inayofafanuliwa hapa
chini.

Sheria ya kawaida na usawa ni mifumo ya kisheria ambapo uamuzi wa mahakama
yanakubalika wazi kuwa vyanzo vya sheria."Mafundisho ya utangulizi", au stare
decisis (Kilatini kwa "kusimama kwa uamuzi") unamaanisha kuwa sumauzi unaofanywa
na mahakama yenye mamlaka kubwa yanafunga mahakama yenye mamlaka ya chini.
Mifumo ya kisheria ya kawaida hutumia amri mara chache sana, zinazopitishwa na
bunge, lakini huenda zikafanya jaribio ambalo si la kitaratibu kuandika sheria
zao kuliko katika "mfumo wa sheria wa kiraia". Sheria ya kawaida ina asili yake
nchini Uingereza na imerithiwa na karibu nchi zote ambazo hapo awali zilihusika
na Dola la Uingereza (isipokuwa Malta, Scotland, na jimbo la Marekani la
Louisiana, na jimbo la Kanada la Quebec). Katika Uingereza wakati wa zama za
kati, ushindi wa Norman ulisababisha kuungana kwa desturi mbalimbali za kikabila
na hivyo basi kuunda sheria ya "kawaida" ya nchi yote. Labda ikisukumwa na
mazoea ya kisheria ya Kiislamu wakati wa Krusedi, sheria ya kawaida iliendelea
ambapo Mfalme wa Kiingereza alikuwa amefanywa kuwa dhaifu na gharama kubwa ya
vita vywa kudhibiti sehemu kubwa za Ufaransa. Mfalme Yohana alikuwa
amelazimishwa na mabaroni wake kutia saini hati iliyoweka vikwazo kwa mamlaka
yake ya kupisha sheria. "Mkataba huu mkuu" au Magna Carta wa mwaka 1215 pia
ulihitaji jopo la mahakimu wa Mfalme kufanya mikutano yao ya kimahakama na
uamuzi wao katika "mahali maalum" badala ya kutoa haki ya kibepari katika maeneo
yaliyokuwa magumu kutabiri kote. Kundi la mahakimu walsomi na waliokolea
walipata jukumu muhimu katika kuunda sheria chini ya mfumo huu, na
ikilinganishwa na wenzao Barani Ulaya mahakama ya Uingereza ilikuwa na urasimu
mwingi zaidi. Kwa mfano, mnamo mwaka wa 1297, wakati ambapo mahakama kuu ya
Ufaransa yalikuwa na mahakimu hamsini na wawili, Mahakama ya Uingereza ya Maombi
ya Kawaida yalikuwa na watano. Mahakama haya yenye nguvu na yaliyoshikamana
yalisababisha mfumo wa kikiritimba. Kufuatana na hilo, kadiri wakati ulivyopita,
idadi iliyoongezeka ya raia waliomba Mfalme kupuuza sheria ya kawaida, na kwa
niaba ya Mfalme Bwana Chansela alitoa uamuzi kufanya kile ambacho ni sawa kwa
kila kesi. Kuanzia wakati wa Thomas More, wakili wa kwanza kuteuliwa kama Bwana
Chansela, mwili wa kimfumo wa usawa uliongezeka kando ya sheria ya kawaida yenye
ukiritimba, na ilianzisha Mahakama yake ya Chancery. Mwanzoni, usawa ulikosolewa
kuwa ulikosa kukosa utaratibu, na kuwa ulibadilika kulingana na urefu wa mguu wa
Chansela. Lakini baada ya muda iliunda kanuni, hasa chini ya Bwana Eldon. Katika
karne ya 19 mifumo hiyo miwili iliunganishwa pamoja. Katika kuendeleza sheria ya
kawaida na usawa, waandishi wa kitaaluma wamekuwa na jukumu muhimu. William
Blackstone, kuanzia kipindi cha 1760, alikuwa mwanachuoni wa kwanza kuelezea na
kufunza usawa. Lakini kwa kuelezea tu, wasomi walitafuta melezo na miunso msingi
walibadilisha polepole jinisi sheria ilivyofanya kazi.

Sheria ya kidini inatokana na maagizo ya dini. Baadhi ya mifano ni Halakha ya
Kiyahudi na Sharia ya Uislamu — ambazo zote mbili zinamaanisha "njia ya kufuata"
— huku sheria za Kanisa za Ukristo nazo hutumika katika madhehebu machache, kama
vile Kanisa Katoliki, Kanisa la Kiorthodoksi na la Anglikana.

Mara nyingi dini inadai kutobadilika kwa sheria, kwa sababu neno la Mungu
haliwezi kufanyiwa marekebisho wala kupingwa na mahakimu au serikali.

Hata hivyo mfumo fasaha wa sheria kwa jumla unahitaji upanuzi upande wa
binadamu. Kwa mfano, Torati au Vitabu Vitano vya Musa katika Agano la Kale.
Vitabu hivyo vina kanuni na sheria za msingi za Uyahudi, ambayo baadhi ya jamii
ya Kiisraeli huchagua kutumia. Halakha ni kanuni ya sheria za Kiyahudi
inayofanya muhtasari wa baadhi ya ufafanuzi wa kitabu cha Talmud. Hata hivyo,
Sheria za Israeli zinaruhusu mlalamikaji kuchagua mbinu za kidini ikiwa tu
anataka. Mfano mwingine ni Korani ambayo ina sheria, na inakuwa kama chanzo cha
sheria zaidi kupitia ufafanuzi, Qiyas (kulinganisha), Ijma (kufikia muafaka) na
yaliyokwishatokea. Hili hasa hupatikana katika mkusanyo wa sheria na falsafa ya
kisheria inayojulikana kama Sharia na Fiqh.

Hadi karne ya 18, Sharia ilitekelezwa kote katika Ulimwengu wa Kiislamu katika
mfumo ambao haukuwa umeandikwa kwa ufasaha, huku sheria ya Mecelle ya Dola la
Ottoman katika karne ya 19 ilikuwa ya kwanza kuandika vipengele vya Sharia.
Tangu miaka ya kati ya 1940, majaribio yamefanywa, katika nchi nyingi, kufanya
sheria hizo zifanane zaidi na hali na dhana za kisasa.

Katika nyakati za sasa, mifumo ya kisheria katika mataifa mengi ya Kiislamu
hutegemea sheria za kiraia na sheria ya kawaida na pia sheria na tamaduni za
Kiislamu. Katiba za baadhi ya nchi za Kiislamu, kama vile Misri na Afghanistan,
zinatambua Uislamu kama sheria ya taifa, hivyo kuyafanya mabunge katika nchi
hizo yasiwe na budi kufuata Sharia. Saudia inatambua Korani kama katiba, na
inatawaliwa kwa msingi wa sheria ya Kiislamu. Iran pia imeshuhudia kurudi kwa
sheria ya Kiislamu katika mfumo wake wa kisheria baada ya mwaka 1979. Katika
miongo michache iliyopita, mojawapo ya tofauti kuu ya harakati ya mwamko wa
Kiislamu imekuwa wito wa kuirejesha Sharia, wito ambao umeibua kiasi kikubwa cha
maandishi na kuathiri siasa duniani.

Historia ya sheria inashikamana kwa karibu na maendedelo ya ustaarabu. Sheria ya
Misri ya Kale, iliyorudi nyuma mbali hadi mwaka wa 3000 KK, ilikuwa na
mkusanyiko wa sheria ambao huenda ilikuwa imevunjwa katika vitabu kumi na
viwili. Ilizingatia dhana ya Ma'at, iliyokuwa na sifa ya mapokeo, hotuba za
kushawishi, usawa wa kijamii na uaminifu. Kufikia karne ya 22 ;BC, mtawala wa
zamani wa Kisumeri, Ur-Nammu alikuwa ameandaa mkusanyiko wa sheria, ambao
ulihusisha kauli za kimjadala ("ikiwa ... basi ..."). Kufikia mwaka wa 1760 KK,
Mfalme wa Hammurabi aliboresha Sheria ya Babeli zaidi, kwa kuikusanya na
kuandika katika jiwe. Hammurabi aliweka nakala kadhaa za jiwe lile kote katika
milki ya babeli kama stelae, ili watu wote waitazame; hii ilikuja kufahamika
kama Codex Hammurabi. Nakala iliyobaki ambayo haijaharibika sana wa stelae hizi
iligunduliwa katika karne ya q9 na wasomi kuhusu mambo ya milki ya Assyria wa
Uingereza, na tangu wakati huo imenakiliwa upya na kutafsiriwa katika lugha
mbalimbali, ikiwemo Kiingereza, Kijerumani na Kifaransa.

Agano la Kale lilianza mnamo mwaka wa 1280KK, na linachukua umbo la amri za
kimaadili kama mapendekezo ya jamii nzuri. Mji-jimbo mdogo wa Kigiriki wa Atheni
ya Kale, na kuanzia karne ya 8 KK ilikuwa jamii ya kwanza kuwa na msingi wake
katika kuhusisha raia kwa upana; isipokuwa wanawake na daraja la watumwa. Hata
hivyo, Atheni haikuwa na sayansi ya kisheria, na hapakuwa na neno la "sheria"
isipokuwa kama dhana ya kiakili tu. Bado sheria ya Ugiriki wa Kale ilikuwa na
uvumbuzi mkubwa wa kikatiba katika kuendeleza demokrasia.

Sheria ya Kirumi ilisukumwa sana na falsafa ya Kigiriki, lakini maelezo yake ya
kina yaliendelezwa na wanasheria wa kitaaluma, na yalikuwa magumu sana. Katika
kipindi cha karne zilizopita kati ya kupanda na kushuka kwa Dola la Roma, sheria
imebadilishwa ili kukabiliana na hali za kijamii zilizokuwa zikibadilika, na
ilikusanywa na kuandkiwa vilivyo katoka wakati wa utawala wa Justinian I. Ingawa
ilipungua kwa umuhimu wakati wa Zama za Giza, Sheria ya Kirumi iligunduliwa upya
wakati wa karne ya 11 wakati ambapo wasomi wa Zama za Kati walipoanza kutafiti
mkusanyiko wa sheria za Kirumi na kayatumia mawazo yao. Katika Uingereza ya Zama
za Kati, mahakimu wa Mfalme waliunda mwili wa utangulizi, ambao baadaye
ulijulikana kama sheria ya kawaida. Lex Mercatoria ya Ulaya mzima iliundwa ili
kuwapa wafanyabiashara uwezo wa kufanya biashara kwa kutumia viwango sawa vya
mazoezi; badala ya kutumia sheria za kimtaa zenye pande nyingi. Lex Mercatoria,
mtangulizi wa sheria ya kisasa ya biashara, ilihimiza uhuru wa mkataba na
kuwekwa mbali kwa mali. Kadiri utaifa ulipozidi katika karne za 18 na 19, ndipo
Lex Mercatoria ilipozii kujumuishwa katika sheria za kimanispaa za nchi
mbalimbali chini ya mkusanyiko mpya wa sheria za kiraia. Mkusanyiko wa Sheria za
Kinapolioni na sheria za Kijerumani ulikuwa na ushawishi mkubwa zaidi.
Ikitofautishwa na sheria ya kawaida ya Uingereza, ambayo ina idadi kubwa ya
sheria za kesi, mikusanyiko ya sheria katika vitabu vidogo ni rahisi kuuza nje
ili mahakimu waweze kuitumia. Hata hivyo, hivi leo kuna ishara kuwa sheria ya
kiraia na sheria ya kawaida zinazidi kukaribiana. Sheria ya Umoja wa Ulaya
imekusanywa katika mikataba, lakini huendelezwa kupitia utangulizi unaofanywa na
Mahakama ya Ulaya ya Haki.

Sheria ya Kiislamu na falsafa ya sheria zilianza katika kipindi cha Zama za
Kati. Mbinu ya kisheria ya utangulizi na kufikiria kupitia mlinganisho (Qiyas)
iliyotumika katika sheria ya mapema ya Kiislamu ilifanana na na ile ya baadaye
ya mfumo wa Sheria ya Kawaida ya Uingereza. Hii ilitumika hasa katika shule ya
Maliki ya sheria ya Kiislamu iliyopatikana sana katika eneo la Afrika
Kasakazini, Uhispania wa Kiislamu na baadaye Sicily ya Kiemereti. Kati ya karne
za 8 na 11, sheria ya Maliki iliendeleza taasisi nyingi zilizokuwa sambamba na
taasisi za baadaye za sheria ya kawaida.

Sheria ya kale ya Uhindi na Uchina zinawakilisha mapokeo tofauti ya sheria, na
kihistoria yamekuwa na shule huru za kinadharia na mazoezi. Arthashastra, ambayo
pengine iliandikwa mnamo mwaka wa 100 BB (ingawa ina maadiko ya awali kidogo),
na Manusmriti (100–300BB) yalikuwa mikataba ya uanzilishaji nchini Uhindi, na
ilikuwa na maandiko yanayofikiriwa kuwa uwongofu wenye mamlaka wa kisheria.
Falsafa kuu ya Manu ilikuwa kuvumiliana na Mfumo wa Vyama Vingi, na ilitajwa
kote katika eneo la Asia ya Kusini Mashariki. Mapokeo haya ya Kihindu, pamoja na
sheria ya Kiislamu, yalibadilishwa na na sheria ya kawaida wakati ambapo Uhindi
ilifanywa kuwa sehemu ya Dola la Uingereza. Malaysia, Brunei, Singapore na Hong
Kong pia ilianza kutumia sheria ya kawaida, Mapokeo ya Asia ya Kusini ya sheria
yanaangazia mkusanyiko maalum wa ushawishi wa kidunia na kidni. Ujapani ilikuwa
nchi ya kwanza kuanza kuufanya mfumo wake wa sheria uwe wa kisasa sambamba na
ule wa nchi za magharibi, kwa kuagiza sehemu za mkusanyiko wa sheria za
Ufaransa, lakini hasa mkusanyiko wa sheria za Kijerumani. Hili lilionyesha kwa
kiwango fulani hadhi ya Ujerumani kama nguvu yenye uwezo mkubwa zaidi katika
kipindi cha mwisho cha karne ya 19. Pia, sheria ya mapokeo ya Uchina ilifungua
njia kwa kubadilishwa na nchi za magharibi kuelekea miaka ya mwisho ya nasaba ya
Ch'ing kupitia njia ya mkusanyiko wa sheria tatu za kibinfasi zilizokuwa na
msingi katika muundo wa Ujapani wa sheria ya Ujerumani. Leo sheria ya Kitaiwani
inabaki na mshikamano wa karibu zaidi na mkusanyiko wa sheria kutoka kipindi
hicho, kwa sababu ya mgawanyiko kati ya wanataifa wa Chiang Kai-shek, ambao
walitoroka kutoka sehemu hiyo, na wakomunisti wa Mao Zedong waliopata ushindi wa
kudhibiti bara mnamo mwaka wa 1949. Muundombinu wa sasa wa Jamhuri ya Watu wa
Uchina ilishawishika pakubwa na Sheria ya Kisosholisti ya Wasovyeti, inayopea
sheria ya utawala umuhimu mwingi kuliko haki za sheria ya kibinafsi. Kwa sababu
ya kuongezeka kwa kasi kwa viwanda, leo Uchina inapitia machakato wa wa
marekebisho, angalau katika nyanja ya haki za kiuchumi, ikiwa si haki za kijamii
na kisiasa. Sheria mpya ya mkataba ya mwaka wa 1999 ilikuwa ishara ya kusonga
mbali na kuwa na utawala mwingi. Isitoshe, baada ya mazungumzo yaliyodumu miaka
kumi na mitano, mnamo mwaka 2001 Uchina ilijiunga na Shirika la Biashara
Duniani.

Falsafa ya sheria kwa kawaida inaitwa jurisprudensi. Jurisprudensi unaozidi
kuongezka wenyewe ni falsafa ya kisiasa, na unauliza "sheria inafaa kuwa nini?",
huku jurisprudensia ya uchambuzi inauliza "sheria ni nini?". Jibu la kiutumikaji
la John Austin linajibu kuwa sheria ni "amri, zinazoandamana na matishio ya
vkwazo, kutoka kwa mtawala, ambaye watu wote wamezoea kumtii". Mawakili wa
sheria ya kimaumbile kwa upande mwingine, kama vile Jean-Jacques Rousseau,
wanadokeza kwamba sheria inaangazia sheria isiyobadilika ya tabia ya kimaumbile.
Dhana ya "sheria ya kimaumbile" iliibuka katika falsafa ya Kigiriki ya zamani
kwa wakati mmoja na kwa pamoja na dhana ya haki, na iliingia mkondo wa utamaduni
wa Magharibi kupitia maandiko ya Thomas Aquinas na maoni ya mwanafalsafa wa
Kiislamu na mwanasheria Averroes.

Hugo Grotius, mwanzilishi wa mfumo uliotegemea dhana za kiakili pekee ya sheria
ya kimaumbile, alidokeza kuwa sheria inatokana na msukumo wa kijamii—jinsi
Aristotle alivyokuwa amesema—na kufikiria. Immanuel Kant aliamini kuwa amri ya
kimaadili inahitaji sheria "zichaguliwe kana kwamba zinafaa kushikilia kama
sheria za ilimwenguni kote za kimaumbile". Jeremy Bentham na mwanafunzi wake
Austin, wakimfuata David Hume, waliamini kuwa hili liliongeza utata wa "kilicho"
na kile ambacho "kinafaa kuwepo". Bentham na Austin walisisitiza kuwe na sheria
ya uchanya; na kuwa sheria ya kweli ni tofauti kabisa na "maadili". Kant pia
alikosolewa na Friedrich Nietzsche, ambaye alikataa kanuni ya usawa, huku
akiamini kuwa sheria hutokana na nia kwa nguvu, na haiwezi fanywa kuwa ya
"kimaadili" au "utovu wa nidhamu".

Mnamo mwaka wa 1934, mwanafalsafa wa Kiaustria, Hans Kelsen, alizidi na mapokeo
ya uchanya katika kitabu chake Nadharia Safi ya Sheria. Kelsen aliamini kuwa
ingawa sheria ni tofauti na maadili, inapewa "ukawaida"; kumaanisha kuwa tunfaa
kuitii. Ingawa sheria ni taarfa chanya za "ni" (k.m. faini ya kuendesha kwa
kurudi nyuma katika barabara kuu ni €500); hii sheria inatuelezea kile
"tunachofaa" kutenda. Kwa hivyo kila mfumo wa sheria unaweza kudadisiwa kuwa na
kanuni ya msingi (Grundnorm) ianyotupea amri ya kutii. Mpinzani mkuu wa Kelsen,
Carl Schmitt, alikataa uchanya na dhana ya utawala wa sheria kwa sababu
hakukubali umuhimu wa kanuni za kidhana za Uchanya badala ya mitazamo na uamuzi
bayana wa kisiasa. Kwa hiyo, Schmitt alipendekeza falsafa ya sheria ya maalum
(hali ya dharura), ambayo ilikanusha kuwa kanuni za kisheria zingezunguka uzoefu
wote wa kisiasa.

Baadaye katika karne ya 20, H. L. A. Hart alimshambulia Austin kwa kurahisisha
kwake kwa suala hilo na Kelsen kwa kutunga kwake kwa mambo ya kihadithi katika
kitabu cha Dhana ya Sheria. Hart alidokeza kuwa sheria ni mfumo wa kanuni,
zilizogawanywa kuwa (kanuni za maadili) ambazo ndizo za kimsingi na sheria za
upili (zinazowalenga maafisa kusimamia kanuni msingi). Kanuni za upili
zimegawanywa zaidi kuwa sheria za uamuzi (kutatua migogoro ya kisheria), kanuni
za mabadiliko (zinazoruhusu sheria kuwa tofauti) na sheria ya
utambuzi(inayoruhusu sheria kutambulika kama halali). Wawili kati ya wanafunzi
wa Hart waliendeleza mjadala: Ktaika kitabu chake Dola la Sheria, Ronald Dworkin
alimshabulia Hart na wachanya kwa kukataa kwao la kufanya sheria iwe suala la
kimaadili. Dworkin anadokeza kuwa sheria ni dhana ya "kitafsiri", inayowataka
mahakimu kupata suluhisho bora zaidi kwa mgogoro wa kisheria, kwa mujibu wa mila
zao. Joseph Raz, kwa upande mwingine, anawataka alitetea mtazamo wa kichanya na
kukosoa mtazamo wa Hart wa "nadharia laini ya kijamii" katika kitabu chake
Mamlaka ya Sheria. Raz anadokeza kuwa sheria ni mamlaka, yanayotambulika kupitia
vyanzo vya kijamii na bila kurejelea hoja za kimaadili. Katika maoni yake,
uainishaji wowote wa kanuni zozote zaidi ya majukumu yao kama vifaa vya
kimamlaka katika upatanisha ni bora yaachiwe elimu ya jamii, badala ya falsafa
ya sheria.

Katika karne ya 18 Adam Smith aliwasilisha msingi wa kifalsafa wa kuelezea
uhusiano kati ya sheria na uchumi. Taaluma hiyo ilitokana na mchango wa ukosoaji
dhidi ya vyama vya wafanyikazi na sheria dhidi ya amana nchini Marekani.
Watetezi wa taaluma hii waliokuwa na ushawishi mkubwa zaidi, kama vile Richard
Posner na Oliver Williamson na kinachojulikana kama Shule ya Chicago ya
wanauchumi na mawakili ikiwemo Milton Friedman na Gary Becker, kwa jumla ni
watetezi wa uouguzaji wa udhibiti na ubinafsishaji, na ni maadui wa udhibiti wa
serikali au kile wanachokiona kuwa vikwazo dhidi ya unedeshaji wa masoko huru.

Mchambuzi maarufu zaidi wa kiuchumi wa sheria ni mshindi wa Tuzo la Nobel la
mnamo 1991 Ronald Coase, ambaye makala yake makuu ya kwanza, Hali ya Kampuni
(1937), kulidokeza sababu za kuwepo kwa makampuni mbalimbali (makampuni, ubia,
n.k.) ndiyo kuwepo kwa gharama za biashara. Binadamu ambao hufikiria kawaida
hufanya biashara kupitia mikataba ya bilaterala katika masoko wazi hadi wakati
ambapo gharama ya biashara kunamaanisha kuwa kutumia makampuni ya kihalmasahhuri
ili kuzalisha bidha ni ya ufanisi mwingi zaidi.Makala yake makuu ya pili, Shida
ya Gharama ya Kijamii (1960), yalidokeza kuwa tunaishi katika Dunia bila gharama
za kibiashara, watu ambao huongea kuhusu gharama pamoja wanatengeneza mgao sawa
wa rasilimali, buila kujali jinsi mahakama yanavyoweza kuamua katika migogoro
kuhusu mali. Coase alitumia mfano wa kesi ya kero iliyoitwa Sturges dhidi ya
Bridgman, ambapo mtengenezaji peremende ambaye alipiga kelele nyingi na daktari
mtulivu walikuwa majirani na walienda mahakamani ili wajue nani kati yao ndiye
angefa kuhama. Coase alisema kuwa bila kujali ikiwa hakimu aliamua kuwa
mtengenezaji peremende angefaa kuwacha kutumia mashine zake, au ikiwa ingembidi
daktari kuvumilia kelele ile, wote wawili wangefikia mapatano ya pamoja kuhusu
nani ndiye angefaa kuhama ambayo yanafikia matokeo sawa na mgawanyo wa
rasilimali. Ni kuwepo tu kwa bei za biashara kunaoweza kuzuia hili. Kwa hivyo
sheria infaa kutazamia kile ambacho huenda kikafanyika, na kuongozwa na ufumbuzi
wenye ufanisi. Wenye kuunda mipango serikalini wanaamini wazo kwamba sheria na
vikwazo si muhimu au zenye ufanisi katika kuwasaidia watu. Coase na wengine kama
yeye walitaka mabadiliko ya mbinu, ili kuweka mzigo wa ushahidi katika serikali
iliyokuwa ikiingilia soko, kwa kuchambua gharama za hatua.

Somo la kijamii la sheria ni taaluma pana ya masomo inayotazama mwingiliano kai
ya sheria na jamii na inahusiana kwa karibu na falsafa ya sheria, uchambuzi wa
kiuchumi wa sheria na masomo maalum zaidi kama somo la jinai. Taasisi za The za
ujenzi wa jamii na mifumo ya kisheria ni ameneo muhimu ya uchunguzi wa taaluma
hii. Mwanzoni, wananadharia wa kisheria walishuku taaluma hii. Kelesen
alimshambuliwa mmoja wa waanzilishi wake, Eugen Ehrlich, ambaye alitaka kufanya
wazi tofauti kati ya sheria ya uchanya, ambayo mawakili wanajifunza na kutumia,
na aina zingine za 'sheria' au kanuni za kijamii zinazodhibiti maisha ya kila
siku, na kwa jumla kuzuiwa migogoro isiwafikie mawakili mahakamani.

Katika kipindi cha mwaka 1900 Max Weber alifafanua mbinu yake ya "kisayansi" ya
sheria, huku akitambua "umbo la kimantiki ya sheria" kama aina ya utawala, ambao
si chanzo cha watu lakini kwa dhana za kiakili. Umantiki wa kisheria yalikuwa
maneno yake aliyoyatumia kuelezea mwili wa sheria zinazoeleweka na zinazoweza
kuhesabika na zilikuwa hatua ya kwanza ya maendeleo ya kisasa ya kisiasa na
taifa la ukiritimba la kisasa na kuibuka sambamba na ubepari. Msomi mwingine wa
somo la jamii, Émile Durkheim, aliandika katika Mgawanyo wa Ujira na Jamii kuwa
kadiri jamii inavyozidi kuwa kubwa, ndivyo mwili wa sheria ya kiraia unaohusika
hasa na fidia unapozidi kukuwa kwa gharama ya sheria za jinai na vikwazo vya
kisheria. Wasomi wengine wa somo la jamii ni Hugo Sinzheimer, Theodor Geiger,
Georges Gurvitch na Leon Petrażycki Barani Ulaya, na William Graham Sumner
nchini Marekani

Sheria si mwili wa kanuni zisizobadilika bali ni "machakato badilifu wa kanuni
zinazobadilishwa kila wakati, kuundwa, na kupewa umbo ili kuambatana na hali
fulani." Mabadiliko yanafanywa kila wakati na taasisi mbalimbali katika jamii.
Taasisi kuu za sheria katika Demokrasia huru ni Mahakama huru, mifumo ya haki,
bunge, serikali yenye uwajibikaji, na ukiritimba wenye uwezo na usiokuwa na
ufisadi , kiksoi cha polisi, kudhibitiwa kwa jeshi na raia na taaluma ya
kisheria yenye nguvu inayohakikisha watu wanapta haki na jamii ya kiraia
mbalimbali—neno linalotumika kuashiria taasisi za kijamii, jamii na ushirikiano
unaunda msingi wa kisiasa wa sheria.

John Locke, katika Maandiko Mawili kuhusu Serikali, na Baron de Montesquieu
katika Roho ya Sheria, walitetea mgawanyo wa madaraka kati ya miili ya kisiasa
ya bunge na serikali. Kanuni yao ilikuwa kuwa hakuna mtu anayefaa kuwa na uwezo
wa kuchukua mamlaka yote ya taifa, ikitofautishwa na nadharia ya uimla ya Thomas
Hobbes' Leviathan. Max Weber na wengine walibadilisha mawazo kuhusu taifa. Jeshi
la kisasa, upolisi na mamalaka ya ukiritimba juu ya masiha ya raia wa kawaida
husababisha matatizo maalum ya uwajibikaji ambayo waandishi wa awali kama vile
Locke au Montesquieu hawangeweza kutabiri. Mashirika ya kisasa ya kimataifa
huzingatia umuhimu wa utawala wa sheria na utawala mzuri, huku waandishi wengine
hutafiti uhsusiano kati ya utawala wa sheria na utawala wa ufanisi katika nchi
za kisasa.

Mahakama ni idadi ya mahakimu wanaosikiza migogoro ili kuamua matokeo. Nchi
nyingi zina mfumo wa mahakama ya rufaa, yanayojibu kwa mamlaka makuu ya
kisheria. Nchini Marekani haya ni Mahakama Kuu ya Marekani; nchini Australia,
Mahakama Kuu ya Australia; nchini Uingereza , ni Mahakama Kuu ya Uingereza
(tangu tarehe1 Oktoba 2009; hapo awali yalikuwa, Nyumba ya Mabwana); nchini
Ujerumani ni Bundesverfassungsgericht; nchini Ufaransa ni Cour de Cassation. Kwa
nchi nyingi za Ulaya Mahakama ya Ulaya ya Haki nchini Luxembourg inaweza
kuukataa umauzi wa kitaifa, wakati ambapo sheria ya Umoja wa Ulaya inafaa.
Mahakama ya Ulaya ya Haki za Kibinadamu inayopatikana Strasbourg inawaruhusu
raia wa nchi wanachama za Baraza la Ulaya kuleta kesi zao zinzohusiana na haki
za kibinadamu mbele yake.

Baadhi ya nchi huruhusu mamlaka yao makuu ya mahakama kukataa sheria wanayopata
kuwa kinyume na katiba. Katika kesi ya Roe dhidi ya Wade, Mahakama Kuu ya
Marekani ilipindua sheria ya jimbo la Texas iliyopiga marufuku kutoa msaada kwa
wanawake wenye nia ya Kuavya mimba. Marekebisho ya Kumi na Nne ya katiba ya
Marekani yalikuwa yametafsiriwa kuwapa ya faragha, na kwa hivyo haki ya mwanamke
kuchagua kuavya mimba.

Mahakama kinadharia yamefundwa na katiba, kama tu miili ya bunge. Katika nchi
nyingi, mahakimu wana uwezo tu wa kutafsiri katiba na sheria zingine zote.
Lakini katika nchi zasheria ya kawaida, ambapo mambo si ya kikatiba, mahakama
pia yanweza kuunda sheria chini ya mafundisho ya utangulizi. Uingereza, Finland
na New Zealand hutumia dhana ya uhuru wa bunge, ambapo mahakama ambayo
hayajachaguliwa hayawezi kupindua sheria iliyopitishwa na bunge la kidemokrasia.
Katika nchi za kikomiunisti, kama vile Uchina, mahakama mara nyingi hutazamwa
kama sehemu ya serikali, au kuwa chini ya bunge; taasisi za kiserikali na
watendaji mbalimbali basi wana ushawishi tofauti kwa mahakama. Katika nchi za
Kiislamu, mahakama mara nyingi huchunguza ikiwa sheria za nchi zinafuata Sharia:
Mahakama Kuu ya Kikatiba ya Misri inaweza kuoinga sheria kama hizo, Na nchini
Iran Baraza la Ulinzi linahakikisha uwiano wa sheria zinazopitishwa na "vigezo
vya Uislamu".

Mifano maarufu ya bunge ni Majumba ya Bunge mjini London, Kongresi mjini
Washingtin D.C., Bundestag mjini Berlin na Duma nchini Moscow, Parlamento
Italiano mjini Roma na Assemblée nationale mjini Paris. Kwa kanuni ya serikali
wakilishi watu hupigia kura wanasiasa ili watimize matakwa yao. Ingawa nchi kama
Israeli, Ugiriki, Uswidi na Uchina zina nyumba moja ya bunge, nchi nyingi zina
nyumba mbili za bunge, kumaanisha kuwa zina nyumba mbili za kibunge
zinazochaguliwa tofauti. Katika 'nyumba ya chini' wanasiasa wanachaguliwa
kuwakilisha maeneo wakilishi bungeni. 'Nymba ya juu' kawaida huchaguliwa
kuwakilisha majimbo katika mfumo wa majimbo (kama vile nchii Australia,
Ujerumani au Marekani) au upigaji kura tofauti katika katika mfumo wa umoja
(kama vile nchini Ufaransa). Nchini Uingereza nyumba ya juu inachaguliwa na na
serikali kama nyumba ya marudio. Ukosoaji mmoja wa mifumo yenye nyumba mbili
yenye nyumba mbili zilizochaguliwa ni kuwa nyumba ya juu na ya chini huenda
zikafanana. Utetezi wa tangu jadi wa mifumo ya nyumba mbili nni kuwa chumba cha
juu huwa kama nyumba ya marekebisho. Hili linaweza kupunguza uonevu na dhuluma
katika hatua ya kiserikali, 101</ref>

Ili kupitisha sheria, idadi kubwa ya Wabunge lazima wapige kura ili muswada
(sheria inayopendekezwa) upitishwe katika kila nyumba. Kawaida kutakuwa na
kusoma kwingi na marekebesho mengi yaliyopendekezwa na makundi tofaiti ya
kisiasa. Ikiwa nchi ina katiba inayofuatiliwa vyema, idadi maalum ya mabadiliko
katika katiba yanahitajika, hivyo kufanya iwe gumu kubadilisha sheria. Serikali
kwa kawaida huongoza mchakato huo, ambao unaweza kujumuisha Wabunge (k.m. nchini
Uingereza na Ujerumani). Lakini katika mfumo wa kiraisi, serikali inachagua
baraza la mawaziri kutawala kutoka kwa washirika wake kisiasa ikiwa
wamechaguliwa au la (k.m. nchini Marekani au Brazili), na jukumu la bunge
linapunguza liwe kukubali au kukataa.

Mtendaji katika mfumo wa kisheria hutumika kama kituo cha serikali cha mamlaka
ya kisiasa. Katika mfumo wa kibunge, kama vile nchini Uingereza, Italia,
Ujerumani na Ujapani, mtendaji hujulikana kama serikali, na huwa na wanachama wa
bunge. Mtendaji huchaguliwa na Waziri Mkuu au Chansela, ambaye ofisi yake ina
nguvu za chini ya imani ya bunge. Kwa sababu uchaguzi wenye watu wengi huteua
vyama vya kisiasa kutawala, kiongozi a chama anaweza kubadilika katika kipindi
kabla ya uchaguzi mwingine. Mkuu wa Taifa ni kando na mtendaji, na kimfano
hupitisha sheria na huwa kama mwakilishi wa nchi. Baadhi ya mifano ni Rais wa
Ujerumani (anayeapishwa na Bunge); Malkia wa Uingereza (wadhifa wa kurithi), na
Rais wa Austria (anachaguliwa kwa kura ya wengi). Mfano mwingine muhimu ni mfumo
wa kirais, unaopatikana nchini Ufaransa, Marekani na Urusi. Katika mifumo ya
kirais, mtrndaji huwa kama mkuu wa taifa na mkuu wa serikali, na ana nguvu za
kuchagua baraza la mawaziri pekee yake. Chini ya mfumo wa kirais, tawi la
mtendaji ni kando na bunge ambapo haiwajibiki mbele ya bunge.

Ingawa jukumu la mtendaji ni tofauti toka nchi moja hado nyingine, kawaida
itapendekeza wingi wa sheria, na kupendekeza ajenda ya serikali. Katika mifumo
ya kirais, mtendaji mara nyingi ana nguvu za kukataa sheria. Mara nyingi
mtendaji katika mifumo yote ana wajibu wa sera za mahusiano ya nje, jeshi na
polisi na urasimu. Mawaziri au maafisa wengine wanasimamia ofisi za nchi, kama
vile wizara ya nje au wizara ya ndani. Uchaguzi wa mtendaji tofauti kwa hivyo
ina uwezo wa kupindua mtazamo wa nchi nzima wa serikali.

Ingawa mashirika ya kijeshi yamekuwepo kwa muda mrefu kama serikali yenyewe,
dhana la kikosi cha polisi kilicho tayari ni dhana ya kisasa. Mfumo wa Uingereza
ya Zama za Kati ya mahakama ya jinai ya kusafiri, au assize, ilitumia kesi za
maonyesho na unyongaji hadharani kufanya jamii ziwe na hofu na hivyo kudumisha
udhibiti. Polisi wa kwanza wa kisasa pengine walikuwa wale wa Paris wa karne ya
17, katika mahakama ya Louis XIV, ingawa Polisi wa Mkoa wa Paris ndio wanadai
kuwa wao ndio waliokuwa wa kwanza kuvaa sare.

Weber yu maarufu kwa kudokeza kwamba taifa ni lile ambalo linadhibiti kihalali
utumizi wa kipekee wa vurugu. Majeshi na askari wanalinda usalama kufuatana na
amri ya serikali au mahakama. Maneno taifa lililopangarayika yanaashiria taifa
ambalo haliwezi kutekeleza au kulazimisha sera; askari wao na majeshi hawana
uwezo wa kulinda usalama na amani na jamii inaelekea vurugu pekee, wakati
serikali inapokosekana.

Asili ya neno "Urasimi" ni neno la Kifaransa la "ofisi" (bureau) na neno la
Kigiriki cha Zamani cha "nguvu" (kratos). Kama tu wanajeshi na polisi, watumishi
wa mfumo wa kisheria wa serikali na miili inayounda urasimu wake hufuata maagizo
ya Mtendaji. Mojawapo ya marejeo kwa dhana yalifanywa Baron de Grimm, mwandishi
wa Kijerumani aliyeishi nchini Ufaransa. Mnamo mwaka wa 1765 aliandika,

Wasiwasi kuhusu "utawala wa kiofisi" bado ni kawaida, na utendaji wa watumishi
wa umma kawaida hutofautishwa na wa kampuni za kibinafsi zinazoendeshwa na lengo
la faida. Kwa kweli kampuni za kibinafsi, hasa zile kubwa, pia zina urasimu.
Mtazamo mbaya wa "urasimu" kando, huduma za umma kama vile elimu, afya na
shughuli za polisi au uchukuzi wa umma ni kazi muhimu nchi hivyo basi kufanya
urasimu wa umma chanzo cha nguvu za serikali. Akiandika mapema katika karne ya
20, Max Weber aliamini kuwa sifa muhimu ya nchi iliyoendelea ilikuwa imekuwa
msaada wake wa kirasimu. Weber aliandika kuwa sifa za kawaida za urasimu wa
kisasa ni kuwa maafisa wanafafanua lengo lake, wigo wa kazi umefungwa na kanuni,
usimamizi unajumuisha wataalamu wa wataalamu wa kitaaluma, amabo ambao husimamia
kuanzia juu kuenda chini, wakiwasiliana kupitia kuandika na kufunga uwezo wa
wafanyikazi wa umma kufanya watakavyo kwa kutumia kanuni.

Hitimisho la utawala wa sheria ni kuwepo kwa taaluma ya kisheria yenye uhuru wa
kutosha wa kuweza kuomba mamlaka ya mahakama huru; haki ya usaidizi kusaidiwa na
wakili mahakamani uanatokana na hitimisho hili—nchini Uingereza kazi ya wakili
inatofautishwa na ile ya mshauri wa kisheria. Kama mahakama ya Ulaya ya Haki za
Binadamu yanavyosema, sheria inafaa kupatikana na kila mtu na waty wanfaa
kutabiri jinsi sheria itakavyowaathiri. Ili kudumisha utaaluma, zoezi la sheria
kawaida linachungwa na serikali au mwili huru kama vile chama cha mawikili,
baraza la mawakili au jamii ya sheria. Mawakili wa kisasa wanapata utambulisho
maalum wa kisheria kupitia taratibu maalum za kisheria (k.m. mafanikio katika
mitihani), yanahitajika na sheria ili kuwa na cheti maalum (elimi ya kisheria
inayompa mwanafunzi Shahada ya Sheria, Shahada ya Sgeria ya Kiraia, au Shahada
ya Juris Doctor), na zinawekwa ofisini kwa kutumia fomu za kisheria za kuapishwa
(kukubaliwa katika baraza la mawakili). Nchi nyingi za Kiisalmu zina sheria sawa
kuhusu elimu ya kisheria na taaluma ya kisheria, lakini zingine bado zinaruhusu
mawakili wenye mafunzo katika sheria ya Kiislamu ya jadi katika taaaluma ua
sheria katika mahakama ya hadhi ya kibinasfi. Nchini Uchina na katika nchi
zingine za ulimwengu unaoendelea hakuna watu wa kutosha wenye mafunzo ya
kisheria kufanya kazi katika mifumo ya mahakama iliyopo katika nchi hizo, na,
kufuatana na hilo, viwango rasmi si vikali sana.

Baada ya kupata kukubalika, wakili mara nyingi atafanya kazi katika kampuni ya
sheria, katika vyumba kama wakili wa kipekee, katika wadhifa wa kiserikali au
katika shirika la kibinafsi kama mshauri wa ndani. Isitoshe wakili anaweza kuwa
[[|utafiti wa kisheria|mtafiti wa kisheria]] anayepeana uatafiti wa kisheria
unapoitishwa kupitia maktaba, huduma ya kibiashara au kazi isiyokuwa na muajiri
mmoja. Watu wengi wenye mafunzo katika sheria walitumia utafiti wao katika
taaluma nyingine tofauti kabisa. Adhimu kwa zoezi la sheria katika mapokeo ya
sheria ya kawaida ni utafiti wa kisheria kujua hali ya wakati wa sasa wa sheria.
Hili linahushisha kuchunguza ripoti za kesi, majarida ya kisheria na sheria.
Zoezi la sheria pia inahusu kuandika hati kama vile kuiitia kwa mahakama,
[[brifu [sheria)|brifu]], mikataba, au amana. Majadiliano na ujuzu wa
kusuluhisha migogoro (ikijumuisha mbinu za ADR) pia ni muhimi kwa zoezi la
sheria, ikitegemea na aina ya taaluma.

Dhana ya Kiripablikani wakati kulipokuwa na madaraja mbalimbali ya kijamii ya
"mashirika ya kijamii" ilianzia wakati wa Hobbes na Locke. Locke aliona
mashirika ya kijamii kama watu wenye "sheria sawa na mahakama kurejelea , yenye
mamlaka ya kuamua utata baina yao." Mwanafalsafa wa Kijerumani Georg Wilhelm
Friedrich Hegel alitofautisha "taifa" na "mashirika ya kijamii" (burgerliche
Gesellschaft) katika kitabu chake Vipengele vya Falsafa ya Sawa. Hegel aliamini
kuwa mashirika ya kijamii na taifa zilikuwa kinyume kabisa, katika mpangilio wa
nadharia yake ya historia. Taifa la kisasa lenye pande hizi mbili–mashirika ya
kijamii lilizaliwa tena katika nadharia za Alexis de Tocqueville na Karl Marx.
Siku hizi katika nadharia ya wakati wa baada ya kisasa za mashirika la kijamii
lazima iwe chanzo cha sheria, kwa kuwa msingi ambapo watu wanaunda maoni na
kushwishi yale wanayoamini sheria inafaa kuwa. Kama wakili wa Kiaustralia na
mwandishi Geoffrey Robertson QC alivyoandika kuhusu sheria ya kimataifa,

Uhuru wa kujieleza, uhuru wa kujumuika na sheria zingine nyingi za kibinafsi
zinawaruhusu watu kukusanyika, kujadili, kukosoa na kufanya serikali zao
kuwajibika, ambapo msingi wa demokrasia ya majadiliano inaibuka. Watu wanapozidi
kujihusisha mamlaka ya kisheria na na kuwa na uwezo wa kubadilisha jinsi mamlaka
ya kisiasa yanapotumika maishani mwao; ndivyo sheria inapozidi kuwa halali kwa
watu. Taasisi ambazo ni za kawaida sana za mashirika ya kijamii ni masoko ya
kibiashra, kampuni zenye malengo ya kupata faida, familia, vyama vya kibiashara,
hospitali, vyuo vikuu, shule, mashirika ya msaada, vilabu vya kujadili,
mashirika yasiyokuwa ya kiserikali, vitongoji, makanisa, na vyama vya kidini.



https://sw.wikipedia.org/wiki/Kalenda_ya_Kiislamu

Kalenda ya Kiislamu ni mtindo wa kuratibu wakati unaopatikana katika nchi
mbalimbali za Kiislamu.

Pia Waislamu wanaoishi katika mazingira yasiyo ya Kiislamu hutumia kalenda hii
kwa ajili ya kupanga maisha yao ya kidini, hasa sikukuu na saumu.

Mahali pengi Kalenda ya Kiislamu hutumika pamoja na kalenda zinazofuata mwendo
wa jua, hasa kalenda ya Kikristo ambayo ndiyo iliyoenea zaidi duniani.

Kalenda ya Kiislamu imepokea kawaida ya mwaka wa Waarabu wa kale: mwaka una
miezi 12.

"Mwezi" humaanisha kipindi kamili kati ya kuonekana kwa mwezi angani mara ya
kwanza (hilal) hadi kurudia kwa kuonekana kwake. Kwa sababu muda wa kipindi hiki
ni siku 29,5 mwezi halali huhesabiwa kuwa na siku 29 au 30. Kipindi kinachoitwa
"mwezi" katika kalenda ya Kikristo hakina uhusiano tena na mwezi halisi.

Waislamu wanaofuata mfano wa Kisaudi hukubali mwezi mpya umeanza kama umeonekana
kwa macho. Kwa sababu desturi hii imeleta matatizo ya kutokubaliana, pia ni
rahisi kukadiria mwendo wa mwezi, nchi mbalimbali za Kiislamu hutumia makadirio
ya kitaalamu kupanga tarehe za miezi.

Hesabu ya miaka katika kalenda ya Kiislamu hufuta utaratibu wa "miaka baada ya
hijra" yaani tangu kuhamia kwake Mtume Muhammad kutoka Makka kwenda Madina.
Hijra ilitokea mwaka 622 BK au katika mwaka 1 wa hesabu yenyewe.

K (Mwaka "baada ya Kristo" katika kalenda ya Kikristo), H (Mwaka "Baada ya
Hijra" katika kalenda ya Kiislamu)

Kati ya nchi za Kiislamu Uajemi na Afghanistan hutumia mwaka wa jua wakihesabu
tangu hijra. Lakini pamoja na kalenda hii wanatumia mwaka wa kimwezi wa Kiislamu
kwa kupanga sikukuu za dini.

Mwezi wa Muharram ni muhimu sana kati ya Washia wanaokumbuka mateso na kifo cha
Imam Husain wakati wa mapigano ya Karbala.

Kalenda ya Kiislamu hutumia juma au wiki ya siku saba jinsi ilivyo kawaida kwa
Wayahudi na Wakristo. Siku muhimu zaidi ni Ijumaa ambako Waislamu hukusanyika
kwa ajili ya sala ya pamoja.

Kwa Kiarabu majina ya siku za juma hufuata hesabu ya Kiyahudi jinsi
inavyoonekana katika Biblia. Jumapili inaitwa "siku ya kwanza", Jumatatu "siku
ya pili" hadi "siku ya tano" = Alhamisi. Siku ya sita pekee imepewa jina jipya
la Kiislamu kutokana na mkutano wa sala ya pamoja.

Siku ya saba tena imebaki na jina lake la Kibiblia "Sabato" au siku ya saba. Hii
ni kwa sababu utamaduni wa Kiarabu kabla ya Uislamu uliwahi kupokea athira
nyingi kutoka kwa Wayahudi na Wakristo, pia walikuwepo Waarabu ambao upande wa
dini walikuwa Wakristo na Wayahudi.

Majina ya siku katika lugha ya Kiswahili yanaonyesha ya kwamba lugha ilianza
katika mazingira ya Kiislamu kabisa, bila athira za moja kwa moja kutoka Uyahudi
au Ukristo. Majina ya siku yamepangwa kufuatana na Ijumaa ambayo ni siku muhimu
hasa katika maisha ya Kiislamu. Maana ya Jumamosi, Jumapili n.k. ni "Siku ya
kwanza, pili, tatu" baada ya Ijumaa. Alhamisi imebaki na jina la Kiarabu.



https://sw.wikipedia.org/wiki/Ukristo

Ukristo (kutoka neno la Kigiriki Χριστός, Khristos, ambalo linatafsiri lile la
Kiebrania מָשִׁיחַ, Māšîăḥ, linalomaanisha "Mpakwamafuta" ) ni dini inayomwamini
Mungu pekee kama alivyofunuliwa kwa Waisraeli katika historia ya wokovu ya Agano
la Kale na hasa na Yesu Kristo, mwanzilishi wake, katika karne ya 1.

Dini hiyo, iliyotokana na ile ya Wayahudi, inalenga kuenea kwa binadamu wote, na
kwa sasa ni kuu kuliko zote duniani, ikiwa na wafuasi 2,400,000,000 (33% kati ya
watu 7.274 bilioni), ambao nusu ni waamini wa Kanisa Katoliki na nusu ya pili
wamegawanyika kati ya Waorthodoksi (11.9%) na Waprotestanti (38%) wa madhehebu
mengi sana.

Karibu wote wanakubali Utatu Mtakatifu, yaani kwamba milele yote Mungu ni nafsi
tatu zenye umoja kamili: Baba, Mwana na Roho Mtakatifu. Ni kwa jina lao kwamba
mataifa yote wanahimizwa kubatizwa kwa maji kadiri ya agizo la Yesu ili
kuingizwa katika fumbo la Mungu pekee kupitia fumbo la kifo na ufufuko wake
mwenyewe.

Kitabu kitakatifu cha Ukristo kinajulikana kama Biblia. Ndani yake inategemea
hasa Injili na vitabu vingine vya Agano Jipya.

Wakati wa Mababu wa Kanisa misingi ya imani ya Ukristo ilifafanuliwa na Mitaguso
ya kiekumeni namna inayokubaliwa na wengi kabisa kati ya Wakristo wa leo.
Maungamo yao yanakiri kwamba Yesu ni Mwana wa Mungu aliyefanyika mtu ili
kuwaokoa binadamu. Baada ya kuteswa na kuuawa msalabani alizikwa ila akafufuka
siku ya tatu akapaa kwa Mungu akishiriki mamlaka ya Baba hadi atakaporudi
kubagua waadilifu na wasiotubu, akiwapa tuzo au adhabu ya milele kadiri ya imani
na matendo yao.

Hivyo, kati ya madhehebu ya Ukristo, karibu yote yanamkiri Yesu kuwa kwa pamoja
Mungu kweli na mtu kweli: katika umoja na nafsi yake ya Kimungu zinapatikana
sasa hali hizo zote mbili.

Yote yanamkiri kuwa Mwokozi wa watu wote, na kuwa ndiye atakayerudi mwishoni mwa
dunia kwa hukumu ya wote, ingawa maelezo kuhusu jambo hilo yanatofautiana.

Vilevile yote yanamchukua kama kielelezo cha utakatifu ambacho - kwa msaada wa
Roho Mtakatifu na wa sakramenti zilizowekwa na Yesu mwenyewe, kuanzia ile ya
ubatizo - kiwaongoze ndani ya Kanisa katika maadili yao maalumu, kuanzia
unyenyekevu na upole hadi upendo unaowaenea wote, bila kumbagua yeyote, hata
adui.

Chimbuko la Ukristo ni mtu huyo aliyezaliwa takriban miaka 2000 iliyopita huko
Mashariki ya Kati, katika kijiji cha Bethlehemu kilichopo hadi hivi leo kwenye
mipaka ya Palestina; alikuwa akiitwa Yesu wa Nazareti (kijiji alikokulia) au
mwana wa Yosefu mchonga samani mama yake akifahamika kwa jina la Bikira Maria.

Kwa kumuita pia Kristo, wafuasi wake walikiri kwamba ndiye aliyetimiza utabiri
wa manabii wa kale, kama unavyopatikana katika vitabu vya Biblia ya Kiebrania na
Deuterokanoni.

Habari za maisha na mafundisho yake zinapatikana kirefu zaidi katika Injili nne
zilizokubalika, katika Agano Jipya kwa jumla, lakini pia ziliandaliwa na
kutabiriwa na Agano la Kale.

Ukristo ni matokeo ya utume wa Yesu, uliopokewa na waliomwamini kuwa ndiye
Masiya, yaani mkombozi aliyetimiliza ahadi za Mungu kwa binadamu.

Katika kitabu cha Mwanzo tunasoma utabiri wa kuja kwake ulianzia katika bustani
ya Edeni pale Mungu alipomwambia nyoka, yaani shetani, kuhusu mwanamke kwamba
"uzao wake utakuponda kichwa" (Mwa 3:15).

Baadaye Abrahamu, babu wa taifa la Israeli, kwa imani na utiifu wake kwa Mungu,
aliahidiwa kwamba katika uzao wake mataifa yote yatabarikiwa.

Musa, mwanaharakati aliyewakomboa watu wa Israeli kutoka utumwani Misri
takribani miaka 1250 KK (kabla ya kuzaliwa kwa Yesu), ndiye nabii wa kwanza
kutabiri wazi kwa niaba ya Mungu ujio wa Masiya au Kristo (Kumb 18:15-22,
hususan mstari 18: "Nitawainulia nabii kama wewe kutoka miongoni mwa ndugu zenu;
na nitatia neno langu kinywani mwake na atasema nao yote niliyomwamuru."

Kuja kwake kulitimia katika Agano Jipya, ambalo ni ukamilifu wa yote
yaliyotabiriwa katika Agano la Kale. Kwani Musa alitumwa kuanzisha Agano la Kale
kama maandalizi ya Agano Jipya, akikabidhi mifumo mingi ya nje na ndani kwa
watawala na waamuzi waliomfuatia watakaoshikilia Agano la kusubiri Masiya
wakishirikiana na manabii na makuhani.

Yesu alizaliwa miaka kama 1800 baada ya Abrahamu. Vitabu vya Injili vinaeleza
matukio na mafundisho ya Yesu ambayo ndiyo mwongozo wa imani hiyo. Maisha na
kazi ya Yesu vimeibua mambo mengi katika historia. Ndiyo sababu kalenda
iliyoenea duniani huhesabu miaka kutoka ujio wake; huu ni mchango mmojawapo wa
Ukristo katika ustaarabu.

Yesu alifanya ishara za kustaajabisha, au miujiza. Matokeo ni kwamba, watu wengi
wakamwamini.

Nikodemu, mshiriki mmojawapo wa baraza la Sanhedrini, ambalo lilikuwa pia
mahakama kuu ya Wayahudi, alivutiwa na kutaka kujua zaidi kuhusu siri ya miujiza
hiyo na ujumbe kutoka kwa Mungu; kwani yeye alihamasika kuona ishara zile kutoka
kwa Mungu.

Yesu akamjibu kwamba hakika mtu hawezi kuingia ufalme wa Mungu asipozaliwa mara
ya pili kwa maji na Roho Mtakatifu.

Pia akajieleza kuwa mpatanishi wa ulimwengu wa dhambi na Mungu na kwamba kila
anayemgeukia kwa imani hatapotea, bali atarithi uzima wa milele: alisema
mwenyewe ni mfano wa nyoka wa shaba aliyetengenezwa na Musa. (Yoh 2:23-3:21; Hes
21:9).

Akiwa kando ya Ziwa la Galilaya, Yesu alikuta umati wa watu umekusanyika. Basi
akapanda mashuani na kuenda mbali kidogo na ufuoni, akaanza kuwafundisha kuhusu
Ufalme wa mbinguni kupitia mfululizo wa mifano.

Mmojawapo ni huu ufuatao: "Ufalme wa mbinguni ni kama punje ya haradali ambayo
mtu anaipanda. Ingawa ni mbegu ndogo sana inakua na kuwa mti wa mboga mkubwa
kuliko yote. Inakuwa mti ambao ndege wanauendea, wakipata makao katika matawi
yake". (Math 13:1-52; Mk 4:1-34; Lk 8:4-18; Zab 78:2; Isa 6:9,10).

Jumuia ya Wakristo inaitwa Kanisa, yaani "mkusanyiko" kama lilivyotajwa na Yesu
mwenyewe hasa katika Injili ya Mathayo 16:18: "Wewe ndiwe Petro na juu ya mwamba
huu, nitalijenga kanisa langu. Wala milango ya kuzimu haitalishinda".

Yesu aliita wengine 11 pamoja na Petro kuunda kundi la mitume wake. Idadi yao
ilipangwa kwa kusudi la kudokeza kwamba ndiyo mwanzo mpya wa taifa la Mungu,
kama vile watoto 12 wa Yakobo Israeli walivyokuwa mwanzo wa taifa lake la kale.

Yesu aliwapa hao Thenashara mamlaka ile aliyopewa na Mungu Baba ili kuokoa watu.

Wakati wa Yesu Waisraeli hao waliitwa "Wayahudi". Walio wengi waliishi nje ya
nchi ya Israeli/Palestina, kutokana na vita vingi vya zamani vilivyosababisha
wakimbizi kuhamia nchi zenye usalama zaidi. Jumuiya za Wayahudi zilipatikana
katika miji yote mikubwa ya Afrika Kaskazini (hasa Misri na Libia), Ulaya Kusini
na Asia Magharibi mpaka Uajemi.

Kwa upande mmoja Wayahudi walitoka katika ukoo wa Ibrahimu, hasa waliokaa
Israeli/Palestina. Lakini watu wengine wenye asili ya mataifa tofauti waliwahi
kujiunga na imani ya Wayahudi na kuchukua hatua ya kuongoka na kutahiriwa.

Katika mazingira yao Wayahudi walikuwa watu wa pekee waliomshuhudia Mungu mmoja
tu. Walikuwa tofauti na wengine kwani hawakushiriki katika ibada ya miungu ya
serikali, tena walitunza utaratibu wa sabato yaani kutotenda kazi siku ya saba.

Mitume wa Yesu walizunguka awali hasa katika jumuiya za Wayahudi kila mahali
walipokwenda. Mwanzoni Kanisa lilionekana kama dhehebu la Kiyahudi tu. Baada ya
kupokea watu kutoka mataifa bila kuwatahiri hali ilibadilika: Kanisa likawa
taifa la Mungu kutoka kwa Wayahudi na kwa Mataifa.

Mara baada ya Yesu kwenda zake katika tukio linalotajwa kupaa kwake mbinguni,
wafuasi wake wakarudi Yerusalemu, yapata mwendo wa sabato, na walipoingia huko,
wakapanda ghorofani walipokuwa wakikaa Mtume Petro na wenzake.

Hata ilipotimia siku ya Pentekoste walikuwapo wote mahali pamoja. Ukaja upepo
toka juu kama upepo wa nguvu ukienda kasi, ukaijaza nyumba yote waliyokuwa
wameketi. Kukatokea na ndimi zilizogawanyikana, kama ndimi za moto uliowakalia
kila mmoja wao. Wote wakajazwa na Roho Mtakatifu, wakaanza kusema kwa lugha
nyingine, kama Roho alivyowajalia. (Mdo 1:12-14, 2:1-4).

Hii ilifuatiwa na Petro na wenzake kuanza kuhubiri ufufuko wa Bwana Yesu na
hatimaye kugusa watu 3,000 waliokubali kubatizwa siku hiyo. (Mdo 2: 37-40).

Watu walipokuwa wakidumu katika fundisho la mitume, sala, kumega mkate na katika
ushirika, wengi wakaona ishara zao nyingi basi nao wakauza mali zao, na vitu
walivyokuwanavyo, na kugawia watu wote kama kila mtu alivyokuwa na haja.

Basi, siku zote kwa moyo mmoja walidumu ndani ya hekalu, wakila pamoja na
kushiriki kwa moyo mweupe.

Kukutanika na kushiriki mafumbo makuu, kushukuru na kusifu, pamoja na uwepo wa
vipaji na karama za Roho Mtakatifu, hufanya Kanisa liwe hai.

Ujumbe wa Yesu ulienea haraka toka Yerusalemu hata Lida, Yafa, Kaisaria,
Samaria, Damasko n.k. na kuanzisha jumuia nyingi.

Nazo jumuia kwa bidii za waamini wa mwanzo zikafika Foinike, Kipro, Antiokia,
ambako waliitwa Wakristo kwa mara ya kwanza, kutokana na waamini wa mataifa
mengine kuwazidi wale wenye asili ya Kiyahudi (Mdo 11:1-23).

Basi ukaja wakati ambao Wakristo wakaanza kukosoana kuhusu dhamiri zao na
huduma. Ndiyo asili ya nyaraka mbalimbali ambazo zinaunda sehemu muhimu wa Agano
Jipya.

Kila jumuiya inatumia mbinu zake za uongozi. Mkuu wa jumuiya ya wanafunzi tangu
mwanzo ni Bwana Yesu. Lakini kama kundi ni kubwa kazi ya uongozi ni tofauti.
Haiwezekani kufanya kila kitu pamoja watu wakiwa wengi. Ipo lazima ya kugawana
kazi na madaraka.

Suala hili limekuwa muhimu sana katika historia ya Ukristo. Njia mbalimbali za
uongozi ambazo zilitafutwa na kujaribiwa zinaonyesha tofauti muhimu kati ya
madhehebu mbalimbali. Kwa jumla njia hizo zote zinajaribu kuiga mifano ya
ushirika wa kwanza inayopatikana katika Biblia. Vyeo na shughuli maalumu
zilizopo katika Ukristo leo, vina asili na mwanzo katika ugawaji wa madaraka
ulivyokuwa wakati wa mitume.

Katika nyaraka za Paulo (ambazo ni maandiko ya kwanza katika Agano Jipya)
tunaona hali ya Ukristo mwanzoni kabisa. Paulo anataja mitume, manabii, walimu,
wenye vipawa mbalimbali (1Kor 12,28 n.k.), au maaskofu na mashemasi, pia wazee.
Kwa jumla hakuna picha kamili ya utaratibu mmoja uliokuwepo kila mahali.

Katika ushirika wa kwanza kule Yerusalemu Mitume, yaani marafiki wa Yesu wa
karibu waliotumwa naye na kupewa kazi ya kueneza Habari Njema, ndio waliokuwa
viongozi. Lakini baada ya muda mfupi kazi zilikuwa nyingi, hivyo wakaongeza
"Wasaidizi saba". Hao saba walishughulikia hasa huduma za upendo, yaani
kuwagawia wajane na wazee misaada.

Baada ya Mtume Petro kuhama Yerusalemu, Yakobo Mdogo ndiye aliyeongoza ushirika
huo.

Mwishoni mwa karne ya 1 cheo cha "Askofu" kiliimarika sana, lakini pia vikundi
vya Wakristo wenye vyeo maalumu vya utumishi vilianza kutokea. Pamoja na Askofu
vyeo vya Kasisi na Shemasi vilikuwa kawaida. Mashemasi wa kike walipatikana pia
mwanzoni, lakini walipotea baadaye, kutokana na utamaduni uliokazia kipaumbele
cha wanaume.

Kuanzia mwaka 100 hivi Kanisa likaitwa "katoliki" maana yake Kanisa moja kwa
ajili ya nchi zote na watu wote, tofauti na vikundi vilivyojitenga nalo. Kila
mji ulikuwa na askofu wake aliyeongoza kanisa. Maaskofu wa eneo au mkoa mmoja
walikuwa chini ya Askofu Mkuu. Maaskofu wa Roma (Ulaya hadi Afrika
Kaskazini-Magharibi), Aleksandria (Afrika) na Antiokia (Asia), waliheshimiwa
kuliko maaskofu wengine wote wakaitwa "Papa" na "Patriarki". Cheo cha Patriarki
kilipatikana pia kwa Askofu wa Bizanti (leo nchini Uturuki) baada ya makaisari
wa Roma kuhamia kule, na vilevile kwa Askofu wa Yerusalemu.

Katika karne za baadaye vikundi mbalimbali vilianza kupinga kuwapo kwa vyeo
maalumu vya utumishi. Walisisitiza zaidi "ukuhani wa Wakristo wote" maana yake
kila Mkristo hushiriki utumishi ulio mmoja tu katika Kanisa. Madhehebu mengine
ya Kiprotestanti, yakikumbuka sana matatizo ya utaratibu wa kiaskofu wakati wa
karne za kati, yaliona afadhali kuendelea bila cheo hicho. Wakatoliki,
Waorthodoksi, Waorthodoksi wa Mashariki pamoja na Wamoravian na Waanglikana
wamehifadhi ngazi za kale yaani Uaskofu, Ukasisi na Ushemasi. Nchini Tanzania
Walutheri pia Wabatisti wa aina ya A.I.C. wanaheshimu cheo cha Uaskofu. Lakini
kimataifa sehemu kubwa ya Walutheri, na hasa Wapresbiteriani (Reformed) na
Wabatisti hawana Askofu, wakisisitiza zaidi uwezo na haki ya kila Mkristo
kushiriki katika shughuli zote za utumishi akichaguliwa.

Imani ya Ukristo ni juu ya Yesu. Alikuja kwelikweli hapa duniani. Alichagua kuja
katika nchi ile ya Israeli miaka 2000 iliyopita. Akawachagua wanafunzi wake
ambao tunawaita "mitume". Hakika alikuwa na maana kufanya hivyo. Mitume ndio
waliotekeleza maagizo ya Yesu, "Basi enendeni, mkawafanye mataifa yote kuwa
wanafunzi, mkiwabatiza kwa jina la Baba, na Mwana, na Roho Mtakatifu; na
kuwafundisha kuyashika yote niliyoamuru ninyi; na tazama, mimi nipo pamoja nanyi
siku zote, hata ukamilifu wa dhahari" (Math 28:19-20). Biblia inatupa habari za
aina hii: wale Mitume ni mifano ya Ukristo wetu katika nguvu au karama zao,
lakini pia katika udhaifu wao.

Petro ni jina lenye maana ya "mwamba". Alikutana na Yesu akiwa mvuvi, akaendelea
kuwa rafiki yake wa karibu sana. Yesu alipokamatwa, Petro alitaka kutumia upanga
wake ili amtetee. Lakini alipoulizwa baadaye kama yeye ni rafiki wa Yesu
aliogopa akasema hamjui.

Katika ushirika wa Yerusalemu alikuwa kiongozi muhimu. Alikuwa Mtume wa kwanza
kumpokea katika Kanisa watu wasio Wayahudi bila kudai watahiriwe kwanza. Baadaye
akawa katika mji mkubwa wa Antiokia. Katika taarifa ya Luka tunamwona tena
Yerusalemu alipokutana na Paulo na kushauriana juu ya kupokea Wapagani katika
Ukristo.

Agano Jipya ina nyaraka mbili zilizoandikwa kwa jina lake. Kumbukumbu ya kale
inasema alifika mpaka Roma. Hapo aliuawa pamoja na Paulo katika mateso ya kwanza
ya Wakristo chini ya serikali.

Petro ni mfano mzuri wa nguvu na udhaifu katika maisha ya Kikristo. Alikuwa na
moyo mkuu kumtetea Yesu kwa upanga asikamatwe - lakini mpaka siku ile hakuelewa
kwamba njia ya Yesu si njia ya silaha. Alitaka kuwa karibu na Yesu - lakini kwa
hofu akamkana. Alimwingiza katika Kanisa jemadari Mpagani - lakini baadaye
akawaogopa waliosema kwamba Mpagani asiingie katika ushirika mpaka awe
ametahiriwa na kuwa Myahudi kwanza. Mwishoni mwa maisha yake Petro akawa shahidi
wa damu kwa Bwana wake kule Roma akafa msalabani kama Yesu.

Kanisa la Roma linamkumbuka kama askofu wake wa kwanza. Kila Papa wa Kanisa
Katoliki huitwa "mwandamizi wa Petro" kwani anashika cheo cha Askofu wa Roma
kinachoaminika kuwa cha kwanza kati ya maaskofu wote duniani.

Paulo hakuwa mfuasi wa Yesu alipokuwa duniani. Alikuwa Myahudi Farisayo mzaliwa
wa Tarso (mji wa Kilikia, leo nchini Uturuki). Alikwenda Palestina kwa masomo ya
kidini. Tunasikia habari zake alivyohusika na kifodini cha Stefano (Mdo 6).

Baadaye akatumwa na Baraza Kuu la Kiyahudi kuwatafuta Wayahudi waliojiunga na
Ukristo na kuwakamata kama wakosaji. Aliposafiri hadi Dameski (mji mkuu wa
Siria) kwa ajili hiyo, Yesu alimtokea katika ono akaongoka kuwa Mkristo. Hivyo
mtesaji wa Wakristo akawa mhubiri mkuu wa Injili.

Hakuna mwingine kati ya mitume wote aliyesafiri, kuhubiri na kuanzisha shirika
kama Paulo. Katika safari kubwa tatu alizunguka Asia Magharibi na Ulaya Kusini.
Akaendelea kufundisha shirika alipoondoka kwa njia ya barua (au nyaraka).
Nyaraka zake mbalimbali zimehifadhiwa katika Agano Jipya. Katika nyaraka hizo
Paulo anaonekana kuwa mtaalamu wa Sheria ya Kiyahudi ilivyo katika Agano la
Kale. Akatetea kupokea Wapagani katika Kanisa akafundisha jinsi gani uhuru
katika Kristo unavyopita masharti ya sheria ya kale.

Mwishoni akakamatwa kule Yerusalemu akashtakiwa ya kuwa amehatarisha amani. Kama
mzaliwa wa Tarso alikuwa na uraia wa Roma akadai haki yake ya kukata rufaa kule,
mbele ya Kaisari. Akapelekwa Roma (Mdo 28). Hatuna hakika juu ya kesi yake.
Labda alipata nafasi ya kusafiri tena na kuhubiri Injili mpaka Hispania. Lakini
kumbukumbu ya kale inatuambia kwamba aliuawa baada ya Petro kwa kukatwa kichwa
katika mateso ya kwanza ya Wakristo (64-68 BK).

Paulo ni mfano mzuri jinsi gani mtu aliyepinga Injili vikali aliongozwa
kuihubiri. Nyaraka zake zinatuonyesha jinsi gani Mkristo anaweza kutumia akili
yake pamoja na imani. Katika maandishi yake tunapata mtu aliyebebwa na imani
katika matatizo na mateso makubwa. Anatufundisha kutoangalia Ukristo kama sheria
au amri tu (Fanya! Acha!) bali kama jibu la upendo la mtu aliyeelewa upendo wa
Mungu kwanza.

Mtume anayekumbukwa sana kule India ni Thoma (au: Tomaso) aliyefika mpaka Bara
Hindi. Kaburi lake huonyeshwa katika mji wa Madras. Mpaka leo wako "Wakristo wa
Thoma" kusini-magharibi mwa Bara Hindi. Kwa muda mrefu walikosa mawasiliano na
Wakristo wengine waliokuwa mbali, lakini siku hizi wanashiriki katika umoja wa
Kanisa duniani.

Ukristo ulianza Mashariki ya Kati kama madhehebu ya Uyahudi ukaenea haraka kwa
watu wa mataifa mengine mengi ya Asia, Afrika na Ulaya hivi kwamba waamini wenye
asili ya Kiyahudi walizidi kuwa asilimia ndogo hasa kufikia mwisho wa karne ya
1.

Kwa juhudi za Mitume waliowahi kuchaguliwa na Yesu na za wengineo, hasa Mtume
Paulo. Ukristo ulienea hasa ndani ya mipaka ya Dola la Roma na kupokea yaliyo
mema kutoka umataduni hasa wa Wagiriki (mashariki) na Walatini (magharibi), bila
kukwamishwa na dhuluma za serikali zilizodumu kwa kwikwi miaka karibu 250
(64-313). Hata nje ya dola hilo, Ukristo ulikabiliana na dhuluma, kama vile
Mesopotamia na Uajemi, ambapo ulidumisha zaidi sura asili ya Kisemiti.

Baada ya hapo vitabu viliendelea kuandikwa kwa kutetea, kutangaza na kufafanua
imani sahihi: ndiyo mwanzo wa teolojia kama fani maalumu. Tofauti za ufafanuzi
huo, kama zile kati ya shule ya Aleksandria na shule ya Antiokia, ndizo chanzo
cha mabishano yaliyochangia mafarakano makubwa yaliyotokea hasa katika karne ya
5, ingawa kuanzia mwaka 325 mitaguso mikuu ilikusanya maaskofu wengi kutoka
sehemu mbalimbali ili kumaliza migogoro. Tofauti za lugha na utamaduni, pamoja
na utaifa, zilichangia sana mafarakano.

Maendeleo mengine muhimu yalipatikana katika maisha ya Kiroho kwa uanzishaji wa
umonaki wa Kikristo, kwanza katika majangwa ya Misri, halafu sehemu nyingine
zote. Juhudi za watu hao zilichochea waumini wenzao pia kuwa waaminifu katika
ulimwengu uliozidi kuwashawishi badala ya kuwatesa.

Ni kwamba kufikia mwisho wa karne ya 4 Ukristo ulikuwa dini rasmi ya Dola la
Roma ambalo kabla ya hapo kwa miaka karibu 250 (64-313) lilikuwa limeukataza
kikatili. Kabla yake Armenia ilikuwa nchi ya kwanza kupokea Ukristo kama dini ya
taifa (301). Ushindi huo ulifanya wengi watamani vyeo ndani ya Kanisa, kwa kuwa
viliendana sasa na heshima na mali: hivyo ubora ulipungua.

Dola la Roma Magharibi lilipozidi kudhoofiwa na uvamizi wa Wagermanik na
makabila mengine yasiyostaarabika, askofu wa Roma kama mchungaji mkuu
alilazimika kuwajibika ili kuokoa jahazi. Ndivyo walivyofanya hasa Papa Leo I na
Papa Gregori I. Kwa juhudi za wamonaki Wabenedikto na wengineo, ustaarabu wa
kale uliokolewa katika vitabu vyake na uinjilishaji uliendelea katika Ulaya ya
Kati.

Kumbe, uenezi wa Uislamu kuanzia karne ya 7 ulidhoofisha na pengine kukomesha
kabisa Ukristo katika nchi nyingi, ukirudisha nyuma ustawi wa Kanisa lote. Hata
hivyo, mwanzoni mwa karne ya 8, Uislamu ulizuiwa na Wafaranki kuenea zaidi Ulaya
bara. Kabila hilo kubwa la Kigermanik liliwahi kujiunga na Kanisa Katoliki
likawa msaada mkubwa kwa Mapapa. Isipokuwa kwa kuwaachia watawale Italia ya
Kati, walisababisha Papa aanze kuwa kama mfalme wa dunia hii, jambo lililoathiri
sana majukumu yake ya kiroho hadi mwaka 1870.

Katika Karne za Kati Ulaya yote ilikwisha kuwa ya Kikristo. Kutoka huko ulienea,
pamoja na ustaarabu wa magharibi ulioathiriwa sana na Ukristo, katika Amerika
yote na sehemu nyingine za dunia.

Katika historia ndefu ya Ukristo, yalitokea mafarakano mengi, waamini wa Yesu
wakizidi kutofautiana. Makundi makubwa zaidi ni: Kanisa Katoliki, Makanisa ya
Waorthodoksi na ya Waorthodoksi wa Mashariki na madhehebu ya Uprotestanti.

Zaidi ya nusu ya Wakristo wote wanashikamana katika imani na sakramenti chini ya
maaskofu wenye ushirika kamili na yule wa Roma, ambaye kwa kawaida anaitwa Papa.

Kati yao umoja unazingatiwa sana kama sifa ya kwanza ya Kanisa inayotambulisha
wanafunzi wa Yesu.

Wakristo wengi walioishi upande wa mashariki wa Dola la Kirumi na ng'ambo ya
mipaka yake ya mashariki walitengana na Wakatoliki hasa katika karne V
(Waorthodoksi wa Mashariki) na karne XI (Waorthodoksi).

Hata hivyo msimamo wao wa imani si tofauti sana, kwa kuwa wanachanga mapokeo ya
awali ya Kanisa la Mitume na la Mababu.

Utitiri wa madhehebu ya Waprotestanti ndio wenye tofauti kubwa zaidi kati yao
wenyewe na kati yao na Wakristo waliotajwa kwanza.

Hiyo ilitokana na msimamo wa msingi wa urekebisho wa Kiprotestanti wa kutaka
kila mmoja aweze kutafsiri Biblia alivyoielewa, bila kutegemea mapokeo wala
mamlaka rasmi ya Kanisa, ila msaada wa Roho Mtakatifu.

Umoja halisi wa Kanisa unaweza kupatikana tu katika ukweli wa Injili ya Yesu
Kristo. Ni habari mbaya kwamba katika karne ya 16 kuupigania ukweli huo
kulivunja umoja wa Ukristo wa magharibi. Haiwezekani kushangilia mafarakano ya
wafuasi wa Yesu.

Yale ya karne hiyo yalitokana na kuelewa tofauti kweli za imani ya Kikristo na
yalikuwa na ukali kwa sababu pande zote zilisadiki kwamba kushikilia kwa usahihi
ufunuo wa Mungu ni suala la wokovu wa milele. Kwa mfano, Martin Luther
aliandika,«Sikubali mafundisho yangu yahukumiwe na yeyote, hata kama ni malaika.
Asiyekubali mafundisho yangu hawezi kufikia wokovu».

Pamoja na hayo, mambo mengi yalichangia farakano, si teolojia tu, bali siasa,
uchumi, jamii na utamaduni. Wakati huo mara nyingi hoja za imani na malengo ya
kisiasa vilichanganyikana: wanasiasa wengi walitumia hoja hizo ili kufikia
malengo ya kiutawala, na vilevile wanateolojia walitumia siasa kutetea
mafundisho yao ili kuvuta watu. Ndiyo sababu Luther alichorwa kama shujaa wa
taifa la Ujerumani.

Mara nyingi pande zote zilipotosha maana ya wapinzani na kuwachora vibaya
wakivunja amri ya nane inayokataza uongo dhidi ya jirani. Hata waliojitahidi
kusema ukweli tu juu ya wengine kwa kawaida hawakujitahidi vya kutosha kuelewa
msimamo wao na kuona kwamba pengine si mbaya zaidi. Kila mmoja alitaka ushindi
akachangia ugomvi uliorithishwa kwa vizazi vilivyofuata.

Hivyo, kilichosababisha zaidi farakano si masuala ya imani yaliyojadiliwa na
Waprotestanti, bali lawama zao dhidi ya hali mbaya ya Kanisa la wakati huo
iliyokuwa inakera wengi na kuwaelekeza kuunga mkono urekebisho.

Hapo kale neno hilo (kwa Kilatini reformatio) lilihusu badiliko la hali mbaya
iliyopo ili kurudia hali nzuri zaidi ya awali. Katika Karne za Kati lilitumika
mara nyingi kwa marekebisho ya umonaki. Katika karne ya 15 haja ya urekebisho
ilionekana wazi si tu kwa mashirika ya kitawa bali kwa Kanisa lote. Hasa Mtaguso
wa Konstanz (1414-1418) ulidai kabisa ufanyike «katika kichwa na katika viungo».
Lakini kwa jumla mitaguso yote ya Karne za Kati na mikutano mingi ya Bunge la
Dola la Ujerumani ililenga urekebisho wa Kanisa.

Kwa kweli Karne za Kati zilikuwa na mchanganyiko wa mambo yaliyopingana: ibada
za nje tu na za dhati kabisa; teolojia iliyoelekeza kutenda kwa msingi wa nipe
nikupe na hakika ya kwamba binadamu anategemea kabisa neema ya Mungu; kutojali
wajibu hata upande wa viongozi wa Kanisa na marekebisho safi ya mashirika ya
kitawa.

Karne ya 15 ilikuwa kipindi cha umotomoto wa pekee katika Kanisa, ambapo walei
wengi zaidi na zaidi walipata elimu nzuri, hivyo walitamani hotuba bora na
mafundisho ya kuwasaidia kuishi Kikristo zaidi. Luther aliitikia haja hizo
zilizomgusa sana kama mtu wa wakati wake.

Luther alitumia kwa nadra neno urekebisho, lakini likaja kuwa jina la kawaida la
matukio yale mengi ya miaka 1517 - 1555, yaani kuanzia uenezi wa hoja 95 za
Martin Luther hadi amani ya Augsburg. Kati yake chanzo, yaani mabishano ya
Kikanisa yaliyosababishwa na teolojia ya Luther, yalichanganyikana mapema na
siasa, uchumi na utamaduni, kutokana na hali halisi ya wakati huo, mbali kuliko
mwenyewe alivyofikiri.

Waanglikana, Walutheri, Wamoravia na wengineo huamini kabisa kwamba wenyewe ni
sehemu ya Kanisa lile moja la Bwana Yesu lililopo mahali popote.

Tangu mwaka 1907 tapo la Wapentekoste limeenea duniani kote (linakadiriwa kuwa
na waumini milioni karibu 300) na kuathiri hata madhehebu yote ya zamani (ambapo
mara nyingi waumini wa aina hiyo wanaitwa "Wakarismatiki").

Kutokana na historia ya Kanisa kuwa na mchanganyiko wa mazuri na mabaya, wengine
wanahisi kuwa halina maana sana.

Hali hii inajionyesha hasa pale ambapo waamini wengi wameacha kwenda kanisani
isipokuwa siku ya Krismasi na Pasaka au kwenye harusi na misiba.

Wakatoliki, Waorthodoksi, Waorthodoksi wa Mashariki, Waanglikana, Wamethodisti,
Walutheri na wengineo wanafuatilia desturi kama walivyozipokea. Mtiririko wa
ibada zao huandikwa na hujulikana kama Liturujia.

Madhehebu mengine, hasa yale ya Kipentekoste, huwa na ibada ambazo hazijaandikwa
kitabuni: kiongozi wa ibada wa siku hiyo huja na madondoo yake na mtiririko wa
ibada huenda kama "Roho" atakavyoongoza siku hiyo. Kwa sababu hiyo husema kwamba
hawafuati desturi au mapokeo. Ukiangalia zaidi utaona kuwa ibada zao pia huwa na
mtindo na mtiririko fulani, kama vile kuimba mapambio ya harakaharaka wakiwa
wanapiga makofi, kucheza na kurukaruka. Mapambio hayo hufuatiliwa na mengine ya
taratibu wakiinua mikono kuabudu. Inawezekana kusema hao nao wana utaratibu au
liturugia yao ingawa haijaandikwa kwenye vitabu.

Wakristo wanahesabu ufufuko wa Yesu kuwa msingi mkuu wa imani yao (1Kor 15:14):
ndiyo sababu karibu wote wanaabudu hasa Jumapili, ambayo ndiyo siku ya tukio
hilo kuu la historia yote. Ila asilimia 1 inaendelea kushika Sabato, iliyo siku
ya wiki ambapo Wayahudi h upumzika na kuabudu.

Upande mwingine wanakanisa wanajaribu kuonyesha jitihada zao katika jamii, ikiwa
ni pamoja na kuleta amani na maendeleo na kutoa misaada ya kijamii. Kuna
uwezekano kwa madhehebu kadhaa kubadilisha mkazo wao kuutoa kwenye imani tu na
kuuweka kwenye huduma za jamii au elimu: hii inafanya yaonekane kama moja ya
mashirika ya hisani.

Katika nchi nyingi Kanisa limekuwa nguvu ya kutetea haki za binadamu. Tumesikia
habari za Desmond Tutu kule Afrika Kusini au za Janani Luwum katika Uganda,
jinsi walivyojaribu kutetea haki za wananchi dhidi ya utawala mbaya. Ikiwa
Wakristo wanajisikia wito wa kusimama na kusema mbele ya wakubwa hukumbuka
manabii wa Agano la Kale hadi Yohane Mbatizaji. Wanakumbuka pia Wakristo wengi
katika historia walioweza kusimama mbele ya wafalme na kutetea haki za watu.
Labda tunamkumbuka Askofu Ambrosi wa Milano (aliyemvuta kijana Agostino kuwa
Mkristo) alivyomtenga Kaisari na Kanisa kwa sababu ya uuaji wa wananchi wengi
wasio na kosa uliofanywa na wanajeshi wa serikali. Msingi wake ni katika
mafundisho juu ya kazi ya uumbaji. Mbele ya Mungu tuko sawa: kuna msingi gani
kuona wengine ni sawa zaidi?

Lakini si Wakristo wote wanakubali na kufurahia msimamo wa aina hiyo. Wengine
huona imani ya Kikristo haihusiki na taratibu za dunia hii au huona ni wajibu wa
Mkristo kutii serikali yoyote wakikumbuka maneno ya Mtume Paulo katika Rum 13.
Pamoja na hayo katika Ukristo yapo mapokeo ya kutoshindana na wenye mamlaka bali
kuwavumilia katika yote. Labda huona hofu ya kuwa dini inaingizwa mno katika
siasa.

Binadamu wa karne ya 21 wanahitaji jibu litakalosaidia kuwakwamua kutoka
matatizo yao. Wenye dini mbalimbali, hususan Wakristo, wanadai kujua ufumbuzi wa
matatizo makuu ya binadamu, ingawa wachache tu wameweza kuonyesha dhahiri
matatizo yaliyotatuliwa kabisa kwa dini. Wakati mwingine wanadini wenyewe
wamekuwa chanzo cha matatizo badala ya kuyatatua.

Ukristo na dini nyingine zinahusiana kwa kiasi tofauti, kadiri ya mazingira
asili, historia, mafundisho kuhusu imani na maadili, desturi, ibada n.k.

Ni wazi kuwa Ukristo unahusiana zaidi na dini ya Uyahudi, kwa sababu unatokana
nayo na kutumia vitabu vyake vitakatifu (Tanakh na pengine Deuterokanoni pia).
Haiwezekani kumuelewa Yesu kwa kumweka nje ya mazingira ya Kiyahudi.

Dini hizo mbili zilitengana moja kwa moja miaka 50 hivi baada ya Yesu kuaga
dunia. Ni kwamba Wayahudi wa shule ya Jabneh (mwaka 80 hivi B.K.) waliamua
kuwatenga kama wazushi wananchi wenzao waliomuamini Yesu Kristo, hasa baada ya
kuona hawakusaidia vita vya ukombozi dhidi ya wakoloni Warumi vilivyosababisha
maangamizi ya Hekalu la pili na mji wa Yerusalemu mwaka 70 B.K.

Tangu hapo Wakristo hawakushiriki tena ibada pamoja na Wayahudi, wakazidi
kuzingatia sakramenti ya Kumega Mkate katika Siku ya Bwana (Jumapili, siku
inaposadikika Yesu alifufuka) badala ya Sabato (Jumamosi, siku ya pumziko ya
Wayahudi). Kabla ya hapo Wakristo wa Kiyahudi walikuwa wanashika siku zote
mbili.

Hakuna uhusiano wa kihistoria kati ya Yesu na Ubuddha. Hata hivyo mambo kadhaa
yanafanana.

Yesu alifundisha kuhusu nidhamu mbili zinazompelekea mtu kuwa mwadilifu na
hatimaye kuurithi utukufu wa kiroho ambao karama yake ni uzima wa milele: hizo
ni kumpenda Mungu kwa moyo wako wote na kwa akili yako yote na kwa nguvu zako
zote, na jirani yeyote kama unavyojipenda mwenyewe.

Buddha alifundisha hali ya kutodhuru viumbe hai wowote, tena kuwa na moyo mkuu
wa mapenzi kwa vitu vyote. Hii ni miongozo inayolenga mtu atambue tabu
anazodumisha yeye mwenyewe, kwa matendo yake na upeo ulio na mipaka, katika
maisha yake ya kila siku.

Baada ya hili, mafundisho ya Kristo yanatofautiana katika kuchukulia hali hii.
Kwa mujibu wa Kristo, dhambi, matendo yenye kukosea kanuni za kiroho na hata za
kimaumbile, hufutwa na toba; wakati katika mafundisho ya Buddha, makosa yote
yanatokana na kutokuwa makini. Hivyo, kwa mujibu wa Buddha, njia pekee ya
kumkomboa mtu na shida zake ni kufuata mwongozo wa Nguzo Nane ambazo humweka
katika hali ya kuweza kuamka kiroho wakati utulivu wa kimwili na wa kiakili
unapofikiwa. Haya ndiyo yanayofanya Ubuddha kuwa ni njia inayojali sana nidhamu
ya mtu kimatendo, wakati Ukristo hufuata sana moyo wenye kukiri makosa, na
kutafuta uadilifu wa kweli wa kiroho. Huu ni uzuri wa pekee kutoka kwenye
mafundisho ya Yesu: Tubuni kwa kuwa saa ya ukombozi ni sasa...

Jingine lenye tofauti ni kuwa Kristo hufundisha kuhusu Upendo kwamba ni Mungu,
kwa kuwa Upendo una maana kuliko elimu yote ya binadamu, nao ndio unaounganisha
na kutunza vitu vyote vinavyoonekana na visivyoonekana. Hilo hutambulika kupitia
Kristo ambaye hujidhihirisha kwa yule mwenye kumpokea Roho wa Mungu. Upande wa
Buddha, hukanusha nafsi na pia Mungu, akisema: Ni Buddha mwenye ufahamu wa
milele, tena hana nafsi isipokuwa Utupu; na ni wenye furaha isiyo kifani izidiyo
yote yenye kufanyika ulimwenguni, yaani Nirvana; kila mtu ni Buddha aliyesahau
asili yake ya ndani kabisa.

Ukristo na Uislamu vinafanana zaidi kwa sababu Muhammad alifahamu Wayahudi na
Wakristo wengi katika nchi yake na katika safari zake. Dini hizo tatu
zinajulikana kwa kushika imani katika Mungu Pekee, muumba wa vitu vyote, na kwa
kumchukua Abrahamu kama kielelezo cha imani na rafiki wa Mungu.

Mafundisho ya msingi ya Uislamu ni unyenyekevu kwa Mola mmoja aitwaye Allah ,
mwingi wa rehema na mwingi wa fadhila; nguzo ya Uislamu ni kumuabudu. Katika
Uislamu, unyenyekevu wa mtu katika kumcha Mola kwa ibada na swala humpa
kukirimika na kuhifadhika kwa Mola wake mwenye fadhila, ambaye atamtunuku haki
yake. Naye mnyenyekevu kwa Mola ataishi kuona utukufu mwingi wa Mola wenye
kutajwa katika Kurani kwa majina 99 ya Allah. Kati ya sifa na utukufu huo ulio
na majina mengi, baadhi yake ni Al Rahman (kwa Kiarabu, "Mwenye rehema"), Al Nur
("Mwenye nuru") n.k. Hayo hufanana na neno la Nuru ya Bwana, rehema na ukombozi
kuwa utukufu wa Mbingu katika mwongozo wa Kikristo.

Pia Uislamu unafundisha udugu miongoni mwa Waislamu yaani mzizi wa neno
linalotumika sana katika Kurani: Waly (Wala, Wilayat, Mawla, Awla) katika
kueleza jinsi Mwislamu apasavyo kuishi karibu na mwenzake. Nalo husisitiza
upendo na kulindana kwa heri na pia kuepushana na shari. Hilo linafanana na
upendo ambao katika Ukristo ndio adili kuu kuliko yote:

Lakini katika Ukristo upendo hauna mipaka wala masharti. Unatakiwa kuenea kwa
maadui pia na kusamehe kila mara kufuatana na mfano wa Baba wa Mbinguni.

Mwislamu kadiri ya wingi wa unyenyekevu na usafi wa moyo wake huakisi sifa za
Mola wake. Uislamu hufundisha kuhusu vita vya ndani ambavyo muumini hupigana na
nafsi yake yenye matamanio ya chini, ambayo huzaa chuki, dhuluma, wivu na maovu
mengine ili kuishinda kwa utukufu wa Mola na kudumisha dini (mwongozo) yake
katika ngazi zote za maisha.

Kabla yake Yesu alihimiza wote wafuate mfano wake wa upole na unyenyekevu wa
moyo, akitoa kielelezo katika Heri Nane za hotuba ya mlimani. Tofauti ya msingi
ni kuwa kwa mujibu wa Kristo, ni kwa neema ya imani katika Neno la Uzima kwamba
mtu hukombolewa kutoka matamanio yake ya kibinadamu, mbali ya kwamba anapaswa
kujitahidi asije akapotewa na neema hiyo na kurudia utumwa wa dhambi.

Ni imani ya Wakristo na ya Waislamu kwamba Yesu atarudi duniani kwa utukufu,
ingawa jambo hilo wanalitafsiri kwa namna tofauti.

Kwa mfano, Waislamu wanaweza kutumia neno "jihadi" wakiongea juu ya jitihada za
kuimarisha jumuiya yao au kueneza imani yao, lakini Wakristo walio wengi
wanasikia neno hilo vibaya kwa sababu "vita vitakatifu" vya Waislamu vilivyoitwa
"jihadi" vilileta mateso mengi kwa Wakristo katika nchi mbalimbali. Kumbe neno
halimaanishi vita hasa ila liliwahi kutumika hivyo tangu muda mrefu.

Vilevile Wakristo wengi hawaoni tatizo kutumia neno "Crusade" kwa ajili ya
mikutano ya kiroho. Lakini Waislamu wanaweza kuchukua neno hili vibaya pia kwani
kiasili "Crusade" (maana yake "Vita vya Msalaba") linamaanisha hasa kipindi cha
miaka 800 hivi iliyopita. Wakati ule Wakristo wa Ulaya Magharibi walijaribu
kufuta utawala wa Kiislamu katika nchi za Mashariki ya Kati kwa vita
vilivyoendelea kwa kwikwi muda wa miaka 200.

Ukristo na Uislamu viko karibu katika mambo mengi lakini hutumia mafundisho
yanayogongana katika sehemu nyingine, hivyo mpaka leo hii kwa Waislamu ni vigumu
sana kupokea Injili. Wakati wa vita vya msalaba Fransisko wa Asizi aliona hakuna
njia ya kuwavuta Waislamu kwa mabavu. Mashindano pekee yanayoruhusiwa kwa
Mkristo ni yale ya upendo ya kumfuata Yesu.

Kwa Wakristo wengi ni fumbo kwa nini Mungu alikubali kutokea kwa dini hiyo mpya.
Lakini mwanzoni mwa Uislamu Mfalme Mkristo wa Ethiopia alipokea na kuhifadhi
wakimbizi Waislamu kutoka Maka. Mapokeo ya Kiislamu yanasema mfalme huyu
aliyekuwa na jina "Negasi" aligeukia Uislamu baadaye. Lakini "Negasi" si jina la
mtu fulani, ni cheo cha wafalme wote wa Ethiopia hadi mwaka 1974 (kwa kawaida
huandikwa "Negus"). Halafu hakuna kumbukumbu ya kwamba mfalme yeyote wa karne
zile aliacha Ukristo wake.



https://sw.wikipedia.org/wiki/Lugha

Lugha (kutoka Kiarabu: لغة) ni utaratibu wa kuwasiliana kati ya binadamu au
pengine hata kati ya viumbe wenye akili.

Lugha ni mfumo wa sauti za nasibu zenye maana na zilizokubaliwa na jamii ya watu
fulani ili zitumike katika mawasiliano.

Mara chache neno lugha linatumika kwa taratibu za kuwasiliana za wanyama. Lakini
taratibu hizo ni tofauti sana: katika lugha za wanyama, sauti moja ina maana
moja tu. Lakini katika lugha za binadamu, sauti nyingi zinaunganishwa
kutengeneza maneno, na maneno mengi yanaunganishwa kutengeneza sentensi. Hivyo
mnyama ambaye anaweza kutengeneza sauti ishirini tofauti anaweza "kusema" mambo
ishirini tu. Kwa upande mwingine mtu ambaye anaweza kutengeneza sauti ishirini,
anaweza kusema mambo zaidi ya milioni.

Kimsingi lugha ni moja. Uwasilishwaji wake ndio huigawa katika tanzu/aina kuu
mbili:

Hii ni lugha ambayo huwasilishwa kwa njia ya mazungumzo ya mdomo - na
hurithishwa kutoka kizazi kimoja hadi kingine kwa njia ya mazungumzo. Lugha ya
mazungumzo ni kongwe, hai na halisi zaidi ya mzungumzaji na ina maana nyingi,
kwani mzungumzaji na msikilizaji huwa ana kwa ana katika mazingira mamoja.

Hii ni lugha ambayo huwasilishwa kwa njia ya maandishi. Hii ni kiwakilishi cha
lugha ya mazungumzo katika mfumo wa maandishi. Lugha ya maandishi ni changa
kwani imeanza milenia za hivi karibuni baada ya kuvumbuliwa kwa maandishi.

Kwa kawaida, lugha ni sehemu ya utamaduni wa umma fulani. Lugha ya aina hii
inaitwa lugha asilia. Lakini pia kuna lugha za kuundwa.

Tangu siku za kwanza za binadamu, lugha zimekuwa zikichipuka, kukua, kutangaa na
kufa kama kiumbe yeyote mwingine. Kwa hivyo, lugha zilizopo leo ulimwenguni,
huenda baada ya karne nyingi kupita zikatoweka na kuzuka nyinginezo.

Leo ulimwenguni mathalan, kuna lugha karibu 6,700, zikiwa 1,000 katika bara la
kaskazini na la kusini la Amerika, 2,000 zikiwa kwenye bara la Afrika, 230
katika bara la Ulaya, 2,200 katika bara la Asia, na 1,300 katika bara la Oshania
(Australia na nchi jirani nayo).



https://sw.wikipedia.org/wiki/Kilimanjaro_(Volkeno)

Kilimanjaro ni volkeno mrefu kuliko yote barani Afrika. Mlima huu uko nchini
Tanzania katika Mkoa wa Kilimanjaro. Una urefu wa mita 5,895 (futi 19,340).

Kilimanjaro ni volkeno iliyolala kwa sasa. Kwenye kilele cha Kibo gesi bado
inatoka. Kumbukumbu ya wenyeji ina habari ya mlipuko mnamo mwaka 1730.

Kilele cha juu cha Kibo kinaitwa Uhuru. Mtu wa kwanza wa kufika kileleni hapo
alikuwa Johannes Kinyala Lauwo kutoka Marangu aliyewaongoza Wajerumani Hans
Meyer na Ludwig Purtscheller tarehe 6 Oktoba 1889 wakati wa ukoloni wa
Ujerumani. Wakati ule waliita ncha ya juu "Kaiser-Wilhelm-Spitze" (kwa
Kijerumani:Kilele cha Kaisari Wilhelm) kwa heshima ya Kaisari wa Ujerumani.

Asili ya jina "Kilimanjaro" haijulikani kikamilifu. Vyanzo vya kimaandishi
vinajulikana tangu takriban mwaka 1860 ambako wapelelezi wazungu walitumia jina
hili katika taarifa zao wakidai "Kilimanjaro" ilikuwa jina la Kiswahili. Pamoja
na umbo hili kulikuwa pia na tahajia ya sehemu mbili ama "Kilima-Njaro" au kwa
namna ya Kijerumani “Kilima-Ndscharo”.

Johann Ludwig Krapf aliandika mnamo 1860 kuwa Waswahili kwenye pwani waliita
mlima huu "Kilimanjaro". Alisema pia ya kwamba hao Waswahili walieleza maana
yake kuwa ama “mlima mkubwa” au “mlima wa misafara” ingawa mwenyewe hakukubali
maelezo haya. Kwa elezo la mwisho "Kilima" kilimaanisha "mlima" na "Jaro" labda
"misafara".

Jim Thompson aliandika mnamo 1885 kuwa jina Kilima-Njaro lilichukuliwa mara
nyingi kuwa na maana ya "mlima mkubwa" lakini mwenyewe alipendelea maeelzo
tofaiti yalyosema "mlima mweupe". "Njaro" ni Kiswahili cha Zamani kwa "ng’ara".
Vivzo hivzo Krapf aliandika za kwamba aliwahi kuwatembela Wakamba mnamo 1849
walioit mlima “Kima jaJeu” yaani mlima mweupe Leo hii Wakamba wangesema “Kiima
Kyeu” na elezo hili limekubaliwa na watafiti mbalimbali.

Tangu miaka ya 1880 mlima umekuwa sehemu ya Afrika ya Mashariki ya Kijerumani
ukaitwa "Kilima-Ndscharo" kwa Kijerumani.

Tarehe 6 Oktoba 1889 Hans Meyer alikuwa mtu wa kwanza anayejulkikana kupanda
mlima na kufika hadi kilele cha Kibo. Alichagua jina la "Kaiser-Wilhelm-Spitze"
("Ncha ya Kaisari Wilhelm"). That name apparently was used until Tanzania was
formed in 1964, when the summit was renamed "Uhuru", meaning "Freedom Peak" in
Kiswahili.

Kilimanjaro inapanda hadi mita 4877 juu ya tambarare karibu na mji wa Moshi
uliopo miguuni pake. Hii inafanya kilele chake kuwa mita 5895 juu ya uwiano wa
bahari.

Kilimanjaro ni volkeno ya rusu iliyojengwa na rusu za majivu, zaha na mata
nyingine. Ni volkeno ndefu kuliko zote duniani nje ya Amerika Kusini.

Mawenzi na Shira ni volkeno zilizozimika lakini Kibo ni volkeno ya kulala
inaweza kuwaka tena.

Uhuru Peak ni sehemu ya juu kwenye ukingo wa kasoko la Kibo. Taasisi ya Tanzania
National Parks Authority na UNESCO vinataja kimo cha Uhuru Peak kuwa mita 5895.
Kipimo hiki kimetokana na upimaji wakati wa ukoloni wa Uingereza mwaka 1952.
Tangu upimaji ule kimo cha mlima kimepimwa tena: kinaonyesha kuwa mlima
unapungua polepole. Kipimo kilikuwa mita 5892 mwaka 1999 na mita 5891 mwaka
2014.

Muundo wa ndani wa Kilimanjaro haujulikani sana kwa sababu hadi sasa haujatokea
mmomonyoko mkubwa unaoweza kufunulia ndani yake.

Kilele cha kale zaidi ni Shira iliyoanza kutema moto takriban miaka milioni 2.5
iliyopita ikaacha miaka milioni 1.9 iliyopita. Wakati ule upande wa kaskazini wa
mzingo wa kasoko ulipinduka. Leo hii Shira ina tambarare pana kwenye kilele
chake kwenye kimo cha mita 3800; inawezekana hii kiasili ilikuwa kaldera
iliyojaa lava. Mabaki ya mzingo wa kaldera yamepungua sana kutokana na
mmomonyoko. Kabla ya kutoa moto na kutokea kwa mmomonyoko kimo cha Shira
kilikuwa kati ya mita 4,900 na 5,200. Mata yake ni hasa lava pamoja na kiasi cha
piroklasti.

Mawenzi na Kibo zilianza kulipuka (kutoa moto) takriban miaka milioni iliyopita.
Zimetengwa na tambarare ( "Saddle Plateau") kwenye kimo cha mita 4400.:3

Miamba ya kijana kwenye Mawenzi ilitokea miaka 448,000 iliyopita. Mawenzi huwa
na mgongo wenye umbo la kiatu cha farasi mwenye ncha kali na kufunguka upande wa
kaskazini-magharibi. Mgongo unakatwa na mabonde kadhaa na upande wa mashariki wa
mlima umepungua kutokana na mmomonyoko. Mawenzi huwa na kilele cha pili
kinachojulikana kwa jina la “Neumann Tower” chenye mita 4425.

Kibo ni pia ya kivolkeno yenye kimo kirefu kikiwa na upana wa kilomita 15 kwenye
"Saddle Plateau". Ililipuka mara ya mwisho miaka 150,000 na 200,000 iliyopita na
mlipuko huu ulifanya kasoko kwenye kilele cha Kibo cha sasa. Hadi leo gesi
inatoka kwenye mashimo ardhini. Kibo huwa na pia kwenye kilele chake chenye umbo
kamili. Kuna kaldera yenye upana wa kilomita 2.5 na ndani yake pia iko kasoko ya
Reusch. Jina hili lilitolewa na serikali ya Tanganyika mwaka 1954 kwa heshima ya
Mjerumani Gustav Otto Richard Reusch alipopanda mlima mara ya 25. Ndani ya
kasoko ya Reusch kuna shimo ndefu inayojulikana kwa jina la “ash pit” (shimo la
majivu). Wakati wa mlipuko wa mwisho uliotokea miaka 100,000 iliyopita sehemu za
mzingo wa kasoko ziliporomoka na kuacha pengo kubwa.

Kibo huwa na pia za kando zaidi ya 250 ambazo ni mashimo ambako gesi, zaha na
piroklasti zilitoka kwenye pande za mlima wakati wa kuwa volkeno hai. Zilitokea
miaka 150,000 hadi 200,000 iliyopita . Zinapatikana hadi Ziwa Chala na Taveta
upande wa kusini-mashariki na hadi Lengurumani upande wa kaskazini-magharibi.
Zaha iliyotoka katika pia hizi za kando ilifunika sehemu kubwa ya pande za
mlima.

Wamaasai wana kumbukumbu ya kuwa Ziwa Chala upande wa mashariki ya Kibo ilikuwa
mahali pa kijiji kimoja kilichoharibika na mlipuko wa volkeno.

Maji yatoka mlimani kwa njia ya mito na vijito hasa upande wa kusini unaopokea
mvua zaidi hasa juu ya mita 1200. Chini ya kimo hiki maji kwenye mito inapungua
kutokana na mvukizo na matumizi ya binadamu. Mito ya Lumi na Pangani inabeba
maji ya Kilimanjaro kuelekea mashariki na kusini.

Tabianchi ya Kilimanjaro inaathiriwa na kimo cha mlima inayoruhusu kufika kwa
upepo kutoka bahari mwenye unyevu mwingi na wakati moja pia upepo za juu sana.
Tabia niyngine ni hali yake ya kuwa mlima wa juu sana peke yake bila jirani ya
karibu sana. Mlima huwa na mfumo wa upepo ambako mchana upepo unaelekea juu na
wakati wa usiku kuna upepo unaotelemka kutoka juu. Hii inatokea zaidi upande wa
kusini kuliko upande wa kaskazini kwa sababu tako la mlima ni pana Zaidi upande
wa kusini na mitelemko yake inaelekea Zaidi hivyo kuathiri tabianchi zaidi. .

Kilimanjaro huwa na majira mawili ya mvua , moja ya Machi hadi Mei na nyingine
mnamo mwezi wa Novemba. Mitelemko ya kaskazini hupokea mvua chache kulingana na
mitelemko ya kusini.

Sehemu za chini za mtelemko wa kusini hupokea milimita za mvua 800 – 900 kwa
mwaka. Kiwango hiki kinaongezeka kwa milimita 1,500 hadi 2,000 kwenye kimo cha
mita 1,500 na hadi juu ya milimita 3,000 kwenye ukanda wa msitu kwa mita 2,000
hadi 2,300. Juu zaidi usimbishaji unapungua tena hadi milimita 200.:18

Halijoto kwenye kilele ina wastani ya sentigredi -7 yaani jalidi. Halijoto juu
ya ngao ya barafu upande wa kaskazini wakati wa usiku huwa na wastani wa
sentigredi -9 na wakati wa mchana -4. Viwango vya chini vya -15 hadi -27
vimepimiwa pia.:674

Usimbishaji wa theluji unaweza kutokea wakati wowote lakini kwa kawaida hutokea
Zaidi wakati wa majira ya mvua. (Novemba–Desemba na Machi–Mei).:673 Usimbishaji
wote kwenye kilele ni hasa theluji au mchnganyiko wa tehluji na mvua kwenye
kiwango cha milimita 250 hadi 500 kwa mwaka na kuvukiza haraka.

Mlima Kilimanjaro hujulikana kuwa kuwa ni mlima wa Afrika mwenye kofia ya barafu
ya kudumu. Pamoja na Kilimanjaro kuna sehemu mbili nyingine tu barani Afrika, ni
Ruwenzori na Mlima Kenya. Lakini kiasi cha barafu imepungua kwa kipindi cha
zaidi ya miaka 100. Mwingereza P.C. Spink aliona mwaka 1944 ya kwamba barafu
ilipungua sana kulingana na taarifa aliyojua kutoka mpandaji wa kwanza Hans
Meyer. Baina 1912 eneo la ngao ya barafu limepungua kutoka kilomita za mraba 12
hadi 1.85 km² kwenye mwaka 2009. Hii inalingana na kupunguzwa asilimia 85%.
Sababu kuu ya mabadiliko haya ni kupungukiwa kwa kiwango cha usimbishaji katika
mazingira ya mlima tangu mwisho wa karne ya 19.

Maana Kilimanjaro ni mlima wa juu vile ya kwamba mvua wote (pamoja na ukungu na
usimbishaji mwingine) unaofika kwenye kilele chake utaganda na kuwa theluji.
Theluji inayokaa muda mrefu tena katika ganda nene itakuwa barafu. Lakini wakati
uleule mishale ya jua zinasababisha kupotea kwa theluji na barafu kwa njia ya
uvukizaji. Kwa jumla kuongezeka au kupungukiwa kwa barafu kwenye kimo hiki ni
swali la kiasi cha mvua na usimbishaji mwingine zinazofika hapa.

Leo hii kuna barafuto kwenye Kibo pekee pamoja na mabaki ya ngao ya barafu
kwenye tambarare ya kilele na kwenye mitelemko ya Kibo.
http://www.jstor.org/stable/1788958?seq=1#page_scan_tab_contents Hii ngao ya
barafu bado iko kwa sababu Kilimanjaro ni mlima usio na vilele vikali unaofika
juu ya kimo cha mstari wa jeledi . Kasoko ya Kibo imepita na kukata ngao hiyo.
:5 Siku hizi hakuna miendo ya maana inayoonekana kwenye barafuto za kilele kwa
sababu unene wao imepungua mno.. Utafiti wa kijiolojia umeonyesha ya kwamba
kulikuwa na vipindi vitano vya upanuzi wa barafuto katika miaka 500,000
iliyopita vilivyofuatwa na vipindi vya kupungua.

Ngao ya barafu mfululizo ilifunika mlima wote hadi kimo cha mita 3,200 miaka
24,000 – 25,000 iliyopita wakati barafuto kote duniani zilienea sana. Kuna
dalili ya kwamba barafu yote mlimani iliwahi kupotea kabisa takriban miaka
11,500 iliyopita kutokana na ukame dunaini wakati ule. Kuongezeka kwa
usimbishaji wakati wa Holoseni (miaka 11,500 iliyopita) kumeruhusu kurudi kwa
barafu mlimani. barafuto ziliweza kudumisha kipindi cha ukame miaka 4,000
iliyopita.

Wakati wa kutembelewa mara ya kwanza katika miaka ya 1880, kilele cha Kibo
kilifunikwa kabisa kwa ngao ya barafu yenye eneo la kilomita za mraba 20 hivi na
mikondo ya barafuto iliendelea wenye mitelemko ya kando. Isipokuwa pia ya kati,
kaldera yote ilifunikwa na barafu.

Imetazamiwa ya kwamba barafuto kwenye mitelemko ilirudi nyuma haraka kuanzia
1912 hadi 1953, na polepole zaidi tangu wakati ule. Inaendelea kupungua nah ii
inaonyesha ya kwamba bado hakuna uwiano kati ya kiasi cha mvua kinachofika
kwenye kilele na uvukizaji nah ii inaonyesha mabadiliko ya tabianachi
yanayoendelea.

Pamoja na kufunika eneo dogo zaidi, yaani kujikaza, barafuto pia zimepungua
unene kutokana na kuyeyuka na uvukizaji. Mabadiliko haya kwenye barafuto za
Kilimanjaro zinalingana na mabadiliko yanayoonekana kwenye barafuto kote
duniani. At the current rate, most of the ice on Kilimanjaro will disappear by
2040 and "it is highly unlikely that any ice body will remain after 2060".:430

Kama barafu juu ya Kilimanjaro ingepotea kabisa hii isingekuwa tatizo kubwa kwa
maji yanayopatikana katika maeneo yanayozunguka mlima. Kiasi cha barafu juu ya
mlima ni kidogo sana kuliko kiasi cha maji yanayohifadhiwa na misitu kwenye
mitelemko ya mlima chini zaidi. Misitu hii ni chanzo cha maji yanayotiririke
chini katika mito na vijito vya mlima mkubwa.

Sehemu ya chini hulimwa kwa kupanda mahindi, maharagwe na alizeti, pia ngano
upande wa magharibi. Kuna mabaki ya uoto wa savana ya awali yenye miti kama
Acacia, Combretum, Terminalia na Grewia. Kuanzia kimo cha mita 1000 hadi mita
1800 kuna kilimo cha kahawa kwa namna ya kidesturi ya "Wachaga inayopanda miti
na mazao kwa pamoja. Uoto asilia umebaki pekee katika mabonde majkali yasiyoweza
kutumiwa kwa kilimo na hapa ni tofauti na uoto kwenye maeneo ya juu zaidi.

Kuanzia kimo cha mita 1000 hadi mita 1800 kuna kilimo cha kahawa kwa namna ya
kidesturi ya "Wachaga inayopanda miti na mazao kwa pamoja. Uoto asilia umebaki
pekee katika mabonde majkali yasiyoweza kutumiwa kwa kilimo na hapa ni tofauti
na uoto kwenye maeneo ya juu Zaidi.

Kwenye mitelemko ya kusini penye mvua nyingi kuna misitu ya mvua yenye miti aina
ya Ocotea usambarensis pamoja na kangaga na epipythi. Juu zaidi penye ukungu wa
kudumu kuna Podocarpus latifolius, Hagenia abyssinica na Erica excelsa pamoja na
kuvumwani.

Upande wa kaskazini ulio kavu zaidi pana misitu ya mizeituni,
Croton-Mlungu-mbago (Calodendrum), Cassipourea (Mugome na Msikundazi) na
Juniperus (Mtarakwa) kadri kimo kinaongezeka.

Juu zaidi kati ya mita 3,100 na 3,900 hufuata kanda la vichaka vya Erica
(mdamba) na juu yake kunamajanimajani tu kama Helichrysum hadi mita 4500.

Utafiti kwenye kasoko ya Maundi kwenye kimo cha mita 2780 umeonyesha ya kwamba
uoto wa Kilimanjaro ulibadilika katika mwendo wa karne na milenia. Wakati wa
baridi kwenye enzi ya barafu miaka 42,000 – 30,000 iliyopita misitu ilishuka
chini na kanda la mdamba lilitokea takriban mita 1,500 chini ya hali yake ya
sasa..

Hakuna wanyama wakubwa wengi waliobaki mlimani. Wanapatikana hasa kwenye misitu
na sehemu za chini mlimani. Tembo na nyati wanaweza kuwa na hatari kwa watalii
wanaopanda mlima na pia kwa wakulima. Pongo, vinyonga, digidigi, paa, Nguchiro,
nyani mbalimbali kama mbega, komba , chui, chozi na ngiri wametazamiwa pia.
Punda milia na fisi wamepatiokana mara chache kweye tambarare juu ya Shira.

Kuna spishi chache zinazopatikana Kilimanjaro pekee hizi ni pamoja na
“kirukanjia wa Kilimanjaro” na spishi ya kinyonga kinachoitwa Kinyongia
tavetana.



https://sw.wikipedia.org/wiki/Ujerumani

Imepakana na Denmark, Poland, Ucheki, Austria, Uswisi, Ufaransa, Luxemburg,
Ubelgiji na Uholanzi.

Uchumi wa Ujerumani una uwezo mkubwa: ni nchi inayouza bidhaa nyingi nje
kushinda mataifa yote ya dunia.

Muundo wake kiutawala ni shirikisho la jamhuri lenye majimbo 16 ndani yake na
kila jimbo lina kiwango cha kujitawala.

Lugha asilia ni Kijerumani kinachojadiliwa kwa lahaja mbalimbali, lakini wenyeji
wote wanasikilizana. Katika maeneo mawili kuna wasemaji asilia wa Kideni na
Kisorbia.

Wahamiaji wa karne ya 20 wameleta lugha zao, hasa Kituruki na lugha za Ulaya ya
Kusini.

Upande wa dini, Wakristo ni 66.8% (Wakatoliki 30.8%, Walutheri 30.3%,
Waprotestanti wengine 5.7%), huku Waislamu wakiwa 1.9%. Thuluthi moja ya wakazi
haina dini yoyote.

Wenyeji wanaiita "Deutschland" ( Deutschland (info), tamka: doich-land) na jina
hilo limeingia katika Kiswahili kama "Udachi". Lilikuwa jina la kawaida katika
karne ya 19 na mwanzoni mwa karne ya 20.

Siku hizi neno "Ujerumani" limechukua nafasi yake kutokana na Kiingereza
kinachoiita "Germany". Watu wengine hulichukua "Udachi" kuwa na maana "Uholanzi"
wakilichanganya na neno la Kiingereza "Dutch" (tamka datsh) linalomaanisha
"Kiholanzi".

Ujerumani unaenea kati ya Bahari ya Kaskazini halafu ya Bahari Baltiki upande wa
kaskazini na milima ya Alpi upande wa kusini. Mpaka na Denmark inakata sehemu ya
kusini ya rasi ya Jutland. Mpaka wa kusini unafuata sehemu za chini za Alpi,
Ziwa la Konstanz na mto Rhein dhidi ya Austria na Uswisi.

Mipaka yake upande wa magharibi na mashariki ilibadilika mara nyingi katika
historia yake; baada ya vita kuu mbili za karne ya 20 maeneo makubwa yalitengwa
na Ujerumani na kuwa sehemu za Poland, Urusi, Chekia na Ufaransa. Wakazi
Wajerumani mamilioni walifukuzwa au kuwa raia wa nchi hizi.

Tangu mwaka 1945 mpaka wa mashariki ni mto Oder dhidi ya Poland na vilele vya
Milima ya Madini (jer. Erzgebirge) na Msitu wa Bohemia.

Upande wa magharibi mpaka dhidi ya Ufaransa ni mto Rhein pamoja na vilima kati
ya Alsasi na Rhine-Palatino na vilima dhidi ya Luxemburg na milima ya Eifel
dhidi ya Ubelgiji. Mpaka dhidi ya Uholanzi katika magharibi kaskazini inapita
katika tambarare ikifuata mistari ya kihistoria.

Tambarare ya pwani ya kaskazini ni eneo bapa; hakuna milima na nchi haipandi juu
ya mita 200, sehemu kubwa ni kati ya uwiano wa bahari na mita 60 juu yake. Uso
wa nchi ni tokeo la kupitiwa na barafuto kubwa za enzi ya barafu iliyopita
iliyonyosha uso wa nchi ikiacha vilima vya mchanga, kokoto na ardhi ambavyo ni
miinuko ya pekee inayofika hadi mita 200 juu ya uwiano wa bahari.

Nyanda ya milima ya kati ni mabaki ya milima ya kale iliyotokea miaka milioni
350 iliyopita na kupungua sana tangu zamani ile kwa njia ya mmomonyoko. Kwa hiyo
hakuna vilele vikali bali vyote vina umbo poa.

Alpi katika kusini ni milima mirefu Ujerumani ingawa sehemu kubwa na za juu
zaidi ziko nje ya mipaka ya Ujerumani huko Uswisi na Austria. Milima hii ilianza
kutokea miaka 135-50 iliyopita tu. Kilele cha juu atika Ujerumani ni mlima wa
Zugspitze yenye urefu wa mita 2,962 juu ya UB



https://sw.wikipedia.org/wiki/Intaneti

Intaneti (kutoka Kiingereza Internet, pia: mtandao, wavuti) ni mfumo wa
kushirikiana kwa kompyuta nyingi unaowezesha tarakilishi mbalimbali duniani
kuwasiliana kati zao. Kupitia mtandao huu, watu huweza kutembelea tovuti
mbalimbali, kupiga gumzo, na kuandikiana barua pepe.

Ni yale mawasiliano ya tarakilishi pamoja na habari zinazotunzwa kwenye mashine
na kupatikana kwa programu za kutafuta tovuti (kama google) au kwa kamusi elezo
kama wikipedia.

Intaneti ni mfumo wa ulimwengu wa mitandao ya kompyuta inayotumia Itifaki
inayokubalika ya intanet Suite (TCP / IP) kutumikia mabilioni ya watumiaji
duniani kote. Ni mtandao wa mitandao ambayo ina mamilioni ya mitandao binafsi,
mitandao ya umma, mitandao ya elimu, mitandao ya biashara, na mitandao ya
serikali zenye upana wa kimitaa na kiulimwengu ambazo zimeunganishwa na safu
pana ya teknolojia za mtandao za elektroniki na za mwangaza. Intanet hubeba safu
kubwa ya huduma na rasilimali za habari hasa hati za HyperText zilizoshikanishwa
za Mtandao wa ulimwengu nzima (WWW) na miundombinu ya kusaidia barua pepe.

Mbinu nyingi za jadi za mawasiliano ya habari, kama vile huduma za simu na
televisheni, zimeundwa upya kutumia teknolojia za intaneti, na kusababisha
huduma kama vile itifaki ya kupitisha sauti kwa kutumia intanet (VoIP) na IPTV.
Uchapishaji magazeti umeundwa upya katika Tovuti, ubadilishaji maoni, na
kupatikana habari zinapotokea tu. Intaneti imewezesha au kuharakisha uumbaji wa
aina mpya za mwingiliano za kibinadamu kupitia ujumbe wa moja kwa moja, jukwaa
za Intanet na tovuti za kijamii.

Asili ya mtandao ina mizizi katika mwongo wa 1960 wakati Marekani ilifadhili
miradi ya utafiti wa wakala zake za kijeshi na kujenga mitandao iliyosambaa ya
kompyuta ambazo zina uwezo wa kustahimili mabadiliko na ni vumilivu kwa makosa.
Kipindi hiki cha utafiti na ufadhili wa raia wa Marekani wa uti mpya wa mgongo
uliyofanywa na msingi wa kitaifa wa sayansi ulisababisha dunia yote kushiriki
katika maendeleo ya teknolojia mpya ukasababisha ufanyibiashara wa mtandao wa
kimataifa katikati ya mwongo wa 1990, na kusababisha kujulikana kwa zana nyingi
katika karibu kila uwanja wa maisha ya kisasa ya binadamu. Kufikia mwaka wa
2009, wastani wa robo ya idadi ya watu duniani hutumia huduma ya Intaneti.

Intaneti haina utawala wa kati katika utekelezaji wa kiteknolojia au sera ya
upatikanaji na matumizi; kila mtandao jumuishi unaweka masharti yake yenyewe.
Ufafanuzi tu wa majina mawili makuu katika Intaneti, Itifaki ya anwani za
Intanet na mfumo wa makundi ya majina, ndizo zinazongozwa na shirika iliyoagizwa
ya Ushirika wa kupeana majina na nambari za intaneti (ICANN). Msingi wa
kiteknolojia na masharti ya itifaki misingi (IPv4 na IPv6) ni shughuli ya
kikundi maalum kilichoundwa kutekeleza kazi za uhandisi wa intanet (IETF),
ambalo ni shirika la kimataifa lisilo la kutengeneza faida ambalo washiriki
wanaweza kuhusika nalo kwa kutoa mchango wa kitaalamu.

Maneno intanet na mtandao wa ulimwengu mzima mara nyingi hutumika katika hotuba
za kila siku bila tofauti kubwa. Hata hivyo, Intanet na mtandao wa ulimwengu
mzima si kitu kimoja na wala hazina maana sawa. Internet ni mfumo wa kimataifa
wa mawasiliano ya data. Ni miundombinu ya vifaa na programu ambayo huwezesha
mawasiliano kati ya kompyuta. Kwa kulinganisha, Mtandao ni mojawapo ya huduma
inayowasilishwa na Intanet. Ni mkusanyiko wa nyaraka zilizounganishwa na
rasilimali zingine, zilizoshikanishwa na viungo na URL. Neno intanet, wakati
linapotumika kumaanisha intanet, kiasili limekuwa likitumiwa kama nauni sahihi
na kuanza na herufi kubwa. Huu ni mwenendo kwa kuzingatia neno hili kama lenye
matumizi ya aina nyingi au nauni ya kawaida na kwa hivyo liandikwe kama
"intanet", bila kukianza na herufi kubwa mkuu. ,

Uzinduzi wa Sputnik na USSR ulichochea Marekani kuanzisha shirika la utafiti wa
juu wa miradi, iliyojulikana kama ARPA, katika mwezi wa Februari 1958 ili
kuongoza kiteknolojia. ARPA ilitengeneza afisi ya teknolijia za kuchambua habari
(IPTO) ili kuendeleza utafiti wa programu inayojitekeleza ya mazingira ya
chini(Sage), ambayo iliunganisha mifumo ya rada za nchi nzima pamoja kwa mara ya
kwanza. J. C. R Licklider alichaguliwa kuwa kiongozi wa IPTO. Licklider alihama
kutoka maabara ya masomo yanayochunguza jinsi ubongo wa binadamu unavyofasiri
sauti katika Chuo Kikuu cha Harvard MIT mwaka wa1950, baada ya kuvutiwa
nateknolojia ya habari. Akiwa MIT, alikuwa kwenye kamati iliyoanzisha Maabara ya
Lincoln na kufanya kazi ya mradi wa Sage . Mwaka wa 1957 akawa Makamu wa Rais
katika BBN, ambapo alinunua kompyuta ya kwanza ya PDP-1 na kuongoza maonyesho ya
kwanza ya ugawanaji muda.

Wakati akiwa IPTO, Licklider alimleta Lawrence Roberts ili aanzishe mradi wa
kutengeneza mtandao, na Roberts alikita msingi wa teknolojia katika kazi ya
Paulo Baran, ambaye alikuwa ameandika masomo kamili kwa Wanajeshi wa waangani wa
Marekani akipendekeza ubadilishaji pakiti (badala ya ubadilishaji mzunguko) ili
kupata mtandao bora unaobadilika na unaoweza stahimili janga. Profesa wa UCLA
Leonard Kleinrock alikuwa ametoa misingi wa nadharia ya pakiti za mitandao
katika mwaka wa 1962, na baadaye, katika mwaka wa 1970, wa upitishaji wa
kiviwango, dhana ambazo zimekuwa msingi wa maendeleo ya intanet ya leo.

Baada ya kazi nyingi, sehemu mbili za kwanza ambazo zingekuwa ARPANET
ziliunganishwa kati ya Shule ya Uhandisi na Sayansi Tumizikizi ya UCLA na
Taasisi ya Kimataifa ya Utafiti ya Stanford (SRI) katika bustani ya Menlo,
California, tarehe 29 Oktoba 1969. ARPANET ilikuwa moja ya mitandao tangulizi ya
mtandao wa intanet ya leo. Kufuatia maonyesho kuwa ubadilishaji pakiti ulifanya
kazi kwa ARPANET, kituo cha posta cha Uingereza , Telenet, TRANSPAC na DATAPAC
zilishirikiana kuunda mtandao wa kwanza wa huduma ya ubadilishaji pakiti. Nchini
Uingereza, hii ilikuwa inajulikana kama huduma ya kimataifa ya ubadilishaji
pakiti (IPSS), mwaka wa 1978. Mkusanyiko wa mitandao yenye msingi wa X.25 ilikua
kutoka Ulaya na Marekani na kutanda Kanada, Hong Kong na Australia kufikia mwaka
wa 1981. Sheria ya ubadilishaji pakiti ya X.25 ilitengenezwa katika CCITT (sasa
inaitwa ITU-T) takriban mwaka wa 1976.

X.25 ilikuwa huru kutoka itifaki ya TCP / IP ambayo iliinuka kutokana na kuwa
kazi ya majaribio ya DARPA kwenye ARPANET, mtandao wa Pakiti za Redio na Mtandao
wa Pakiti ya Setilaiti wakati mmoja. Vinton Cerf na Robert Kahn walitengeneza
maelezo ya kwanza ya itifaki ya TCP mwaka wa 1973 na kuchapisha karatasi kuhusu
mada hii katika mwezi wa Mei 1974. Matumizi ya neno "Intanet" kuelezea mtandao
mmoja wa kiulimwengu wa TCP / IP yalianza katika mwezi wa Desemba 1974 na
uchapishaji wa RFC 675, yakiwa maelezo kamili ya kwanza ya TCP iliyoandikwa na
Vinton Cerf, Yogen Dalal na Carl Sunshine, waliokuwa katika Chuo Kikuu cha
Stanford. Katika miaka tisa iliyofuata, kazi iliendelea kurekebisha itifaki hizo
na kuzitekeleza katika mifumo ya oparesheni ya aina mbalimbali. Mtandao wa
Kwanza wenye upana mkubwa wa msingi wa TCP / IP ulikuwa ukifanya kazi kufikia
tarehe 1 Januari 1983 wakati ambapo viwekaji vyote vya ARPANET vilibadilishwa
kutoka itifaki za hapo awali za NCP. Mwaka wa 1985, Wakfu wa Sayansi wa kitaifa
Marekani (NSF) uliamuru ujenzi wa NSFNET, uti wa mgongo wa mtandao wa chuo kikuu
wenye kasi ya kilobiti 56 kwa sekunde kwa kutumia kompyuta zilizoitwa
"fuzzballs" na mvumbuzi wao, David L. Mills. Mwaka uliofuata, NSF ilifadhili
ubadilishaji hadi mtandao wenye kasi ya juu zaidi ya megabiti 1.5 kwa sekunde.
Maamuzi muhimu kutumia itifaki za DARPA TCP / IP ulifanywa na Dennis Jennings,
aliyekuwa msimamizi wa programu ya kompyuta zenye nguvu huko NSF.

Ufunguzi wa mtandao huo kwa maslahi ya kibiashara ulianza mwaka wa 1988. Baraza
ya Mitandao ya Kimajimbo Marekani ilikubali ushikanishaji wa NSFNET na mfumo wa
barua wa MCI katika mwaka huo, kiungo kilifanywa katika msimu wa joto wa mwaka
wa 1989. Huduma zingine za kielektroniki za kibiashara zilishikanishwa zikiwemo:
OnTyme, Telemail na Compuserve. Katika mwaka huo, watoaji wa huduma ya Intanet
watatu waliundwa: UUNET, PSINet na CERFNET. Muhimu, mitandao tofauti iliyotoa
viingilio, na baadaye kuungana na Intanet ilikuwa BITNET na Usenet. Mitandao
mingine ya kibiashara na elimu kama Telenet, Tymnet, Compuserve na JANET
iliunganishwa na Intanet iliyokuwa ikikua. Telenet (iliyoitwa Sprintnet baadaye
) ulikuwa mtandao mkubwa wa kompyuta wa kitaifa uliofadhiliwa kibinafsi, wenye
upigaji simu ya intaneti bure katika miji, kote Marekani na uliyokuwa ukifanya
kazi tangu mwongo wa 1970. Hatimaye, mtandao huu uliunganishwa na mingine katika
mwongo wa 1980 wakati ambapo itifaki ya TCP / IP iliendelea kuwa maarufu zaidi.
Uwezo wa TCP / IP kufanya kazi kwa karibu mtandao wowote wa mawasiliano
uliruhusu ukuaji rahisi, ingawa ukuaji wa haraka wa Intanet ulikuwa juu ya
upatikanaji rahisi wa safu ya vielekezi vya kibiashara kutoka makampuni mengi,
upatikanaji wa vifaa vya kibiashara vya Ethanet ya mitandao ya mitaa, na kuenea
kwa utekelezaji na uwekaji sheria mkali wa TCP / IP katika UNIX na karibu kila
mfumo mwingine wa oparesheni.

Ingawa vifaa msingi na miongozo vinavyofanya uwezekanaji wa intanet vimekuwepo
kwa karibu miongo miwili, mtandao huo haukupata kuona nyuso za umma mpaka mwongo
wa 1990. Tarehe 6 Agosti 1991, CERN, shirika ya Ulaya ya utafiti wa chembe,
ulieleza umma kuhusu mradi mpya wa matandao wa dunia nzima. Mtandao ulizuliwa na
mwanasayansi waKiingereza Tim Berners-Lee mwaka wa 1989. Kivinjari cha mtandao
kilichokuwa cha kwanza na chenye umaarufu sana kilikuwa ViolaWWW, iliyofuata
mtindo wa HyperCard na kujengwa kwa kutumia mfumo wa X Window. Hatimaye
ilichujwa na umaarufu wa tovuti ya Mosaic. Mwaka wa 1993, Kikao kikuu cha zana
za kompyuta zenye nguvu katika Chuo Kikuu cha Illinois ilitoa aina ya kwanza 1.0
ya Mosaic, na mwisho wa mwaka wa 1994 hamu ya umma iliongezeka Intanet ambayo
hapo awali ilikua ya taaluma na ufundi. Kufikia mwaka wa 1996 matumizi ya neno
Intanet ilikuwa kawaida, na kwa hivyo, hata matumizi yake kama neno yenye maana
sawa na mtandao wa ulimwengu nzima.

Wakati huo huo, muongo huo ulipoendelea, Intanet ilifanikiwa kushughulikia
mitandao nyingi binafsi wa awali (ingawa baadhi ya mitandao, kama FidoNet,
vimebakia tofauti). Katika miaka ya 1990, ilikuwa inakadiriwa kwamba Intanet
ilikua kwa asilimia 100 kila mwaka, na kipindi kifupi cha mwaka wa 1996 na 1997
ambapo ukuaji wake ulilipuka. Ukuaji huu ulitokana na ukosefu wa utawala kuu,
ambao unaruhusu ukuaji wa kikaboni wa mtandao, na pia ukosaji ubinafsi na huru
katika itifaki za Intanet, ambao unahamasisha ubadilishaji wauzaji na kuzuia
kampuni yoyote kuwa na udhibiti mkubwa wa mtandao. Makadirio ya idadi ya
watumiaji wa internet ni bilioni 1.67 kufikai 30 Juni 2009.

Ugumu wa miundombinu ya mawasiliano ya Intanet unahusisha vipengele vya vifaa
vyake na sehemu za mfumo wa progamu inayodhibiti tabaka mbalimbali za usanifu.
Ingawa vifaa vinaweza kutumika kusaidia mifumo mingine ya programu, ni urasimu
na mifumo ya sheria za usanifu wa programu zinazoainisha Intanet na hutoa msingi
wa ukubwa wake na mafanikio yake. Wajibu wa urasimu wa usanifu wa mifumo ya
programu za Intanet umepewa tume ya uhandis wa Intanet (IETF). IETF huongoza
makundi ya kuweka sheria, wazi kwa mtu yeyote, kuhusu masuala mbalimbali ya
usanifu wa Intanet. Majadiliano yanayotokea na amri za mwisho huchapishwa katika
mfululizo wa machapisho, iitwayo Kuomba kwa Maoni (RFC),ipatikanayo bure kwenye
tovuti ya IETF . Mbinu muhimu za utengenezaji wa mitandao zinazowezesha Intanet
ziko katika RFC teule yenye sheria za Intanet.

Sheria hizi hueleza msingi unaojulikana kama Itifaki ya Intanet. Hii ni
kielelezo cha usanifu unaogawanya huduma kuwa visehemu katika itifaki ya
mfumo(RFC 1122, RFC 1123). Visehemu hivi vina uhusiano na mazingira au upeo
ambao huduma zao hufanya kazi. Sehemu ya juu ni Sehemu ya zana, nafasi
iliyotengwa kwasababu ya mbinu za utenegnezaji mitandao zinazotumika katika zana
za programu, mfano, kivinjari. Chini ya sehemu hii ya juu, kuna sehemu ya
Usafiri iunganishayo zana katika kompyuta tofauti kupitia mtandao (mfano,
client-server) na mbinu sahihi za kubadilishana takwimu . Chini ya sehemu hizi
ndipo kulipo na msingi wa teknolojia ya mitandao, linalojumuisha sehemu mbili.
Sehemu ya Intanet inayowezesha kompyuta kutambuana kupitia anwani za Itifaki ya
internet(IP), na huziwezesha kuungana pamoja kwa kutumia mitandao zilizo karibu.
Mwisho, chini ya usanifu huu, ni sehemu ya programu , na sehemu ya uunganishaji,
ambayo huwezesha kuungana kwa kompyuta zilizo katika kiunganishi sawa wa mtandao
ya mtaa , kama vile mtandao wa eneo(LAN) au uunganishi wa kupiga. Mfano huu,
ujulikanao pia kama TCP / IP, ni iliyoundwa isitegemee vifaa inavyotumia, kwa
hivyo mfano huu hauna haja ya kujishughulisha na maelezo yoyote. Mifano mingine
vimeundwa, kama vile mfano wa mifumo ya kiunganishi kilichofunguka (OSI) ,
lakini si sawa katika maelezo ya ufafanuzi, wala utekelezaji, lakini kufanana
kupo n itifaki ya TCP / IP hujumuishwa katika majadiliano ya mitandao ya OSI .

Sehemu maarufu zaidi ya picha simamizi ya Intanet ni Itifaki ya Intanet (IP)
ambayo hushughulikia upeanaji wa (anwani za IP) kwa kompyuta zilizo katika
Intanet. IP inawezesha ushikanishaji wa mitandao na kimsingi hujenga Intanet
yenyewe. Toleo ya 4 ya IP (IPv4) ni toleo lililotumiwa katika kizazi cha kwanza
cha Intanet ya leo na bado yatumika vikubwa. Iliundwa kushughulikia hadi
watumiaji billioni~ 4,3 (10 9) wa intanet. Hata hivyo, kulipuka kwa ukuaji wa
Intanet umesababisha kuisha kwa anwani za IPv4 ambayo inakadiriwa kuingia hatua
yake ya mwisho katika takriban mwaka wa 2011. Toleo ya itifaki mpya, IPv6,
iliundwa katikati ya mwongo wa 1990. Toleo hili linauwezo mkubwa wa kupeana
anwani na mbinu bora zaidi ya uelekezaji wa trafiki ya Intanet. IPv6 kwa sasa
ipo katika awamu ya kuachiliwa kibiashara duniani mashirika ya kuweka anwani za
intanet(RIR) yameanza kuwahimiza mameneja wote wa rasilimali kupanga uchukuzi na
uongofu wa haraka.

IPv6 haishirikiani kikazi na IPv4. Kimsingi toleo la IPv6 hutengeneza toleo
"sambamba" la Intanet ambalo halipatikani moja kwa moja na IPv4. Hii ina
maanisha uboreshaji wa Programu au vifaa vya ukalimani ni muhimu kwa kila kifaa
cha mtandao ambacho linahitaji kuwasiliana kupitia Intanet ya IPv6. Mifumo ya
kuendesha kompyuta ya kompyta za kisasa tayari vimebadilishwa ili vifanye kazi
na toleo zote za itifaki ya Intanet. Miundombinu ya mtandao , hata hivyo, bado
yamebaki nyuma katika maendeleo hayo. Mbali na tata za viungo vinavyotengeneza
miundombinu yake, Intanet imewezeshwa na mikataba ya kibiashara (mfano, mkataba
wa kujitakia), na kwa ufundi maalum au itifaki zinazoeleza jinsi ya
kubadilishana data kwa kupitia mtandao. Hakika Intanet ina ainishwa na viungo
vyake na sheria za uelekezaji.

Muundo wa Intanet na sifa za matumizi yake vimekuwa vikisomwa kwa undani.
Imedhamiria kuwa muundo wa uelekezaji katika Intanet ya IP na viungo vya
hypertext vya mtandao wa dunia nzima ni mifano ya mitandao isiyo na kipimo.
Sambamba na jinsi watoa huduma, wa kibiashara za Intanet huwasiliana kwa kupitia
sehemu za ubadilishanaji habari, mitandao ya utafiti kwa kawaida huunganishwa
kupitia mitandao mikubwa kama GEANT, GLORIAD, Internet2 (halifa wa Mtandao wa
Abilene ), na mtandao wa utafiti na kitaifa na elimu wa Uingereza, JANET.
Mitandao hii imeundwa kutoka kwa mitandao mingine midogo (pia tazama orodha ya
mashirika ya kiakademia ya mitandao ya kompyuta).

Wanasayansi wengi wa Kompyuta huelezea Intanet kama "mfano halisi wa mfumo uliyo
mkubwa, wenye uhandisi wa hali ya juu lakini changamano zaidi.". Intanet ina
tofauti nyingi mno, kwa mfano, kiwango cha kuhamisha data na sifa za kiumbo za
uunganishaji vinatofautiana sana. Intanet inaonyesha "tukio ibuka" linalotegemea
muundo wake mkubwa. Kwa mfano, takwimu za viwango vya kuhamisha data vinaonyesha
kufananakwa muda. Kanuni za mbinu za uelekezaji na utoaji anwani kwa trafiki
katika Intanet zinarejelea asili yake katika mwongo wa 1960 wakati ukubwa na
umaarufu wa mtandao haukuweza kutarajiwa. Kwa hivyo, uwezekano wa kujenga miundo
mbadalia unachunguzwa.

Internet ni mtandao uliyosambaa duniani ulioundwa na mitandao mingi tofauti
iliyoshikanishwa. Hufanya kazi bila kitengo cha serikali kuu. Hata hivyo, ili
kudumisha uwezo wa mifumo tofauti kufanya kazi pamoja, nyanja zote za kifundi na
sera ya msingi wa miundombinu na nafasi za jina kuu husimamiwa na Shirika la
Intanet linalotoa majina na nambari (ICANN), lililo na makao makuu huko Marina
del Rey, California. ICANN ndiyo yenye mamlaka ya kusitiri utaratibu wa utoaji
wa vitambulisho vya kipekee kwa matumizi ya Intanet, pamoja na majina ya
vikundi, anwani za Itifaki ya Intanet (IP), nambari ya vipenyezo katika itifaki
ya usafiri, na takwimu zingine nyingi. Nafasi ya iliyounganishwa ya majina ya
ulimwengu, ambapo majina na nambari za kipekee hutolewa, ni muhimu kwa mataifa
katika kupata huduma za Intanet. ICANN huongozwa na halmashauri ya wakurugenzi
wa kimataifa wanaotolewa kutoka jamii za, ufundi wa Intanet, biashara, elimu, na
mengine yasiyo ya kibiashara . Serikali ya Marekani inaendelea kuwa na jukumu la
msingi katika kuidhinisha mabadiliko katika shina la DNS lililoko katika kitovu
cha mfumo wa eneo la majina. Jukumu la ICANN katika kuratibu zoezi la utoaji
vitambulisho vya kipekee hulitofautisha kama shirika la kipekee lenye madaraka
ya kuratibu Intanet ya kimataifa . Tarehe 16 Novemba 2005, Mkutano wa Dunia juu
ya Jamii ya Habari, uliofanyika Tunis, uliunda Fora ya Utawala wa Intanet (IGF)
kujadili masuala yanayohusiana na Intanet.

Intanet inaruhusu mabadiliko makubwa katika masaa na maeneo ya kufanyia kazi,
hasa kwa kuenea kwa viunganishi vya kasi visivyopimwa na zana za mtandao.

Intanet kwa sasa yaweza kupatikana karibu popote kwa njia mbalimbali, hasa
kupitita vifaa vinavyobebwa mkononi. Simu za mkononi kadi za data, michezo ya
video na vielekezaji vya mkononi vinaruhusu watumiaji kujiunganisha na intanet
kutoka popote pale walipo na mtandao usiotumia waya unaoruhusu teknolojia ya
kifaa hiki. Ndani ya mipaka inayowekwa na skrini ndogo vifaa vingine pungufu
kama vifaa vya mfukoni, huduma za Intanet, pamoja na barua pepe na mtandao,
huweza kupatikana. Watoa huduma za Intanet huweza kuzuia huduma zinazotolewa na
malipo ya usafirishaji wa data bila kutumia nyaya yaweza kuwa ya juu zaidi
kuliko mbinu zingine za kupata intanet.

Internet pia imekuwa soko kubwa kwa makampuni; baadhi ya makampuni makubwa leo
yamekua kwa kuchukua faida ya gharama nafuu ya matangazo na biasharakwa kupitia
Intanet, pia inajulikana kama biashara kupitia Intanet(e-commerce. Ni njia ya
haraka sana katika kueneza habari kwa idadi kubwa ya watu kwa ujumla. Intanet
pia imebadilisha ununuzi-kwa mfano, mtu anaweza kuagiza CD kupitia intanet na
kuipokea katika barua baada ya siku kadha, au kuitoa kwa mtandao moja kwa moja
katika baadhi ya kesi. Intanet pia imewezesha uuzaji wa kibinafsi ambao
unaruhusu kampuni kuuza bidhaa kwa mtu fulani au kundi maalum la watu, zaidi ya
njia zingine za matangazo. Mifano ya uuzaji binafsi hujumuisha jamii zilizo
katika Intanet kama vile MySpace, Friendster, Orkut, Facebook, na nyingine yznye
maelfu ya watumizi wa Intanet ambao hujiunga kujitangaza wenyewe na kufanya
urafiki kupitia Intanet. Wengi wa watumiaji hawa ni vijana na waliobaleghe wenye
kati ya miaka 13-25. Kwa upande mwingine, wakati wanapojitangaza wao wenyewe hao
pia hutangaza maslahi na mazoea yao, ambayo makampuni ya uuzaji katika Intanet
yanaweza kutumia kama habari ili kujua kile ambacho watumiaji hawa watanunua
kupitia Intanet, na kutangaza bidhaa za makampuni kwa watumiaji hao.

Gharama ya chini na ubadilishanaji wa haraka wa mawazo, maarifa, na ujuzi
vimefanya kazi shirikishi kuwa rahisi sana, kwa msaada wa programu shirikishi.
Makundi hayawezi tu kuwasiliana kwa bei ya chini, bali upana wa Intanet
unaruhusu makundi kama hayo kujiunda kwa urahisi. Mfano wa makundi hayo ni
harakati ya programu za bure, ambazo zimetengeneza, miongoni mwa programu
nyingine, Linux, Mozilla Firefox, na OpenOffice.org. "Kuongea" kupitia Intanet ,
iwe katika fomu ya vyumba vya kuongea vya IRC, au kupitia mfumo wa ujumbe wa
moja kwa moja , kunaruhusu mfanyikazi na wenzake kuwasiliana kwa njia rahisi
sana wakati wanapofanya kazi katika kompyuta zao wakati wa mchana. Ujumbe
unaweza kubadilishwa kwa njia ya haraka na inayofaa zaidi kuliko barua pepe.
Maongezo katika mifumo hii huweza kuruhusu ubadilishanaji wa faili, michoro ya
"ubao mweupe" au mawasiliano ya sauti na video kati ya wanachama wa timu moja.

Mifumo ya kudhibiti toleo unaruhusu timu zinazoshirikiana kufanya kazi kwa seti
za hati zenye umiliki mmoja, bila ajali ya kufuta kazi za timu nyingine au
wanachama kusubiri hadi kupata hati "zilizotumwa" ili kuweza kutoa michango yao.
Biashara na timu za miradi zinaweza kushirikiana katika kalenda vilevile nyaraka
na taarifa nyingine. Ushirika kama huo hutokea katika maeneo mbalimbali ikiwa ni
pamoja na utafiti wa kisayansi, maendeleo ya programu, kupanga mikutano ,
wanaharakati wa kisiasa na uandishi wa bunifu . Ushirikiano wa kijamii na
kisiasa pia unaenea wakati upatikanaji wa Intanet na idadi ya watu waliosoma
kompyuta inapoongezeka. Kutoka 'matukio' ya makundi yanayoundwa haraka na watu
mwanzo wa miaka ya 2000 na matumizi ya mitandao ya kijamii katika maandamano ya
uchaguzi wa 2009 huko Iran, Intanet inaruhusu watu kufanya kazi pamoja kwa
ufanisi zaidi na kwa njia nyingi zaidi kuliko iwezekanavyo bila Intanet.

Intanet inaruhusu watumiaji wa kompyuta kufikia kompyuta zingine, na habari
huhifadhiwa kwa urahisi, popote walipo duniani. Wanaweza kufanya hivi pamoja na,
au, bila matumizi ya usalama, kujitambulisha na teknolojia za kuficha, kutegemea
na mahitaji yao. Hii inahimiza njia mpya ya kufanya kazi kutoka nyumbani,
kushirikiana na kubadilishana habari katika viwanda vingi. Mhasibu aliyeketi
nyumbani anaweza kukagua vitabu vya kampuni iliyo katika nchi nyingine, kupitia
kitumishi kilicho katika nchi nyingine ya tatu, ambayo inahifadhiwa na wataalamu
wa IT katika nchi ya nne. Akaunti hizi zinaweza kuwa ziliundwa na waweka vitabu
wafanyao kazi nyumbani, katika maeneo mengine, kwa kuzingatia habari-e
waliyopata kupitia barua pepe waliyotumiwa kutoka ofisi za duniani kote. Baadhi
ya mambo haya yalikuwa yanawezekana kabla ya kuenea kwa matumizi ya Intanet,
lakini gharama ya laini binafsi ya kukodisha ingefanya mamboo hayo yasiweze
kufanyika. Mfanyakazi wa ofisi akiwa mbali na dawati lake, labda upande mwingine
wa ulimwengu katika safari ya kibiahsara au likizo, anaweza kufungua kikao
katika kompyuta yake binafsi iliyoko ofisini mwake kwa kupitia mtandao binafsi
wenye usalama(VPN) kwa kupitia Intanet. Hii inampa mfanyakazi upatikanaji kamili
wa faili zake zote za kawaida na data, pamoja na barua pepe na zana nyingine za
matumizi , wakati akiwa mbali na ofisi. Dhana hii pia inajulikana na baadhi ya
watu wa usalama wa mitandao kama mtandao binafsi wa kidhahania wenye ndoto za
kutisha, kwa sababu inapeleka mzunguko salama wa mtandao wa shirika ndani ya
nyumba za wafanyakazi wa shirika hilo.

Watu wengi hutumia maneno Intanet na mtandao wa dunia nzima (au tu Web) kama
maneno yanayobadilishana, lakini, kama tulivyojadiliana awali, maneno haya
mawili si sawa. Mtandao wa Dunia Nzima ni seti ya nyaraka za ulimwengu, picha na
rasilimali nyingine, zinazotazamwa na kushikanishwa na kitafuta rasilimali sawa
(URL) na viungo. URL hizi huruhusu watumiaji kuvipatia anwani vijakazi vya
mtandao na vifaa vingine vnavyohifadhi rasilimali hizi na kuvipata
vinapohitajika kwa kutumia HyperText Transfer itifaki ya kupelekea hati (HTTP).
HTTP ni itifaki ya kipekee ya mawasiliano inayotumika katika mtandao wa Intanet.
Huduma za mtandao huweza pia kutumia HTTP kuruhusu mifumo ya programu
kuwasiliana ili kuweza kushiriki na kubadilishana mantiki ya biashara na data.

Bidhaa za programu zinazoweza kupata rasilimali za Mtandao mara nyingi huitwa
ajenti wa matumizi. Katika matumizi ya kawaida, tovuti za mtandao, kama Internet
Explorer, Firefox, Opera, Apple Safari, na Google Chrome, huwaruhusu watumiaji
kuvuka kutoka kurasa ya mtandao mmoja hadi nyingine kupitia viungo vya hyper.
Hati kwenye mtandao huweza kuwa na mchanganyiko wowote wa data ya kompyuta,
zikiwemo, picha, sauti, maandishi, video, mchanganyiko wa picha na sauti na
mambo yanayomhusisha mtumiaji wa Intanet kama michezo, zana ofisi na maonyesho
ya kisayansi. Kupitia utafiti wa Intanet unaoendeshwa na maneno maalum kwa
kutumia mitambo ya utafutaji kama Yahoo! na Google, watumiaji duniani kote
huweza kupata habari nyingi, kwa urahisi na moja kwa moja kutoka kwa Intanet.
Ikilinganishwa na kamusi elezi zilizochapishwa namaktaba za kawaida, Mtandao wa
Dunia Nzima umewezesha kusambaa ghafla kwa habari na data.

Kwa kutumia mtandao, pia ni rahisi kuliko awali kwa watu binafsi na mashirika
kuchapisha mawazo na habari kwa watazamaji wengi wanaotarajiwa. Kuchapisha
kurasa ya mtandao, kibadilishanaji maoni - blogu, au kujenga tovuti inahusisha
gharama ndogo za awali na huleta kupatikana kwa huduma nyingi zisizo na gharama
. Kuchapisha na kudumisha idadi kubwa ya, mitandao ya kitaalamu yenye kuvutia,
habari tofauti na ya moja kwa moja bado ni swala gumu na ghali, hata hivyo. Watu
wengi na baadhi ya makampuni na vikundi-vitumizi hutumia mitandao ya
ubadilishanaji maoni au blogu ambayo hutumika kama jarida zenye urahisi wakati
wa kuongeza habari. Baadhi ya mashirika ya kibiashara huwahimiza wafanyakazi
kuwasilisha ushauri katika maeneo yao maalum katika matumaini ya kuwa wageni
watafurahishwa na maarifa ya mtaalam na habari za bure, na kuvutiwa kwa shirika
hilo kama matokeo. Mfano mmoja wa zoezi hili ni Microsoft, ambayo watengenezaji
bidhaa zake huchapisha mitandao ya ubadilishanaji binafsi katika blogu ili
kuvutia umma kwa kazi zao. Mikusanyo ya kurasa binafsi za mtandao
zilizochapishwa na watoa huduma wakubwa hubakia maarufu, na imeendelea kuwa ya
kipekee. Ingawa oparesheni kama vile Angelfire na GeoCities zimekuwepo tangu
siku za mwanzo wa Tovuti, oparesheni mpya, kwa mfano, Tovuti Facebook na MySpace
kwa sasa vina wafuasi wengi. Oparesheni hizi mara nyingi hujionyesha kama
mtandao ya huduma za kijamii kuliko viwekaji vya kurasa za mtandao.

Kuweka matangazo katika kurasa za tovuti pendwa huwa na faida, biashara-e
(biashara ya mtandao)(e-commerce) au uuzaji wa bidhaa na huduma moja kwa moja
kupitia tovuti inaendelea kukua. Katika siku za mwanzo, kurasa za mtandao kwa
kawaida zilitengenezwa kama seti za faili za nakala kamilifu na zilizo peke za
HTML zikihifadhiwa kwenye tovuti ya huduma. Hivi karibuni, tovuti hutengenezwa
kwa kutumia kisimamizi cha yaliyomo au kifaa ororo cha wiki, ambacho huwa na
maudhui machache sana mwanzoni. Wachangiaji wa mifumo hii, ambao wanaweza kuwa
wafanyakazi wanaolipwa, wanachama wa klabu au shirika zingine au wanachama wa
umma, hujaza vihifadhi-data na maudhui kutumia kurasa zilizoundwa kwa kusudi
hilo, ilhali wageni huangalia na kusoma yaliyomo katika ombo lake la mwisho la
HTML . Kuna uwezekano wa kuwa au kutokuwa na mifumo ya uhariri, kibali na mifumo
ya usalama iliyojengwa katika mchakato wa kuchukua maudhui mpya iliyoingizwa na
kuifanya ipatikane na wageni wanaolengwa.

Barua pepe ni huduma muhimu ya mawasiliano inayopatikana kwenye Intanet. Dhana
ya kutuma ujumbe wa kielektroniki wa maandishi kati ya wahusika kwa njia
iliyosawa na kutuma barua au memo ilitangulia utengenezaji wa Intanet. Leo
inaweza kuwa muhimu kutofautisha kati ya Intanet na mifumo ya kindani ya barua
pepe. Barua pepe ya Intanet inaweza kusafiri na kuhifadhiwa kimaandishi katika
mitandao mingine mingi na mashine zilizo nje ya udhibiti wa mtumaji na mpokeaji.
Kwa wakati huu kunauwezekano wa yaliyomo kusomwa na kubadilishwa na mhusika wa
tatu, ikiwa kuna mtu yeyote anayefikiri kuwa una umuhimu wa kutosha. Mifumo ya
barua za kindani, ambapo habari haipaswi kamwe kutoka nje ya mtandao wa kampuni
au shirika , ni salama zaidi, ingawa katika shirika lolote kutakuwa na
wafanyikazi wa IT na wafanyakazi wengine ambao kazi yao inahusu ufuatiliaji, na
mara chache kufikia, barua pepe za wafanyikazi wengine ambazo hawajatumiwa hao.
Picha, nyaraka na faili nyingine zinaweza kutumwa kama viungo vya barua pepe.
Barua pepe zinaweza kutumwa kwa anwani nyingi za barua pepe.

Telefoni ya intanet ni huduma nyingine la mawasiliano ya kawaida iliyowezekana
kwa uundaji wa a Intanet. VoIP husimamia itifaki ya kupitisha sauti kupitia
Intanet, ikirejelea itifaki msingi ya mawasiliano ya Intanet. Wazo hili lilianza
mwanzo wa mwongo wa 1990 na zana zilizofanana na simu za polisi za kompyuta
binafsi. Katika miaka ya hivi karibuni mifumo mingi ya VoIP imekuwa rahisi
kutumia na kuwa na manufaa kama simu ya kawaida . Faida ni kwamba, Intanet
inapobeba trafiki ya sauti, VoIP inaweza kuwa bure au kuwa na gharama ndogo sana
kuliko upigaji simu wa jadi, hasa juu ya umbali mrefu na hasa kwa wale wenye
viunganishi vinanvyowaka wakati wowote kama vile Cable au ADSL. VoIP inapevuka
na kujitokeza kama mshindani mbadalia wa huduma za simu za jadi. Uwezo wa
kubadilishana ujumbe kati ya watoa huduma mbalimbali imeboreshwa na uwezo wa
kupiga au kupokea simu kutoka kwa simu ya jadi unapatikana. Vibadilisha mtandao
vya VoIP ambavyo ni rahisi na vya bei nafuu vinapatikana na vinaondoa haja ya
kuwa na kompyuta binafsi.

Ubora wa sauti unatofautiana kutoka wito moja hadi mwingine lakini mara nyingi
ni sawa, na huweza hata kuzidi ule wa simu za jadi. Matatizo yaliyobakia kwa
VoIP hujumuisha upigaji simu kwa nambari ya dharura na utumainikaji. Hivi sasa,
watoa VoIP wachache hutoa huduma ya dharura, lakini haipatikani na wote. Simu za
jadi huwezeshwa na nguvu za laini na hufanya kazi wakati stima zinapopotea; VoIP
haifanyi hivyo bila chanzo kingine cha nguvu kwa vifaa vya simu na vifaa vya
upatikanaji wa Intanet. VoIP pia imekuwa maarufu kwa zana za michezo , kama njia
ya mawasiliano kati ya wachezaji. Wateja wa VoIP wanaojulikana katika michezo ni
kama vile Ventrilo na Teamspeak. Wii, PlayStation 3, na Xbox 360 pia hutoa sifa
za VoIP za kuongea kupitia mtandao .

Kugawana faili ni mfano wa uhamishaji wa kiasi kikubwa cha data kupitia Intanet.
Faili ya kompyuta inaweza kutumwa kwa kutumia barua pepe kwa wateja, waenzi na
marafiki kama kiungo. Inaweza kuwekwa kwenye tovuti au tumishi ya FTP kwa
upakuaji rahisi na watu wengine. Inaweza kuweka ndani ya "eneo lenye wamiliki
wengi" au ndani ya tumishi ya faili kwa ajili ya matumizi ya haraka na
washikadau. Mzigo wa upakuaji mzito kwa watumiaji wengi unaweza kupunguzwa na
matumizi ya "vioo" vya huduma au mitandao ya viwango aina moja . Katika hali
hizi zote, upatikanaji wa faili unaweza kudhibitiwa na kujitambulisha kwa
watumiaji, usafiri wa faili katika ya Intanet unaweza kuborongwa kwa kupewa
maana fiche, na hongo ya pesa yaweza kutumiwa ili kuzipata faili. Bei inaweza
kulipwa kutoka eneo tofauti kwa njia isiyokuwa wazi, kwa mfano, kutoka kwa kadi
ya deni(krediti) ambayo maelezo yake hupitishwa pia - kwa kawaida hupewa maana
fiche kabisa- kupitia Intanet. Asili na dhibitisho la faili iliyopokewa inaweza
kuangaliwa kupitia saini za dijitali au kwa MD5 au aina nyingine ya ujumbe. Sifa
hizi rahisi za intanet, juu ya msingi wa dunia nzima, zinabadilisha uzalishaji,
mauzo, na usambazaji wa kitu chochote ambacho kinaweza kupunguzwa na kuwa faili
ya kompyuta kwa usafirishaji. Hii ni pamoja na kila namna ya machapisho ya
magazeti , bidhaa za programu, habari, muziki , filamu, video, picha, grafiki na
sanaa zingine. Hili kwa upande mwingine limesababisha mabadiliko katika kila
moja ya viwanda ambavyo awali vilidhibiti uzalishaji na usambazaji wa bidhaa
hizi.

Utabakishaji wa vyombo vya habari unahusu kitendo ambacho watangazaji wengi wa
redio na televisheni wanatumia kukuza lishe ya Intanet ya habari za moja kwa
moja kutumia sauti, na tabaka za video (kwa mfano, BBC). Wanaweza pia kuruhusu
maonyesho na usikilizaji kulingana na mabadiliko ya wakati kama kuangalia mbele,
picha klasiki na sifa za kusikiliza tena . Watoaji huduma hawa wameungwa na
anuwai ya "watangazaji" halisi wa Intanet ambao kamwe hawakuwa na leseni za
kutoa habari moja kwa moja. Hii ina maanaisha kuwa kifaa kilichounganishwa na
intanet, kama vile kompyuta au kitu kingine maalum, kinaweza kutumika kupata
vyombo vya habari vilivyounganishwa na Intanet kwa njia ile ile kama
ilivyowezekana tu na mpokezi wa televisheni au redio. Aina ya matini ni pana
sana, kutoka kwa ponografia hadi tovuti za ufundi na utaaluma wa juu. Podcasting
ni aina fulani katika mada hii, ambapo - kwa kawaida ni sauti- matini
zinapakuliwa na kuchezwa tena kwenye kompyuta au kubadilishwa kwenye chombo cha
habari kinachobebeka ili kisikilizwe matu anapotembea. Hizi mbinu za kutumia
vifaa rahisi vinaruhusu mtu yeyote, aliye na udhibiti ufichaji au udhibiti wa
leseni, kutangaza picha , muziki na video kote ulimwenguni.

Kamera za mtandao zinaweza kuonekana kama ongezeko ya chini ya bajeti ya jambo
hili. Ingawa baadhi ya kamera za mtandao zinaweza kutoa video za kiima kizima,
picha huwa ndogo au hujiongeza pole pole. Watumiaji wa intanet wanaweza
kuangalia wanyama waliyozunguka kidimbwi cha maji huku Afrika, meli katika
kipisho cha Panama, trafiki katika mzunguko wa barabara za mtaa au kufuatilia
wanapoishi katika muda halisi. Vyumba vya kuongea vya video na mikutano ya video
pia ni maarufu, matumizi mengi yakipatikana ya kamera kibinafsi za mtandao,
zilizo na, au zisizo na sauti inayotamba pande zote mbili. YouTube ilianzishwa
tarehe 15 Februari 2005 na sasa ni tovuti inayoongoza kwa maonyesho ya video za
bure pamoja na idadi kubwa ya watumiaji. Inatumia mtandao wenye msingi wa
kichezaji cha flashi kuonyesha faili za video . Watumiaji waliojiandikisha
huweza kuongeza idadi isiyo na kipimo ya video na kutengeneza vitambulishi vyao
binafsi. YouTube inadai kuwa watumiaji wake hutazama mamia ya mamilioni, na
huongeza mamia ya maelfu, ya video kila siku.

Lugha ya iliyoenea katika mawasiliano ya Intanet ni Kiingereza. Hii inayotumika
zaidi katika intaneti ni Kiingereza. Hili latokana na kuwa ndiyo lugha asilia ya
intanet na pia nafasi yake kama lingu-franca= lugha sambazi. Pia inaweza
kuhusiana na upungufu wa utendaji wa kompyuta za awali, kiasi kikubwa zikitoka
Marekani, kushughulikia maandishi mengine kuliko yale ya lahaja ya Kiingereza ya
alfabeti ya Kilatin. Baada ya Kiingereza (asilimia 29 ya wageni wa Tovuti) lugha
zilizohitajika zaidi katika Tovuti ya Dunia Nzima ni Kichina (asilimia 22),
Kihispania (asilimia 8), Kijapani (asilimia 6), Kifaransa (asilimia 5), Kireno
na Kijerumani (kila moja asilimia 4 ), Kiarabu (asilimia 3) na Kirusi na Kikorea
(kila moja asilimia 2 ). Katika kanda, asilimia 42 ya watumiaji wa intaneti
duniani wana makao Barahindi, asilimia 24 Ulaya, asilimia 15 Amerika ya
Kaskazini, asilimia 11 Amerika Kusini na Caribbean zikichukuliwa kwa pamoja,
asilimia 4 Afrika, asilimia 3 Mashariki ya Kati na asilimia 1 Australia /
Oceania. Teknolojia za Intanet zimeendelea ya kutosha katika miaka ya hivi
karibuni, hasa katika matumizi ya Unicode, kwamba vifaa vizuri vinapatikana kwa
maendeleo na mawasiliano katika lugha zinazotumiwa kwa wingi. Hata hivyo, baadhi
ya matatizo kama mojibake (uonyeshaji usiosahihi wa maandishi ya lugha za kigeni
, pia inajulikana kama kryakozyabry) bado hubakia.

Njia za kawaida za kupata Intaneti nyumbani ni kwa kupiga, laini za broadband
(kupitia waya za koax, nyuzinyuzi za optiki au waya za shaba ), Wi-Fi, setilaiti
na teknolojia ya rununu ya3G. Maeneo ya umma kwa matumizi ya Intaneti ni maktaba
na mikahawa ya Intaneti, ambamo kompyuta zilizounganishwa na Intaneti
hupatikana. Pia kuna sehemu za kupata Intaneti katika maeneo mengi ya umma kama
vile kumbi za uwanja wa ndege na maduka ya kahawa , katika baadhi ya sehemu hizi
kwa matumizi mafupi wakati umesimama. Maneno mbalimbali hutumiwa kama vile
"kiosk za umma za interneti", "pahala pa upatikanaji intaneti pa umma", na "simu
za kulipia za Mtandao". Hoteli nyingi sasa pia huwa na pahala pa umma, ingawa
hizi hulipiwa kulingana na matumizi. Sehemu hizi hutumika kwa matumizi
mbalimbali kama ununuzi tiketi , amana za benki, malipo kupitia mtandao nk.
Wi-Fi hutoa upatikanaji usiotumia waya wa mitandao ya kompyuta, na kwa hiyo
yaweza kufanya hivyo kwa Intanet yenyewe. Sehemu moto zinazotoa upatikanaji kama
huo hujumuisha mikahawa ya Wi-Fi, ambapo watumiaji hupaswa kuleta vifaa vyao
visivyotumia waya kufikia Intaneti kama vile Kompyuta za pajani au PDA. Huduma
hizi huweza kuwa bure kwa wote, bure kwa wateja tu, au waliolipishwa. Eneo moto
halina haja ya kuwa finyu katika eneo ndogo. Kampasi nzima au bustani, au hata
mji mzima unaweza kuwezeshwa. Juhudi za mashinani zimesababishamitandao ya
kijamii isiyotumia waya. Huduma za Wi-Fi za kibiahsara zinazofunika maeneo ya
miji mikubwa zinapatikana London, Vienna, Toronto, San Francisco, Philadelphia,
Chicago na Pittsburgh. Intanet huweza kupatikana kutoka sehemu hizo kama kiti
cha bustani. Mbali na Wi-Fi, kumekuwa na majaribio na mitandao ya simu ya
kibiashara isiyotumia waya kama Ricochet, huduma mbalimbali za kasi za data
kupitia mitandao ya simu za mkononi na, huduma zisizotumia waya zisizobadilika.
Simu za mkononi za hali ya juu kama vile smartphone kwa ujumla huja na
upatikanaji wa Intaneti kwa kupitia mtandao wa simu. Vivinjari cha mitandao kama
vile Opera hupatikana katika simu hizi za mkononi zilizoendelea, ambazo pia
huweza kutekeleza aina nyingie tofauti ya programu za Intaneti. Simu nyingi za
mkononi huweza kupata Intanet kuliko PC ingawa hii haitumiki kwa upana.
Kinachotoa huduma za upatikanaji wa Intaneti na muundo wa mfanyiko wa itifaki
hutofautisha mbinu zinazotumika kupata Intaneti.

Intaneti imefanya kuwe na uwezekano mkubwa kabisa wa aina mpya za mahusiano ya
kijamii, shughuli na upangaji, kutokana na sifa zake msingi kama vile kuenea
katika matumizi na upatikanaji. Tovuti za kijamii kama vile Facebook na MySpace
vimetengeneza aina mpya ya ufahamianaji na mwingiliano. Watumiaji wa tovuti hizi
huweza kuongeza vitu mbalimbali kwa kurasa zao binafsi, kuonyesha maslahi yao ya
kawaida, na kuungana na watu wengine. Inawezekana kupata mzunguko mkubwa wa
marafiki, hasa kama tovuti inaruhusu watumiaji kutumia majina yao halisi, na
kuruhusu mawasiliano kati ya makundi makubwa ya watu waliomo. Tovuti kama
meetup.com zipo ili kuruhusu matangazo mapana ya makundi ambayo yanaweza kuwepo
hasa kwa mikutano ya ana-kwa-ana, lakini ambayo inaweza kuwa na mahusiano
mbalimbali madogo katika tovuti ya kundi lao katika meetup.org, au tovuti
zingine zenye kufanana.

Kizazi cha kwanza kwa sasa kinakuzwa na upatikanaji ulioenea wa kujiunga na
Intaneti, unaosababisha utovu wa faragha, utambulisho, na wasiwasi wa kimiliki .
"Wenyeji wa dijitali" hukumbwa na wasiwasi tofauti ambao haukuwa na vizazi vya
mwanzoni.

Katika jamii za kidemokrasia, mtandao umepata uhusiano mpya kama chombo cha
kisiasa, kupelekea udhibiti wa Intaneti na baadhi ya nchi. Kampeni ya urais wa
Howard Dean mwaka 2004 huko Marekani ulikuwa mashuhuri kwa uwezo wake wa kutoa
michango kupitia Intaneti. Makundi mengi ya kisiasa hutumia interneti ili
kufanikisha utaratibu mpya wa kujiandaa , ili kutimiza wanaharakati wa Intaneti.
Baadhi ya serikali, kama zile za Iran, Korea ya Kaskazini, Myanmar, Jamhuri ya
Watu wa China, na Saudi Arabia, zinaudhibiti wa juu wa yale watu katika nchi zao
wanayoweza kupata kwenye Intanet, hasa maudhui ya kisiasa na kidini. Hii
inakamilishwa kwa kupitia programu inayoficha makundi na maudhui ili
yasipatikane kwa urahisi bila mbinu ya kitaaluma zaidi.

Nchini Norway, Denmark, Finland na Uswidi, watoa huduma za Intaneti kwa hiari
yao(pengine kuepuka mpangilio kama huo kuwa sheria) walikubali kudhibiti
upatikanaji wa tovuti zilizotajwa na polisi. Ingawa orodha hii ya URL haramu
inapaswa kuwa na anwani za tovuti zinazojulikana zenye kuonyesha ponografia ya
watoto, yaliyomo katika orodha hii ni siri. Nchi nyingi, ikiwemo Marekani,
zimepitisha sheria zinazofanya umiliki au usambazaji wa nyenzo fulani, kama vile
ponografia ya watoto, iliyoharamu, lakini hazitumii programu ya kuficha. Kuna
programu nyingi za bure na zinazouzwa ziitwayo, programu za udhibiti wa maudhui,
na ambazo mtumiaji anaweza kuchagua kuzuia tovuti zinazokera katika kompyuta
binafsi au mitandao, kama kuzuia uwezekano wa mtoto kupata habari za kimapenzi
au vurugu.

Interneti imekuwa chanzo kikuu cha burudani tangu kabla ya mtandao wa dunia
nzima, kukiwa na majaribio ya kijamii yanayofurahisha kama vile MUD na
MOOyaliyofanywa katika vitoa nhuduma vya vyuo vikuu, ambapo makundi ya Usenetya
vichekesho yalipokea kiasi kikubwa cha trafiki kuu. Leo, majukwaa mengi ya
Intaneti yana sehemu ya michezo na video za kuchekesha; katuni(vibonzo) fupi
katika mfano wa sinema za flashi pia ni maarufu. Zaidi ya watu milioni 6 hutumia
vibadilishanaji maoni (blogu) au mbao za ujumbe kama njia ya mawasiliano na kwa
ajili ya kubadilishana mawazo. Viwanda vya sinema za watu wazima na kamari
vimechukua faida kamili ya mtandao wa dunia nzima, na mara nyingi hutoa chanzo
muhimu ya mapato ya matangazo kwa tovuti zingine. Ingawa serikali nyingi
zimejaribu kuweka vikwazo katika matumizi ya Intaneti katika viwanda hivi,
zilishindwa kupunguza kuenea umaarufu wa viwanda hivi.

Eneo moja kuu la burudani kwenye interneti ni Michezo yenye wahusika wengi. Aina
hii ya burudani inajenga jamii, kuwaleta watu wa umri fofauti na asili zote
kufurahia mwendo wa kasi wa ulimwengu wa michezo ya wahusika wengi. Hii inaanza
kutoka MMORPG hadi mfyatua risasi wa kwanza , kutoka michezo ya kusawiri mhusika
hadi kamari ya Intaneti. Hii imebadilisha njia ambayo watu wengi huweza
kuingiliana na jinsi wao wanvyoweza kutumia muda wao wa bure katika Interneti.
Wakati michezo ya Intaneti imekuwapo tangu mwongo wa 1970, aina ya kisasa ya
michezo ya Intaneti ilianza na huduma kama GameSpy na MPlayer, ambayo wachezaji
wa michezo kwa kawaida walijiunga nayo. Wasiyojiunga walikubaliwa kucheza baadhi
ya aina za mchezo iliyochezwa au baadhi ya michezo. Wengi hutumia Intaneti kwa
kupata na kuchukua muziki, sinema na vitu vingine kwa starehe zao na utulivu.
Kama ilivyojadiliwa hapo awali, kuna vyanzo za kulipia na vya bure kwa haya
yote, kwa kutumia vitoa huduma vikuu na teknolojia za viwango vinavyolingana.
Baadhi ya vyanzo hivi hujali zaidi haki za wasanii wa awali na juu ya sheria za
kimiliki kuliko wengine.

Wengi hutumia mtandao wa dunia nzima kupata habari, taarifa za michezo na hali
ya hewa na, kupanga likizo na kujua zaidi kuhusu mawazo na maslahi yao . Watu
hutumia maongezi kupitia mtandao, utumaji wa ujumbe na barua pepe kuwasiliana na
marafiki duniani kote, wakati mwingine kwa njia sawa na jinsi baadhi ya watu
awali walivyokuwa na marafiki ambao walifahamiana kwa barua tu. Mitandao ya
kijamii kama MySpace, Facebook na mingine mingi kama hiyo, pia huwasaidia watu
kubaki katika mawasiliana kwa starehe zao. Intaneti imeshuhudia kuongezeka kwa
idadi ya kopyuta binafsi za mtandao, ambapo watumiaji wanaweza kupata faili zao,
folda, na masharti kupitia Intaneti. Matumizi ya Intaneti yamesababisha upungufu
mkubwa kwenye rasilimali ya kampuni; mfanyikazi wastani wa Uingereza hutumia
dakika 57 kwa siku akipitia mtandao wa dunia nzima wakati akifanyakazi,
kulingana na utafiti wa mwaka wa 2003 uliofanywa na Huduma za Kibiahsara za
Peninsula.



https://sw.wikipedia.org/wiki/Historia_ya_Kiswahili

Historia ya Kiswahili imeanza takriban miaka 1000 iliyopita kwenye pwani ya
Afrika ya Mashariki.

Neno Swahili lina asili ya Kiarabu: Sahil ina maana ya pwani; sawahil
’’as-sawāhilī’’ (السواحلي) ni wingi wake kwa kumaanisha yote yanayohusiana na
pwani, watu au utamaduni wa eneo la pwani.

Kiswahili kilianza kama lugha ya miji na mabandari ya biashara ya kimataifa
kwenye pwani ya Afrika ya mashariki.

Tuna historia jinsi gani miji kama vile Kilwa, Lamu na mingine kadhaa
ilianzishwa na wafanyabiashara Waarabu au Wajemi waliooa wenyeji. Idadi ya
wahamiaji kutoka Uarabuni haikuwa kubwa sana, hivyo lugha ya wenyeji ilitumika
kila mahali ila tu maneno mengi yameingia kutoka Kiarabu. Kwa ujumla Kiswahili
kina maneno yenye asili ya Kiarabu kati ya 30-40%, hali inayokaribia kiasi cha
maneno yenye asili ya Kilatini au Kifaransa katika lugha ya Kiingereza.

Utamaduni mpya ulijitokeza uliokuwa wa Kiafrika na wa Kiislamu ukajielewa kuwa
sehemu ya dunia ya Uislamu. Hivyo Kiswahili kilizaliwa kuwa lugha ya Kibantu
kilichopokea maneno mengi ya asili ya nje.

Lugha iliandikwa kwa herufi za Kiarabu tangu karne ya 13 BK. Kwa bahati mbaya
leo hatuna tena maandiko ya kale sana, kutokana na hali ya hewa kwenye pwani
isiyosaidia kutunza karatasi na kurasa zenyewe zinaweza kuoza kutokana na unyevu
hewani pamoja na wadudu wengi walioko katika mazingira ya pwani.

Lakini maandiko ya kale yanayopatikana kutoka karne ya 17 huonyesha ya kwamba
tenzi na mashairi vinafuata muundo uliotangulia maandiko yenyewe kwa karne
kadhaa. Sehemu kubwa ya maandiko ya kale ni tenzi yaani mashairi yenye aya
maelfu. Tenzi ndefu kabisa inahusu kifo cha Mtume Muhamad ikiwa na aya 45,000.

Kiswahili kimepokelewa kirahisi na wenyeji kwa sababu walikosa lugha ya pamoja
kati yao, lugha za Kibantu ziko karibu sana na athira ya Kiarabu ilikuwa
kilekile kote pwani. Haya yote yalisaidia kujenga umoja wa Kiswahili katika eneo
kubwa la pwani ya Afrika ya Mashariki.

Kufika kwa Wareno huko Afrika ya Mashariki kuanzia mwaka 1500 kulileta athira
mpya ikiwa maneno kadhaa ya Kireno yameingia katika Kiswahili kama vile
"bendera", "gereza" na "meza".

Kuwepo kwa wafanyabiashara Wahindi katika miji mikubwa ya pwani kuliingiza pia
maneno ya asili ya Kihindi katika lugha kama vile "lakhi", "gunia" n.k. Athira
ya lugha za Kihindi iliongezeka kiasi baada ya Waingereza kutumia Wahindi wengi
kujenga reli ya Uganda.

Kiswahili kilitumika kama lugha ya biashara baina ya watu wa pwani na bara
katika kanda ndefu sana kutoka Somalia hadi Msumbiji wa Kaskazini.
Wafanyabiashara Waswahili waliendeleza biashara ya misafara hadi Kongo.

Kiswahili kiliendelea kuenea kwenye njia za misafara hii. Kila msafara ulihitaji
watu mamia hadi maelfu wa kubeba mizigo ya biashara kutoka pwani hadi pale
msafara ulipolenga hata Ziwa Tanganyika. Watu hawa wote walisambaza matumizi ya
Kiswahili katika sehemu za ndani.

Lakini katika maeneo fulani biashara hii ilijenga pia kizuizi. Watu kama Waganda
waliona Kiswahili ni lugha ya Waislamu tena lugha ya biashara ya watumwa; hivyo
hadi leo ni wagumu kukubali Kiswahili.

Karne ya 19 ilileta utawala wa kikoloni. Wakoloni walitangulia kufika katika
mabandari ya pwani wakatumia mara nyingi makarani, askari na watumishi kutoka
eneo la pwani wakijenga vituo vyao barani. Watu hao walipeleka Kiswahili pande
za bara.

Wajerumani waliamua kutumia Kiswahili kama lugha ya utawala katika Afrika ya
Mashariki ya Kijerumani. Hapo waliweza kutumia kazi ya wamisionari Wakristo wa
awali, hasa Ludwig Krapf, waliowahi kufanya utafiti wa lugha na kutunga kamusi
na sarufi za kwanza pamoja na kuunda mfumo wa kuandika Kiswahili kwa herufi za
Kilatini.

Utawala wa kikoloni ulirahisisha mawasiliano kati ya wenyeji. Reli zilijengwa na
wafanyakazi kutoka makabila mbalimbali walishirikiana. Waafrika walilazimishwa
kulipa kodi kwa wakoloni, hivyo walitafuta kazi ya ajira. Hasa katika mashamba
makubwa yaliyolima mazao ya biashara pia katika migodi ya Kongo watu wa makabila
mengi walichanganyikana wakitumia hasa Kiswahili kati yao. Kwa namna hiyo lugha
ilienea zaidi.

Waingereza baada ya kuchukua Tanganyika kutoka kwa Wajerumani waliendela kutumia
Kiswahili kama lugha ya utawala. Kuanzia mwaka 1930 waliunda kamati yenye
shabaha ya kuunganisha lahaja mbalimbali na kuunda Kiswahili cha pamoja kwa
ajili ya Afrika ya Mashariki (Inter-territorial Language (Swahili) committee for
the East African Dependencies). Mwenyekiti alikuwa Frederick Johnson, makatibu
R. K. Watts, P. Mzaba na Seyyid Majid Khalid Barghash. Kamati hiyo iliamua
kutumia lahaja ya Kiunguja kuwa msingi wa Kiswahili cha pamoja kilichoendela
kufundishwa shuleni. Leo hii ni Kiswahili rasmi kinachofunzwa na wanafunzi na
kuandikwa magazetini na vitabuni.

Miaka ya ukoloni ilisababisha pia kupokelewa kwa maneno mapya katika Kiswahili.
Kijerumani kiliacha maneno machache kama "shule" (Kijerumani Schule) na "hela"
(Heller) lakini maneno mengi sana ya asili ya Kiingereza yalipokelewa.

Katika Tanzania Kiswahili kimekuwa lugha rasmi ya serikali na taifa. Shule za
msingi hutumia Kiswahili lakini shule za sekondari na vyuo bado zinaendelea
kufundisha kwa Kiingereza. Tarehe 15 Februari 2015 rais Jakaya Kikwete
alitangaza mpango wa kubadilisha lugha ya elimu nchini kwa kutumia Kiswahili
kwenye ngazi zote hadi shule za sekondari na chuo kikuu.

Kenya imetangaza Kiswahili kuwa lugha ya taifa lakini inaendelea kutumia
Kiingereza katika shughuli za serikali. Watu wa matabaka ya juu mara nyingi
hupendelea kutumia Kiingereza wakiona ni lugha bora. Lakini tangu 1986 wanafunzi
wote wanatakiwa kujifunza Kiswahili katika shule za sekondari. Tatizo mojawapo
ni kuwepo wa makabila makubwa kama Wakikuyu au Waluo wenye wasemaji wengi sana
katika eneo moja, hali isiyosaidia kujifunza lugha tofauti. Pia kaskazini na
magharibi mwa Kenya wenyeji wengi si wasemaji wa lugha za Kibantu nao hawaoni
Kiswahili ni lugha rahisi.

Uganda inatumia Kiswahili kama lugha ya polisi na jeshi, hali ambayo haikuongeza
upendo wa Waganda kwa lugha kutokana na historia ya Uganda ya kuwa na vita na
serikali za kijeshi. Lakini kinasikika pia kama lugha ya biashara masokoni.
Pamoja na kwamba Waganda walikichukulia Kiswahili kama lugha ya kitumwa lakini
pia lugha hii ilionekana kuwa na ustaarabu wa Kiarabu zaidi, yaani Uislamu.
Lugha ya Kiswahili ilitumika katika kueneza dini hiyo.

Mashariki mwa Kongo Kiswahili kimeenea sana: ni moja kati ya lugha nne za
kitaifa katika Jamhuri ya Kidemokrasia ya Kongo.

Kwenye visiwa vya Ngazija ni lahaja mbalimbali za Kiswahili zinazotumika na
wananchi.



https://sw.wikipedia.org/wiki/Italia

Jamhuri ya Italia (kwa Kiitalia: Repubblica Italiana) ni nchi ya Ulaya Kusini
inayoenea katika sehemu kubwa ya Rasi ya Italia na visiwa vya jirani kwenye
Bahari ya Kati.

Eneo lake ni km² 301.338 ambalo lina wakazi 60,579,000 (1-1-2017): ni nchi ya 23
duniani kwa wingi wa watu, lakini ya 8 kwa uchumi.

Nchi huru mbili ndogo zinazozungukwa na eneo la Italia pande zote ni San Marino
na Vatikano.

Makao makuu ni jiji la Roma, lenye umuhimu mkubwa katika historia ya dunia
nzima.

Umbo la jamhuri, kama lile la rasi, linafanana na mguu linalozungukwa na maji ya
Mediteraneo pande tatu.

Milima ya Appennini inaunda uti wa mgongo wake na ile ya Alpi, ambayo ni mirefu
zaidi inaunda kwa kiasi kikubwa mpaka kati ya Italia na nchi nyingine za Ulaya.

Mlima mrefu zaidi, ukiwa na mita 4,810 juu ya usawa wa bahari, unaitwa Monte
Bianco (Mlima Mweupe) na uko mpakani kwa Ufaransa.

Visiwa viwili vikubwa vya Sicilia na Sardinia ni sehemu za Italia pamoja na
visiwa vingi vidogovidogo.Italia ina volkeno 14, ambazo 4 kati yake ziko hai:
ndefu zaidi kuliko zote za Ulaya (mita 3,329) inaitwa Etna na iko mashariki mwa
Sicilia.

Mto mrefu zaidi unaitwa Po na una urefu wa kilomita 652. Mito mingine ni Tiber,
Arno n.k.

Maziwa makubwa zaidi ni: Garda (km2 367.94), Ziwa Maggiore (212.51, likiingia
Uswisi), Ziwa la Como (145.9), Trasimeno (124.29) na Ziwa la Bolsena (113.55).

Kutokana na urefu mkubwa wa Italia toka kaskazini hadi kusini, hali ya hewa ni
tofauti sana.

Akiolojia imethibitisha uwepo wa Homo neanderthaliensis miaka 200,000 iliyopita.
Homo sapiens sapiens alifika miaka 40,000 iliyopita.

Kufikia milenia ya 1 KK wakazi wengi walikuwa wa jamii ya Kizungu na kutumia
lugha za Kihindi-Kiulaya.

Peninsula ya Italia iliunganishwa mara ya kwanza na Jamhuri ya Roma (509-27 KK),
lakini hiyo ilipoenea Ulaya kusini na magharibi, Afrika ya Kaskazini na Asia ya
Magharibi ikawa na sura ya kimataifa.

Umoja ulipotea kuanzia uvamizi wa Roma (476 BK) na hasa baada ya ufalme wa
Karolo Mkuu.

Juhudi za kuurudisha zilifanywa hasa katika karne ya 19, ambapo Ufalme wa
Sardinia uliteka sehemu kubwa ya Italia (hasa miaka 1860, 1866 na 1870).

Baada ya vita vikuu vya pili iligeuka Jamhuri yenye katiba inayotia mamlaka kuu
mikononi mwa bunge.

Ni kati ya nchi sita zilizoanzisha Umoja wa Ulaya mwaka 1957 ikaendelea kuunga
mkono ustawi wake hadi uanzishaji wa pesa ya pamoja (Euro).

Italia ni nchi iliyoendelea, ikiwa na nafasi ya nane kwa nguvu ya kiuchumi
duniani, hivyo ni mwanachama wa G7, G8 na G20.

Pia ni nchi inayongoza duniani kwa kuwa na mahali pengi (51) pa kimaumbile na pa
kihistoria palipoingizwa katika orodha ya UNESCO ya "Urithi wa Dunia".

Kwa sababu hiyo pia inashika nafasi ya 5 kati ya nchi zote zilizo lengo la
utalii.

Wananchi wana sifa za pekee kati ya Wazungu wote, hata upande wa DNA, kutokana
na jiografia na historia ya rasi. Ni kati ya nchi ambamo watu wanatarajiwa
kuishi miaka mingi zaidi, lakini pia ni kati ya nchi ambapo uzazi ni mdogo
zaidi: wanaokufa ni wengi kuliko wanaozaliwa.

Kutokana na umati wa Waitalia waliohama nchi hiyo karne za nyuma, sasa zaidi ya
watu milioni 60 nje ya Italia wana asili ya nchi hiyo, mbali na raia zaidi ya
milioni 4 wanaoishi nje.

Lugha rasmi ni Kiitalia, inayotegemea zaidi lahaja za Italia ya Kati, lakini
siku hizi inatumiwa na wananchi walio wengi hata katika mikoa mingine, ambayo
kwa jumla ni 20.

Upande wa dini, wengi wao (81.2%) ni Wakristo wa Kanisa Katoliki, wakifuatwa na
Waorthodoksi (2.8%, wengi wao wakiwa wahamiaji hasa kutoka Romania) na
Waprotestanti (1.1%, wengi wao wakiwa Wapentekoste). Uhamiaji mwingi wa miaka ya
mwisho wa karne ya 20 umeleta pia Uislamu (3.7%) na dini nyingine.

Dini zote zinaachiwa uhuru na, tofauti na nchi nyingi za Ulaya, waumini wake
wanajitahidi kufuata ibada (29% kila wiki).



https://sw.wikipedia.org/wiki/Ureno

Ureno (kwa Kireno Portugal) ni nchi kwenye pembe ya kusini magharibi kabisa ya
Ulaya. Upande wa magharibi na kusini imepakana na Bahari ya Atlantiki, na upande
wa mashariki na mashariki imepakana na Hispania.

Funguvisiwa vya Atlantiki ni pia sehemu za Ureno. Visiwa hivyo ni Azori kati ya
Ulaya na Amerika na Visiwa vya Madeira vilivyoko katika sehemu ya Afrika ya
Atlantiki.

Jina la nchi katika Kiswahili limetokana na neno la Kireno "o reino"
linalomaanisha "ufalme".

Wasafiri na wapelelezi Wareno kama Vasco da Gama walijitambulisha kama
wawakilishi wa "Reino de Portugal" (ufalme wa Ureno). Ni sehemu ya kwanza tu
iliyoingia katika lugha ya Kiswahili.

Umbo la Ureno ni kanda lenye upana wa kilomita 150 na urefu wa kilomita 475
upande wa magharibi wa Rasi ya Iberia. Mpaka na Hispania una urefu wa 1,214 km
na pwani ya Atlantiki huwa na 1,793 km.

Kuna sehemu mbili tofauti; hizi ni nchi upande wa kaskazini kwa mto Tejo na
sehemu ya kusini. Kaskazini ina milima mingi ikiwa na tambarare kati ya milima
inayofaa kwa kilimo. Kusini ni kwa jumla tambarare pamoja na vilimavilima.

Hali ya hewa ya kaskazini ni baridi kiasi na kuna mvua nyingi lakini kusini ni
joto na pakavu.

Mito muhimu ni Tejo, Douro (kwa Kihispania Duero) na Mondego ambayo ni mto mrefu
uliopo ndani ya Ureno pekee wakati mito mingi ina chanzo katika Hispania.

Kusini iko eneo la Algarve iliyokuwa lengo la watalii wengi kutoka pande zote za
Ulaya.

Ureno ina pia funguvisiwa mbili katika Atlantiki mbali na bara; hizo ni Madeira
na Azori. Visiwa hivi ni sehemu ya Mgongo kati wa Atlantiki viko karibu zaidi na
Afrika kuliko Ureno bara.

Katika karne za KK Ureno ilikaliwa na makabila yaleyale ya Wakelti kama
Hispania.

Tangu mwaka 450 KK sehemu za nchi zilitawaliwa na Wafinisia wa Karthago, na
baada ya mwaka 200 KK yote ikawa sehemu ya Dola la Roma.

Baada ya kuporomoka ya Dola hilo mnamo 470 BK makabila ya wahamiaji wa
Kigermanik walikuwa mabwana wa eneo lote.

Tangu mwaka 1143 mtawala wa eneo la mji wa Kale katika kaskazini alikuwa na
uwezo wa kutosha kujitetea dhidi ya Waarabu na pia dhidi ya majirani wa eneo la
Kihispania.

Baada ya ushindi katika vita dhidi ya Wahispania mwaka 1128 Afonso I
alijitangaza kuwa mtawala wa kujitegemea na baadaye alichukua cheo cha mfalme.
Alitumia jina la mji Kale iliyojulikana kama "Porto Kale" (bandari ya mji wa
Kale) iliyokuwa "Portokale" na baadaye "Portogale".

Nchi hii ndogo ilifaulu kutunza uhuru wake hata baada ya maeneo yote mengine ya
jirani kuunganishwa katika ufalme mpya wa Hispania.

Nchi hii ndogo ilikuwa kati ya nchi muhimu zaidi duniani kwa karne mbili za 15
na 16. Wafalme wake walilenga jitihada na nguvu za nchi kwa teknolojia za
usafiri baharini.

Wareno waliweza kuboresha jahazi zao hadi kupita nchi zote za dunia na kwa muda
wakafaulu kwenda mbali.

Wareno waligundua njia ya kuvuka rasi ya Afrika Kusini na kufika kwenye bandari
za Afrika ya Mashariki hata Bara Hindi.

Ureno ilitajirika kutokana na biashara kati ya India, Asia na Ulaya. Wareno
walijenga vituo kama vile maboma ya Msumbiji na Mombasa (Kenya) wakiwa mabwana
wa pwani ya Afrika ya Mashariki.

Lakini nguvu za nchi ndogo hazikuweza kutetea haya yote. Baada ya kujitokeza kwa
mataifa mengine kama vile Uturuki, Uholanzi, Uingereza na Ufaransa, Wareno
walipaswa kuwaachia maeneo mengi.

Kati ya makoloni ya Ureno yalibaki hasa Msumbiji, Angola, Guinea Bisau, Cabo
Verde, São Tomé na Príncipe katika Afrika, Brazil katika Amerika ya Kusini (hadi
1822) pamoja na maeneo madogomadogo kama Goa kwenye Bara Hindi, Timor ya
Mashariki katika funguvisiwa ya Indonesia, mji wa Makao katika Uchina.

Baada ya mapinduzi ya 1974 Ureno iliacha makoloni yake yaliyobaki isipokuwa
Makao kwa sababu Uchina haukuwa tayari kuipokea hadi 1999.

Ureno ikajiunga na Umoja wa Ulaya mwaka 1986 ikaona tena maendeleo ya kiuchumi
na kijamii.

Wananchi wengi ni Wakristo, hasa Wakatoliki (81%). 3.3% ni Waprotestanti. 6.8%
hawana dini yoyote.



https://sw.wikipedia.org/wiki/Ulaya

Ulaya (asili ya jina ni neno la Kiarabu ولاية, wilaayatun; inaitwa pia Uropa) ni
bara lenye eneo la km² 10,600,000 tu, lakini wakazi ni milioni 700.

Wengi wenye asili ya Ulaya wakati wa ukoloni walitawanyika duniani, hasa
Amerika, wakiathiri kote upande wa lugha, utamaduni na dini.

Katika karne ya 20, baada ya vita kuu mbili, nchi mbalimbali za Ulaya zilianza
kushirikiana kwa njia mbalimbali:

Katika orodha inayofuata kanda zinatajwa katika utaratibu wa Umoja wa Mataifa
(UN categorisations/map). Lakini utaratibu huo haukubaliki ndani ya Ulaya kwa
nchi za Ulaya ya Kati. Wajerumani, Waaustria, Waswisi, Wacheki, Waslovakia na
Wapoland hukubaliana ya kwamba wenyewe si Ulaya ya Magharibi wala ya Mashariki
ila Ulaya ya Kati. Kuna majadiliano kuhusu mipaka ya kanda hili yasiyokwisha
bado, kwa mfano suala la Hungaria au Latvia.

1. Kanda zinazotajwa (Ulaya ya Kusini – magharibi n.k.) zinafuata utaratibu wa
Umoja wa Mataifa UN categorisations/map. Nchi kadhaa zinazotajwa hapo chini
zinaweza kuhesabiwa kuwa sehemu ya Ulaya na pia bara nyingine (Asia, Africa, au
Oceania). Hii inategemea na namna ya kugawa kontinenti; pia wakazi wenyewe
wanaweza kujielewa tofauti na majirani yao.

2. Urusi ni nchi ya kontinenti mbili za Ulaya ya Mashariki na Asia; namba za
wakazi na za eneo zimetasjwa kwa ajili ya sehemu ya Kiulaya pekee.

3–5. Guernsey, Kisiwa cha Man, and Jersey ni maeneo ya kujitegema chini ya Taji
la Ufalme wa Uingereza.

6. Namba za Ureno hazijumlishi Visiwa vya Madeira, ambazo ni sehemu ya Ureno
magharibi ya Marokko katika Afrika.

7. Namba za Hispania hazijumlishi Visiwa vya Kanari magharibi ya Marokko katika
Afrika, wa maeneo ya Ceuta na Melilla ambayo ni sehemu za Hispania kwenye pwani
la Marokko, Afrika ya Kaskazini.

8. Namba za Ufaransa hazijumlishi maeneo yake yaliyopo Amerika ya Kati au
Kusini, Bahari Hindi au Oceania.

9. Uholanzi: Idadi ya wakazi ni ya 2004; Amsterdam ni Mji Mkuu lakini Den Haag
ni makao makuuy a serikali.

10. Armenia huhesabiwa mara nyingi kuwa nchi ya kimabara katika Asia ya
Magharibi (kufuatana na kanda za UM) na Ulaya ya Mashariki

11. Azerbaijan huhesabiwa mara nyingi kuwa nchi ya kimabara katika Asia ya
Magharibi (kufuatana na kanda za UM) na Ulaya ya Mashariki; idadi ya wakazi na
eneo zimetajwa za sehemu ya Ulaya pekee.

12. Kupro huhesabiwa mara nyingi kuwa nchi ya kimabara katika Asia ya Magharibi
(kufuatana na kanda za UM) na Ulaya ya Kusini; idadi ya wakazi na eneo zimetajwa
za sehemu zisozo chini ya Dola ya Kituruki ya Cyprus.

13. Georgia huhesabiwa mara nyingi kuwa nchi ya kimabara katika Asia ya
Magharibi (kufuatana na kanda za UM) na Ulaya ya Mashariki; idadi ya wakazi na
eneo zimetajwa za sehemu ya Ulaya pekee.

14. Uturuki ni nchi ya kimabara katika Asia ya Magharibi (kufuatana na kanda za
UM) na Ulaya ya Kusini; namba zinazotajwa zinahusiana na sehemu ndogo ya
Magharibi pakee iliyomo Ulaya hasa jimbo lote la Istanbul.

15. Kazakhstan huhesabiwa mara nyingi kuwa nchi ya kimabara katika Asia ya
Magharibi (kufuatana na kanda za UM) na Ulaya ya Mashariki; idadi ya wakazi na
eneo zimetajwa za sehemu ya Ulaya pekee.



https://sw.wikipedia.org/wiki/Brazil

Brazil ni nchi kubwa ya Amerika ya Kusini na pia ni nchi yenye wakazi wengi
kushinda nchi zote za bara hilo. Eneo lake ni karibu nusu ya bara lote.

Imepakana na Uruguay, Argentina, Paraguay, Bolivia, Peru, Kolombia, Venezuela,
Guyana, Surinam na eneo la Guyana ya Kifaransa.

Mji mkuu ni Brasilia, uliopangwa na kujengwa kati ya 1957 na 1960. Mji mkubwa ni
Sao Paulo.

Misitu mipana ya dunia inapatikana Brazil katika beseni ya mto Amazonas. Misitu
hii inafunika takriban 40% ya eneo la nchi.

Kitovu cha kilimo ni nyanda za "cerado" au savana katika magharibi ya kati ya
Brazil.

Mlima mkubwa ni Pico da Neblina (mita 3,014 juu ya UB) pamoja na Pico 31 de
Março (mita 2,992) ulio karibu nao kwenye mipaka ya Brazil, Venezuela na Guyana.

Mlima unaojulikana zaidi si mkubwa lakini uko ndani ya mji wa Rio de Janeiro: ni
Corcovado wenye mita 710. Juu yake kuna sanamu ya Yesu Kristo ambayo ni ishara
ya mji.

Brazil ina mto mkubwa na mrefu wa dunia ambayo ni Amazonas wenye urefu wa
takriban kilometa 7000. Tawimito yake muhimu ni Río Purús, Rio Negro na Rio
Tapajós.

Katika mashariki kuna mto Iguaçu wenye maporomoko ya Iguaçu ambayo ndiyo makubwa
duniani.

Parana (3.998 km) ni mto mrefu duniani baada ya Amazonas. Unalisha kituo kikubwa
cha nishati ya maji duniani cha Itaipú.

Lagoa dos Patos karibu na Porto Alegre ni wangwa kubwa la Brazil lenye
10.000 km².

Visiwa hivyo ni sehemu ya mgongo kati wa Atlantiki; hali halisi ni vilele vya
milima inayoanza kwenye msingi wa bahari.

Kisiwa kikubwa cha Brazil hakipo baharini bali kati ya mto Amazonas: ni Marajó,
chenye eneo la km² 48.000 (kubwa kushinda eneo la Uswisi).

Beseni ya Amazonas ina mvua nyingi. Kwenye milima ya kusini usimbishaji unaweza
kutokea kama theluji.

Jiji kubwa ni São Paulo linalofikia (pamoja na mitaa ya jirani) kwenye idadi ya
wakazi milioni 20.5.

Majiji ya kufuata ni Rio de Janeiro (wakazi milioni 11.4), Belo Horizonte
(wakazi milioni 4.3), Curitiba (wakazi milioni 4), Recife (wakazi milioni 3.6),
Brasilia (wakazi milioni 2.9), Salvador da Bahia (wakazi milioni 2.9), Fortaleza
(wakazi milioni 2.6).

São Paulo ni jiji kubwa kabisa linalokua haraka sana. Ni moyo wa uchumi wa
Brazil wenye viwanda vingi.

Rio de Janeiro ilikuwa mji mkuu wa nchi hadi kuanzishwa kwa Brasilia.
Imejulikana kote duniani kutokana na uzuri wa mazingira yake na sherehe ya
Kanivali. Ina pia viwanda muhimu na ni kitovu cha utamaduni wa nchi.

Mji mkuu wa Brasilia ulijengwa kama ishara ya umoja wa nchi katika miaka mitatu
tu.

Jumla ya asilimia 70 za wakazi hukalia miji mikubwa. (Angalia Orodha ya miji ya
Brazil.)

Brazil imekaliwa na watu tangu miaka 10,000 iliyopita. Waindio waliingia kutoka
kaskazini. Hakuna taarifa za kimaandishi lakini akiolojia imeweza kufumbua
makazi mbalimbali ya wenyeji asilia.

Brazil ilikuwa koloni la Ureno hadi mwaka 1822 kutokana na mkataba wa
Tordesillas ambamo Hispania na Ureno zilipatana tarehe 5 Septemba 1494 kuhusu
ugawaji wa dunia kati yao baada ya fumbuzi za Kolumbus.

Mreno wa kwanza aliyefika mwambao wa Brazil tarehe 22 Aprili 1500 alikuwa Pedro
Alvares Cabral. Makazi ya kwanza ya Wareno ni mji wa São Vicente mwaka 1532. Mji
mkuu wa kwanza ulikuwa bandari ya Salvador da Bahia tangu 1549.

Wareno walianzisha kilimo cha miwa wakiwalazimisha Waindio kuwafanyia kazi.
Walianza kuingia ndani ya bara wakitafuta watumwa kwa ajili ya mashamba na
dhahabu.

Wenyeji walipungua haraka kwa sababu ya kuambukizwa magonjwa ya kigeni wakikosa
kinga dhidi yake, halafu kutokana na kutendewa vibaya kama watumwa mashambani.

Wareno walianza kutafuta wafanyakazi penginepo kwa kuchukua watumwa kutoka
Afrika.

Katika hali hiyo wamisionari Wakristo wa Shirika la Yesu walisimama upande wa
Waindio. Walijipatia tamko rasmi la Papa wa Roma la kuwa Waindio ni binadamu
kamili, hivyo hawafai kutendewa kinyama. Wakibatizwa na kuwa Wakristo walitakiwa
kukubaliwa kama raia yeyote wa Ureno – amri ambayo mara nyingi haikukubaliwa na
wavindaji wa watumwa na wenye mashamba.

Mapadri wa Shirika la Yesu walianzisha „reduciones“ yaani vijiji na miji kwa
ajili ya Waindio walioishi chini ya ulinzi wao na kutetewa dhidi ya wavindaji wa
watumwa. Katika makazi hayo Waindio walifundishwa shule kwa lugha za kienyeji na
Kireno, na kupata mafunzo wa ufundi mbalimbali. Kwa namna hiyo mapadri hao
walitawala maeneo makubwa ndani ya bara.

Hali hiyo ilisababisha hasira ya wanasiasa Wareno walioendelea kuwapinga hadi
Ureno penyewe. Hatimaye mwaka 1767 hao mapadre Wajesuiti walilazimishwa kuondoka
katika Ureno na makoloni yake yote.

Karne ya 17 na ya 18 iliona kuanzishwa kwa miji mizuri kwa sababu dhahabu na
almasi zilivumbuliwa katika misitu ya beseni ya Amazonas. Misafara ya kutafuta
hazina hizi zilipanua eneo la Brazil kuelekea magharibi.

Uhuru wa Brazil ulisababishwa na siasa za Ulaya. Mwaka 1807 Ureno ilivamiwa na
Ufaransa ya Napoleon Bonaparte. Mfalme wa Ureno João VI alikimbilia Brazil, Rio
de Janeiro ikawa mji mkuu wa dola la Ureno.

Mfalme aliporudi Ureno mwaka 1821 alimwachia mtoto wake Pedro utawala wa Brazil.
Mwaka 1822 Pedro aliyeona mabadiliko ya kimapinduzi katika makoloni ya Hispania
kote Amerika ya Kusini aliamua kutangaza uhuru wa Brazil akiwa mwenyewe mfalme
kwa cheo cha Kaisari.

Kutokana na historia ya nchi, wakazi wengi wana asili ya Ulaya (47.7%) au ni
machotara (43.1). Asilimia 7.6 wana asili ya Afrika tu.

Wakazi walio wengi hutumia lugha ya Kireno, lakini kuna lugha nyingi kwa sababu
ya vikundi vya wenyeji asilia (Waindio) na wahamiaji kutoka pande zote za dunia.

Asilia 64.6 ya wananchi wanafuata imani ya Kanisa Katoliki. Ndiyo nchi yenye
Wakatoliki wengi kuliko zote duniani. Waprotestanti ni asilimia 22.2.



https://sw.wikipedia.org/wiki/Mji_mkuu

Mji mkuu kwa kawaida ni mji wenye makao makuu ya serikali ya nchi fulani. Katika
nchi nyingi mji huo ni pia mji mkubwa na muhimu zaidi kushinda miji mingine
nchini. Huo ni sehemu yenye maendeleo makubwa sana katika nchi yoyote: ina kila
huduma muhimu na miundombinu iliyo bora. Mfano: nchini Tanzania mji mkubwa ni
Dar es Salaam, ingawa makao makuu ni Dodoma.

Kuna nchi ambako mji mmoja umeteuliwa kuwa mji mkuu katika katiba au kwa sheria
fulani. Kumbe kuna nchi nyingine ambako hakuna sheria yoyote lakini makao makuu
yanaeleweka yapo mji fulani.

Nchi kadhaa zimeteua mji fulani kuwa mji mkuu kwa shabaha ya kubadilisha mwendo
wa nchi au kama jaribio la kusahihisha historia yake.

Brazil: Hapo Wabrazil wamehamisha mji mkuu kutoka Rio de Janeiro uliyoko pwani
na kandokando la eneo la Brazil kwenda mji mpya wa Brasilia kuanzia mwaka 1960.
Brasilia ilijengwa mahali pasipo na mji katika miaka 1956 - 1960 BK.

Kwa nia hiyohiyo Tanzania iliamua kuhamisha mji mkuu kutoka Daressalaam uliyoko
pwani la Bahari Hindi kwenda Dodoma iliyoko katikati ya Tanzania. Uhamisho huu
umepangwa tangu 1967 na kutangazwa rasmi mwaka 1997 lakini haujatekelezwa bado.
Ni ofisi chache za serikali zimehamia hapo. Watanzania wanaochoka na kuchelewe
huku waangalie mfano wa Brazil: Katiba ya Brazil ya mwaka 1891 ilishataja mahali
pa mji mkuu mpya badala ya Rio de Janeiro lakini mipango haikuanza hadi 1926
halafu ujenzi ulianza 1956!

Uturuki iliamua 1923 kuhamisha mji mkuu kutoka Istanbul kwenda Ankara. Istanbul
iliwahi kuwa kwa karne nyingi mji wa Masultani tena mji wa kimataifa; mapinduzi
ya 1923 yalimaliza utawala wa sultani na kutangaza Uturuki kuwa jamhuri. Pia
Istanbul imekuwa kandokando ya eneo la Uturuki baada ya vita kuu ya kwanza kwa
sababu sehemu za magharibi zilikuwa zimepotea na kuchukuliwa na Wagiriki na
Wabulgaria. Hivyo Ankara iliteuliwa iliyoko katikati ya Uturuki mpya baada ya
vita.

Urusi ilihamisha mji mkuu mara mbili. Mwaka 1712 Tsar (mfalme) mrusi Peter
aliamua kujenga mji mpya katika pembe la magharibi kabisa ya nchi akahamisha mji
mkuu kutoka Moscow kwenda St. Peterburg mpya. Tsar Peter aliona nchi yake
ilikuwa imebaki nyuma akitaja kuleta maendeleo kwa kuiga mfano wa Ulaya ya Kati
na ya Magharibi. Mji mpya ya St. Peterburg ilipangwa kuwa "dirisha la Urusi la
kutazama magharibi".

Baada ya mapinduzi ya 1917 Wakomunisti waliamua kufanya Moscow iwe mji mkuu
kuanzia mwaka 1918. Sababu yake ni nafasi ya Moscow iliyoko ndani zaidi ya eneo
la Urusi yenyewe.

Marekani iliteua eneo la Mkoa wa Colombia kuwa mahali pa mji mpya wa shirikisho
ulioitwa baadaye kwa jina la raisi wa kwanza "Washington". Mkoa wa Colombia si
sehemu ya dola lolote la shirikisho la Marekani. Mji wa Washington D.C. na mkoa
wa Colombia ni eneo lilelile.

Australia ilijenga mji mkuu mpya kwa sababu miji mikubwa ya Sydney na Melbourne
yote yalitaka kuwa mji mkuu wa kitaifa wa Shirikisho la Australia. Mwaka 1908
eneo la Canberra lililokuwa mashambani wakati ule liliteuliwa, ujenzi wa mji
mpya ulianza mwaka 1913 na serikali pamoja na bunge ilihamia Canberra mwaka
1927. Dola la shirikisho la New South Wales lilikabidhi "Eneo la Mji Mkuu wa
Shirikisho" lililokuwa eneo la pekee chini ya Bunge la Australia moja kwa moja.

Nigeria iliamua mwaka 1976 kuhamisha mji mkuu wa kitaifa kutoka Lagos kwenda
mahali pa katikati ya nchi. "Eneo la Mji Mkuu wa Shirikisho" limeteuliwa. Mji
mpya wa Abuja ndani ya eneo hili ukawa mji mkuu wa Nigeria mwaka 1991.

Afrika Kusini ina miji mikuu mitatu kikatiba: Pretoria ndipo makao makuu ya
serikali, Cape Town ndipo makao makuu ya bunge, Bloemfontein ndipo makao makuu
ya Mahakama Kuu.

Bolivia ina mji mkuu rasmi katika jiji la Sucre, lakini ofisi nyingi za serikali
ya kitaifa zimehamia mji mkubwa wa nchi La Paz.

Côte d'Ivoire imetangaza 1983 Yamoussoukro kuwa mji mkuu wa taifa lakini hadi
leo ofisi za serikali zimebaki Abijan.



https://sw.wikipedia.org/wiki/Siasa

Siasa ni njia ya kufanya maamuzi katika taifa, mji au hata dunia nzima (siasa ya
kimatatifa).

Sehemu muhimu ya siasa ni majadiliano kati ya watu mbalimbali wenye nguvu au
mamlaka.

Katika demokrasia kila mtu ana kiasi fulani cha nguvu, kwa hiyo siasa ya
demokrasia ina maana ya watu wote kuchangia maamuzi.

ni mfumo wa uongozi unaompa mamlaka ya dola na ya serikali Mfalme. Katika mfumo
huu madaraka hurithiwa na mtu wa familia ya kifalme.

ni mfumo wa uongozi unaotoa madaraka yasiyo na mipaka kwa kiongozi. Katika
utawala huu watu binafsi hawana haki na uhuru katika maamuzi.

ni mfumo unaowapa wachache nguvu za maamuzi katika dola na serikali. Nafasi ya
wachache hawa hutokana na haiba na uwezo wao kiuchumi, kijamii, kijeshi au
kutokana na mafanikio yao katika nyanja mbalimbali za maisha. Mfumo huu ni nadra
sana siku za hivi karibuni. Pia waweza kuitwa utawala wa makabaila.

ni aina ya demokrasia inayotokana na makundi ya watu na kisha kupitia makundi
hayo watu kuunda serikali mfano: chama - serikali.

katika aina hii ya Demokrasia wachache hupewa dhamana na wengi katika uwakilishi
wa jamii katika maamuzi.

Wachache huchaguliwa na wengi kwa njia ya Demokrasia huru na haki kwa kufuata
Katiba ya nchi hiyo. Mfano: Wabunge uwakilisha wananchi wao katika kuleta
maendeleo na kuishauri serikali juu ya maendeleo ya nchi.

ni mfumo unatoa fursa ya madaraka kwa umma moja kwa moja au kutokana na
kuwakilishwa.



https://sw.wikipedia.org/wiki/Ethiopia

Ethiopia (kwa Kiamhara ኢትዮጵያ Ityopp'ya; kwa Kiswahili pia "Uhabeshi") ni nchi ya
Afrika ya Mashariki iliyoko kwenye Pembe ya Afrika. Nchi zinazopakana na
Ethiopia ni Sudani magharibi, Eritrea na Jibuti kaskazini, Somalia mashariki na
Kenya kusini.

Ethiopia ni nchi pekee ya Afrika ambayo haikutawaliwa na wakoloni wakati
walipong’ang’ania Afrika. Kabla ya Vita Kuu ya Pili ya Dunia Ethiopia ilivamiwa
na Waitalia (1936) lakini ilipata uhuru wake tena baada ya miaka michache.

Asili ya jina "Ethiopia" haijulikani. Kuna maelezo mbalimbali lakini yote
yanakosa uhakika. Hilo ni sawa pia kwa jina la pili la kihistoria ambalo ni
"Habasha" ilikuwa "Uhabeshi".

Ethiopia mara nyingi linaelezwa kuwa neno la Kigiriki cha Kale Αἰθιοπία
Aithiopia lililotokana na Αἰθίοψ "Aithiops" ; maana yake "uso" (ὄψ) "kuwaka"
(αιθw) hivyo labda "uso uliochomwa" ama sura nyeusi. Lakini jina hili
halikumaanisha hasa nchi ya Ethiopia ya leo lakini nchi zote zenye watu wenye
rangi nyeusinyeusi. Kwa muda mrefu watu wa Ulaya waliita Afrika yote kwa jina
"Ethiopia". Pia si wazi kama neno la Kiafrika lenye maana tofauti limechukuliwa
na Wagiriki kwa maana ya neno lao la "aithiops".

Nchi yenyewe ilijulikana kwa muda mrefu wa historia yake kwa jina la Habasha.
Habasha ilikuwa jina la Kiarabu kwa ajili ya nchi ikaingia kama "Uhabeshi"
katika Kiswahili au "Abisinia" katika lugha za Ulaya. Asili ya jina hilo haliko
wazi; wengine husema ni katika lugha ya kale ya nchi yenyewe kumaanisha "nchi
kwenye nyanda za juu"; tena wengine wanadai kwamba jina limetoka Uarabuni wa
kusini lilipokuwa jina la kabila moja lililohamia na watu walioleta lugha za
kisemiti Ethiopia.

Ethiopia ina eneo la kilometa mraba 1,127,127 (435,071 mraba - mili). Nchi
yenyewe ni mojawapo ya nchi za Pembe ya Afrika upande wa mashariki.

Nchini Ethiopia kuna milima na milima iliyogawiwa na Bonde la Ufa, ambalo
limepasua kutoka kusini - magharibi kwenda kaskazini – mashariki na kuzungukwa
na jangwa la mapori maeneo yaliyo chini. Mabonde na milima hasa nchini Ethiopia
yanaathiri hali ya hewa, udongo, mimea, na makazi ya watu.

Ukweo wa milima na eneo la kijiografia vinasababisha aina mbili za hali ya hewa:
eneo lililopoa liko zaidi ya ukweo wa mita 2,400 (futi 7,900) ambapo vipimo vya
joto ni kati ya kuganda na 16°C (32°–61°F); Vipimo vya joto kwa ukweo wa mita
1,500 na 2,400 (futi 4,900—7,900) joto ni 16 °C hadi 30 °C (61°–86° F); Joto
zaidi ni chini ya mita 1,500 (futi 4,900) ni hali ya hewa ya tropiki na hali ya
hewa ya ukame na joto saa za mchana ni 27 °C mpaka 50 °C (81°–122°F).

Ethiopia ni nchi ambayo ina ikolojia tambakazi. Ziwa Tana ambalo liko kaskazini
mwa nchi ndio mwanzo wa Mto bluu wa Naili barazraki (kwa Kiarabu, bahr al zraq).
Eneo la mto huo lina aina ya wanyama wa pekee kama Gelada - nyani, na Walia
ibeka na pia Mbwa mwitu.

Historia ya binadamu katika Ethiopia ilianza mapema kabisa. Mifupa ya kale
kabisa ya viumbe jamii ya watu imepatikana katika nchi hii kwa sababu
zilihifadhiwa katika mazingira yabisi ya nchi.

Wataalamu wengi huamini ya kwamba Ethiopia (pamoja na Kenya na Tanzania) inaweza
kuwa mahali ambako watu wa aina ya Homo Sapiens walianza kupatikana duniani.

Kuna mabaki mbalimbali ya kiutamaduni yanayochunguzwa na akiolojia, lakini
sehemu kubwa ya nchi haijaangaliwa bado kitaalamu. Inaonekana kwamba katika
karne za K.K. kulikuwa na uhusiano wa karibu na Uarabuni kwa sababu lugha za
Kiethiopia ni karibu na lugha za upande mwingine wa Bahari ya Shamu. Inaaminiwa
kwamba watu kutoka Uarabuni Kusini walihamia Ethiopia na kuleta lugha yao huko.

Biblia ina taarifa juu ya ziara ya malkia wa Sheba aliyemtembelea mfalme
Suleimani wa Yerusalemu. Milki ya Sheba imedaiwa kuwepo ama Ethiopia au Yemen na
wengine huamini ya kwamba ilikuwa dola la pande zote mbili za mlangobahari wa
Bab el Mandeb unaotenganisha Eritrea ya leo na Uarabuni Kusini.

Milki ya kwanza ya Ethiopia inayoweza kutajwa kutokana na mabaki ya majengo na
maandishi ilikuwa milki ya D'mt (pia: Da'amot) katika Ethiopia ya kaskazini
pamoja na Eritrea ya leo. Kuna mabaki ya hekalu la Yeha pamoja na makaburi
ambako majina ya wafalme kadhaa yamehifadhiwa kwa maandishi kwenye mawe. Lugha
ilikuwa karibu sana na lugha za kale za Uarabuni. Ilikuwa na athira juu ya
sehemu za kaskazini ya Ethiopia kwa kipindi kikubwa cha milenia ya 1 KK.

Ilifuata milki kubwa ya Aksum, iliyoanzishwa wakati wa kuzaliwa Yesu. Ufalme wa
Aksum ulikuwa milki ya kwanza kutawala maeneo makubwa ya Ethiopia. Nabii Mwajemi
Mani aliuweka Ufalme wa Aksum kwa utukufu sawa na Roma, Uajemii na Uchina kama
nchi zilizokuwa na nguvu duniani karne ya 3 BK, wakati yeye alipoishi.

Ilikuwa karne ya 4 BK ambapo mtu Syro-Mgiriki alikuwa amepotelea baharini
kutokana na kuzama kwa jahazi. Frumentius alishikwa na Wahabeshi na kupelekwa
kortini na baadaye kumuongoa mfalme Ezana kuingia Ukristo. Kwa hiyo Wahabeshi
wakampa jina Abba Selama.

Mara nyingi karne ya 6 Aksum ilitawala eneo la Yemeni ng'ambo ya Bahari ya
Shamu.

Aksum ilistawi hasa kutokana na biashara kati ya Mediteranea na Bara Hindi
iliyopita kwenye mlangobahari wa Bab el Mandeb ikatumia bandari ya Adulis
(karibu na Massawa ya leo nchini Eritrea).

Uenezaji wa Uislamu ulivuruga biashara hiyo na Aksum ilipoteza utawala juu ya
pwani. Kuporomoka kwa uwezo wa kibiashara kunaonekana katika kusimamishwa kwa
uchapaji pesa ya wafalme wa Aksum katika karne ya 7. Nchi ilishambuliwa pia
kutoka milki za barani.

Mabaki ya ufalme wa Aksum yaliharibiwa mnamo mwaka 900 wakati na malkia Gudit au
Judith aliyekuwa ama Myahudi au kiongozi wa makabila ya kipagani kutoka nyanda
za juu.

Kiongozi wa kabila la Agaw alimwoa binti wa mfalme wa mwisho wa Aksum akaanzisha
nasaba ya Zagwe na kuunda upya ufalme wa Kikristo katika nyanda za juu. Kitovu
cha ufalme huu kilipelekwa zaidi mbali na pwani.

Nasaba hii ilipinduliwa mnamo 1270 na Yekuno Amlak aliyetumia jina la kifalme
Tasfa Iyasus. Alianzisha nasaba iliyojiita "Wa Suleimani" kwa kudai ilikuwa ukoo
wa mwana wa mfalme Suleimani na malkia wa Sheba. Tasfa Iyasus alitumia cheo cha
Negus Negesti ("Mfalme wa Wafalme").

Enzi ya Mfalme Lebna Dengel, Ethiopia iliweza kuwasiliana na nchi za Ulaya na
kudumisha ubalozi na nchi kama Ureno. Lakini, Mfalme Susenyos alipojiunga na
Kanisa Katoliki mwaka 1622, chakari na misukosuko ilifuata. Wamisionari
Wajesuiti walichukiwa na waamini wa Kanisa la Ethiopia, na katika hiyo karne ya
17 Susenyos mwana wa Mfalme Basil aliwafukuza wanamisheni hao.

Baadaye Waoromo wakaanza kuasi amri ya Kanisa la Ethiopia na kutafuta njia za
dini yao, eneo hili la Uhebeshi.

Mambo hayo yote yalifanya Ethiopia itengwe miaka ya 1700. Wafalme wakawa kama
wakurugenzi, ambao waliamriwa na masharifu kama Ras Mikael Sehul wa Tigrinya.
Ethiopia ilitoka kutoka utengo kwa kufuatia misheni ya Uingereza kufika Ethiopia
na kukamilisha muungano kati ya nchi hizi mbili; lakini, hadi milki ya Tewodros
II ndipo Ethiopia ilipoanza tena shauri za Duni.

Miaka ya 1880 ilikuwa miaka ya Ulaya kung’ang’ania ukoloni Afrika ambapo
Waitalia na Waingereza walitafuta kutawala eneo la Assab, bandari iliyoko karibu
na mdomo wa bahari ya Shamu. Bedari ya Kusini, karibu na kiingilio cha bahari ya
Shamu, ilinunuliwa na Waitalia kutoka sultani mwenyeji Machi 1870 ambayo mwaka
1882 ilizaa koloni la Eritrea.

Haya yalizua magombano kati ya Waethiopia na Waitalia na Vita vya Adowa mwaka
1896, ambapo Waethiopia walishtua dunia kwa kupiga nguvu za wakoloni na kulinda
madaraka yao kwa uongozi wa Menelik II. Italia na Ethiopia zilisaini mkataba wa
amani tarehe 26 Oktoba 1896.

Karne ya 20 miaka ya kwanzakwanza ilimilikiwa na Mfalme Haile Selassie,
aliyechukua nafasi ya kuendeleza Ethiopia mpaka uongozi wake ulipokatizwa kwa
Vita vya pili vya Uhabeshi na Waitalia (1936). Waingereza na wazalendo wa Jeshi
la Ethiopia wakakomboa nchi mwaka 1941, na Waingereza kukiri madaraka ya
Ethiopia kwa mkataba wa Uingereza na Ethiopia mnamo Desemba 1944.

Milki ya Haile Selassie ilikoma mwaka 1974, ambapo wazalendo Wakomunisti
("Derg") walimpindua na kuanzisha serikali ya kikomunisti. Hii ilifuatwa na
msukosuko wa kupindua serikali, vita na migogoro pamoja na ukame na shida za
wakimbizi.

Mwaka 1977 Somalia ilivamia eneo la Ogaden (Vita vya Ogaden), lakini Ethiopia
iliweza kuwafukuza Wasomali kwa msaada wa vifaa vya kijeshi vya Urusi, na
majeshi ya Kuba, Ujerumani wa mashariki na Yemeni. Usaidizi mwingi kutoka Nchi
za Kikomunisti uliwezesha Ethiopia kudumisha mojawapo ya majeshi kubwa Afrika.

Lakini hii haikuzuia ukereketwa wa jimbo la Eritrea na Tigray, ambapo ukame wa
mwaka 1985 na mapinduzi ya siasa hasa kwa Kambi za Ujamaa, zilileta uongozi wa
Derg 1991 kukoma. Chama cha kukomboa Eritrea (EPLF) na Chama cha Mapinduzi cha
Kidemokrasi Ethiopia (EPRDF), ziliungana kukomboa Ethiopia, wengi wa wanamgambo
wakiwa wakombozi wa Eritrea.

Mwaka 1993, jimbo la Eritrea ukawa huru kutoka Ethiopia, kufuatia kura ya maoni
iliyofanywa ili kumaliza vita hii iliyodumu miaka 20, mojawapo kati ya migogoro
ya muda mrefu zaidi Afrika.

Mwaka 1994, Ethiopia kaiweka Katiba mpya ambayo ilileta uchaguzi wa
kidemokrasia.

Mwaka 1998 magombano ya mipaka na Eritrea yalileta Vita vya Eritrea na Ethiopia
ambayo ilidumu hadi Juni 2000. Vita hivi vilileta uvivu wa uchumi na nguvu ya
muungano unaongoza nchi.

Uchaguzi wa Ethiopia uliendekeza wanabaraza kwa viti 547 Bungeni. Baraza hilo la
bunge lilijumuika Juni 1994 na kupitisha katiba mpya ya Jimbo la Demokrasia ya
Jamhuri ya Ethiopia mnamo Desemba 1994. Uchaguzi huu ulikuwa wa kwanza kuchagua
wanabaraza wa kitaifa kwa sifa bungeni na wanabaraza wa majimbo mnamo Mei na
Juni 1995. Vyama vingi vya upinzani viligoma kushiriki uchaguzi. Ushindi
ulichukuliwa na Chama cha Mapinduzi cha Kidemokrasi cha Watu wa Ethiopia
(EPRDF). Umoja wa Mataifa ukasema vyama vya upinzani vingeweza kushiriki
uchaguzi kama zingetaka.

Serikali ya Majimbo ya Demokrasia ya Jamhuri ya Ethiopia ilichukua mamlaka mnamo
Agosti 1995. Rais wa kwanza Negasso Gidada. EPRDF ikaongoza serikali na Waziri
Mkuu Meles Zenawi ambaye ameunga mkono majimbo ya kikabila, na kuwapa madaraka
viongozi wa kikabila. Ethiopia sasa ina maeneo 9 ambayo yana serikali ya
madaraka ya shirika, na hata majimbo haya yanakubaliwa kutoza ushuru na kutumia
akiba ya ushuru. Hii aina ya serikali imefanya Waethiopia kupata uhuru wa siasa
lakini Uhuru wa idhaa na gazeti bado umefinyiliwa.

Serikali ya Zenawi ilichaguliwa tena mwaka 2000 kwa uchaguzi wa kwanza wa
Kidemokrasia, Rais akiwa Girma Wolde-Giorgis.

Kutoka 1991, Ethiopia imetafuta urafiki zaidi na Marekani na Umoja wa Ulaya, ili
kuweza kukopa pesa za kusaidia uchumi wake na pia kutoka Benki ya Dunia.

Mwaka 2004, serikali ilianza kuhamisha watu kutoka maeneo ya ukame wakisema hii
itazuia njaa. [1].

Uchaguzi mwingine wa Ethiopia ulikuwa tarehe 15 Mei 2005, ambao ulivutia
wapigakura kiasi cha juu zaidi, asilimia 90% ya wananchi waliojiandikisha.
Watazamaji wa Umoja wa Ulaya walidai uchaguzi haujafikia kiwango cha kimataifa,
lakini Umoja wa Afrika ulitoa ripoti tarehe 14 Septemba kwamba Waethiopia
walionyesha kujitokeza na adabu ya kidemokrasia, halafu tarehe 15 Septemba, US
Carter Center, ikasema matokeo ya uchaguzi yaaminika na kuonyesha ushindani wa
kisiasa. Uangalizi na ushuhuda wote ulimalizia kuranki Uchaguzi wa Ethiopia na
kesi nyingine waipa, asilimia 64% ya matokeo mazuri, na vizuri zaidi kulingana
na kesi nyingine 24%.

Katika Uchaguzi wa Ethiopia, 2005 EPRDF ilitokea iking’ang’ania uongozi. Tarehe
za kwanza za Juni na tena Novemba, polisi kwa amri ya EPRDF wakafyatua risasi na
kuua watu kwa maandamano yaliyokuwa yakipinga matokeo ya kura.

Matokeo ya uchunguzi huo kama haijatokea mnamo Juni 2005, wanafunzi wa chuo
kikuu walianza maandamano wakisaidiwa na wanamgambo wa Muungano wa Vyama vya
Upinzani. Lakini serikali kwa kutoa amri ya kukomesha maaandamano, mnamo 8 Juni,
watu 26 waliuliwa mjini Addis Ababa kwa msukosuko wa maandamano na wengine wengi
kushikwa.

Mnamo 5 Septemba 2005, Kamisheni ya Uchaguzi Ethiopia, ilitoa matokeo na kusema
kwamba (EPRDF) kashinda uchaguzi na kwa hiyo iongoze serikali. Lakini vyama vya
upinzani viliongezea viti bungeni kutoka 12 mpaka 176. Muungano wa umoja na
demokrasia ulishinda viti vyote vya Addis Ababa, kwa Bunge la Taifa na Baraza la
mtaala.

Maandamano yalizuka tena mitaani 1 Novemba, ambapo vyama vya upinzani viliitisha
mgomo kwa jumla na pia kwa Bunge mpya, wakatae matokeo ya uchaguzi. Polisi tena
walijaribu kuzuia maandamano hayo na watu 42 wakafa kwa misukosuko mjini Addis
Ababa. Polisi saba pia wakafa na mwingine pia kafa kutokana na majeruhi ya
mlipuko wa bomu. Tope la watu walishikwa na kufungwa jela. Februari 2006 watu
elfu sita bado walikuwa jela wakingoja hukumu Machi.

Mnamo 14 Novemba, Bunge la Ethiopia lilipitisha mkataba kuimarisha Kamisheni
huru na kuchunguza visa vya 8 Juni na tarehe 1 na tarehe 2 Novemba. Februari
2006 Waziri mkuu wa Uingereza Tony Blair, alitamka kwamba, EPRDF kashinda kura,
lakini angetaka kuona Ethipia ikitatua shida zake yenyewe na iendelee katika
njia ya demokrasia. [2].

Ethiopia imegawiwa katika majimbo 9 ya mamlaka ya kikabila Jimbo (kililoch;
umoja: kilil), na maeneo 68.

Zaidi ya hayo kuna maeneo ya miji miwili (astedader akababiwoch; umoja:
astedader akababi): Addis Ababa na Dire Dawa.

Ethiopia ina makabila zaidi ya 80 yenye utamaduni tofautitofauti. Watu wengi
huongea lugha za Kisemiti na lugha za Kikushi.

Waoromo (34.49%), Waamhara (26.89%), Wasomali (6.20%) na Watigrinya (6.07%) ni
zaidi ya 73 % ya wananchi wote. Kumbe kuna makabila mengine yenye watu wachache
kiasi kama 10,000.

Ethiopia ina lugha 84 za kienyeji (angalia Orodha ya Lugha za Ethiopia). Mifano
fulani ni kama ifuatavyo:

Kiingereza ndiyo lugha ya kigeni inayoongelewa zaidi na kufunzwa katika shule ya
upili.

Kiamhara ilikuwa lugha ya ufundishaji katika shule ya msingi lakini sehemu
nyingi nafasi yake imeshikwa na Kioromo na Kitigrinya.

Wakristo, ambao ndio wengi (62.8%, kati yao Waorthodoksi wa mashariki 43.5%),
wanaishi hasa kwenye milima, na Waislamu (33.9%) na Wapagani (2.6%) wengi
wanaishi kwenye mabonde.

Ufalme wa Aksum ulikuwa milki na nchi ya kwanza kukubali Ukristo, ambapo askofu
Frumentius wa Taya, aliyetumwa na Atanasi wa Aleksandria kuiinjilisha nchi,
alimuongoa Ezana wa Aksum katika karne ya 4.

Labda Frumentius alifika tayari na wamonaki kama wamisionari. Lakini umonaki
hasa ulianza mnamo mwaka 500 walipofika wamonaki tisa wenye asili ya Siria
waliotokea Misri katika monasteri za Pakomi.

Hivyo mpaka leo mtindo huo ndio unaotawala kati ya umati wa wamonaki wa
Ethiopia, wakati wakaapweke ni wachache, ingawa hawajawahi kukosekana. Athari za
Siria na Misri zinajitokeza katika mambo mengi.

Wamonaki wanaishi katika vibanda vya binafsi wakikutana kwa sala tu. Wamonaki
wanawake (kawaida ni wajane) wanaishi jirani na monasteri ya kiume wakiitegemea
kiroho na kiuchumi.

Uislamu nchini Ethiopia unapatikana kutoka mwanzo wa dini hiyo; ambapo nabii
Muhammad aliwaambia Waislamu waepuke kuuliwa Maka kwa kukimbilia Uhabeshi,
ambayo ilitawaliwa na Mfalme Mkristu.

Hata utamaduni wa Kiislamu wasema Bilal, mfuasi wa Nabii Muhammad, alikuwa
ametokea Ethiopia.

Wayahudi, ambao waitwa Beta Israeli (falasha), walioishi Ethiopia tangu karne
nyingi, wengi wao wamehamia Israeli hasa katika karne ya 20.

Mnamo Aprili 2005, Mnara wa Aksum, mojawapo ya dafina za kidini Ethiopia,
ulirudishwa na Waitalia [3] ambao waliunyakua mwaka 1937 na kuupeleka Roma.
Italia ikakubali kuurudisha mnamo 1947 kulingana na mkataba wa Umoja wa Mataifa.

Ethiopia ndiyo Nyumba ya kiroho ya Mwendo wa Rastafari, ambao wanaamini Ethiopia
ni Zion. Warastafari wamuona mfalme Haile Selassie I kama Yesu.

Ethiopia imebaki nchi fukara mojawapo: Waethiopia wengi wanapewa chakula cha
msaada kutoka ng’ambo.

Baada ya mapinduzi ya mwaka 1974, uchumi wa Ethiopia ulikuwa uchumi wa kijamaa:
amri ya uchumi iliwekwa na jimbo, na upande mkubwa wa uchumi uliwekwa kwa jamii,
kutoka viwanda vyote vya kisasa, kilimo cha biashara, taasisi za kukopesha na
mashamba yote na mali yote ya kukomboa.

Kutoka kati ya 1991, uchumi ulianza kutolewa katika ujamaa na kuendekeza uchumi
wa soko huria, serikali inasisitiza uchumi wa rasilimali ili kuzuia uvivu wa
uchumi uliojitokeza wakati wa amri ya ujamaa. Mwaka 1993, Ubinafsishaji wa
kampuni kaanza, viwanda, mabenki, ukulima, biashara za ndani na biashara za
kimataifa.

Kilimo ni karibu asilimia 41% ya mapato ya uchumi (GDP), ambayo ni asilimia 80
ya biashara ya kimataifa, na asilimia 80 ya wananchi wanategemea kilimo.

Mambo mengi ya biashara hutegemea ukulima, wauzaji, viwanda vya kufunganya na
kuuza nje mavuno ya ukulima. Mavuno yanayouzwa nje mengi yanatolewa na wakulima
wa kiasi binafsi. Wanazalisha kahawa, nafaka (hasa maharagwe), mbegu za mafuta,
viazi, miwa, na mboga.

Mifugo ya Ethiopia inaaminika kuwa ndiyo wengi zaidi Afrika. Mnamo 1987
ilihesabika kuwa asilimia 15 ya mapato ya uchumi yanatokana na mifugo.

Ethiopia ni nchi mojawapo inayotoa wanariadha wazuri zaidi duniani, hasa kama wa
mbio wa masafa ya kati na masafa marefu. Kenya na Morocco ni wapinzani wa
Ethiopia kwa Michezo ya mabingwa wa Dunia na Olimpiki kwa masafa ya kati na
marefu.

Machi 2006, Waethiopia wawili walitamalaki mbio za masafa marefu, kwa jina
wakiwa: Haile Gebreselassie (Bingwa wa Dunia na Olimpiki) aliyevunja rekodi ya
kilometa 10 na sasa pia kilomita 20, NusuMarathoni, na rekodi ya kilomita 25, na
kijana Kenenisa Bekele (bingwa wa dunia, mbio za majira (bara), na pia bingwa wa
olimpiki), anayeshikilia Rekodi za Dunia za mita 5,000 na 10,000.

Huko nyuma Ethiopia ilitoa mwanariadha maarufu katika historia ya mchezo huu
duniani, Abebe Bikila.



https://sw.wikipedia.org/wiki/Vita_Kuu_ya_Pili_ya_Dunia

Vita Kuu ya Pili ya Dunia ilikuwa vita vilivyodumu kuanzia mwaka 1939 hadi 1945
kati ya Ujerumani, Italia, Japani na mataifa yaliyoshikamana nazo (Romania,
Hungaria na Bulgaria) dhidi ya nchi nyingi za dunia (ziliitwa mataifa ya
ushirikiano) kati yake hasa Uingereza, Uchina, Urusi na Marekani.

Jina limetokana na vita ya miaka 1914-1918 iliyoona mapambano kati ya Ujerumani
na wenzake dhidi ya nchi nyingi. Vita ya 1914/1918 iliitwa "Vita Kuu ya Dunia"
kwa sababu mapigano yalienea pande nyingi za dunia, tofauti na vita
zilizotangulia.

Kwa namna fulani vita iliyoanza 1939 ilikuwa marudio ya vita iliyotangulia.
Hivyo imekuwa kawaida kuzitaja vita hizi kama Vita Kuu ya Kwanza na ya Pili ya
Dunia.

Vita hii ilianza huko Ulaya tarehe 1 Septemba 1939 kwa mashambulizi ya
Wajerumani dhidi ya Poland. Wengine huhesabu mashambulizi ya Japani dhidi ya
Uchina tarehe 7 Julai 1937 kuwa mwanzo wa vita. Mwisho wake ulikuwa huko Ulaya
tarehe 9 Mei 1945 halafu huko Asia tarehe 2 Septemba 1945.

Mashambulizi ya Wajerumani dhidi Poland yalisababisha hali ya vita kati ya
Ujerumani kwa upande moja na Ufaransa na Uingereza kwa upande mwingine waliokuwa
na mkataba wa kulindana na Poland. Serikali za Australia, New Zealand, Nepal,
Afrika Kusini na Kanada zilishikamana na Uingereza kwa kutangaza vita dhidi ya
Ujerumani. Urusi, uliokuwa na mkataba wa siri na Ujerumani, ulichukua nafasi ya
kuteka sehemu kubwa za Poland ya Mashariki.

Mwezi wa Aprili 1940 Waingereza walianza kupeleka wanajeshi Norway wakiwa na
shabaha ya kuzuia kupelekwa kwa madini ya chuma kutoka Sweden kwenda Ujerumani
kupitia bandari za Norway. Wajerumani walichukua nafasi hii kuteka Denmark na
Norway na kufukuza Waingereza.

Mnamo Mei 1940 Wajerumani walishambulia Ufaransa pamoja na nchi za Uholanzi,
Ubelgiji na Luxemburg. Vita hii ilikwisha haraka: Wajerumani walishinda na
kupiga pia kikosi cha Waingereza huko Ufaransa. Baadaye walisitasita kushambulia
Uingereza yenyewe. Mipango yao ilihitaji mbinu za kuvuka bahari. Wakajaribu
kuvuruga nguvu ya kijeshi ya Waingereza kwa mashambulizi ya ndege lakini
hawakuwa na uwezo wa kutosha. Katika shambulizi dhidi ya Ufaransa Waitalia
walishiriki upande wa Wajerumani.

Mwisho wa mwaka 1940 Waitalia walianza kuwashambulia Ugiriki na jeshi la
Waingereza huko Misri na Malta. Lakini mahali pote walirudishwa nyuma, hadi
dikteta Mjerumani Adolf Hitler aliamua kuwasaidia Waitalia na kupeleka wanajeshi
Wajerumani kwenda Afrika ya Kaskazini pamoja na Ugiriki mwaka 1941. Hii
ilisababisha pia Wajerumani kuteka Yugoslavia wakiwa njiani kwenda Ugiriki.

Mwaka wa 1941 uliona vita kubadilika kutoka vita ya Kiulaya kuwa vita ya
kidunia.

Wajerumani walishambulia Urusi wakifika hadi kando ya mji mkuu Moscow, lakini
walishindwa kuiteka. Walikamata eneo lote la kusini mwa Urusi hadi milima ya
Kaukazi na hadi mto Volga.

Wajapani walishambulia Marekani pamoja na makoloni ya Waingereza na Waholanzi
huko Asia. Hitler alitangaza pia vita dhidi ya Marekani akitaka kuwasaidia
Wajapani ingawa Japan haikushambulia Urusi.

Katika miaka iliyofuata nguvu ya Ujerumani na Japani ilipungua. Hasa uwezo wa
kiuchumi wa Marekani ulizalisha mitambo na silaha kwa mkasi usiopatikana kwa
Wajerumani na Wajapan. Ukali wa utetezi wa Warusi ulichosha nguvu za Wajerumani.

Kuanzia mwaka 1943 mataifa ya ushirikiano yalianza kusogea mbele pande zote.
Warusi walisukuma Wajerumani polepole warudi nyuma. Waamerika na Waingereza
walipeleka wanajeshi Italia ya Kusini. Italia ilifanya mapinduzi: dikteta
Mwitalia Mussolini aliondolewa madarakani na serikali mpya ilijiunga na mataifa
ya ushirikiano.

Mwaka 1944 askari wa mataifa ya ushirikiano waliingia Ufaransa wakielekea
Ujerumani. Wakati huohuo Warusi walisogea mbele zaidi wakikaribia mipaka ya
Ujerumani. Huko Asia Japan ilipoteza sehemu kubwa sana ya meli zake za kivita na
Jeshi la Marekani lilikaribia visiwa vya Japani tayari.

Mwaka 1945 iliona mwisho wa vita. Mataifa mengi yaliyokuwa mbali, kama
Argentina, Peru au Mongolia, yalitangaza pia hali ya vita dhidi ya Ujerumani na
Japani. Pia nchi zilizowahi kushikamana na Wajerumani waligeukia mataifa ya
ushirikiano. Ujerumani yenyewe ilivamiwa kutoka Magharibi na Mashariki. Warusi
walifika mji mkuu wa Berlin na Adolf Hitler alijiua tarehe 30 Aprili 1945;
wanajeshi wake walitia sahihi mkataba wa kusalimu amri tarehe 8-9 Mei 1945.

Huko Asia Japani iliendelea kupigana na Waamerika walioweza kufikisha ndege zao
zilizobeba mabomu hadi Japani yenyewe. Mnamo Agosti 1945 Waamerika walitumia
silaha mbili za kinyuklia walizokuwa nazo wakati ule na kuua watu wengi sana
huko Hiroshima tarehe 6 Agosti na Nagasaki tarehe 9 Agosti 1945. Siku zilezile
Warusi walianza kuwashambulia wanajeshi Wajapani huko Uchina. Haya yote
yalisababisha serikali ya Japani kukubali wameshindwa wakatia sahihi mkataba wa
kusalimu amri tarehe 2 Septemba 1945.

Kwa jumla takriban watu milioni 60 walikufa kutokana na vita hivi. Makadirio
hutaja wanajeshi milioni 25 na raia milioni 35. Taifa lililopoteza watu wengi ni
Urusi walipokufa kati ya milioni 20-28, idadi kubwa wakiwa raia.

Takriban watu milioni 10 waliuawa na Wajerumani au walikufa kutokana na
kutendewa vibaya nje ya mapigano, kama vile milioni 6 za Wayahudi, wengine
Wapoland, Warusi, Wasinti, walemavu n.k.

Tokeo moja la vita kuu ya pili ni kuanzishwa kwa Umoja wa Mataifa. Uliundwa 1945
kama chombo cha kuzuia vita zijazo. Kutokana na historia hii mataifa yenye
nafasi za kudumu na kura ya veto katika Baraza la Usalama ndiyo mataifa washindi
wa vita kuu ya pili: Marekani, Uchina, Ufaransa, Uingereza na Urusi. Kutokana na
kura ya veto hawawezi kuondolewa bila kukubali wenyewe hata kama siku hizi
Ufaransa na Uingereza si tena nchi muhimu sana duniani.



https://sw.wikipedia.org/wiki/Urusi

Urusi imepakana na Norway, Ufini, Estonia, Latvia, Lithuania, Poland, Belarus,
Ukraine, Georgia, Azerbaijan, Kazakhstan, China, Mongolia na Korea ya Kaskazini.

Iko karibu vilevile na maeneo ya Marekani (jimbo la Alaska liko ng'ambo ya
mlango wa Bering) na Japani (kisiwa cha Hokkaido kiko ng'ambo ya mlango wa La
Pérouse.

Hadi mwaka 1991 Urusi ilikuwa kiini cha Umoja wa Kisovyeti na kuitwa Shirikisho
la Jamhuri ya Kisovyiet ya Kijamii ya Kirusi.

Urusi ilikuwa udikteta chini ya chama cha kikomunisti. Tangu 1990 imekuwa
demokrasia.

Eneo la Shirikisho la Kirusi linajumlisha sehemu kubwa ya kaskazini ya mabara ya
Ulaya na Asia. Umbali kati ya upande wa magharibi na upande wa mashariki kabisa
ni karibu kilomita 8,000.

Mkoa wa Kaliningrad haufuatani moja kwa moja na maeneo mengine ya Urusi:
umetengwa nayo kijiografia na Lithuania.

Mara nyingi Urusi hutazamwa kama sehemu mbili: Urusi wa Ulaya hadi milima ya
Ural na Siberia au Urusi wa Kiasia ambayo ni nchi pana kati ya Ural na Pasifiki.

Sehemu kubwa ya Urusi ni tambarare yenye vilima vidogo tu. Milima mirefu
inapatikana kusini na mashariki mwa Siberia.

Bahari mpakani urusi - Bahari Nyeusi, Bahari ya Azov, Bahari Nyeupe, Bahari ya
Barents, Bahari ya Kara, Bahari ya Laptev, Bahari ya Mashariki ya Siberia,
Bahari ya Chukchi, Bahari ya Bering, Bahari ya Ohotsk na Bahari ya Japani.

Jumla Urusi ina pwani ndefu sana zenye urefu wa kilomita 37,000 kwenye Bahari
Aktiki na Pasifiki, pia kwenye Bahari Baltiki, Bahari Nyeusi na Bahari ya Kaspi.

Visiwa vikubwa vya Urusi ni Novaya Zemlya na Kisiwa cha Wrangel kwenye Bahari
Aktiki na Sakhalin kwenye Pasifiki. Funguvisiwa muhimu ni Funguvisiwa ya Franz
Josef, Severnaya Zemlya, Visiwa vya Siberia Mpya katika Bahari aktiki, halafu
Kurili katika Pasifiki.

Maeneo makubwa ni uwanda, hasa uwanda wa Ulaya ya Mashariki na uwanda wa Siberia
ya Magharibi, halafu nyanda za chini za Siberia Kaskazini na Kolyma. Nyanda za
juu za Siberia ya Kati na Lena halafu safu za milima kwenye kaskazini-mashariki
na kwenye mpaka wa kusini.

Sehemu kubwa za Urusi huwa na vipindi vya majira tofauti sana; joto kubwa
inafuatana na baridi kali.

Tabianchi ya Urusi ni hasa ya kibara, kutokana na umbo la nchi na umbali wa
sehemu nyingi na bahari. Maeneo mengi yana umbali wa kilomita 400 na zaidi
kutoka ufukoni, na kitovu cha nchi kina umbali wa kilomita 3,840 kutoka bahari.

Zaidi ya hayo Urusi ina safu za milima mirefu hasa upande wa kusini na upande wa
mashariki ambazo zinazuia kufika kwa urahisi kutoka Bahari Hindi na Pasifiki
upepo wenye uwezo wa kupoza halijoto. Kinyume chake upepo kutoka Bahari Aktiki
unaweza kuingia bila vizuizi vya aina hii na kuleta baridi kali.

Theluji hufunika uso wa ardhi kati ya siku 40 hadi 200 kwa mwaka katika Urusi ya
magharibi, na siku 120 - 200 kila mwaka katika Siberia. Katika kaskazini karibu
na Aktiki iko ardhi yenye hali ya jalidi ya kudumu kwa kina cha mita mia kadhaa.
Halijoto ya wastani ya sehemu kubwa ya Siberia iko chini ya 0°C.

Sehemu kubwa za Urusi zina majira mawili tu ambayo ni majirajoto na majirabaridi
yenye jalidi. Vipindi vya kati ni vifupi sana. Hii inaathiri pia njia za
usafiri. Wakati wa majirabaridi, ambako maji yote kwenye mito na maziwa huwa
yameganda, barabara zinafunguliwa juu ya barafu ya mito mikubwa au kupitia
maziwa makubwa.

Wakati wa Januari halijoto ni −6°C huko Saint Petersburg, −27°C katika Siberia
ya magharibi na −43°C huko Yakutsk katika Siberia ya Kati. Wakati wa majirajoto
halijoto inapatikana kati ya wastani ya 4°C kwenye visiwa vya aktiki na wastani
ya 20°C katika kusini.

Ukali wa baridi una athari kubwa juu ya maisha yote, jinsi gani watu wanaweza
kufanya kazi, na kama kilimo kinawezekana au la. Majengo yanapaswa kuwa na tabia
za pekee hasa katika maeneo ya jalidi ya kudumu ambako ni lazima kuweka kila
jengo juu ya nguzo zinazofikia kina cha jalidi kwa sababu uso wa ardhi unakuwa
laini na matope wakati wa joto; mashine zinapaswa kutengenezwa kwa kutumia
feleji inayovumilia tofauti kubwa za jalidi na joto.

Miezi ya jalidi ni pia kipindi cha giza, kwa hiyo kuna mahitaji ya pekee ya
nishati na nguo.

Usimbishaji katika sehemu nyingi za Urusi si mkubwa kwa sababu maeneo mengi yako
mbali na pwani, hivyo hayapokei hewa yenye unyevunyevu kutoka bahari.

Sehemu zinazopokea mvua nyingi ziko karibu na pwani, kama Sochi kwenye Bahari
Nyeusi (mm 1500 kwa mwaka) na visiwa vya Kurili (mm 1000 - 1500, hasa theluji).
Pwani ya Baltiki inapokea mm 600, Moscow mm 525 kwa mwaka. Maeneo yaliyo karibu
na Kazakhstan hupokea mm 20 pekee kwa mwaka, na kwenye sehemu za pwani za Aktiki
ni mm 15 pekee.

Kwa jumla kuna mito elfu kadhaa. Mingi iko sehemu ya beseni ya utiririshaji ya
Bahari Aktiki ambako kuna watu wachache. Kwa hiyo sehemu kubwa ya maji haina
matumizi kwa manufaa ya binadamu. Kinyume chake maeneo ya Urusi ya kusini kwenye
vipindi vya joto na wakazi wengi yanaona vipindi vya uhaba wa maji kama vile
beseni za mto Don na mto Kuban.

Maziwa ya Urusi hushika takriban robo ya maji matamu yote duniani yasiyo barafu.

Ziwa kubwa ni Ziwa Baikal ambayo ni ziwa yenye maji mengi duniani. Maziwa
mengine ni pamoja na Ladoga na Onega ambayo ni kati ya maziwa makubwa zaidi ya
Ulaya.

Moscow ni mji mkuu wa kale uliyorudishiwa nafasi yake baada ya mapinduzi ya
kikomunisti ya mwaka 1918.

Sankt Peterburg ilikuwa mji mkuu kuanzia mwaka 1703 hadi 1918 kama makao makuu
ya tsar au kaisari wa Urusi. Miaka 1924-1989 ikaitwa Leningrad kwa heshima ya
Lenin, kiongozi wa mapinduzi.

Historia ya Urusi kama nchi ya pekee ilianza polepole pale ambako makabila ya
wasemaji wa Kislavoni cha Mashariki walipoanza kujenga maeneo yao kuanzia karne
ya 8 BK.

Waskandinavia waliunda dola la kwanza katika eneo la Kiev, wakalitawala kama
dola la Kislavoni. Wenyewe waliingia haraka katika lugha na utamaduni wa
wenyeji, lakini waliacha jina lao kwa sababu "Rus" kiasili ilikuwa jina la
Waskandinavia wale kutoka Uswidi ya leo.

Mwaka 988 Kiev ilipokea Ukristo wa Kiorthodoksi kutoka Bizanti. Tukio hilo
liliathiri moja kwa moja utamaduni na historia yote iliyofuata.

Dola la Kiev liliporomoka kutokana na mashambulio ya Wamongolia baada ya Jingis
Khan, na maeneo madogo zaidi yalijitokeza yaliyopaswa kukubali ubwana wa
Wamongolia.

Kubwa kati ya maeneo yale madogo ulikuwa utemi wa Moscow. Watemi wa Moscow
walichukua nafasi ya kwanza kuunganisha Waslavoni wa Mashariki dhidi ya
Wamongolia na kupanua utawala wao.

Baada ya anguko la Konstantinopoli mwaka 1453 watawala wa Moscow walipokea cheo
cha Kaisari wa Roma kilichoitwa "tsar" na kuwa cheo cha watawala wa Urusi hadi
mwaka 1917.

Mpaka karne ya 18 eneo la Moscow lilikuwa tayari kubwa likabadilika kuwa Milki
ya Kirusi iliyoendelea kupanuka katika Siberia na Asia ya Kati, ikawa kati ya
milki kubwa kabisa za historia ikienea kutoka Poland upande wa magharibi hadi
bahari ya Pasifiki upande wa mashariki.

Tsar Petro I (1689 - 1725) alitambua ya kwamba nchi yake ilikuwa nyuma upande wa
teknolojia na elimu kulingana na mataifa ya Ulaya. Alianzisha mabadiliko mengi
ya kuiga mfano wa Ulaya ya Magharibi akahamisha mji mkuu kutoka Moscow kwenda
mji mpya aliounda sehemu ya magharibi ya milki yake akauita Sankt Peterburg.

Tangu wakati wa Petro I nchi ilishiriki katika siasa ya Ulaya pamoja na vita
vingi vya huko.

Mwanzo wa karne ya 19 milki ikashambuliwa na Napoleon Bonaparte aliyeteka Moscow
lakini Warusi walifaulu kuwafukuza maadui kwa msaada wa baridi iliyoua askari
wengi wa Ufaransa.

Matsar wa Urusi waliendelea kutawala kwa kuwa na mamlaka zote bila kushirikisha
wananchi jinsi ilivyokuwa kawaida katika sehemu nyingine za Ulaya. Miji iliona
maendeleo ya viwanda na jamii ya kisasa, lakini sehemu kubwa ya wakulima
waliendelea kukaa chini ya utawala wa makabaila.

Katika sehemu ya pili ya karne ya 19 Urusi ulipanua utawala wake juu ya maneo
makubwa ya Asia ya Kati na milima Kaukasus ukashindana na Milki ya Osmani,
Uajemi na athira ya Uingereza katika Asia.

Mwanzoni mwa karne ya 20 Urusi ukaonekana tena kuwa nyuma ya nchi za magharibi
na sababu kuu ilikuwa nafasi kubwa ya serikali iliyojitahidi kusimamia
mabadiliko yote katika jamii na kuzuia mabadiliko yaliyoonekana magumu machoni
pa Tsar, pa makabaila na pa maaskofu wa Kanisa la Kiorthodoksi.

Mwaka 1904 upanuzi wa Urusi katika Asia uligongana na upanuzi wa Japan. Katika
vita dhidi ya Japani Urusi ulishindwa na tukio hili lilisababisha mapinduzi ya
Urusi ya 1905. Tsar Nikolas alipaswa kukubali uchaguzi wa bunge la duma kwa mara
ya kwanza. Hata hivyo haki za duma zilikuwa chache na mabadiliko yalitokea
polepole mno.

Urusi ulijiunga mwaka 1914 na vita kuu ya kwanza ya dunia ukisimama upande wa
Uingereza na Ufaransa dhidi ya Ujerumani na Austria-Hungaria. Vita havikuenda
vizuri, wananchi wakaona njaa na mapinduzi ya Februari 1917 yakamfukuza Tsar
aliyejiuzulu.

Vita vikaendelea na Wajerumani walizidi kusogea mbele. Serikali mpya ya bunge
ikapinduliwa katika mwezi wa Oktoba 1917 na mapinduzi ya Bolsheviki chini ya
kiongozi wao Vladimir Ilyich Lenin.

Huo ulikuwa mwanzo wa vita ya wenyewe kwa wenyewe. Wakomunisti chini ya Lenin
walishinda na kugeuza Urusi kuwa Umoja wa Kisoveti tangu mwaka 1922, wakitawala
kwa mfumo wa kiimla wa chama chao. Ili kurahisisha utawala wao Wakomunisti
waliamua kutawala Urusi wa awali kwa muundo wa shirikisho, wakaunda jamhuri
mbalimbali kufuatana na mataifa ndani ya eneo hilo kubwa.

Urusi lilikuwa sasa jina la jamhuri kubwa katika umoja huu nao ukaitwa
Shirikisho la Jamhuri ya Kisovyiet ya Kijamii ya Kirusi.

Kikatiba jamhuri hizo zote zilikuwa nchi huru lakini hali halisi zilitawaliwa
zote kutoka makao makuu ya chama cha kikomunisti huko Moscow. Katiba hiyo
ilipata umuhimu tangu 1989, wakati wa mwisho wa utawala wa Wakomunisti ambako
jamhuri zote zilitafuta uhuru wao zikaachana na Umoja.

Mji mkuu Sant Peterburg ulibadilishwa jina kuwa Leningrad na baadaye makao makuu
ya nchi yakahamishwa tena kwenda Moscow.

Kiongozi aliyemfuata Lenin mwaka 1924 alikuwa Josef Stalin aliyeweza kugeuza
utawala wa chama kuwa utawala wake mwenyewe akiongoza kwa jina la Katibu Mkuu wa
chama cha kikomunisti.

Mwaka 1939, mwanzoni mwa vita kuu ya pili ya dunia Stalin alipatana na Ujerumani
wa Adolf Hitler kugawa maeneo ya Poland na nchi za Baltiki kati yao lakini mwaka
1941 Hitler alishambulia pia Umoja wa Kisovyeti.

Warusi walipoteza askari milioni kadhaa, lakini waliweza kuwazuia Wajerumani
wasiteke Moscow na Leningrad. Kwa msaada wa Marekani Warusi waliweza kurudisha
jeshi la Ujerumani na kusogea magharibi. Umoja wa Kisovyeti ukawa kati ya nchi
washindi wa vita kuu ya pili ya dunia.

Tangu mwaka 1945 jeshi la Urusi lilikaa katika nchi zote za Ulaya ya Mashariki
hadi katikati ya Ulaya. Katika nchi hizo zote serikali za kikomunisti
zilianzishwa na kusimamiwa na ofisi kuu ya chama cha kikomunisti huko Moscow.

Urusi ulikuwa kiongozi wa nchi za kijamaa, ukishindana katika vita baridi dhidi
ya nchi za magharibi zilizoongozwa na Marekani. Athira ya Umoja wa Kisovyeti
ilipanuka hadi Afrika, Asia na Amerika ya Kati ambako nchi mbalimbali zilianza
kuiga mtindo wa kikomunisti.

Utawala wa kikomunisti uliendelea hadi mwaka 1990. Mwishoni matatizo ya uchumi
yalizidi kwa sababu mfumo wa uchumi ulioongozwa moja kwa moja na serikali kuu,
pamoja na utaratibu wa kiimla uliozuia wananchi kupinga siasa ya viongozi na
kuleta hoja tofauti, ulisababisha tena nchi kubaki nyuma.

Tangu mwaka 1990 jamhuri kadhaa za Umoja wa Kisovyeti ziliondoka katika umoja na
kutangaza uhuru wao ilhali serikali ilishindwa nguvu ya kuwazuia. Mwaka 1991
jamhuri wanachama za mwisho Urusi, Belarus na Ukraine ziliamua kumaliza Umoja wa
Kisovyeti.

Dmitry Medvedev alichaguliwa kuwa rais wa Urusi mwaka 2008 na mtangulizi wake
Vladimir Putin akawa waziri mkuu.

Kulingana na katiba ya nchi, Urusi ni shirikisho na jamhuri ambako rais ni mkuu
wa nchi na waziri mkuu ni kiongozi wa serikali.

Shirikisho la Urusi linafuata muundo wa demokrasia yenye mfumo wa vyama vingi.
Kuna serikali ya kiraisi yenye mikono mitatu:

Rais huchaguliwa kwa kura ya wananchi wote kwa kipindi cha miaka sita akiweza
kurudishwa mara moja madarakani; anaweza kugombea tena baada ya kupumzika
angalau kipindi kimoja.

Vyama vya kisiasa muhimu ni Urusi wa Umoja, Chama cha Kikomunisti cha Urusi,
Chama Huria cha Urusi na Urusi wa Haki.

Kulingana na katiba ya nchi kuna maeneo 85 yanayofanya shirikisho lake pamoja na
eneo la Krim na mji wa Sevastopol.

Maeneo ya shirikisho yanawakilishwa sawa katika bunge na kila moja linapewa
wawakilishi wawili. Lakini hali halisi yana viwango tofauti vya madaraka ya
kujitawala katika siasa ya ndani.

Maeneo yote ya Shirikisho yamepangwa katika kanda 9. Kila moja huwa na Mkuu wa
Kanda anayeteuliwa na rais na jukumu lake ni kusimamia na kuangalia kazi ya
serikali za maeneo.

Warusi asilia ni 81%, lakini kuna makabila mengine 160 katika shirikisho, ambayo
yanatumia lugha 100 hivi (angalia orodha ya lugha za Urusi).

Kufuatana na sensa ya mwaka 2002 kulikuwa na watu milioni 142.6 wasemaji wa
Kirusi, wakifuatwa na wasemaji wa Kitatari milioni 5.3 na Kiukraina milioni 1.8.

Lugha rasmi na ya kawaida ni Kirusi kwenye maeneo yote ya Shirikisho la Kirusi
lakini katiba ya nchi inatoa kibali kwa Jamhuri za shirikisho kujiamulia lugha
rasmi ya nyongeza kwa eneo lao pamoja na Kirusi.. Kuna pia "maeneo huru" ya
pekee yenye lugha zao pamoja na Kirusi.

Warusi wengi kabisa walikuwa wafuasi wa Ukristo wa Kiorthodoksi hadi mapinduzi
ya 1917/18. Katika mapokeo yao wenyewe ni Mtume Andrea aliyeleta mara ya kwanza
imani hiyo hadi Urusi..

Mnamo mwaka 988 mtemi wa Kiev Vladimir Mkuu alipokea ubatizo kutoka kwa mapadre
wa Kanisa la Bizanti uliofuatwa na ubatizo wa familia na wananchi wa Kiev).

Kanisa la Kiorthodoksi liliendelea kuwa dini rasmi katika milki za Kirusi hadi
mapinduzi ya 1917. Wakomunisti walioshika utawala mwaka ule walikataa dini zote
Urusi pamoja na Umoja wa Kisovyeti ilikuwa nchi ya kwanza iliyoamua kufuata
uatheisti kama itikadi kuu Serikali ya kikomunisti ilinyang'anya mali na majengo
ya Kanisa, magazeti yake yalishambulia mafundisho ya dini, uatheisti
ukafundishwa shuleni na waumini wakahangaishwa. Makanisa mengi yaligeuzwa kwa
matumizi ya ghala, ukumbi wa michezo na kadhalika au kubomolewa.

Mapadre, maaskofu na maimamu mara nyingi walikamatwa, kutupwa gerezani au
kutumwa kwenye makambi ya GULAG. Kati ya miaka 1922 hadi 1926 jumla ya maaskofu
28 na mapadre zaidi ya 1,200 waliuawa. Wengi sana zaidi walidhulumiwa.

Dini za awali ziliendelea chini ya ukomunisti lakini kwa matatizo makubwa.
Waumini waliweza kusali kwao nyumbani na katika makanisa na misikiti michache
iliyobaki. Wakati wa Vita Kuu ya Pili mateso yalipungua kidogo kwa sababu Joseph
Stalin alitaka kuwaunganisha wananchi wote chini ya uongozi wake katika juhudi
za vita.

Baada ya ukomunisti kuanguka mnamo 1990 jumuiya za kidini zimepata uhai mpya.
Wafuasi wa dini hawahesabiwi katika sensa, hivyo kuna makadirio tu. Mnamo Agosti
2012 kulikuwa na kadirio la asilimia 46.8 za Warusi kuwa Wakristo na asilimia 25
waliamini uwepo wa Mungu lakini bila kufuata dini yoyote. Makadirio mengine
yalitaja asilimia 76 za Warusi kuwa Wakristo au asilimia 65 .

Upande wa Wakristo, wengi wanakadiriwa kuwa Waorthodoksi (kati ya hao wengi
hawashiriki kwenye ibada za mara kwa mara) na wachache ni Wakatoliki na
Waprotestanti.

Uislamu ni dini yenye wafuasi wengi baada ya Kanisa la Kiorthodoksi. Ni dini kuu
kati ya watu wengi wa Kaukazi kama vile Wachecheni, Waingushi na Wacherkesi, pia
kati ya wasemaji wengi wa Lugha za Kiturki kama vile Watatari na Wabashkiris.
Kwa jumla kuna kadirio la kuwepo kwa milioni 9,400,000 Waislamu ambao ni sawa na
asilimia 6.5% ya wananchi wote. Walio wengi ni Wasunni, pamoja na wafuasi
wachache wa Shia na Ahmadiya. Sehemu kubwa wanajihesabu kuwa Waislamu bila
madhehebu.

Katika maeneo matatu kuna wafuasi wa Ubuddha ambayo ni Buryatia, Tuva na
Kalmykia.

Dini za jadi hufuatwa bado katika sehemu za Siberia na Mashariki ya Mbali kama
vile Yakutia na Chukotka.

Kwa jumla Waslavi mara nyingi ni Wakristo wa Kiorthodoksi, wasemaji wa lugha za
Kiturki ni zaidi Waislamu, na wenye lugha za Kimongolia mara nyingi hufuata
Ubuddha.

Kuhusu watu wasio na dini kuna makadirio kuwa kati ya 16% na 48% ya wananchi
wote.

Idadi ya watu wanaojihesabu kuwa Waatheisti ni asilimia 7 na idadi yao
imeendelea kupungua.



https://sw.wikipedia.org/wiki/Semantiki

Semantiki (hasa huitwa: Sarufi maana) ni taaluma ya isimu inayojishughulisha na
uchunguzi na uchambuzi wa maana za maneno au tungo katika lugha. Ni taaluma
inayochunguza na kuchambua maana ya hisia na vitu halisi kimaneno na matumizi ya
maneno kwa ujumla kisayansi.

Weledi wa semantiki kwa mtumiaji ndio humsaidia mtumizi wa lugha kuitumia kwa
ufaafu na kwa maadili ya mazingira husika.

Sayansi inayozungumzwa hapa ni ile ambapo lugha huchunguzwa na kuchambuliwa kwa
kuzingatia kanuni na taratibu maalumu zinazoihusu lugha husika. Hivyo basi
kitendo cha kufuata kanuni na taratibu katika uchunguzi na uchambuzi wa lugha ni
kigezo cha kisayansi.

Matawi ya isimu ni fonolojia, mofolojia, sintaksia na semantiki. Kwa mtazamo huo
wa jumla wa isimu, maana ya semantiki yaweza kujengwa katika muonekano ufuatao.
Semantiki ni tawi la isimu au taaluma ya isimu ambayo hufuata kanuni na taratibu
maalumu katika kuchunguza na kuchambua maana katika lugha. Maana hizo zaweza
kuwa katika maneno, vifungu au sentensi, pia maana zinazoshugulikiwa ni zote,
ziwe za wazi au zilizojificha.



https://sw.wikipedia.org/wiki/Kamusi_elezo

Kamusi elezo (pia: ensiklopedia) ni kitabu kinachojaribu kukusanya ujuzi wote wa
binadamu.

Siku hizi, Wikipedia ni kamusi elezo kubwa zaidi duniani. Zamani (kabla ya kuja
kwa Wikipedia) Encyclopedia Britannica ilikuwa kati ya kamusi elezo kubwa zaidi.

Katika historia zilikuwepo majaribio mbalimbali ya kukusanya ujuzi wote wa
dunia. Mfano bora wa kale ni kamusi ya Yongle kutoka China iliyotungwa na
wataalamu 2000 katika karne ya 14 na kuandikwa kwa mkono katika vitabu 1100.

Lakini kamusi elezo au ensiklopedia zimekuwa na athari kubwa sana tangu Johannes
Gutenberg na kupatikana kwa uchapaji wa vitabu ulioshusha kabisa bei ya vitabu
kwa watu wengi.

Ensiklopedia ya kwanza ya kisasa iliyokuwa na athira kubwa sana ilikuwa
"Encyclopédie ou Dictionnaire raisonné des sciences, des arts et des métiers"
iliyokusanywa na Denis Diderot pamoja na Jean Baptiste le Rond d’Alembert pamoja
na waandishi zaidi ya 130 katika karne ya 18 huko Ufaransa. Kamusi elezo hili
likawa kati ya vyanzo vya harakati ya Zama za Mwangaza.



https://sw.wikipedia.org/wiki/Hispania

Hispania ni nchi ya Ulaya ya kusini-magharibi. Imepakana na Ufaransa, Andorra,
Ureno na eneo la Kiingereza la Gibraltar.

Visiwa vya Baleari kwenye Mediteranea na Visiwa vya Kanari katika Atlantiki
pamoja na miji ya Afrika ya Kaskazini Ceuta na Melilla ni sehemu za Hispania.

Eneo la nchi ni 500,000 km² ambalo lina wakazi wenye idadi zaidi ya watu milioni
44.395.286 (2006).

Lugha rasmi ni Kihispania lakini majimbo 17 yamepewa mamlaka ya kujitawala
katika mambo mbalimbali pamoja na siasa ya kiutamaduni hivyo lugha za
Kikatalunya, Kivalencia, Kibaski na Kigalicia zimekuwa lugha rasmi za kijimbo
pamoja na Kihispania.

Mfalme Felipe VI amevaa taji mwaka 2014, akishika nafasi ya baba yake Juan
Carlos I, anayeheshimiwa sana kwa sababu aliongoza taifa katika mabadiliko ya
kutoka udikteta wa jenerali Francisco Franco kuelekea demokrasia. Hasa tendo la
mfalme la kuzuia mapinduzi wa kijeshi linakumbukwa sana.

Muundo wa serikali ni Ufalme wa Kikatiba, hivyo kisheria madaraka ya mfalme ni
madogo.

Utawala umo mikononi mwa serikali inayochaguliwa na bunge linaloitwa "Las Cortes
likichaguliwa kwa kura za kidemokrasia.

Wakazi wa kwanza waliojulikana kwa jina kuwa waliishi Hispania walikuwa Wakelti.

Katika karne za 1 KK Wafoinike walianzisha miji kwenye pwani na kuchimba madini
hasa shaba na fedha.

Waroma wa Kale walivamia na kutawala Hispania kwa karne kadhaa wakileta lugha
yao ya Kilatini kilichopata kuwa msingi wa lugha za kisasa za Hispania. Kibaski
pekee si lugha ya Kirumi.

Katika karne ya 5 makabila ya Kigermanik walivamia Dola la Roma pamoja na
Hispania. Kati yao Wavandali na Wavisigothi walitawala sehemu kubwa ya Hispania.

Tangu mwaka 711 jeshi la Waarabu Waislamu liliingia kutoka Afrika ya Kaskazini
na kutwaa sehemu kubwa ya Hispania hadi karibu milima ya Pirenei, lakini
watawala wa maeneo kadhaa katika kaskazini walijihami na kufaulu kudumisha uhuru
wao.

Katika kipindi cha vita cha karne nyingi Wakristo wa Kaskazini walifaulu
polepole kuwarudisha nyuma Waarabu hadi kusini kwa nchi.

Hatimaye mwaka 1492 mfalme Boabdil wa Granada, mji wa mwisho wa Waarabu,
alishindwa na mfalme Ferdinand II wa Aragon na malkia Isabella wa Kastilia.

Wiki chache kabla ya kushinda huko Granada wafalme wa Hispania walimkubalia
nahodha Kristoforo Kolumbus kutafuta njia ya kufika Bara Hindi kupitia
magharibi. Badala ya kufika India Kolumbus alifika kwenye visiwa vya Amerika ya
Kati.

Huo ulikuwa mwanzo wa upanuzi wa Hispania katika "Dunia Mpya" ya Amerika.
Wahispania walijenga dola kubwa la kikoloni na kutwaa karibu Amerika ya Kusini
yote pamoja na Amerika ya Kati na Mexiko hadi sehemu za kusini za Marekani ya
leo.

Katika miaka mia tatu iliyofuata Hispania ilitajirika sana kutokana na maliasili
ya Amerika.

Vita hivyo vilitokea mwaka 1898. Vilianza kwa shambulizi la Marekani tarehe 25
Aprili dhidi ya Puerto Rico vilivyokuwa koloni la Hispania na kuishia tarehe 12
Agosti 1898, jeshi la Hispania huko Manila (Ufilipino) liliposalimu amri.

Vita hivyo vilikuwa mwanzo wa Marekani kufuata siasa ya nje ya upanuzi hata
katika maeneo ya mbali. Kabla ya vita hivyo Marekani ilishughulika kupanua eneo
lake kwenye bara la Amerika ya Kaskazini dhidi ya wakazi asilia na dhidi ya
Mexiko.

Marekani ilitumia nafasi ya ghasia ya wenyeji wa Kuba dhidi ya utawala wa
kikoloni wa Hispania.

Baada ya mlipuko kwenye manowari ya Marekani USS Maine katika bandari ya Havana,
Marekani ilitangaza vita dhidi ya Hispania ingawa sababu ya mlipuko
haijajulikana hadi leo ilikuwa nini.

Hispania haikuweza kushindana na manowari na silaha za Marekani zilizokuwa
zimeendelea kiteknolojia.



https://sw.wikipedia.org/wiki/Uislamu

Uislamu (kwa Kiarabu: الإسلام al-islam) ni dini inayotokana na mafunzo ya Mtume
Muhammad.

Wafuasi wa imani hiyo huitwa "Waislamu" na wanakadiriwa kuwa milioni 1,400 hivi.
Hivyo ni dini ya pili duniani yenye wafuasi wengi baada ya Ukristo mwenye
wafuasi milioni 2,200.

Uislamu ni ile imani kuwa muumba ni mmoja tu kwa dhati na sifa zake. Nguzo
nyingine za imani zinajengwa juu ya imani ya Mungu mmoja wa kweli. Imani juu ya
maisha baada ya kifo, imani juu ya Malaika wa Mungu, vitabu vyake na kudra na
tafsiri ya vitendo ya imani hii ni Swalah, Zakah, Funga na Hija.

Imani katika Uislamu ni kumwamini MwenyeziMungu mmoja tu peke yake anayeitwa
Allah, ambaye hajazaa wala hajazaliwa na hafanani na yeyote yule. Kitabu
kitakatifu cha Waislam ni Qur'an ambayo ndio ilifunuliwa kwa Mtume Muhammad
kutoka kwa Mwenyezi Mungu mbinguni kupitia malaika Jibrili; ni kawaida kusema
Qurani "iliteremshwa" kwa Muhammad.

Pamoja na Qurani kuna mafundisho ya Sunna na Hadith ambayo ni maneno ya mtume
Muhammad (saw) na masimulizi juu ya matendo yake ambayo pengine hutazamiwa kama
mwongozo katika Uislamu.

Pamoja na amri mbalimbali kuna mfumo wa sheria za kidini zinazoitwa kwa jumla
"sharia"; inajumlisha maagizo kuhusu mambo mengi ya maisha ya kila siku, uchumi
na siasa.

Muhammad alizaliwa mnamo mwaka 570 BK kama mtoto wa mfanyabiashara mjini Maka
uliopo kwenye Bara Arabu.

Kufuatana na mapokeo ya Kiislamu malaika Jibril alimtokea alipokuwa na umri wa
miaka 40 yaani mnamo mwaka 610. Kutoka kwa malaika alipokea maneno ya Kurani na
ufunuo huu uliendelea hadi mwisho wa maisha yake.

Mtume alitangaza yale aliyosikia kwa wafuasi wake na maneno ya Kurani yalianza
kukusanywa tayari wakati wa maisha ya mtume. Baada ya kifo chake mwaka 632
khalifa wa tatu Uthman ibn Affan alikusanya ayah zote na kuziweka pamoja na kuwa
kitabu kamili na kwamba kitabu iko hakijabadilika tena na ni sawasawa na yale
aliyotangazwa mtume.

Ujumbe uliohubiriwa na Muhammad huko Maka ulipata wasikilizaji wachache, lakini
viongozi wengi wa Kikuraishi, waliokuwa kabila kubwa Maka, waliwaona kama hatari
kwa Maka na mwaka 622 Waislamu walipaswa kutoka Maka wakahamia Yathrib mji wa
jirani (Madina).

Uhamisho huu unaitwa hijra na tangu khalifa wa pili Umar ibn al-Khattab ni
chanzo cha kalenda ya Kiislamu.

Mjini Yathrib mtume aliendelea kuwa kiongozi wa kisiasa na wa kijeshi. Alifanya
mapatano na watu wa Yathrib iliyoitwa baadaye "madinat an-nabi"" ikajulikana kwa
kifupi kama Madina.

Kutoka Madina mtume alianza kushambulia misafara ya watu wa Maka akawashinda
mara kadhaa. Wakati huohuo aliwafukuza Wayahudi wa Yathrib. Hasa kwa vile
Waislam walipohama Makkah kwenda Madina, Makafiri waliwalazimisha kuziacha mali
zao zote huko, na kuondoka bila chochote isipokuwa nguo zao na mnyama wa
kumpanda. Wengine walinyang’anywa hata wanyama wao, na ikawabidi kutembea kwa
miguu mpaka Madina na wengine waliviziwa njiani na kuuliwa. (Soma vita vya Badr)

Uislamu unawafunza wafuasi wake mambo mengi yanayohusiana na maisha, ikiwa yale
yanayohusu ibada kama Swala, Zakat, Saumu na Hija; ambazo pamoja na kauli ya
Shahada ("Nakiri kwa moyo na kubaini kwa ulimi kwamba hakuna Mola apasaye
Kuabudiwa kwa haki ila Allah na Muhammad ni Mtume wake") huitwa nguzo za Uislamu
au yale yanayohusu maingiliano baina ya wanadamu, yakiwa maingiliano ya kijamii
kama ndoa na talaka na ujirani mwema, au ya kiuchumi kama biashara, au ya
kisiasa kama kawaida za kumchagua kiongozi wa dola, au ya uhusiano baina ya
mataifa mbali mbali ulimwenguni.

Uislamu unatazamwa kuwa mfumo kamili wa maisha ya binadamu, kiimani, kimaisha,
kisiasa, kijamii na kiuchumi.

Kwa hiyo, kila Muislamu anatakikana wakati anapofanya ibada yake afanye kwa
ajili ya Mola wake aliyemuumba akampa kila aina ya neema na kumtukuza kuliko
viumbe vingine vyovyote, kwa kumpa akili, fahamu na elimu.

Nguzo tano za Uislamu: Nguzo za Uislamu ni tano, na katika madhehebu ya Wasunni
wanafundishwa jinsi inavyoonyeshwa hapo chini.

Washia hawahesabu shahada kati ya nguzo tano wakiona shahada pamoja na imani ya
Kiislamu ni msingi kwa nguzo tano halafu wanaongeza kama nguzo ya tano .

Kuna mielekeo mikubwa miwili ndani ya Uislamu ambayo ni vikundi vya Wasunni
85-90% na Washia 10-15%.

Kundi kubwa ni Wasunni waliopata jina kutokana na Sunna ("kawaida") ya mtume;
takriban asilimia 85-90 ya Waislamu wote huhesabiwa humo. Kati yao kuna
madhehebu 4 ambao ni Hanafi, Maliki, Hanbali na Shafii. Tofauti katika
mafundisho si kubwa, zinahusu hasa sharia na fikh.

Kundi dogo zaidi ni Washia ambao wamegawanyika kati yao katika vikundi vingi.
Washia walijitenga na Wasunni baada ya makhalifa wanne wa kwanza kuhusu swali ni
nani anayefaa kuongoza Waislamu. Washia ni wale waliosisitiza sharti awe mtu
kutoka ukoo wa Muhammad kupitia binti yake Fatima. Vikundi vya Washia
vinatofautiana juu ya viongozi hawa. Jumuiya kubwa ya Washia ni Ithnashara walio
wengi huko Uajemi, Irak na Lebanoni.



https://sw.wikipedia.org/wiki/Mikoa_ya_Tanzania

Mikoa hiyo yote imegawanyika tena kwenye wilaya 169. Wilaya zimeganyika katika
kata kibao.

Wakati wa ukoloni wa Kijerumani eneo la Tanzania Bara (=Tanganyika) lilikuwa
pamoja na Rwanda na Burundi kama Afrika ya Mashariki ya Kijerumani. Mwaka 1913
eneo lote liligawiwa kwa mikoa 21 na maeneo matatu ya wawakilishi wakazi. Mikoa
19 ilikuwa chini ya wakuu wa mkoa wa kawaida yaani maafisa waraia Wajerumani
(jer. Bezirksleiter au Bezirkamtsmann) waliyemwakilisha gavana na mikoa miwili
ilikuwa chini ya mamlaka ya kijeshi yaani afisa wa jeshi la kikoloni la
schutztruppe.

Mikoa miwili ya Iringa na Mahenge ilikuwa "mikoa ya kijeshi" yaani chini ya
usimamizi ya maafisa wakuu wa jeshi la Schutztruppe.

Maeneo ya Bukoba (takriban sawa na Mkoa wa Kagera wa leo), Ruanda na Urundi
yaliendelea kutawaliwa na watawala wao wa kieneyeji wakiangaliwa na mwakilishi
mkazi wa Ujerumani aliyekuwa kama balozi, mshauri mkuu na msimamizi wa watawala
hao.

Tangu mwaka 1918/1919 eneo la Tanganyika lilikuwa eneo la kudhaminiwa kwa
Uingereza bila maeneo ya Rwanda (Ruanda) na Burundi (Urundi). Tanganyika
likigawiwa mwaka 1922 kuwa na mikoa ileile ilhali majina ya Kijerumani
yalibadilishwa kuwa majina ya kienyeji kama vile :

Arusha, Bagamoyo, Bukoba, Daressalam, Dodoma, Iringa (si tena mkoa wa kijeshi),
Kilwa, Kondoa-Irangi, Lindi, Mahenge (si tena mkoa wa kijeshi), Morogoro, Moshi,
Mwanza, Pangani, Rufiji, Rungwe, Songea, Tabora, Tanga, Ufipa (badala ya
Bismarckburg), Ujiji na Usambara (badala ya Wilhelmstal).

Katika miaka ijayo mfumo huu wa kiutawala ukabadilishwa. Mnamo mwaka 1948
Waingereza walikuwa na majimbo ("provinces") yafuatayo:



https://sw.wikipedia.org/wiki/Tarakilishi

Tarakilishi au Kompyuta ni mashine au chombo cha kielektroniki chenye uwezo wa
kupokea na kukusanya taarifa (data), na halafu kuzishughulikia kulingana na
kanuni za programu inayopewa. Inafuata hatua za mantiki katika kazi hii. Hapo
hutoa matokeo ya kazi hiyo na namna ilivyoendeshwa, pamoja na kutoa matokeo ya
kitu kilichofanyika, yaani kinachoonekana (Information) kwa haraka.

Kompyuta inafanya kazi kwa wepesi wa hali ya juu kiasi kwamba unaweza kutafuta
kitu kwa muda wa sekunde chache tu, kitu ambacho kama utakitafuta kupitia chombo
kingine unaweza kuchukua wakati mrefu mpaka kukipata, na pengine usikipate, kwa
mfano unaweza kufanya hesabu ngumu kwa muda mchache kuliko kutumia akili yako.

Pia unaweza kutafuta somo lolote kupitia intaneti kwa kutumia muda mfupi
kulipata somo hilo kuliko ungetumia marejeo ya vitabu vya kuchapishwa.

Kompyuta inafanya kazi kwa ubora zaidi bila kuonyesha udhaifu na makosa ya aina
yoyote, na kama itabainika ya kwamba kuna makosa yametendeka kwenye kazi yako,
kompyuta kabla ya kuendelea kufanya kazi inakuonyesha kwamba upo katika makosa
na kukutaka mara moja kurekebisha makosa hayo kwa kukuletea tangazo lenye sehemu
kadhaa za kuchagua, ama kuendelea na kazi yako kama ilivyo au kuifanyia
marekebisho. Kwa mfano unapotaka kufuta kitu kutoka kwenye kompyuta, kompyuta
kabla ya kutekeleza amri hiyo inakuletea tangazo na kukuuliza ya kwamba, ni
kweli una uhakika wa kutaka kufuta kitu hicho au umefanya hivyo bila kukusudia?

Pia kompyuta inazingatiwa ni mwalimu au muelekezaji, kwani inakuelekeza jinsi
gani unaweza kufanya kazi yako kwa ukamilifu. Pia ndani ya kompyuta kuna kitu
kinachoitwa kisaidizi (help) ambacho kinatumika kwa ajili ya kufanya utafiti wa
kitu fulani ili kufahamu matumizi na njia zake.

Kutokana na maendeleo, elimu ya teknolojia imeweza kurahisisha kazi nyingi
ambazo tulikuwa tunazifanya kupitia vyombo mbalimbali. Kila chombo kilikuwa na
kazi yake maalumu, tofauti na kompyuta ambapo mtu anaweza kuanzisha au
kutengeneza kitu na wakati huohuo anaweza kukionyesha kwa kutumia kompyuta
yenyewe, yaani kuonyesha ufanisi na sura nzuri ya kitu kilichofanyika.

Ni ibara ya taarifa au maelezo, na inaweza kuonekana katika sura ya maandishi,
michoro, picha, namba, alama, nembo, sauti au lugha ya maandishi, au sauti
pamoja na picha.

Kimsingi tarakilishi ni kifaa chochote kinachomsaidia binadamu kufanya hesabu.
Zipo tarakilishi za aina mbili: za kianalojia (za umakanika) na za kidijiti (za
elektroniki). Za kwanza hazitumii umeme, na ndizo ambazo zilianza kabla ya
tarakilishi za kidijiti (zinazotumia umeme).

Inahifadhiwa katika chumba chenye mfumo poza maalum ambao unaunganisha
uyoyozwaji hewa na kimiminiko poza.

Tarakilishikuu za miaka ya 1970 zilitumia prosesa (chakataji) chache. Katika
miaka ya 1990, zikatokea mashine zitumiazo maelfu ya prosesa. Hadi mwishoni mwa
karne ya 20 Tarakilishikuu zitumiazo makumi elfu ya prosesa zikawa ni kawaida.
Tarakilishi za karne ya 21 zinaweza kutumia prosesa zaidi ya 100,000 (baadhi
zikitumia vizio vyenye kuonesha kwa picha) zikiunganishwa na miungo kasi.

Hadi Juni 2013, Tarakilishikuu iitwayo Tianhe-2 ya Uchina, ndiyo yenye kasi
kubwa zaidi duniani kwa 33.86 petaFLOPS (FLoating Point Operations Per Second).

Tarakilishikuu iitwayo Blue Gene/P iliyopo Maabara ya Kitaifa ya Argone
inaendesha zaidi ya prosesa 250,000, ikitumia uyoyozwaji hewa wa kawaida wa
kituo cha data, ina makundi 72 ya makabati yanayounganishwa na mtandao nuru wa
kasi kubwa.

Mifumo ya Tarakilishi zitumiazo jumla kubwa ya prosesa kwa kawaida zinatumia
moja ya njia mbili: Njia mojawapo (kwa mfano, kwenye ukokotozi msambao) idadi
kubwa ya Tarakilishi peke (kwa mfano, Tarakilishi mpakato [laptop]) zinasambazwa
kwenye mtandao (kwa mfano, intaneti) na kutenga kiasi au muda wote kutatua
tatizo fulani kwa pamoja; kila Tarakilishi inapokea na kukamilisha kazi nyingi
ndogo ndogo, na kutoa ripoti ya matokeo kwa Tarakilishikuu ambayo inaunganisha
matokeo ya kazi kutoka Tarakilishi zote kuwa utatuzi wa jumla.

Katika njia nyingine, idadi kubwa ya prosesa zilizoteuliwa zinawekwa kwa ujirani
mkubwa kabisa (kwa mfano, kwenye Konga tarakilishi); hii inaokoa muda mwingi
kuhamisha data kuzunguka pande zote na inafanya urahisi kwa prosesa kufanya kazi
pamoja (kuliko katika kazi zilizotenganishwa), kwa mfano katika usanifumuundo
Wavu na Hayipakyubu.

Matumizi ya prosesa zenye-kokwa-nyingi ikiunganishwa na
uwekaji-chini-ya-makao-makuu ni mwelekeo unaoibuka; mtu anaweza kufikiria hiki
kitu kama konga dogo (prosesa zenye-kokwa-nyingi katika smatifoni, tableti,
tarakilishi mpakato na kadhalika) ambalo kwa pamoja linategemea na kuchangia
kwenye kundi.

Tarakilishikuu inachukua nafasi muhimu katika sayansi ya mkokotoo, na zinatumika
kwa mapana kwenye kazi makini za mkokotoo katika nyanja mbalimbali, ikiwa ni
pamoja na makanika ya kwanta, utabiri wa hali ya hewa, tafiti za tabia nchi,
chunguzi za mafuta na gesi, fanyizo za molekuli (ukokotozi wa maumbile na tabia
za michanganyiko ya kemikali, makromolekuli za biolojia, polima, na fuwele), na
uigaji wa Asili (kama vile uigaji wa nyakati za mwanzo za ulimwengu,
erodainamiki za ndege na vyombo vya anga, ulipuaji wa silaha za nyuklia, na
mchanganyiko wa nyuklia).

Pote pote katika historia ya Tarakilishikuu, zimekuwa muhimu katika nyanja ya
kukabili Elimu ya mficho.

Kwa ujumla Tarakilishikuu imelenga katika upeo wa ukokotozi uwezo kuliko
ukokotozi ujazo.

Kwa kupingana na hili, ukokotozi ujazo moja kwa moja unafikirika kutumia nguvu
ya Tarakilishi yenye athari madhubuti za gharama kwa ajili ya kutatua kiwango
kidogo cha matatizo makubwa au kiwango kikubwa cha matatizo madogomadogo. Kwa
mfano, maombi ya watumiaji wengi kwenye databezi au nywila. Miundo ya mashine
zitumikazo kusaidia watumiaji wengi kama utaratibu wa kazi za kila siku zinaweza
kuwa na ukubwa mwingi lakini hazifikiriwi moja kwa moja kama Tarakilishikuu,
ikichukuliwa kwamba hazitatui tatizo moja kubwa na gumu sana.

Kwa ujumla, kasi za Tarakilishikuu zinapimwa na kuwekwa alama teule kwa FLOPS
(Floating Point Operations Per Second), na si kwa mbadala wa MIPS; ni kwamba,
hii ni “Instructions per second” kama inavyohusika na Tarakilishi za
madhumuni-ya-jumla. Vipimo hivi kwa kawaida vinatumika kwa pamoja na viambishi
awali vya SI kama vile Tera-, ikiunganishwa katika kifupisho “TFLOPS” (1012
FLOPS, inatamkwa teraflops), au peta-, ikiunganishwa kwenye kifupisho “PFLOPS”
(1015 FLOPS, inatamkwa petaflops). Kwa “Kipimopeta” Tarakilishikuu zinaweza
kuchakata kwadrilioni moja (milioni kwa kipawa cha nne (Uingereza) au milioni
kwa kipawa cha tano (Marekani)) (1015) (1000 trilioni) FLOPS. “Kipimoexa” ni
kuwa ukokotozi tendaji upo kwenye nafasi ya exaflops. Exaflop ni kwintilioni
moja (1018) FLOPS (teraflops milioni moja).

Si namba moja inayoweza kutoa picha ya utendaji mzima wa mifumo ya Tarakilishi,
hata hivyo lengo la alama teule ya Linpark ni kukadiria ni kwa kasi ipi
Tarakilishi inaweza kutatua matatizo ya namba na hii inatumika kwa mapana zaidi
katika tasinia. Vipimo vya FLOPS ni eidha vimedondolewa kulingana na nadharia ya
utendaji wa kiwango mbadiliko cha prosesa (kizalishwacho kutoka ainisho la
mtengenezaji wa prosesa na kuonyeshwa kama “Rpeak” katika orodha ya TOP500)
ambacho kiujumla hakipatikani wakati wa kufanya kazi halisi, au uelewa
patikanifu, uzalishwao kutokana na alama teule za LINPARK na kuonyeshwa kama
“Rmax” katika orodha ya TOP500. Alama teule za LINPARK hasa hasa zinatekeleza
changanuzi za LU ya solo kubwa. Utendaji wa LINPARK unatoa ishara kiasi ya
utendaji kwa baadhi ya matatizo ya dunia halisi, lakini si lazima ifananie na
masharti ya utendaji kazi ya Tarakilishikuu nyingi nyinginezo, ambapo kwa mfano
zinaweza kuhitaji zaidi kiwango kikubwa cha uwezo wa vizio vya kutunzia
kumbukumbu, au zinaweza kuhitaji utendaji bora wa ukokotozi wa namba kamili, au
zinaweza kutaka utendaji wa juu wa mifumo ya I/O ili kupata viwango vya juu vya
utendaji.

Tangu mwaka 1993, Tarakilishikuu zenye kasi kubwa zimekuwa zikiwekewa safu
katika orodha iitwayo TOP500.

Orodha hii inaonyesha Tarakilishikuu yenye kasi iliyopo katika muda wowote
unaotakiwa.

Orodha ya TOP500 inaonyesha Tarakilishikuu yenye kasi iliyopo ni ile ambayo nchi
nyingi duniani kote zinashiriki kuitumia.

Mradi wa TOP500 unaweka safu na maelezo ya mifumo ya Tarakilishi 500 zenye nguvu
zaidi duniani.

Mradi ulianzishwa mwaka 1993 na unachapisha orodha iliyokuwa ya kisasa ya
Tarakilishikuu mara mbili kwa mwaka.

Orodha ya kwanza ya kisasa mara zote inatukia na Mkutano wa Kimataifa wa
Ukokotozimkuu mwezi Juni. Na ya pili huwakilishwa mwezi Novemba katika Mkutano
wa Ukokotozimkuu wa ACM/IEEE. Mradi huu umelenga kutoa msingi wa kutumainiwa wa
ufuatiliaji na ugunduaji mielekeo ya ukokotozi wa kasi ya juu na kuweka safu
katika misingi ya HPL. Ni utekelezaji unaowezekanika wa utendaji wa hali ya juu
wa alama teule ya LINPARK ulioandikwa kwenye fortran ya Tarakilishi za
distributed-memory.

Orodha ya TOP500 inakusanywa na Jack Dongara wa Chuo kikuu cha Tennessee,
knoxville, Erich Strohmaier na Horst Simon wa Maabara ya Kitaifa ya
NERSC/Lawrence Berkeley (na, kutoka 1993 mpaka kifo chake mwaka 2014, Hans Meuer
wa Chuo kikuu cha Mannheim, Ujerumani.)

Ifuatayo ni orodha ya hivi karibuni ya Tarakilishi ambayo inapatikana juu kabisa
ya orodha ya TOP500, na “kasi ya juu” inapatikana kama makadirio ya “Rmax”

Historia ya ukokotozi mkubwa sana inarudi nyuma hadi miaka ya 1960 wakati
mfululizo wa tarakilishi katika Control Data Corporation (CDC) ulibuniwa na
Seymour Cray kutumia ubunifu vumbuzi na usambamba ili kufanikisha kufikia kilele
cha ukokotoaji bora.

Tarakilishi CDC6600 iliyoachiwa mwaka 1964 inafikirika kuwa ndiyo Tarakilishikuu
ya kwanza.

Cray alihama CDC mwaka 1972 na kwenda kuunda kampuni yake. Miaka minne baadaye,
aliwasilisha Tarakilishi iitwayo Cray-1 iliyokua na kasi ya 80MHz mwaka 1976, na
ikawa moja ya Tarakilishikuu yenye mafanikio sana katika historia ya
Tarakilishi.

Tarakilishi Cray-2 iliachiwa mwaka 1985 ambayo ilikua ni tarakilishi ya prosesa
8 yenye kutumia kimiminiko poza na mfumo poza wa maji yanayosukumwa kwa nguvu ya
shinikizo kupoza vihunzi huru vyake wakati ikitumika.

Cray-2 ilifanya kazi kwa kasi ya 1.9gigaflops ikawa Tarakilishi yenye kasi kubwa
duniani hadi mwaka 1990.

Wakati tarakilishikuu za miaka ya 1980 zikitumia prosesa chache tu, miaka ya
1990, mashine zilizotumia maelfu ya prosesa zikaanza kuonekana kote Marekani na
Japani, na kuweka rekodi mpya za utendaji wa mkokotoo.

Tarakilishikuu iitwayo Numerical Wind Tunnel kutoka kampuni ya Fujitsu ilitumia
prosesa za Vekta 166 na kujiweka nafasi ya juu mwaka 1994 kwa kasi ya juu ya
1.7gigaflops kwa prosesa.

Intel Paragon inawezekana ilikuwa na prosesa za Intel i860 kuanzia 1000 hadi
4000 katika umbo mbalimbali, na kutambulika kuwa ndiyo na kasi zaidi duniani
mwaka 1993. Paragon ilikuwa ni mashine ya MIMD ambayo inaunganisha prosesa
kupitia wavu wa vimbe mbili wenye kasi kubwa, ulioruhusu kazi zifanyike katika
chomozo tofauti, kwa kuwasiliana kupitia Kipengee cha Upitishaji Jumbe.

SR2201 ilipata utendaji wa juu wa 600 megaflops mwaka 1996 kwa kutumia prosesa
2048 zilizounganishwa kupitia mtandao wa mwamba wa vimbe tatu wenye kasi.

Tarakilishikuu hasa inatumia kiwango kikubwa cha nguvu ya umeme, na takribani
kiwango chote hiki kinageuzwa kuwa joto, inahitaji upoozaji. Kwa mfano Tianhe-1A
inatumia megawati 4.04 za umeme.

Gharama za kuwasha na kupoza mashine zinaweza kuwa kubwa, kwa mfano megawati 4,
katika bei ya dola 0.10 kwa kilowati, ni jumla ya dola 400 kwa saa au dola
milioni 3.5 kwa mwaka.

Mbinu za udhibiti joto ni suala kubwa kwenye vifaa vya elektroniki vyenye sehemu
nyingi, na linaathiri mifumo ya Tarakilishi yenye nguvu sana kwa namna
tofautitofauti. Nguvu ya Mpango wa Joto na Mtapanyo wa Nguvu ya CPU vilitoa kwa
ukokotozi-mkubwasana kuzipita zile mbinu za kizamani za upoozeshaji Tarakilishi.

Uwekaji wa maelfu ya prosesa pamoja bila kuzuilika unazalisha kiwango kikubwa
cha msongamano wa joto ambao unatakiwa ushughulikiwe. Cray-2 ilipoozwa kwa
kimiminiko poza na mfumo poza wa maji yanayosukumwa kwa nguvu ya shinikizo
kupoza vihunzi huru vyake wakati ikitumika. Hata hivyo njia hii ya upoozeshaji
kwa kutumia kimiminiko haikua sahihi kiutendaji kwa mifumo ya kabati-nyingi
zitumiazo prosesa zisizo-kwenye-rafu, na katika System X, mfumo maalum wa
upoozeshaji unaohusisha uyoyozwaji hewa na kimiminiko poza ulianzishwa kwa
mwungano na kampuni ya Liebert.

Katika mfumo wa Blue Gene, IBM kwa makusudi kabisa walitumia prosesa za nguvu ya
chini ili kushughulikia msongamano wa joto. Kwa upande mwingine, Power775 kutoka
IBM, iliyoachiwa mwaka 2011, ina elementi zilizowekwa karibu sana ambazo
zinahitaji upoozeshaji wa kutumia maji. Mfumo wa Aquasar kutoka IBM kwa upande
mwingine unatumia upoozeshaji wa kutumia maji moto ili kufanikisha ufanisi wa
nishati. Maji yanatumiwa pia kupasha majengo.

Ufanisi wa nishati wa mifumo ya tarakilishi kwa jumla unapimwa kimbadala na
“FLOPS kugawanya kwa wati”. Mwaka 2008, Roadrunner kutoka IBM ilifanya kazi kwa
376 MFLOPS/wati. Mwezi Novemba mwaka 2010, Blue Gene/Q ilifikia 1684
MFLOPS/wati. Mwezi Juni wa 2011, sehemu 2 za juu kwenye orodha ya Green500
zilishikwa na mashine za Blue Gene, za New York (kila moja ikifikia 2097
MFLOPS/wati), ambapo konga DEGIMA ya Nagasaki ikichukua nafasi ya tatu ikiwa na
1375 MFLOPS/wati.

Tarakilishi Blue Gene/P ya IBM imekua ikitumika kuigiza seli neva bandia katika
ulinganifu wa makadirio ya asilimia moja ya tabaka la nje ya ubongo wa binadamu.

Utabiri wa hali ya hewa wa kisasa pia unategemea tarakilishikuu. Idara ya Taifa
ya Usimamiaji masuala ya Bahari na Hewa inatumia tarakilishikuu kuchakacha mamia
ya mamilioni ya chunguzi kusaidia kufanya tabiri za hali ya hewa ziwe sahihi
zaidi.

Mwaka 2011, changamoto na magumu katika kusukuma mgubiko wa matumizi ya
tarakilishikuu viliwekewa msisitizo na kampuni ya IBM kutelekeza mradi wake wa
tarakilishi Blue Waters ya kipimopeta.

Kulingana na kasi ya sasa ya maendeleo, wataalamu wa tasnia wanakadiria kwamba
kufikia mwaka 2018 tarakilishikuu zitafikia exaflops 1 (1021) (FLOPS kwintilioni
moja). Wachina wameanza mipango wawe na tarakilishikuu ya exaflop 1 inayofanya
kazi kufikia mwaka 2018 kwa kutumia usanifumuundo wa prosesa yenye kokwa nyingi
za Intel MIC, ambayo ni itikio la kampuni ya Intel kwa mifumo ya GPU, SGI
wamepanga kupata ongezeko la mara 500 katika utendaji kufikia 2018, ili waweze
kupata exaflop moja. Sampuli za visilikoni vya MIC vyenye kokwa 32 ambavyo
vinaunganisha vizio vya mchakato vekta na CPU ya kawaida zimekuwa zikipatikana.
Serikali ya India pia imeanzisha lengo kwa tarakilishikuu kuwa na mfiko wa
exaflop, ambalo wanatarajia kulifikia mwaka 2017.

Erik P. Benedictis wa maabara za taifa za Sandia ametoa nadharia kwamba
tarakilishi ya zettaflop (1021) (FLOPS sextilioni moja) inahitajika ili
kufanikisha ufanyizaji hali ya hewa kamili, ambayo inaweza kujumuisha mzunguko
wa muda wa wiki mbili kiusahihi. Mifumo kama hii pengine inaweza kutengenezwa
kwenye miaka ya 2030.

--Sehemu hii inaweza kuwa na maelezo ya kiufundi zaidi na maneno mengine kukosa
tafsiri ya Kiswahili kwa wasomaji wengi kuelewa. Tafadhali saidia kuboresha
sehemu hii iweze kueleweka zaidi kwa wasomaji wa kawaida kwa kutoa tafsiri ya
maneno yaliyotumika humu, au kutoa maelezo mepesi bila kuondoa maana halisi.--
Tarakilishi kiunzikuu ni tarakilishi ambazo kimsingi zinatumiwa na kampuni na
mashirika ya serikali kwa matumizi makinifu, kuchakata data nyingi kama vile
sensa, takwimu za viwanda na biashara, upangaji rasilimali za kazi, na
uchakatuaji amali.

Mtajo huu kwa asili unanena kuhusu makabati makubwa yanayotunza Bongo kuu na
Kizio kikuu cha kumbukumbu kwa tarakilishi za awali.

Baadaye, msemo huu ukatumika kubainisha mitambo yenye nguvu ya kibiashara dhidi
ya ile yenye nguvu ndogo. Miundo mikubwa ya nyingi ya Mifumo ya Tarakilishi
ilianzishwa miaka ya 1960, lakini ikaendelea kukua.

Miundo ya tarakilishi kiunzikuu ya kisasa kwa jumla inatafsiriwa kwa kasi ya
mkokotoo kazi-moja (hasa inatafsiriwa kama kiasi cha MIPS au FLOPS katika suala
la hesabu za kiwango mbadiliko), na zaidi kwa

Uthabiti wao na kutegemeka vinawezesha hii mitambo kufanya kazi bila kukatizwa
kwa vipindi virefu.

Uboreshaji wa programu kawaida unahitaji utengenezaji wa mfumo endeshi au sehemu
zake, na hizi si vivuruga pale tu unapotumia vifaa vya kutengeneza hali ya kweli
ambayo si bayana kama vile mfumo endeshi uitwao z/OS na mfumo endeshi uitwayo
Parallel Sysplex zote za IBM, au Unisys ya XPCL, ambayo inahimili ushirikishaji
wa kazi kubwa hivi kwamba mfumo mmoja unaweza kuchukua kazi za mwingine wakati
unapokuwa unajiweka sawa.

Tarakilishi kiunzikuu zinatafsiriwa kwa upatikanaji mkubwa, moja ya sababu kubwa
ya maisha marefu, wakati ambapo zenyewe hasa zinatumika katika matumizi ambayo
zikiacha kutumika itakuwa gharama na ni janga kubwa. Huu msemo tegemezi,
patikanivu, na inayohudumika (reliability, availability and serviceability =
RAS) unatafsiri tabia za tarakilishi kiunzikuu.

Mipango na utekelezaji stahiki unahitajika ili kutumia hivi vitu, na kama
utekelezaji hautakuwa sawa, unaweza kutumika kuzuia faida zipatikanazo. Kwa
nyongeza, tarakilishi kiunzikuu zipo salama zaidi kuliko aina nyingine za
tarakilishi: dhaifu za kanzi data za NIST National Institute of Standards and
Technology, US-CERT, inawekea kima tarakilishi kiunzikuu za desturi kama vile
Zseries za IBM, Unisys Dorado na Unisys Libra kama miongoni mwa zile ambazo zipo
salama zaidi zikiwa na madhaifu machache madogomadogo zikilinganishwa na maelfu
ya Vyeneo (Windows), Linux na Unix.

Mwishoni mwa miaka ya 1950, tarakilishi kiunzikuu nyingi zilikuwa hazina
kipengee ingiliano kamilifu. Zilikubali kundi la panchi kadi, mikanda ya
karatasi, au mikanda ya sumaku kuhamisha data na programu. Zilifanya kazi katika
mtindo wa bechi kuhimili shughuli za nyuma ya ofisi kama vile tozo za wateja, na
vituo ingiliano vinavyohimiliwa takribani maalum kwa matumizi zaidi kuliko
uendelezaji wa programu. Vifaa kama Mashine chapa na Teleprinta vilikuwa pia
viweko amrisho vya kawaida kwa waendeshaji mifumo mpaka miaka ya 1970, ingawaje
kwa kiasi kikubwa vilipandikiziwa vibao mbonyezo na vifaa onyeshi.

Mwanzoni mwa miaka ya 1970, tarakilishi kiunzikuu nyingi zilipata kipengee
muingiliano cha watumiaji na kufanya kazi kama tarakilishi inayotoa huduma kwa
tarakilishi nyingine ndogo zilizoungwa nayo, zikihimili mamia ya watumiaji
wakati huohuo pamoja na mchakatuo wa bechi. Watumiaji walipata fursa ya kuingia
kwa kutumia vituo maalumu, au, baadaye, kwa kutumia tarakilishi binafsi
zilizozatitiwa na programu igizaji vituo.

Kufikia miaka ya 1980, tarakilishi kiunzikuu nyingi zilihimili vituo vyenye hali
ya upicha, na vituo igizaji, lakini si kipengee cha upicha cha watumiaji.

Mpango huu wa ukokotozi wa mtumiaji wa mwisho ulifikia mwelekeo tawala wa hali
ya kupitwa na wakati miaka ya 1990 kutokana na ujio wa tarakilishi binafsi
zilizokuwa na GUI.

Baada ya mwaka 2000, tarakilishi kiunzikuu nyingi za kisasa kwa kiasi au kabisa
polepole zinaondoa ingio maarufu la vituo kwa watumiaji wa mwisho kufadhili
kipengee cha watumiaji cha mtindo wa webu.

Kihistoria, tarakilishi kiunzikuu zilipata sehemu ya jina lake sababu ya ukubwa
wake wa msingi, na kwa sababu ya mahitaji muhimu ya upashaji joto, upitishaji
hewa safi, na uyoyozaji hewa (HVAC), na nguvu ya umeme; kimsingi imejiweka kama
“mfumo mkuu” wa muundo msingi uliokusudiwa.

Mahitaji ya sanifu za muundo msingi wa juu kwa haraka sana yalipungua kati kati
ya miaka ya 1990, kwa sanifu za tarakilishi kiunzikuu zenye CMOS kuchukua nafasi
ya teknolojia ya zamani ya bipolar. IBM ilidai kwamba tarakilishi kiunzikuu zake
mpya zinaweza kupunguza gharama ya nishati kwa ajili ya nguvu na upoozeshaji kwa
vituo vya data, na pia zinaweza kupunguza mahitaji ya nafasi halisi
zikilinganishwa na server farms.

Tarakilishi kiunzikuu za kisasa zinaweza kutumia namna nyingi tofauti za mifumo
tendaji kwa pamoja. Hii mbinu ya mitambo ya kweli lakini si bayana inawezesha
vitumika kutumika kama vile vipo kwenye taralikishi asili dhahiri. Katika dhima
hii, kiunzikuu moja inaweza kuchukua nafasi ya huduma za vifaa tendaji vya hali
ya juu na kuwa seva za kawaida.

Tarakilishi iunzikuu zinaweza kuongeza au kufanyia mbadiliko moto uwezo wa mfumo
bila kuvuruga utendaji wa mfumo, kwa udhahiri na uchembe wa viwango vya kisasa
ambavyo si kawaida kupatikana kwenye tatuzi nyingi za seva. Tarakilishi
viunzikuu za kisasa zikitambulisha IBM zSeries, seva za System z9 na System z10,
zinatoa viwango viwili vya kweli isiyo bayana; migawanyo mantiki (LIPARs,
kupitia nyenzo PR/SM) na mitambo isiyo bayana (kupitia mfumo tendaji Z/VM).

Wateja wengi wa Viunzikuu wanatumia mashine mbili, moja katika vituo data vyao
vya msingi, na moja katika vituo data vya kutunzia nakili za kumbukumbu – kwa
utendaji mzima, utendaji kiasi, au inayosubiria – kama ikitokea balaa
itakayoathiri mjengo wa kwanza, jaribio, maendeleo, mafunzo, na kazi za
uzalishaji wa vitumika na kanzidata zinazoweza kutumika kwenye mashine moja,
isipokuwa kwa mahitaji makubwa sana ambapo uwezo wa mashine moja unaweza ukawa
na mpaka.

Uwekaji kama huu wa Viunzikuu mbili unaweza kusaidia huduma za kibiashara
endelevu, ukizuia kwa pamoja uhaba uliopangwa na ambao haukupangwa. Kiutendaji
wateja wengi wanatumia Viunzikuu nyingi zilizounganishwa eidha kwa Sysplex
sambamba na kushirikiana na DASD (katika mtazamo wa IBM), au kwa kushirikiana
vihifadhi data vilivyo mbali kieneo vitolewavyo na EMC au Hitachi.

Viunzikuu zimeundwa kushughulika na wingi mkubwa wa input na output (I/O), na
kutia mkazo mchakato wa kazi. Tangu mwishoni mwa miaka ya 1950, miundo ya
Viunzikuu iliwekewa vifaa saidizi (vilivyoitwa mikanda au vichakata vya
kiungoni) ambavyo vilisimamia vifaa vya I/O, vikiiacha huru CPU ihusike tu na
vitunza kumbukumbu vyenye kasi kubwa.

Ni kawaida kwenye maduka ya Kiunzikuu kuhusika na kanzidata kubwa na mafaili.
Mafaili yenye ukubwa wa Gigabyte mpaka terabyte si yasiyo ya kawaida.
Ikilinganishwa na tarakilishi binafsi (PC), kwa kawaida Viunzikuu zina mara mia
kwa maelfu ya vitunza data vitumikavyo, na vinaweza kufikiwa kwa kasi. Familia
nyingine za seva pia zinapunguza kazi za I/O na kutilia mkazo mchakato wa kazi.

2. Programu za kufanyia kazi (application systems), nazo ni: Microsoft Office na
Graphics design; programu hizo daima zinafanya kazi ndani ya windows, ambazo
zinatumika kwa ajili ya kazi mbalimbali za uandishi na hesabu, na kazi
nyinginezo za kuunda na kutengeneza picha n.k.

C.P.U. ni sehemu kuu ya nguvu ya kompyuta, au kitovu cha kompyuta. Kazi za
C.P.U. ni:



https://sw.wikipedia.org/wiki/Muda_sanifu_wa_dunia

Muda sanifu wa dunia (kufupi cha kitaalamu ni UTC kwa "universal time
coordinated") ni utaratibu wa kulinganisha saa na wakati kote duniani. Unarejea
wakati kwenye longitudo ya Greenwich karibu na London na longitudo hii huitwa
pia meridiani ya sifuri.

Kutokana na meridiani ya Greenwich dunia imegawiwa kwa kanda muda ambazo ni kwa
sasa 40. Ndani ya kila kanda muda wa saa ni uleule. Saa ya Greenwich au
meridiani sifuri ni wakati wa marejeo. Kutoka mstari wake kila mahali ina saa
yake kama kuongezekewa au kupungukiwa kutoka wakati huu. Wakati wa Afrika ya
Mashariki unatangulia masaa 3 mbele ya wakati wa Greenwich.

Mfano mtu anapiga simu ya nje kutoka Tanzania saa 2 usiku atampata mwenzake pia
saa 2 kama yuko huko Kenya, Uganda, Ethiopia, Sudani au Uarabuni maana wote wako
katika kanda muda moja. Saa ya marejeo, yaani, Greenwich ni sasa saa 11 jioni.
Lakini akipiga simu huko China atapampata mwenzake saa 8 usiku maana huko saa
inatangulia masaa 5; kinyume akipiga wakati huohuo New York ya Marekani ataongea
na mtu aliye kwenye saa 6 mchana.

Kwa lugha ya muda sanifu wa dunia Mtanzania wetu alipiga simu saa "17.00 UTC+3"
yaani saa 11 jioni kwenye meridiani ya sifuri ongeza masaa matatu. Wenzake huko
Beijing wako kwenye saa "17.00 UTC+8" (mahali pa kuongeza masaa 8 kwenye saa ya
meridiani ya sifuri) na rafiki pale New York yuko saa "17.00 UTC-5" (mahali pa
kutoa masaa 5 kwenye saa ya Greenwich). Kwa hiyo tofauti kati ya Dar es Salaam
au Nairobi ni masaa 8 maana masaa 3 kutoka Afrika ya Mashariki hadi meridiani ya
sifuri na tena masaa 5 hadi New York. Tukipiga simu mahali mbali zaidi upande wa
magharibi mfano Los Angeles tofauti huwa kubwa zaidi.

Nchi kubwa kama Urusi na Marekani huwa na kanda muda tofauti ndani ya taifa kati
ya mashariki na magharibi; nchi ndogo zaidi kwa kawaida zimepangwa katika kanda
ileile.

Ni tangu kuanzishwa kwa usafiri wa reli na mawasiliano kwa simu ya kwamba haja
ilitokea kulinganisha muda wa kila mahali. Maana kama zamani mtume alitembea kwa
miguu au kupanda farasi kubeba barua tangu karne ya 19 ujumbe ulifika kwa simu
mara moja kwenye mahali penye saa tofauti.



https://sw.wikipedia.org/wiki/Kilimo

Kilimo kina maana pana inayojumuisha mifumo ya uzalishaji mimea, ufugaji wa
wanyama, na uvuvi wa samaki. Mara nyingi kilimo cha mimea kinaenda sambamba na
ufugaji wa wanyama.

Watu hupanda mimea na kuitunza hadi mavuno hasa kwa uzalishaji wa chakula cha
binadamu na lishe ya wanyama, lakini pia kwa shabaha ya kupata malighafi
mbalimbali zinazotumiwa kwa kutengeneza nguo za watu.

Kilimo ni mojawapo ya shughuli za mwanadamu ambayo humsaidia kupata mazao kwa
ajili ya chakula na mazao mengine kwa ajili ya biashara ambayo inaweza
kumuingizia kipato kwa ajili ya maisha yake, pia kipato hicho husaidia katika
kukuza uchumi wa nchi yake ili hatimaye itakuwa imejikomboa kiuchumi.

Kwa jumla serikali zinatakiwa zitoe kipaumbele kwa sekta ya kilimo ili kuepukana
na janga la njaa: mojawapo ya mahitaji makuu ya mwanadamu ni chakula.

Serikali zinatakiwa zizidi kuongeza zana za kilimo ili watu waweze kupata kwa
wingi mazao ya biashara na mazao ya chakula.

Pia serikali itoe elimu juu ya kilimo bora kama kitega uchumi ambacho huwasaidia
watu kujipatia mazao na kipato cha kwao ili kuendesha maisha yao binafsi.

Wakulima wanatakiwa kupewa mikopo ya pesa, na pia kujishughulisha na kilimo cha
umwagiliaji, si tu kutegemea mvua.

Watu walianza kulima takriban miaka 10,000 iliyopita na kabla ya hapo watu
waliwinda tu na kukusanya matunda. Kuna vikundi vidogo ambavyo vinaendelea na
maisha haya hadi leo, lakini siku hizi zaidi ya asilimia 99 za binadamu hupata
chakula kutokana na kilimo.

Inaaminiwa ya kwamba kilimo kilianza katika sehemu tatu za dunia ambako watu
walitambua mimea yenye lishe kubwa na kupanda mbegu zake. Maeneo haya ambako
kilimo kilianza ni China, Amerika ya Kaskazini na Mashariki ya Kati.

Wataalamu hawakubaliani kama kilimo cha Afrika kina asili yake huko Mashariki ya
Kati au kama ilianzishwa barani peke yake.



https://sw.wikipedia.org/wiki/Sayari

Sayari (kwa Kiingereza planet) ni gimba kubwa la angani linalozunguka jua (au
nyota nyingine) na kung'aa kutokana na nuru ya jua iliyoakisiwa, tofauti na
nyota na jua zinazong'aa peke yake. Kwa macho inaonekana kama nyota, lakini
baada ya kuitazama kwa muda wa mwaka inaonekana inabadilisha mahali pake angani,
tofauti na nyota kwa jumla.

Jina la Kiswahili "sayari" lina asili yake katika neno la Kiarabu كوكب سيار
kaukab sayar "nyota inayotembea" . Neno hili la Kiarabu linalingana au ni
tafsiri ya neno la Kigiriki πλανήτης planetes (lenye maana ya "yenye kutembea")
ambalo ni asili ya jina "planet" kwa Kiingereza na lugha nyingine za Ulaya.

Zamani kulikuwa na sayari 5 tu zilizoonekana angani kwa macho matupu kama nyota
zinazobadilisha mahali. Tangu kupatikana kwa mitambo kama darubini miaka 400
iliyopita idadi ya magimba angani yenye miendo ya pekee imeongezeka sana lakini
imeonekana pia kuna tofauti kubwa sana kati ya magimba haya.

Hivyo wataalamu wa Umoja wa kimataifa wa astronomia (IAU) walikubaliana mwaka
2006 kuhusu ufafanuzi wa sayari. Gimba la angani linahesabiwa kuwa sayari kama
linatimiza masharti matatu:

Ufafanuzi huo uliamuliwa kwa kura hata kama wanaastronomia wengine hawakukubali.
Azimio hili liliondoa hadhi ya sayari kwa Pluto iliyowahi kutazamwa kuwa sayari
katika miaka iliyopita.

Katika lugha za Ulaya majina ya sayari za jua letu yanatokana na majina ya
miungu ya Roma ya Kale au Ugiriki ya Kale. Kwa Kiswahili majina ya sayari
zinazoonekana kwa macho (bila darubini) yanatokana na lugha ya Kiarabu,
isipokuwa sayari ya pili ( Zuhura) ina pia jina lenye asili ya Kibantu hii ni
Ng'andu.

Jua letu lina sayari nane ambazo ni Utaridi (Mercurius), Zuhura (pia: Ng'andu;
Venus), Dunia yetu (Earth), Mirihi (Mars), Mshtarii (Jupiter), Zohali
(Saturnus), Uranus na Neptun. Toka mwaka 1930 hadi Agosti 2006 Pluto ilikuwa
ikitambulika kama sayari hivyo kufanya idadi ya sayari zinazojulikana kuwa tisa.
Hata hivyo chama chenye mamlaka juu ya masuala ya sayari na nyota, International
Astronomical Union kimetangaza rasmi kuwa Pluto si sayari na kuiita sayari
kibeti.

Sayari tano za Utaridi, Zuhura, Mirihi, Mshtarii na Zohari huonekana kwa macho
kama nyota angani. Lakini tangu zamani zilitambuliwa kuwa tofauti kwa sababu
hazikai mahali palepale kama nyota ya kawaida bali huhamahama angani. Kutokana
na tabia hii zimetazamwa mara nyingi kuwa na nguvu za pekee au hata kuwa miungu.
Unajimu umetumia mwendo wa sayari zinazoonekana kwa macho kama msingi muhimu wa
makadirio yao.

Sayari nyingine katika mfumo wa jua zimetambuliwa tangu kutokea kwa astronomia
ya kisayansi kwa darubini. Hizi ni Uranus na Neptun. Katika lugha ya Kiswahili
sayari zinazoonekana kwa macho huwa na majina ya asili ya Kiarabu isipokuwa
Zuhura ina jina la Kibantu la Ng'andu pamoja na jina la asili ya Kiarabu. Majina
mengine ni ya asili ya Kilatini.

Jumla ya jua, sayari zote 8 pamoja na miezi yao, sayari kibete, vimondo,
nyotamkia na asteroidi inaitwa mfumo wa jua.

Sayari za jua letu hutofautiana kwa ukubwa na muundo. Mshtarii (Jupiter) ni
sayari kubwa na masi yake ni mara 318 masi ya dunia yetu. Sayari ndogo ni
Utaridi na masi yake ni takriban nusu ya dunia.

Kutokana na umbali tunatofautisha "sayari za ndani" kuanzia Utaridi (Mercurius)
hadi ukanda wa asteroidi, halafu "sayari za nje" kuanzia Mshtarii (Jupiter) hadi
Uranus.

Wataalamu wa astronomia wamegundua sayari za nje (ing. exoplanets) yaani sayari
zilizo nje ya mfumo wa jua letu zinazozunguka nyota mbalimbali. Kutokana na
umbali mkubwa na matatizo ya utazamaji kwa muda mrefu hakukuwa na uhakika kama
nyota kuwa na sayari ni jambo la kawaida angani au kama sayari ni chache tu.
Hadi Novemba 2015 kuwepo kwa sayari 1983 kumethibitishwa na kati ya hizi mifumo
ya sayari 491 imetambuliwa ambako ni zaidi ya sayari 1 zinapatikana.

Nyingi kati ya hizo zilikuwa na ukubwa kufanana na Mshtarii au kubwa zaidi.
Lakini sayari ndogo zaidi zimetambuliwa pia.



https://sw.wikipedia.org/wiki/Rais_wa_Marekani

Rais wa Marekani ni mkuu wa nchi na kiongozi wa serikali ya Marekani na ni rasmi
juu ya siasa katika Umoja wa Mataifa kwa kuathiriwa na kutambuliwa. Rais
analiongoza tawi la serikali ya shirikisho na ni mmoja wa wanaochaguliwa katika
uchaguzi wa kitaifa (mwingine akiwa makamu wa rais wa Marekani).

Kati ya mamlaka na majukumu mengine, ibara ya II ya Katiba ya Marekani inampa
rais jukumu la kutumikia kiaminifu shirikisho sheria, humfanya rais kamanda mkuu
wa majeshi, inaruhusu rais kuteua watendaji na maafisa wa mahakama na ushauri na
ridhaa ya kamati na inaruhusu rais kusamehe na kuzuia ruzuku.

Kutokana na Marekani kuwa sasa kama superpower, rais wa Marekani huonekana kama
mtu mwenye nguvu zaidi katika dunia.

Rais huchaguliwa kupitia jopo la wapigakura kwa muda wa miaka minne. Tangia
mwaka 1951, utawala wa marais umemekuwa ni mihula miwili kutokana na marekebisho
ya katiba ya ishirini na mbili. Arobaini na tatu wamekuwa rais kwa kuchaguliwa
na kuhudumia jumla ya mihula hamsini na sita ya muda wa miaka isiyozidi minne
Tarehe 20 Januari 2017, Donald Trump amekuwa rais wa arobaini na tano.

Mwaka 1783, Mkataba ya Paris uliacha Marekani huru kujitegemea na yenye amani,
lakini ilikuwa na muundo duni wa kiserikali.

Kongamano la Pili la Congress lilikuwa limeandaa ibara za Shirikisho mwaka 1777,
kuelezea shirikisho la kudumu, lakini kwa kuipa Congress uwezo mdogo kifedha wa
kuhakikisha kuwa maazimio yake yatatekelezwa. Hii inaonyesha mtazamo wa kipindi
cha mapinduzi, na mfumo mpya wa Marekani uliundwa ili kuzuia kupanda kwa jeuri
Marekani.

Hata hivyo, wakati wa unyogovu wa kiuchumi kutokana na kuanguka kwa dola ya bara
kufuatia Mapinduzi ya Marekani, uwezekano wa serikali ulitishwa na machafuko ya
kisiasa katika majimbo kadhaa, juhudi za wadeni kutumia serikali maarufu kufuta
madeni yao, na Congress kutoweza dhahiri kukomboa wakastahiki majukumu ya umma
wakati wa vita. Bunge pia halikuweza kuonekana kuwa jukwaa la uzalishaji
ushirikiano kati ya Marekani kuhimiza biashara na maendeleo ya kiuchumi. Katika
kukabiliana na hayo Mkataba ya Katiba yalikutana na nia ya kurekebisha makala ya
ushirikisho, lakini hatimaye ilianza rasimu ya mfumo mpya wa serikali kwamba
itakuwa ni pamoja na mtendaji mkuu mwenye nguvu wakati ukiendeleza kudhibiti
walizodhani kuwa tabia za kifalme katika ofisi ya Rais.

Nguvu ya kwanza tilldelas rais na Katiba ya Marekani ni sheria ya rais kuwa na
nguvu ya veto. Presentment Klausul inahitaji kupitishwa kwa muswada wowote
Congress kuwakilishwa mbele ya rais inaweza kuwa sheria. Mara baada ya sheria
imekuwa yaliyowasilishwa, rais ana chaguzi tatu:

Mwaka 1996, Congress alijaribu kubadilisha rais wa kura ya turufu na Veto Line
Item Act. Inayofulizwa lagstiftning rais kutia saini muswada wa matumizi yoyote
katika sheria wakati samtidigt bevarar kutumia vitu fulani ndani ya muswada huo,
hasa matumizi yoyote mpya, kiasi cha omfattande krisåtgärder yoyote kutumia, au
yeyote mwezi mdogo wa kodi ya faida. Mara rais alikuwa stricken ya item,
Congress ingeweza kupitisha kwamba kipengele fulani tena. Kama rais kisha vetoed
sheria mpya, Congress ingeweza override ya kura ya turufu kwa maana yake ya
kawaida, theluthi mbili ya kura zote za nyumba. Clinton v. katika Jiji la New
York, 524 U.S. 417 (1998) Marekani ilitawala Mahakama Kuu kama ni alteration
kura ya turufu ya kuwa na katiba.

Labda muhimu zaidi ya yote ni amri ya mamlaka wa rais wa Marekani kama amiri
jeshi mkuu. Wakati uwezo wa kutangaza vita ni matamanio constitutionally katika
Congress, rais amri na anaongoza jeshi na ni wajibu kwa ajili ya kupanga mkakati
wa kijeshi. Ya framers ya Katiba alichukua kikomo huduma kwa rais wa mamlaka
kuhusu kijeshi; Alexander Hamilton anaelezea hili katika Federalist No 69:

Congress, kwa mujibu wa Mamlaka ya Vita resolution, lazima troop deployments
idhini yoyote zaidi ya siku 60 katika urefu. Kuongeza, Congress hutoa rais
kuangalia kwa nguvu za kijeshi kupitia udhibiti wake wa matumizi ya kijeshi na
reglering.

Pamoja na silaha, ni sera ya kigeni pia iliyoongozwa na rais. Kupitia Idara ya
Jimbo na Idara ya Ulinzi, rais ni kuwajibika kwa ajili ya ulinzi wa Wamarekani
nje ya nchi na raia wa kigeni katika Umoja wa Marekani. Rais anaamua kutambua
mpya kama mataifa na serikali mpya, na negotiates mikataba na mataifa mengine,
ambao wanakuwa bindande juu ya Marekani wakati kuidhinishwa na theluthi mbili ya
Seneti. Rais inaweza pia kujadili "mtendaji mikataba" na mamlaka ya kigeni
ambayo si chini ya Seneti Kipaimara.

Rais ni mtendaji mkuu wa Marekani, kuweka naye katika mtendaji mkuu wa tawi la
serikali, wajibu ambao ni "take care kuwa sheria kuwa uaminifu aliuawa."
Kutimiza wajibu huu, yeye ni aliyopewa udhibiti wa wafanyakazi milioni nne
mtendaji wa shirikisho tawi.

Mbalimbali tawi mtendaji uteuzi ni yaliyotolewa na marais. Hadi 6000 mihadi
inaweza kufanywa na rais wa inkommande kabla yeye anachukua ofisi na 8000 zaidi
zinaweza kufanywa wakati katika ofisi. Mabalozi, wajumbe wa Baraza la Mawaziri
na maafisa wa shirikisho nyingine, wote kuteuliwa na rais na "ushauri na ridhaa"
ya wengi wa Seneti. Appointments alifanya wakati Seneti ni recess ni muda na
inaisha mwishoni mwa kikao kijacho.

Nguvu ya rais moto maafisa mtendaji kwa muda mrefu imekuwa wagomvi kumweka ya
mjadala. Ujumla, rais anaweza kuondoa mtendaji rena maafisa saa yake ya busara.
Hata hivyo, Congress unaweza inverka curtail na rais wa mamlaka ya moto
makamisina wa kujitegemea tillsynsmyndigheter na baadhi ya maafisa watendaji
dhaifu kwa amri.

Rais pia ina uwezo wa kuteua majaji shirikisho, pamoja na wajumbe wa mahakama ya
rufaa na Mahakama Kuu ya Marekani. Hata hivyo, hizi zinahitaji Seneti
kuchaguliwa kufanya uthibitisho na hii inaweza kutoa kuu kikwazo kwa marais
ambao wanataka sura zao katika mahakama ya shirikisho fulani msimamo kiitikadi.
Lazima rais kuteua majaji kwa mahakama ya wilaya ya Marekani s, lakini yeye mara
nyingi defer to Senatorial fadhila katika kufanya maamuzi haya. Yeye pia ruzuku
na msamaha s reprieves, kama ni mara nyingi kufanyika kabla ya mwisho wa muda wa
urais.

Mtendaji anatoa upendeleo rais uwezo zuia habari kutoka kwa umma, Congress, na
mahakama katika masuala ya usalama wa taifa. George Washington kwanza alidai
upendeleo wakati Congress aliomba kuona Chief Justice John Jay 's maelezo kutoka
mkataba unpopular maafikiano na Mkuu wa Uingereza. Wakati si ilivyowekwa katika
Katiba, au sheria nyingine yoyote, Washington's action umba watangulizi kwa
upendeleo. Wakati Richard Nixon walijaribu kutumia fursa mtendaji kama sababu si
kugeuka juu ushahidi subpoenaed Congress wakati kashfa ya Watergate, Mahakama
Kuu ya Marekani ilitawala katika v. Nixon, 418 U.S. 683 (1974) kwamba hawakuwa
mtendaji kuomba upendeleo katika kesi ambapo rais mara kujaribu kuzuia mashitaka
ya jinai. Wakati Rais Bill Clinton alijaribu kutumia fursa mtendaji kuhusu
kashfa Lewinsky, Mahakama Kuu ilitawala katika Clinton v. Jones, 520 U.S. 681
(1997) kwamba upendeleo pia hakuweza kutumiwa katika suti ya kiraia. Hizi kesi
imara ya kisheria mtendaji watangulizi kwamba upendeleo ni halali, the exact
kiwango cha upendeleo bado ifafanuliwe waziwazi.

Wakati rais moja kwa moja hawezi kuanzisha sheria, anaweza kucheza nafasi muhimu
sana katika kuchagiza hilo, hasa kama rais wa chama cha siasa ina wengi katika
nyumba moja au wote wa Congress. Wakati wanachama wa tawi mtendaji ni marufuku
kuanzia samtidigt kuikopesha viti katika bunge, mara nyingi kuandika sheria na
kuruhusu Seneta au Mwakilishi kuanzisha ni kwa ajili yao. Rais anaweza
kuathiriwa zaidi ya ubunge tawi kupitia ripoti ya mwaka constitutionally mamlaka
ya Congress, ambayo inaweza kuwa aidha written au ya mdomo, lakini katika
nyakati za kisasa ni Jimbo la anwani ya Muungano, ambayo mara nyingi rais
skisseras ubunge mapendekezo kwa mwaka ujao.

Kifungu II, Section 1, Klausul 5 ya Katiba anger sifa kuu lazima mmoja kustahili
ofisi ya rais. En rais lazima:

Ya kisasa, inaanza kampeni ya urais kabla ya uchaguzi ya msingi, ambayo kuu
mbili vyama vya siasa kutumia uwanja wa wazi mapema ya wagombea wao UTEUZI
mikusanyiko ya kitaifa, ambapo mafanikio zaidi ni mgombea wa chama alifanya
kachaguliwa kwa rais. Vanligtvis, wa chama anachagua mgombea urais wa makamu wa
rais kachaguliwa, na hii ni chaguo mpira-iliweka muhuri kwa mkataba.

Nominees kushiriki katika mijadala televisheni za kitaifa, na wakati wa mijadala
ya kawaida ni pungufu ya Kidemokrasia na Republican nominees, tatu wagombea wa
chama inaweza kuwa waalikwa, kama Ross Perot katika mijadala ya mwaka 1992.
Nominees kampeni nchi nzima kueleza maoni yao, kuwashawishi wapiga kura na
kukusanya michango. Kubwa ya kisasa mchakato wa uchaguzi ni kushinda na wasiwasi
na hali gång ziara s kupitia mara kwa mara na vyombo vya habari reklam driver.

Marais waliochaguliwa ni moja katika Marekani. Idadi ya electors, pamoja
inayojulikana kama Electoral College, teua rasmi rais. Siku ya tarehe ya
Uchaguzi, wapiga kura katika kila moja ya majimbo na wilaya ya Columbia kura
electors haya. Kila jimbo ni zilizotengwa idadi ya electors, sawa na ukubwa wa
ujumbe wake katika Nyumba wawili wa Congress combined. Ujumla, tiketi kwamba
wins kura wengi katika hali wins wote kwamba kura ya uchaguzi wa serikali na
hivyo ana wake waliochaguliwa electors Slate ya kupiga kura katika Uchaguzi
College.

Slate ya kushinda ya kukutana saa electors mji mkuu hali yake ya kwanza baada ya
Jumatatu ya pili ya Jumatano katika Desemba, kuhusu wiki sita baada ya uchaguzi,
kura. Wao kisha kutuma kumbukumbu ya kwamba kura ya Congress. Kura ya electors
ni kufunguliwa kwa ameketi makamu wa rais, kaimu katika uwezo wake kama Rais wa
Seneti na kusoma kwa sauti ya pamoja inkommande kikao cha bunge, ambayo ilikuwa
waliochaguliwa wakati huo huo kama rais.

Enligt ishirini Marekebisho, Rais mandatperiod huanza adhuhuri 20 Januari mwaka
uchaguzi yafuatayo. Tidpunkten inayojulikana kama INVIGNING Siku markerar mwanzo
mwaka wa nne upande wa wawili rais na makamu wa rais. Kabla ya utekelezaji wa
mamlaka ya ofisi ya rais ni constitutionally required rais kuchukua kiapo:

Ingawa si required, marais kijadi walitumia Biblia kuchukua kiapo ya ofisi na
suffixed "So help me Mungu!" hadi mwisho wa kiapo. Zaidi, ingawa hakuna sheria
inahitaji kuwa ofisi kiapo cha kuwa unasimamiwa na mtu yeyote maalumu, marais ni
kijadi katika ameapa kwa Jaji Mkuu wa Marekani.

Muda wa ofisi ya rais na makamu wa rais ni miaka minne. George Washington, rais
wa kwanza, kuweka an unofficial watangulizi wa kuwahudumia maneno mawili tu,
ambayo baadae marais walimfuata hadi 1940. Kabla Franklin D. Roosevelt,
majaribio katika mrefu wa tatu walikuwa moyo na wafuasi wa Ulysses S. Grant na
Theodore Roosevelt, wala jitihada hizo wamefanikiwa, hata hivyo. Mwaka 1940,
Franklin Roosevelt ulipungua kutafuta tatu mrefu, lakini waliruhusiwa chama wake
wa kisiasa na "rasimu" yeye kama mgombea urais wao na hatimaye kuchaguliwa mara
tatu mrefu. Mwaka 1941 Marekani akawa kushiriki Vita II ambayo baadaye wapiga
kura lett wateule Roosevelt hadi muhula nne 1944.

Baada ya vita, na katika mwitikio Roosevelt's shattering ya watangulizi, wa
Twenty-pili Marekebisho mara ratificerat, barring yeyote kuchaguliwa rais zaidi
ya mara mbili au mara moja kama mtu aliwahi kuwa zaidi ya nusu ya rais mwingine
muda mrefu. Harry S. Truman, ambaye alikuwa rais wakati marekebisho antogs, na
hivyo kwa marekebisho ya vifungu ruhusa kutoka juu yake, pia walitaka ufupi tatu
(a pili kamili) avskaffandet kutoka mrefu kabla ya uchaguzi wa 1952.

Tangu marekebisho's ratificering, marais wanne kuwa aliwahi mbili Matokeo
kamili: Dwight D. Eisenhower, Ronald Reagan, Bill Clinton na George W. Bush.
Jimmy Carter na George HW Bush pili wakatafuta mrefu, lakini walikuwa na
kushindwa. Richard Nixon alichaguliwa kwa muda ya pili, lakini alijiuzulu kabla
ya kukamilisha hayo. Lyndon B. Johnson alikuwa rais tu chini ya marekebisho
ukastahiki kumtumikia zaidi suala katika jumla mbili, baada ya kutumikia kwa
miezi kumi tu zifuatazo John F. Kennedy 's kuuawa. Hata hivyo, Johnson kujiondoa
kutoka 1968 Kidemokrasia ya Msingi, inashangaza Wamarekani wengi kwa kusema
'Mimi wala kutafuta, na mimi si kukubali, uteuzi wa chama wangu kwa muda
mwingine kama rais wako'. Gerald Ford walitaka muda kamili, baada ya kutumikia
nje miaka miwili iliyopita na miezi mitano ya pili ya Nixon mrefu, lakini hakuwa
kuchaguliwa.

Vacancies katika ofisi ya rais yanaweza kutokea chini kadhaa iwezekanavyo
mazingira: kifo, kujiuzulu na kuondolewa kutoka ofisi.

Kifungu II, Section 4 ya Katiba inaruhusu Baraza la Wawakilishi na maafisa
impeach high shirikisho, pamoja na rais, kwa "uhaini, hongo, au nyingine juu ya
uhalifu na misdemeanors." Kifungu I, Section 3, Klausul Seneti 6 huwapa nguvu
impeached kuondoa maofisa kutoka ofisi, kupewa theluthi mbili ya kura ya
hatiani. Marais wawili kuwa hivi sasa imekuwa impeached by the House, Andrew
Johnson mwaka 1868 na Bill Clinton mwaka 1998. Wala mara hatimaye kuhukumiwa na
Seneti; hata hivyo, Johnson kuachiliwa huru kwa kura moja tu.

Chini Section 3 ya Ishirini femte Marekebisho, rais huweza kuhamisha rais
befogenheter na wajibu till makamu rais ambaye kisha anakuwa kaimu rais, kwa
transmitting taarifa ya Spika wa Nyumba na rais pro tempore inayosema ya Seneti
ya sababu ya uhamisho. Rais ansvarsfrihet wasifu wa mamlaka na wajibu wa rais
alipo transmits, kwa wale maafisa wawili, tamko iliyoandikwa na kusema kuwa
kuanza. Uhamisho wa nguvu hii inaweza kutokea kwa sababu yoyote rais anser
inafaa; mwaka 2002 na tena katika mwaka 2007, Rais George W. Bush kwa kifupi
mamlaka rais alihamishwa Makamu wa Rais Dick Cheney. Katika kesi zote mbili, hii
ilifanyika kwa ajili ya malazi ya matibabu ambayo required Bush utaratibu kuwa
sedated; Bush ushuru alirudi baadaye siku hiyo.

Section 4 chini ya Marekebisho ishirini na tano, makamu wa rais na wengi wa
Inama huweza kuhamisha mamlaka na wajibu wa rais kutoka kwa rais na makamu wa
rais wao mara moja vidarebefordra ya Spika wa Nyumba na rais pro tempore wa Sena
taarifa deklarera kutojiweza rais befria rais befogenheter na wajibu. Kama hii
hutokea, basi makamu wa rais wa mapenzi kudhani rais mamlaka na wajibu kama
kaimu rais, hata hivyo, rais anaweza kutangaza kwamba hakuna kama lipo na
kutoweza resume ansvarsfrihet wa rais, mamlaka na wajibu. Kama makamu wa rais na
mawaziri kugombea dai hili, ni juu ya Congress, ambalo lazima kukutana ndani ya
siku mbili kama si tayari katika kikao, kuamua kwa usahihi wa dai.

Umoja stater Katiba inataja ya kujiuzulu rais lakini inte reglera form av kama
kujiuzulu au uhalali wake masharti. Kwa Sheria ya Bunge, halali tu ushahidi wa
rais uamuzi wa kujiuzulu ni chombo written kutangaza kujiuzulu saini na rais na
mikononi ofisi ya Katibu wa Jimbo. Tarehe 9 Agosti 1974, inakabiliwa na
uwezekano impeachment katika katikati ya kashfa ya Watergate, Richard Nixon
akawa rais tu milele kujiuzulu kutoka ofisi. Tu kabla yake ya kujiuzulu, Kamati
ya Mahakama ya Nyumba walivyoripoti favorably tarehe makala ya impeachment dhidi
yake.

Rais chuma $ 400.000 mwaka mshahara, pamoja na gharama ya mwaka $ 50.000
akaunti, a $ 100.000 wasio na akaunti skattskyldiga kusafiri $ 19.000 kwa ajili
ya burudani. Kuongeza karibuni zaidi katika mshahara mara Congress na kupitishwa
na Rais Bill Clinton mwaka 1999 na akaenda athari mwaka 2001.

The White House in Washington, DC inavyotumika kama mahali pa kuishi rasmi kwa
rais; yeye ni haki ya wafanyakazi wake na matumizi ya vifaa, ikiwemo matibabu,
burudani, housekeeping, na usalama wa huduma. Till sjöss Support Facility
Thurmont, Ikijulikana kama Camp David, ni mlima msingi katika kambi ya kijeshi
Frederick County, Maryland kutumika kama nchi mafungo na kwa ajili high alert
ulinzi wa rais na wageni wake. Nyumba Blair, ziko karibu na Old Mtendaji Office
Building saa ya White House Complex na Lafayette Park, ni tata ya nne
zimeunganishwa townhouses mraba 70,000 mno miguu ya sakafu nafasi ambayo
mtumishi kama mgeni rasmi rais nyumba na kama makazi ya sekondari kwa rais iwapo
imeelezwa.

Kwa kusafiri ardhini, rais anatumia gari jimbo rais, ambayo ni Limousine Armored
umejengwa juu ya uzito Cadillac iliyopita makao chassi. Moja ya Boeing mbili
identical VC-25 ndege, ambazo sana iliyopita matoleo ya Boeing 747-200B
Airliners, kutumika kama kusafiri umbali mrefu kwa rais, na inajulikana kama Air
Force One wakati rais ni juu ya ubao. Pia rais wa Marekani hutumia Marine Corps
helikopta, mteule Marine One wakati rais ni ndani.

Umoja States Secret Service ni kulinda kushtakiwa kwa rais kukaa na familia
yake. Kama sehemu yao ya ulinzi, marais, kwanza ladies, watoto wao na familia
nyingine haraka, na watu wengine na maeneo maarufu wameitwa Secret Service
Codename s. Kutumia majina kama awali ilikuwa kwa madhumuni ya usalama na tarehe
na wakati nyeti elektroniska mawasiliano hayakuwa encrypted mara kwa mara; leo,
majina tu kutumika kwa madhumuni ya brevity, usahihi na utamaduni.

Mwanzo mwaka 1959 wote f.d. hai marais walikuwa beviljas pensheni en ofisi
fimbo. Pensheni imeongezeka mara kadhaa na Congressional idhini. Marais wastaafu
sasa kupokea pensheni misingi ya mshahara wa utawala wa sasa wa baraza la
mawaziri makatibu, ambayo ni 191.300 $ kama wa 2008. Baadhi ya marais wa zamani
pia pensheni zilizokusanywa Congressional s. Marais wa zamani wa Sheria, kama
ilivyorekebishwa, pia hutoa marais wa zamani pamoja na kusafiri franking fedha
na mapendeleo.

Mpaka 1997, wote marais wa zamani, na familia zao, walikuwa zinalindwa na Secret
Service mpaka rais kifo. Rais wa mwisho kuwa na ulinzi wa Secret Service maisha
ni Bill Clinton; George W. Bush na baadae marais wote watakuwa zinalindwa na
Secret Service kwa upeo wa miaka kumi baada ya kuacha ofisi.

Baadhi ya marais wamekuwa muhimu baada ya kuacha kazi ofisi. Maarufu mifano
inajumuisha William Howard Taft 's umiliki kama Jaji Mkuu wa Marekani na Herbert
Hoover' s kazi ya serikali reorganization baada World War II. Grover Cleveland,
ambaye kugombea reelection alishindwa mwaka wa 1888, alichaguliwa rais tena
miaka minne baadaye mwaka 1892 . Aliwahi marais wawili wa zamani baada ya
kuondoka katika Congress ya White House; John Quincy Adams alichaguliwa na
Baraza la Wawakilishi, kuwahudumia huko kwa miaka kumi na saba, na Andrew
Johnson alirudi Seneti mwaka 1875. John Tyler kutumikia katika ugawaji Congress
ya Marekani ya makundi wakati wa Civil Vita na alichaguliwa kwa makundi Baraza
la Wawakilishi, lakini alikufa kabla ulioitishwa. Zaidi hivi karibuni, Richard
Nixon alifanya safari nyingi za kigeni kwa nchi pamoja na China na Urusi, na
alikuwa lauded kama mzee Scientist. Imekuwa Jimmy Carter global kampeni za haki
za binadamu, na uchaguzi arbiter kimataifa kufuatilia, na mpokeaji wa Tuzo ya
Amani ya Nobel. Bill Clinton imechukua baadhi ya kazi kama 'mzee Scientist',
wengi mashuhuri kwa ushiriki wake katika mazungumzo ambayo imesababisha ya
kutolewa kwa Journalist s mbili Marekani, Laura Ling na Euna Lee kutoka Korea ya
Kaskazini. Bill Clinton pia imekuwa aktiv kisiasa tangu kumalizika muda wake wa
urais, kufanya kazi pamoja na mke wake, Hillary Clinton tarehe yake ya kugombea
urais.

Kila rais tangu Herbert Hoover imeunda there inayojulikana kama rais maktaba ya
kuhifadhi na kufanya inapatikana majarida yake, rekodi na nyaraka na vifaa
vingine. Maktaba ni zilizokamilika deeded kwenda na iimarishwe na National
Archives and Records Administration (nara); ya awali ya fedha kwa ajili ya
kujenga na kununua vifaa vya kila maktaba lazima kuja kutoka binafsi, vyanzo
yasiyo ya shirikisho.[onesha uthibitisho] Sasa kuna rais tretton nara maktaba
katika mfumo. Pia kuna idadi ya rais maktaba iimarishwe na hali serikali na
misingi ya kibinafsi, kama vile Rais Abraham Lincoln Maktaba na Makumbusho,
ambayo inaendeshwa na Jimbo la Illinois.

Angalia: uchaguzi na hakuna chama etablerade na tatu wagombea walikuwa undantas.
Hesabu ni uchaguzi kura chuoni. Kwa habari zaidi: tazama matokeo ya uchaguzi.



https://sw.wikipedia.org/wiki/Dunia

Dunia (kutoka neno la Kiarabu; wakati mwingine pia: ardhi na kwa neno asili la
Kibantu nchi) ni gimba la angani tunapoishi.

Ni mojawapo ya sayari zinazoelea katika anga ya ulimwengu. Kuna sayari nane
zinazolizunguka jua, dunia yetu ikiwa sayari ya tatu katika mfumo wa jua na
sayari zake.

Masafa baina yake na jua ni kilomita milioni 150 au kizio astronomia 1. Dunia
huchukua siku 365.256 kulizunguka jua, na masaa 23.9345 kuuzunguka mhimili wake
na upana wake ni kilomita 12,756.

Ni mahali pekee katika ulimwengu panapojulikana kuna uhai ulioaminiwa kuanza
miaka bilioni 3.5 iliyopita.

Uhai unapatikana kwa spishi milioni 10-14 za viumbe hai pamoja na wanadamu
waliokadiriwa kuwa sasa bilioni 7.2.

Umbo la dunia linafanana na tufe au mpira unaozunguka kwenye mhimili wake.
"Mhimili wa dunia" ni mstari kati ya ncha zake.

Lakini si tufe kamili. Ina uvimbe kidogo kwenye sehemu ya ikweta; ilhali umbali
kati ya ncha mbili ni kilomita 12,713 lakini umbali kati ya sehemu za kinyume
kwenye ikweta ni km 12,756, yaani kipenyo hiki kinazidi takriban kilomita 43
kipenyo kati ya ncha na ncha. Tofauti hii inasababishwa na mzunguko wa dunia.
Kani nje inasukuma sehemu za ikweta nje zaidi. Kwa hiyo mahali duniani palipo
karibu zaidi na anga la nje si Mlima Everest kwenye Himalaya bali mlima
Chimborazo nchini Ekuador.

Kwenye uso wake dunia huwa na tofauti kati ya nusutufe zake mbili. Nusu moja ina
eneo kubwa la mabara yaani nchi kavu ambayo ni asilimia 47 ya sehemu hii.
Kinyume nusutufe nyingine inafunikwa na maji ya bahari na eneo la nchi kavu ni
asilimia 11 pekee za maeneo yake.

Kwa jumla dunia ni sayari pekee katika mfumo wa jua yenye maji katika hali ya
kiowevu usoni mwake. Bahari kuu ya dunia inashika asilimia 96.5 ya maji yote
yaliyopo duniani. Maji ya bahari huwa na asilimia 3.5 chumvi ndani yake.

Kwa pamoja maeneo ya maji hufunika 70.7% za uso wa dunia. Nchi kavu huwa na
29.3% na sehemu kubwa ya eneo la nchi kavu ni bara 7 za Asia, Afrika, Amerika
Kaskazini, Amerika Kusini, Antarktika, Ulaya na Australia. (Ulaya inaweza
kuangaliwa pia kama sehemu ya Asia ikiwa kama rasi yake ya magharibi. Azimio la
kutazama Australia kama bara na Greenland kama kisiwa tu ni azimio la hiari si
la lazima).

Maeneo ya bahari kuu ya dunia kwa kawaida hugawiwa kwa bahari kubwa 3 za
Pasifiki, Atlantiki na Bahari Hindi. Sehemu ya chini baharini iko kwenye Mfereji
wa Mariana katika Pasifiki (mita 11,034 chini ya UB). Kwa wastani bahari huwa na
kina cha mita 3,800.

Tumeona dunia ina umbo la mviringo au tufe. Tufe hilo si kipande kimoja kikubwa
cha mwamba thabiti. Dunia ina muundo ndani yake. Muundo huo unafanana kiasi na
kitunguu, yaani dunia yetu imefanyika kwa matabaka mbalimbali yanayofuatana
kutoka nje kwenda ndani. Kila moja lina tabia yake.

Ganda la dunia ni sehemu imara na uhai wote tunaoujua unapatikana juu yake.
Katikati hali ya koti na ya kiini ni ya joto kubwa sana na maada yake hupatikana
katika hali ya giligili (si imara, kuyeyushwa). Kila ukiingia ndani dunia
inazidi kuwa ya moto mpaka ukifika ndani kabisa daraja ya harara hufikia nyuzi
5000-6000 °C.

Matabaka hayo yanafanywa kwa elementi za kikemia ambazo ni feri (chuma)
(32,1 %), oksijeni (30,1 %), silisi (15,1 %), magnesi (13,9 %), sulfuri (2,9 %),
nikeli (1,8 %), kalsi (1,5 %) na alumini (1,4 %). Mabaki ya 1,2 % ni viwango
vidogo vya elementi nyingine. Elementi hizo zinapatikana kwa hali safi au katika
kampaundi za elementi.

Sehemu ya juu ya koti inafanana kikemia na ganda na sehemu hizo mbili zinaitwa
tabakamwamba. Tabakamwamba ina unene wa kilomita 50 - 100.

Tabakamwamba imekatika katika vipande vinavyoitwa mabamba la gandunia. Vipande
hivi vinaelea juu ya giligili ya koti la ndani. Ndiyo sababu bara lolote si la
milele; kila bamba huwa na mwendo wake na ndiyo sababu katika historia ya dunia
mabara yameachana na kuungana mara kadhaa. Kwa mfano imepimwa ya kwamba sehemu
kubwa ya Afrika ya Mashariki ina mwendo wa kuachana na bara la Afrika na dalili
yake ni bonde la ufa.

Pale ambako mabamba yanapakana, volkeno nyingi zinapatikana na matetemeko ya
ardhi hutokea.

Dunia inazungukwa na uga sumaku yaani mistari ya nguvu ya kisumaku. Sababu yake
ni kwamba kiini cha dunia kinafanywa na chuma chenye tabia kama sumaku kubwa.

Tabia hiyo inasababishwa na mwendo wa mikondo ya chuma cha moto kilichoyeyuka
katika kiini cha nje cha dunia. Mistari ya nguvu ya sumaku inatoka nje kwenye
ncha ya kusini na kurudi ndani ya dunia kwenye ncha ya kaskazini. Tabia hiyo ni
msingi wa kazi ya dira ambamo sindano ya dira huvutwa daima na ncha sumaku ya
dunia na kuelekea kaskazini muda wote.

Uga sumaku wa dunia ni kinga muhimu kwa uhai wote duniani. Dunia inapigwa muda
wote na mnururisho kutoka jua kwa njia ya "upepo wa jua". Mnururisho huo ni nuru
pamoja miale ya hatari. Uga sumaku unakengeusha sehemu kubwa ya mnururisho
hatari hadi unapita kando ya dunia na kutofika kwenye uso wa dunia.

Sehemu kubwa kabisa ya dunia inafunikwa na bahari, kwani takriban asilimia 70 ya
uso wake unafunikwa na maji ya bahari na kutokana na maji yote yaliyokuwepo
ardhini, asilimia 97 ni maji ya bahari, na asilimia 3 ni maji matamu. Theluthi
inayobaki ni nchi kavu kwenye mabara mbalimali na visiwa vingi.

Mabara makubwa ni Asia, Afrika, Amerika Kusini na Amerika Kaskazini, Australia
na Ulaya.

Hewa iliyoko juu ya ardhi vile vile ina matabaka mbalimbali, na kila tabaka lina
kazi yake. Hewa kwa jumla ina masafa ya kiasi cha kilomita 560 au maili 348
kuendea juu, na baada ya hapo unaingia kwenye anga la nje. Hewa hiyo ndiyo
inayotukinga sisi viumbe na madhara ya jua na mnururisho wa angani ambao
unaingia anga la dunia na kuteremka chini.



https://sw.wikipedia.org/wiki/Australia

Australia ni bara pia ni nchi. Ni bara dogo kuliko yote duniani, na ni kisiwa
kikubwa kuliko vyote.

Iko kusini kwa Indonesia na magharibi kwa New Zealand. Ikiwa na eneo la
7.682.300 km² ni bara dogo kabisa duniani, kama nchi ni ya sita kwa ukubwa. Mara
nyingi visiwa vya New Zealand huhesabiwa kuwa sehemu ya bara la Australia.
Vilevile Australia huangaliwa pamoja na visiwa vya Pasifiki katika orodha ya
mabara ya dunia kama "Australia na Pasifiki".

Bara la Australia linakaa juu ya bamba la Australia likiwa na eneo la 7,617,930
km². Umbali kati ya magharibi na mashariki ni km. 4,000, na kati ya kaskazini na
kusini umbali ni km. 3,700.

Australia huzungukwa na bahari ya Hindi, bahari ya Pasifiki na Bahari ya Kusini.

Bara linakaa kwenye sehemu imara ya bamba la Australia bila mipaka ya gandunia
na kwa hiyo hakuna volkeno; matetemeko ya ardhi ni madogo tu.

Great Barrier Reef mbele ya pwani ya mashariki-kaskazini ni vipwa vya matumbawe
vikubwa duniani; ina urefu wa kilomita 2,000.

Sehemu kubwa ya bara ni jangwa au maeneo yabisi sana. Takriban asilimia 40 ya
eneo limefunikwa na matuta ya mchanga. Ardhi yenye rutuba iko kusini-mashariki
na kona ya kusini-magharibi pamoja na hali ya hewa isiyo na joto kali. Hali ya
hewa kaskazini ni ya kitropiki na hapa kuna misitu minene pamoja na savana na
jangwa.

Sehemu kubwa ya uso wa nchi ni tambarare na majangwa. Kwenye pwani ya mashariki
na pia upande wa magharibi kuna safu za milima inayopanda hadi kimo cha mita
2,200. Sehemu ya juu kabisa huitwa milima ya theluji au Alpi za Australia na
mlima wa Kosciuszko unafikia kimo cha mita 2,229. Huko kuna barafuto za kudumu.

Sehemu ya duni iko kwenye beseni la ziwa Eyre iliyopo mita 17 chini ya usawa wa
bahari. Tako la beseni hili mara nyingi ni kavu kabisa, panajaa mara chache tu
baada ya mvua kubwa sana.

Mahali pakavu kabisa ni jangwa la Simpson lenye usimbishaji chini ya 200 mm kwa
mwaka.

Uchumi katika maeneo yabisi ni hasa ufugaji wa kondoo milioni 130 na ng'ombe
milioni 25.

Miji mikubwa ni Sydney (wakazi milioni 3.7), Melbourne (wakazi milioni 3.6),
Brisbane (wakazi milioni 1.7), Perth (wakazi milioni 1.4) na Adelaide (wakazi
milioni 1.1).

Mji mkuu, Canberra (wakazi milioni 308,700) ulijengwa kati ya Sydney na
Melbourne kwa sababu miji hiyo miwili ilishindwa kukubaliana kati yao ni mji upi
unaostahili kuwa mji mkuu.

Mito muhimu inaanza katika Alpi za Australia: ni Murray na Darling inayomwagilia
beseni la Murray-Darling na hii ni eneo muhimu la kilimo cha Australia.

Mingine ni Mto Snowy na Mto Murrumbidgee, halafu mto Fitzroy (Queensland), mto
Ord, mto Swan (Australia ya Magharibi), mto Derwent, mto Tamar (Tasmania) na mto
Hawkesbury (New South Wales).

Australia ilitengana na mabara mengine miaka milioni mingi iliyopita. Kwa sababu
hiyo kuna aina nyingi za pekee za mimea na wanyama zisizopatikana penginepo
duniani. Wanyama wa pekee ni kwa mfano kanguru na koala. Miti ya Australia kama
vile mkalitusi imepelekwa kote duniani katika nchi zenye hali ya hewa ya kufaa.

Watu wa kwanza walifika Australia takriban miaka 50,000 iliyopita. Walitunza
utamaduni wa wavindaji-wakusanyaji hadi kufika kwa ukoloni.

Hakuna habari kama watu wa Asia walifikia Australia lakini tangu karne ya 17 BK
Waholanzi halafu Waingereza walifika kwa jahazi zao.

Australia ikawa mahali pa koloni la kigereza na wafungwa kutoka Uingereza
walipelekwa hapa katika karne ya 19. Baadaye walifika pia walowezi huru.

Idadi ya Waustralia asilia imepungua sana kutokana na magonjwa mapya
wakiambukizwa na Wazungu, pia walitendewa vibaya na kufukuzwa katika sehemu
kubwa ya nchi yao.

Australia ilipata uhuru wake mwaka 1901 lakini inaendelea kumkubali malkia ya
Uingereza kama Mkuu wa Dola akiwasilishwa na Gavana Mkuu. Mamlaka imo mikononi
mwa waziri mkuu na serikali yake.

Muundo wa utawala ni ya shirikisho. Kuna majimbo 6 ya kujitawala pamoja na
maeneo ambayo yako moja kwa moja chini ya serikali ya shirikisho.

Australia haina lugha rasmi, lakini 81% ya wakazi wanaongea Kiingereza cha
Kiaustralia.

Katika sensa ya mwaka 2011, Wakristo walikuwa 61.1% ya wakazi wote, wakiongozwa
na Wakatoliki (25.3%) na Waanglikana (17.1). 22.3% walisema hawana dini yoyote,
na 9.4% hawakujibu swali la namna hiyo.



https://sw.wikipedia.org/wiki/Misri

Misri (kwa Kiarabu: مصر, Masr) ni nchi ya Afrika ya Kaskazini-Mashariki ikiwa na
eneo la Rasi ya Sinai kwenye bara la Asia pia.

Ni nchi yenye wakazi milioni 90 na mji mkuu Kairo ni kati ya miji mikubwa zaidi
duniani.

Misri imepakana na Bahari ya Mediteranea, Israel, Eneo la mamlaka ya Palestina,
ghuba ya Suez, ghuba ya Aqaba, Bahari ya Shamu, Sudan na Libya. Umbo la nchi
hufanana na trapeza.

Tabianchi ni yabisi sana na maeneo makubwa ni jangwa, pamoja na oasisi na maeneo
ya savana ya miiba. Karibu wananchi wote huishi ndani ya kanda nyembamba ya
bonde la mto Naili. Bonde hili linavuka nchi kuanzia mpakani na Sudani katika
kusini kuelekea kaskazini hadi mdomo wa mto kwenye Bahari ya Mediteranea. Ardhi
pande zote mbili za mto inamwagiliwa na kulimwa. Kwatika umbali mdogo kutoka mto
jangwa inaanza.

Takriban kilomita 250 kabla ya mdomo Naili inagawanyika katika mikono mbalimbali
na kuunda delta ya mto.

Kanda hili bichi si zaidi ya asilimia 5 za eneo lote la nchi, ila 98% za
wananchi wote huishi humo. Kwa hiyo Naili huitwa "Baba wa Misri", kwa maana bila
mto huo pasingekuwepo taifa hili.

Nchi hiyo ni kati ya vitovu vya ustaarabu wa binadamu, na kwa sababu hiyo
inavutia watalii wengi.

Katika kipindi cha historia ya awali tangu takriban miaka 6000 KK wakazi wa
Misri walikuwa na kilimo cha nafaka. Walikuwa na teknolojia ya Zama za Mawe.
Wakati ule Jangwa la Sahara lilipanuka na kuwalazimisha watu kukaa karibu zaidi
kwenye mto Nile na kwenye oasisi kama Faiyum.

Katika mazingira ya jangwa bonde la Nile liliwavuta watu kutokana na rutuba
kubwa ya ardhi iliyoongezwa kila mwaka upya kwa njia ya mafuriko yaliyotandaza
matope kutoka nyanda za juu kwenye ardhi.

Utafiti wa akiolojia umegundua ya kwamba wakazi hao wa bonde walianzisha
tamaduni mbalimbali zilizokuwa tofauti kati yao lakini zilizowasiliana
kibiashara. Mifano ya kwanza ya mwandiko wa hiroglifi imepatikana kwenye vyungu
vilivyofinyangwa mnamo 3200 KK.

Katika karne zilizofuata, mnamo 3000 KK yalitokea muungano wa sehemu mbalimbali
wa Misri chini ya wafalme wenye nguvu wanaotajwa kwa cheo cha farao. Katika
historia iliyotungwa na waandishi Wagiriki wa Kale ni kwa kawaida Farao Menes
anayetajwa kuwa mtawala wa kwanza aliyeunganisha Misri ya Kaskazini na Misri ya
Kusini kuwa milki moja. Lakini leo hii inajulikana kuna wafalme waliomtangulia
waliokuwa tayari na milki kubwa. Hata hivyo Menes alianzisha utawala wa nasaba
mbalimbali zilizofuatana, pamoja na vipindi vya kati ambako vita vya wenyewe kwa
wenyewe na mafarakano katika nasaba ziliweza kugawa nchi tena kwa muda.

Mafarao wa Misri ya Kale walifaulu mara kadhaa kupanua mamlaka yao hadi ndani ya
Sudani ya leo, na pia kwa vipindi juu ya sehemu za Palestina na Syria ya leo.
Mara kadhaa wavamizi kutoka nje walifaulu kushika utawala juu ya Misri kama vile
Wahyksos kutoka Palestina / Kanaan, Wakushi kutoka Nubia au watu kutoka Lybia.
Wavamizi hao walitumia pia cheo cha Farao wakijaribu kuendeleza tabia nyingi za
milki za awali. Hatimaye wote walipinduliwa tena na viongozi wazalendo
walioanzisha nasaba mpya.

Mwaka 525 KK mfalme wa Uajemi aliteka Misri. Kwa kipindi kifupi Wamisri waliweza
kuwaondoa tena na kuendelea chini ya watawala wazalendo.

Uvamizi wa Aleksander Mkuu mwaka 332 KK ulianzisha kipindi cha Misri ya
Kigiriki. Mji mpya wa Aleksandria ulikuwa mji mkuu mpya. Jemadari wa Wagiriki
walitumia pia cheo cha Farao na kutawala kama nasaba ya Ptolemi, lakini tabaka
ya watawala ilikuwa na utamaduni tofauti sana na wananchi wakulima wa kawaida.

Wakati wafalme Wagiriki waliendelea kutawala milki mpya ilienea kutoka magharibi
ya Mediteranea iliyokuwa Dola la Roma. Malkia wa mwisho wa Misri alikuwa
Kleopatra. Baada ya kifo chake Misri ilikuwa jimbo la Dola la Roma.

Utawala wa Kiroma uliendelea kwa karne 6. Katika muda huu Ukristo ulianza kuenea
katika Misri. Nchi ilikuwa haraka kitovu muhimu cha imani mpya na Ukristo wa
Kikopti uliendeleza liturgia na mapokeo ya pekee na kupeleka mfumo huu wa
Ukristo hadi Sudani na Ethiopia.

Lakini hali ilikuwa ngumu baada ya magavana wa Roma na baadaye wa Bizanti
kujaribu kuwalazimisha Wakopti kufuata liturgia na mafundisho ya Kanisa rasmi
yaani Kanisa la Kiorthodoksi.

Watawala wapya hawakutumia Aleksandria kuwa mji mkuu bali walianzisha mji mpya
wa Fustat karibu na Babylon ya Misri, pale ambako mto Nile unajigawa na
kuanzisha delta yake.

Hadi mwaka 969 Misri ilitawaliwa na watawala Waislamu Wasunni waliokuwa kwa jina
magavana na wawakilishi wa makhalifa huko Dameski au Baghdad, lakini zaidi
watawala wa kujitegemea hali halisi. Mwaka 969 Wafatimi kutoka sehemu za Tunisia
ya leo walivamia na kuteka nchi wakianzisha ukhalifa wao. Wafatimi walikuwa
Waismaili, wakati ule mwelekeo wa kimapinduzi ya Shia. Walianzisha makao makuu
yao nje ya Fustat na Babylon wakaiita "Al-Qahira", yaani mwenye ushindi, na hii
ilikuwa chanzo cha Kairo ya leo.

Wakati wa vita za misalaba Wafatimi walishindwa na askari wa Wasunni waliendelea
kuunda nasaba ya masultani wa Mamluki wa Misri.

Mnamo mwaka 1517 Waosmani walivamia na kuteka Misri. Hadi karne ya 19 Misri
ikaendelea kama jimbo la Milki ya Osmani, kisheria hata hadi Vita Kuu ya Kwanza
ya Dunia. Hali halisi nchi ilikuwa na kipindi kifupi kama milki ya kujitegemea
wakati wa karne ya 19, hadi kusimamiwa na Uingereza hasa kwa shabaha ya kutawala
mfereji wa Suez na kushuka kwa ngazi ya nchi lindwa.

Mwaka 1914 ilitangazwa kuwa nchi lindwa chini ya Uingereza; tangazo la uhuru la
mwaka 1922 bado liliacha athira kubwa kwa Uingereza.

Tangu mwaka 1952 Misri imepata uhuru kamili, na tangu hapo ilitawala pia mfereji
wa Suez.

Lugha rasmi ni Kiarabu Sanifu cha Kisasa, wakati wananchi wanatumia kwa kawaida
aina mbalimbali za Kiarabu, hasa Kiarabu cha Kimisri (68%)

Upande wa dini, sheria zinazitambua 3 tu: Uislamu, ambao ndio dini rasmi,
Ukristo na Uyahudi.

Uwiano wa wafuasi wa dini hizo haujulikani vizuri, lakini Waislamu (hasa
Wasunni) ni kama 90%, Wakristo (hasa Wakopti wanaoendelea kufuata Ukristo
uliokuwa unatawala kabla ya Waarabu kuteka nchi katika karne ya 7) ni kama 9%,
wakati Wayahudi wamehama karibu wote.



https://sw.wikipedia.org/wiki/Kanada

Kanada ni nchi kubwa ya Amerika ya Kaskazini na ya pili duniani kwa eneo baada
ya Urusi, lakini idadi wa wakazi ni 35,675,834 tu.

Kwenye nchi kavu imepakana na Marekani bara na jimbo la Alaska. Mbele ya pwani
zake kuna kisiwa kikubwa cha Greenland ambacho ni chini ya Denmark halafu visiwa
vidogo vya St. Pierre na Miquelon (Ufaransa).

Kanada ni nchi kubwa ya pili duniani lakini maeneo mengi ni baridi mno, hawana
watu.

Pwani ya Kanada ni ndefu kushinda nchi zote za dunia ikipakana na Atlantiki,
Pasifiki na Bahari ya Aktika.

Umbali kutoka Rasi Columbia kwenye kisiwa cha Ellesmere katika kaskazini hadi
kisiwa cha kisiwa cha Middle Island katika ziwa la Erie jimboni Ontaria ni km
4,634 .

Umbali kutoka Rasi Spear katika Newfoundland upande wa mashariki hadi mpaka na
Alaska upande wa magharibi ni 5,514 km.

Maneo ya Kanada yalianza kukaliwa tangu miaka 50,000 hadi 15,000 iliyopita na
wahamiaji kutoka Asia ya Kaskazini.

Wazungu wa kwanza waliofika walikuwa Wanorwei kutoka Greenland mnamo mwaka 1000
BK. Lakini hawakukaa muda mrefu sana.

Katika karne zilizofuata kuna uwezekano wa kwamba wavuvi kutoka Ulaya ya
Kaskazini walifika pwani za Kanada mara kwa mara na kujenga makazi ya muda
wakikausha samaki kwa ajili ya safari za kurudi, lakini hakuna uhakika.

Tarehe 26 Aprili 1497 alifika Mwitalia Giovanni Caboto (kwa Kiingereza huitwa
"John Cabot") kwenye visiwa vya Newfoundland akiwa katika utumishi wa malkia wa
Uingereza akavitangaza kuwa eneo la Waingereza.

Mnamo 1534/1535 Wafaransa walifika katika eneo la Mto Saint Lorensi na kujenga
makao yao.

Wapelelezi na walowezi kutoka Ulaya walileta pamoja nao magonjwa ambayo
hayakujulikana kwa wenyeji asilia na yalisababisha vifo vingi kati yao.
Kupunguzwa kwa wakazi asilia kulisaidia upanuzi wa walowezi Wazungu kota
Amerika.

Makoloni ya Waingereza na Wafaransa yalikua polepole. Katika Vita ya Miaka Saba
Ufaransa ulipotea maeneo yake yote yaliyotwaliwa na Uingereza. Visiwa vya St.
Pierre na Miquelon pekee vilibaki upande wa Ufaransa. Uingereza uliamua kukubali
utamaduni wa pekee wa wakazi Wafaransa katika jimbo la Quebec. Hadi leo
wanaendelea kutumia Kifaransa na kufuata hasa Ukatoliki, tofauti na Wakanada
wenye asili ya Kiingereza walio zaidi Waprotestanti.

Mwaka 1867 Bunge la Uingereza lilikubali sheria iliyounda Shirikisho la Kanada
lenya majimbo manne ya Ontario, Quebec, Nova Scotia na New Brunswick. Sasa
Kanada ilikuwa nchi ya kujitawala chini ya Mfalme wa Uingereza.

Kujengwa kwa reli kati ya Atlantiki na Pasiki na kufika kwa wahamiaji kutoka
Ulaya kuliimarisha nchi mpya. Majimbo mapya yaliundwa hadi kufika majimbo 10 na
maeneo matatu chini ya shirikisho jinsi ilivyo sasa.

Kanada ilishikamana na Uingereza katika vita kuu za dunia zote mbili. Baada ya
Vita Kuu ya Kwanza ya Dunia nchi ilionekana kama nchi ya pekee iliyotoa sahihi
yake yenyewe pamoja na Uingereza chini ya mkataba wa Versailles.

Uhuru kamili ulipatikana mwaka 1982. Hadi leo malkia wa Uingereza ni mkuu wa
dola akiwakilishwa na gavana mkuu.

Zaidi ya nusu ya wakazi huishi katika miji mikubwa zaidi. Mji mkubwa ni Toronto
yenye wakazi milioni 5.6 ambayo ni bandari kwenye Ziwa Ontario na kitovu cha
viwanda. Montreal ni mji wa biashara wenye milioni 3.27.

Wakazi asilia wa Kanada ni Waindio na Waeskimo. Walikuwa wameingia kutoka
Siberia (Asia) Hakuna uhakika walikuwa wangapi wakati wa kufika kwa Wazungu
lakini idadi yao ilipungua haraka kwa sababu watu kutoka Ulaya walileta magonjwa
ya kuambukizwa na wenyeji walikosa kinga dhidi yake. Leo hii idadi imeongezeka
tena kiasi: kuna takriban milioni 1.2 au asilimia 4.3 za Wakanada wote.

Wahamiaji kutoka Ùfaransa walitangulia, wakifuatwa na Waingereza, Waskoti na
Waeire. Wengine walifuata kutoka Ujerumani, Italia, Urusi, Ukraine, Poland na
penginepo. Kwa jumla wenye asili ya Ulaya ni 76.7%.

Katika miaka ya nyuma wahamiaji wengi wamefika kutoka China na Asia. Wahindi
wengi waliofukuzwa Uganda wamehamia Kanada pia. Kwa sasa wenye asili ya Asia ni
14.2%.

Lugha rasmi ni Kiingereza (lugha mama ya 60%) na Kifaransa (20%). Lakini
zinatambulika pia lugha 9 za kijimbo.

Upande wa dini, kati ya wakazi 67.3% ni Wakristo. Kati yao, madhehebu makubwa
ni: Wakatoliki (38.7%), Kanisa la Muungano la Kanada (6.1%) na Anglikana (5%).
Waislamu ni 3.2%, Wahindu 1,5%, Singasinga 1.4%, Wabuddha 1.1%, Wayahudi 1.0%.
Kwa jumla dini zinarudi nyuma, na tayari 23.9% hawana dini yoyote.



https://sw.wikipedia.org/wiki/Vita_Kuu_ya_Kwanza_ya_Dunia

Vita Kuu ya Kwanza ya Dunia ilikuwa vita iliyopigwa kuanzia mwaka 1914 hadi
1918. Mataifa wapiganaji yalikuwa Ujerumani, Austria-Hungaria, Bulgaria na
Uturuki (ziliitwa "Mataifa ya Kati") kwa upande mmoja dhidi ya Ufaransa, Urusi,
Uingereza, Italia, Marekani na nchi mbalimbali zilizoshirikiana nazo (zilitwa
"Mataifa ya Ushirikiano").

Vita hii ilianza katika Ulaya ikapanuka haraka hadi Mashariki ya Kati, Afrika na
Asia ya Mashariki ikasababisha kifo cha takriban watu milioni tisa.

Sababu yake ilikuwa mashindano makali kati ya mataifa ya Ulaya kuhusu kushika
nafasi ya kipaumbele barani Ulaya na duniani kote.

Matokeo yake yalikuwa mwisho wa kipaumbele cha Ulaya duniani na kupanda ngazi
kwa Marekani, mapinduzi katika nchi mbalimbali, mwisho wa falme za Ujerumani,
Austria na Urusi pamoja na mwanzo wa utawala wa kikomunisti katika Urusi, mwisho
wa Dola la Austria-Hungaria na wa Dola la Uturuki la Kiosmani pamoja na mwisho
wa ukoloni wa Kijerumani duniani.

Katika Ulaya nchi mpya zilijitokeza kama vile Chekoslovakia, Ufini, Latvia,
Estonia na Yugoslavia pamoja na nchi za zamani zilizotokea tena katika uwanja wa
kimataifa ndizo Austria, Hungaria, Lithuania na Poland.

Sehemu kubwa ya Ulaya iliwahi kuwa na kipindi kirefu cha amani tangu vita kati
ya Ufaransa na Ujerumani mnamo 1870-1871. Mataifa ya Ulaya yalikuwa na mfumo wa
mikataba na mapatano kati yao yaliyolenga kuhakikisha uwiano wa mataifa. Mataifa
makubwa ya Ulaya yalikuwa Uingereza, Ufaransa, Ujerumani, Urusi na Italia.

Hali ilikuwa tofauti katika Kusini-Mashariki mwa bara hilo. Hadi nusu ya pili ya
karne ya 19 sehemu kubwa ya Balkani ilitawaliwa na Milki ya Osmani iliyokuwa
milki ya Kiislamu ya kutawala Wakristo wengi. Milki hii iliendelea kudhoofika
wakati wa karne ya 19. Nchi mbalimbali zilijitenga na kupata uhuru, kama vile
Ugiriki, Serbia, Bulgaria na Romania. Nchi hizi mpya zilipigana kivita kati yao
na Milki ya Osmani hadi mwaka 1912.

Vita Kuu ilianza kutokana na ugomvi kati ya Austria-Hungaria na Serbia. Kutokana
na muundo wa mikataba ya kusaidiana kati ya nchi za Ulaya mwanzo huo
ulisababisha mfululizo wa hali ya vita kati ya mataifa, na mengine ya Balkani
yalitafuta uhuru wao.

Tarehe 28 Juni 1914 katika mji wa Sarayevo, Bosnia, mwana wa Kaisari wa Austria
aliyekuwa mfalme mteule aliuawa pamoja na mke wake na mgaidi Mserbia mwanachama
wa kundi la "Mkono Mweusi" lililopinga utawala wa Austria-Hungaria katika
Bosnia. Austria iliamuru Serbia ifuate masharti makali katika uchunguzi wa tendo
lile. Serbia ilipokataa sehemu ya mwisho ya masharti, Austria ilitangaza hali ya
vita dhidi ya Serbia tarehe 28 Julai 1914.

Agosti ya 1914 iliona kupanuka kwa vita hii: Warusi walikuwa na mkataba wa
usaidizi na Serbia wakatangaza hali ya vita dhidi ya Austria-Hungaria. Hapo
wakaingia Wajerumani waliokuwa na mapatano ya usaidizi na Austria-Hungaria
wakitangaza hali ya vita dhidi ya Urusi. Urusi kwa upande wake ulikuwa na
mkataba wa kusaidiana na Ufaransa, kwa hivyo hali ya vita ikajitokeza pia kati
ya Ufaransa na Ujerumani. Uingereza ulijiunga na vita baada ya Wajerumani kuanza
kuingia eneo la Ubelgiji kwa shabaha ya kuvuka haraka ili wavamie Ufaransa
Kaskazini.

Kuanzia Oktoba 1914 Milki ya Osmani (Uturuki) ilijiunga na vita kufuatana na
mkataba wake wa siri na Ujerumani.

Mwaka 1915 Italia ilijiunga na Wafaransa na Waingereza kwa kushambulia
Austria-Hungaria, ingawa awali ilikuwa na mkataba na dola hilo.

Vita ilipigwa kwa ukali miaka ya 1914-1918. Wajerumani waliingia ndani ya
Ufaransa lakini walikwama kabla ya kufikia jiji kuu la Paris. Kwa muda mrefu
mstari wa mapambano ulibaki palepale.

Katika Kusini mwa Ulaya Waustria walifaulu kwa shida kubwa kuteka Serbia na
Montenegro pamoja na Albania.

Waturuki walishindwa kwa ujumla katika mashambulio yao dhidi ya Warusi katika
eneo la Kaukazi na dhidi ya Waingereza katika Misri. Lakini walifaulu kuzuia
Waingereza wasifike Uturuki penyewe. Waingereza walipeleka jeshi katika Irak ya
kusini wakafaulu kuwarudisha Waturuki hadi kaskazini ya nchi hii.

Vita ilienea haraka baharini na katika makoloni ya Ujerumani yaliyovamiwa na
Waingereza, Wafaransa, Afrika Kusini na Japani. Makoloni yalikuwepo Afrika na
kwenye visiwa vya Pasifiki pamoja na China. Ujerumani ilikuwa na vikosi vya
kijeshi katika makoloni ya Afrika na pia huko Qingdao nchini China.

Kwa ujumla makoloni yote yasiyokuwa na jeshi yalitekwa na mataifa ya ushirikiano
bila mapigano.

Wakati 1917 mataifa ya Ulaya yalionyesha dalili za uchovu. Katika hali hiyo
mabadiliko mawili makubwa yalitokea: Marekani ilijiunga na vita dhidi ya
Wajerumani na Urusi uliona mapinduzi yaliyolazimisha serikali mpya kutia sahihi
mapatano ya kumaliza mapigano dhidi ya Wajerumani walioteka maeneo makubwa ya
Urusi.

Nguvu ya Marekani ilionekana haraka na bahati ya Ujerumani ilipungua sana.
Austria-Hungaria ilidhoofishwa vilevile.

Mwaka 1919 mataifa washindi walikutana Paris (Ufaransa) wakikubaliana masharti
ya kumaliza hali ya vita dhidi ya Mataifa ya Kati. Mikataba mbalimbali
iliandaliwa kati ya washindi na kuwekwa mbele ya nchi zilizoshindwa.

Mkutano wa Paris ulitoa masharti makali dhidi ya Ujerumani katika Mkataba wa
Versailles. Ujerumani uliondolowa makoloni yote yaliyokabidhiwa kwa niaba ya
Shirikisho la Mataifa kama maeneo ya kukabidhiwa kwa Uingereza, Ufaransa,
Ubelgiji, Japani, Afrika Kusini na Australia.

Mkutano wa Paris ulikuwa jaribio la kuunda utaratibu mpya duniani uliotakiwa
kulindwa na Shirikisho la Mataifa. Lakini ukosefu wa nguvu kwa upande wa
Shirikisho la Mataifa pamoja na kuanza na kupanuka kwa mwendo mpya wa Kifashisti
iliyochukua utawala katika Italia na Ujerumani vilishinda nia hiyo.

Wataalamu wasio wachache wanasema mwisho wa vita kuu ya kwanza ulipanda tayari
mbegu za Vita Kuu ya Pili ya Dunia.

Ni kwamba Wajerumani na wakazi wa nchi nyingine zilizoshindwa walijiona
wamekosewa haki, lakini pia Waitalia walioshinda kwa gharama kubwa ya damu
walijiona wamedanganywa kwa kutotimiziwa ahadi walizopewa ili wasaliti Ujerumani
na Austria-Hungaria na kuingia vitani upande wa pili. Hivyo vyama vya mrengo wa
kulia viliweza kupata nguvu na hatimaye kupanga kisasi.

Vita hii ilitwa "Vita ya Dunia" kwa sababu mapigano yalisambaa kote duniani.
Sehemu kubwa ya mapigano yalitokea Ulaya na Asia ya Magharibi lakini pia katika
makoloni ya Afrika, Asia na Pasifiki. Nchi za Amerika hazikuona mapigano kwenye
nchi kavu lakini manowari za Ujerumani zilipigana na mataifa ya ushirikiano
mbele ya pwani za Marekani na Amerika Kusini.

Ilikuwa pia vita ya kwanza iliyopigwa kote duniani ilhali habari zake ziliweza
kufika katika muda wa masaa au siku chache kwa mataifa yote kutokana na
upatikanaji wa vyombo vya mawasiliano hasa simu za kimataifa na redio.

Lakini kwa kweli haikuwa vita ya kwanza ya "dunia" maana vita ya miaka saba
(1756-1762) ilipigwa pia kwenye mabara yote ya dunia baina ya nchi zenye
makoloni hasa Uingereza, Ufaransa na Hispania.



https://sw.wikipedia.org/wiki/Korea_Kaskazini

Korea ya Kaskazini (jina rasmi: Jamhuri ya Kidemokrasia ya Watu wa Korea) ni
nchi ya Asia ya Mashariki iliyoko kwenye nusu ya kaskazini ya rasi ya Korea.

Korea Kaskazini kama nchi ya pekee ni tokeo la ugawaji wa Korea baada ya vita
kuu ya pili ya dunia.

Korea, iliyokuwa koloni la Japan hadi mwaka 1945, iligawiwa na washindi Marekani
na Urusi. Kila moja ilianzisha serikali ya pekee kufuatana na itikadi yake
katika kanda la utawala wake. Warusi waliacha serikali ya kikomunisti kaskazini
na Wamarekani waliacha serikali iliyochaguliwa kusini.

Katika vita ya Korea iliyofuata Korea ya Kaskazini iliweza kudumu kwa sababu ya
msaada wa kijeshi wa China.

Kiongozi mkomunisti Kim Il-Sung alishika utawala akatawala kama dikteta kwa
msaada wa chama cha kikomunisti na jeshi.

Alipokufa mwaka 1994 mwana wake Kim Jong-Il alichukua nafasi yake hadi
alipofariki tarehe 17 Desemba 2011. Nafasi yake ilichukuliwa na mtoto wake Kim
Jong-un.

Kim Il-Sung aliunda itikadi ya "Juche"; inaitwa falsafa ya kuendeleza Umaksi,
lakini hali halisi ni itikadi inayotakiwa kutoa msingi kwa utawala wa kidikteta.
Ingawa ilidai kutafuta maendeleo ya kujitegemea, Korea Kaskazini ilikuwa nchi
iliyotegemea msaada kutoka Urusi kwa historia yake yote.

Baada ya mwisho wa Umoja wa Kisovyeti msaada huo ulikwisha na Korea Kaskazini
iliingia katika kipindi kigumu sana cha kiuchumi.

Udikteta katika Korea Kaskazini ni wa kikomunisti kwa jina, lakini una tabia za
kidini ndani yake. Kim Il-Sung alitangazwa kuwa "rais wa milele"; Kim Jong-Il
hakutumia cheo rasmi isipokuwa "mwenyekiti wa kamati ya utetezi wa taifa"
kinachomaanisha kitu kama "mkuu wa jeshi".

Lugha yao ni Kikorea, kinachotumika hata Korea Kusini na katika maeneo kadhaa ya
China.

Upande wa dini, kuna dhuluma kubwa, ingawa katiba inakubali uhuru. Kwa jumla
kumbukumbu za nchi katika kuheshimu haki za binadamu si nzuri hata kidogo.
Pamoja na hayo, 16% wanafuata dini za jadi, 13.5% Uchondo (mchanganyiko wa dini
za jadi, Ubuddha, Utao na Ukatoliki), 4.5% ni Wabuddha na 1.7% Wakristo.



https://sw.wikipedia.org/wiki/Ukimwi

Upungufu wa Kinga Mwilini (kwa kifupi UKIMWI; kifupi cha Kiingereza AIDS) ni
ugonjwa unaotokana na virusi inayoitwa HIV au kwa Kiswahili VVU na
inayoshambulia mwili kwa kuondoa nguvu zake za kupambana na maradhi.

Ukimwi ni ugonjwa hatari sana katika maisha ya mwanadamu kwa kuwa huweza
kusababisha kifo (yaani kupotea kwa uhai wa mwanadamu huyo). Kwa mujibu wa
Shirika la Afya Duniani, ugonjwa huu umeua watu zaidi ya milioni 36, hasa
wanaoishi barani Afrika upande wa kusini kwa Sahara. Kwa mwaka 2005 pekee
wamefariki watu milioni 3.1 na kati yao 570,000 ni watoto.

UKIMWI hadi hivi sasa haina dawa, lakini tunaweza kuuepuka ugonjwa huu kwa
kuachana na ngono ambayo huweza kusababisha ugonjwa wa ukimwi, pia tunaweza
kujikinga na ugonjwa huo kwa kuepuka kuchangia vifaa au vitu vyenye ncha kali.

Kila mtu huwa na mfumo wa kingamwili ndani yake. Seli za ulinzi zinazunguka
mwilini na kutafuta vidubini vya nje vinavyoweza kuleta mvurugo na zinaviharibu.
Kati ya seli hizi za ulinzi ni seli nyeupe za damu (lukosaiti) ambazo ni muhimu
sana.

Ukimwi unasababishwa na virusi za HIV. Kama virusi zote, HIV inaingia katika
mwili kwa kusudi la kuzaa. Virusi haiwezi kuzaa peke yake. Inahitaji seli
inapoweza kuingia ndani yake na kutumia mfumo wa seli kwa kunakili DNA yake.

Baada ya kupungukiwa kwa kingamwili vidubini vingine vinaendelea kufika mwilini
lakini sasa vinaenea zaidi kwa sababu seli za ulinzi zimekuwa chache. Kila
ambukizo linaendelea kwa muda mrefu zaidi na mwili kwa jumla unateswa kwa muda
mrefu zaidi. Kadiri Ukimwi unavyoendelea zaidi vipindi vya magonjwa yanaendelea
kuwa virefu zaidi na nguvu za mwili zinapunguapungua. Katika ngazi za mwisho
idadi ya maambukizo inazidi uwezo wa mwili wa kupambana nayo na hapo mtu
unakaribia kifo.

Mwaka 2012 walau watu wapatao 35,300,000 walikuwa wakiishi na VVU. Watu wengi
wenye VVU hawajui kuwa nayo. Kwa sababu hiyo, idadi halisi ya watu wanaoishi na
VVU haijulikani.

Wengi kati ya watu wenye VVU huishi katika Afrika. Wengi kati ya watoto ambao
hufariki dunia kutokana na UKIMWI pia wanaishi barani Afrika.

Wanasayansi wengi wanaamini binadamu wa kwanza ambaye alipata VVU (kwa
Kiingereza HIV) alikuwa Afrika Magharibi ya Kati. Hii ilitokea mwishoni mwa
karne ya 19 au mwanzoni mwa karne ya 20, wakati virusi ya SIV kutoka kwa nyani
au sokwe ilikwenda kwa binadamu.

Si kila mtu aliye na VVU ana UKIMWI. Wakati watu wanapata VVU, wanaweza kuwa na
afya kwa miaka mpaka akakutwa na aina maalumu ya magonjwa na vipimo vya damu
vikionyesha kuwa ina idadi ndogo sana ya seli nyeupe za damu ambazo ndizo
zinazopambana na maambukizi.

Kuna dawa za kusaidia watu wenye UKIMWI. Hizi zinaitwa dawa za kurefusha maisha.
Dawa za kurefusha maisha haziwezi kutibu UKIMWI. Hii ina maana kwamba haziwezi
kufanya virusi vyote kuondoka mwili wa mtu. Lakini zinaweza kuwasaidia watu
kupambana na virusi vya UKIMWI kwa mifumo yao ya kinga kufanya kazi vizuri
zaidi. Hivyo dawa za kurefusha maisha si tiba kabili kwa virusi ya UKIMWI.

Lakini baada ya muda mrefu, virusi za HIV zisizouawa na dawa hizo hujifunza
jinsi ya kupambana nazo na hivyo zinakuwa sugu kwa dawa hizo.

Wakati mwingine HIV ni sugu kwa dawa moja, lakini dawa nyingine inaweza
kutumika. Ili kupunguza uwezekano wa upinzani kutokea, watu wenye UKIMWI
huchukua dawa zaidi ya moja kwa wakati mmoja. Wanaweza kuchukua madawa 2-4 kwa
mara moja. Hii wakati mwingine inaitwa cocktail ya UKIMWI. Lakini baada ya muda
mrefu, HIV kujifunza kuwa sugu kwa dawa nyingi. Hapo hakuna zaidi ya kuwatibu.
Hivyo wanasayansi kuendelea kujaribu kupata dawa mpya ya kupambana na VVU.

Watu wengi ambao wanakufa kutokana na UKIMWI, hasa katika Afrika, huacha watoto
ambao bado ni hai, na ambao wanaweza wanahitaji msaada na huduma.

Njia muhimu kwa kuzuia VVU / UKIMWI ni elimu. Watu wanaweza kupata VVU kutokana
na ngono na kutokana na damu. Watoto wanaweza pia kupata VVU kutoka kwa mama zao
(wakati wa kukua ndani ya akina mama wajawazito na wakati wa kunyonya maziwa ya
mama.)

Vitendo vya kijinsia ni njia kuu ya kupata VVU. Kama watu wanatumia kondomu
wanapofanya mapenzi, kuna nafasi ndogo zaidi ya kuambukizwa VVU, lakini ukweli
kamili ni kwamba hakuna ngono salama kwa hakika.

Mtu anaweza pia kupata VVU kwa kuchangia sindano. Hii ina maana ya kutumia
sindano ambayo haijawahi kusafishwa baada ya mtu mwingine kuitumia. Baadhi ya
watu ambao kinyume cha sheria huchukua madawa ya kulevya kama heroin na cocaine
huchukua dawa hizo kwa sindano. Baadhi ya watu hawa wanachangia sindano moja.
Kama mtu mmoja ana virusi ya UKIMWI na anashirikisha sindano yake, anaweza
kuambukiza HIV kwa watu wengine.

Kuna baadhi ya watu ambao hawataki watu kujua kuhusu kondomu na sindano safi, au
hawataki watu kuwa na kondomu au sindano safi. Hao wanaamini kuwa watu wakijua
kuhusu kondomu na kuwa na kondomu watafanya ngono zaidi na hivyo kuzidisha
maambukizi. Vilevile wanaamini kuwa watu wakiwa na sindano safi watatumia dawa
za kulevya zaidi. Wengi wa hao watu wanadhani hii pia kwa sababu ya dini zao
zinazokataza uzinifu na ulevi.

Njia bora ya kuzuia VVU ni wazo la kuwa na chanjo, lakini hakuna chanjo kwa HIV
bado. Wanasayansi wengi wanatafuta chanjo ya VVU ili kuokoa mamilioni ya maisha
ya watu.



https://sw.wikipedia.org/wiki/Ufahamu_wa_uwezo_wa_kushika_mimba

Ufahamu wa uwezo wa kushika mimba (kwa Kiingereza "Fertility Awareness", kifupi
FA) unahusu mbinu zinazotumika kutambua wakati mwanamke anapoweza kushika mimba
na asipoweza kushika mimba katika mzunguko wa hedhi. Mbinu hizo zinaweza
kutumika ili kuzuia mimba isiyotamaniwa na vilevile kupata mimba iliyotamaniwa,
lakini pia kama njia ya kusimamia afya ya uzazi wa mwanamke.

Mbinu kadhaa za kubaini siku ambazo mwanamke hawezi kupata mimba zinajulikana
tangu zamani, lakini ujuzi wa kisayansi uliopatikana katika karne ya 20
umeongeza sana idadi na hasa usahihi wa mbinu hizo.

Kutoka mwaka 1930 hadi 1980, utafiti na ukuzaji wa uelewa huo wa masuala ya
uzazi ulifanywa hasa na wataalamu wanaohusika na Kanisa Katoliki kwa lengo la
kusaidia kupanga uzazi watu wa ndoa wanaokataa mbinu za teknolojia kwa msingi wa
maadili au kwa kuzingatia madhara yake.

Mbinu za ufahamu wa uwezo wa kushika mimba hutegemea uchunguzi wa mabadiliko ya
ishara za msingi yanayoashiria uwezekano wa kutunga mimba (kama vile joto la
mwili, ute wa uke, na mkao wa seviksi) kwa kufuatilia mzunguko wote wa hedhi na
hivyo kubaini wakati ambapo inawezekana kushika mimba.

Ishara nyingine pia zinaweza kuzingatiwa: hizo ni pamoja na ulaini wa matiti na
uchungu wakati kijiyai kinapoachiliwa, uchunguzi wa mkojo kwa vifaa vya
kubashiri udondoshwaji wa vijiyai, na uchunguzi wa kihadubini wa ute au
ugiligili wa seviksi (yaani mlango wa kizazi). Isitoshe, ipo njia ya kufuatilia
uwezo wa kushika mimba kwa tarakilishi.

Mbinu zinazotegemea dalili zinafuatilia moja au zaidi kati ya ishara tatu za
msingi za kuweza kutunga mimba - joto la msingi la mwili, ute wa uke na mkao wa
seviksi.

Mbinu zinazotegemea ute wa uke tu ni pamoja na Mbinu ya Billings ya Kutambua
Kijiyai Kuachiliwa, The Ovulation Method, Mbinu ya Creighton, na Mbinu ya Siku
Mbili.

Mbinu zinazotegemea kalenda hufuatilia mzunguko wa hedhi ya mwanamke na kwa
kuzingatia urefu wa mzunguko wake kutambua anapoweza kupata mimba. Mbinu maarufu
zaidi kati ya hizo ni Mbinu ya Siku Sanifu. Mbinu ya Urari-Kalenda pia
huhesabiwa njia ya kutegemea kalenda, ingawa haijafafanuliwa vizuri na ina maana
nyingi tofauti kwa watu tofauti.

Mbinu hizo za kupanga uzazi zinaweza kuitwa Mbinu za Uzazi Zinazotegemea Ufahamu
(wa uwezo wa kuzaa), Jina "Mbinu ya Uelewa wa Uzazi" (kwa Kiingereza Fertility
Awareness Method = FAM) linatumika hasa kwa mfumo uliofundishwa na Toni
Weschler. Jina "Mbinu Asili ya Uzazi wa Mpango" (kwa Kiingereza natural family
planning = NFP) wakati mwingine hutumiwa kutaja mbinu yoyote inayotegemea
Ufahamu wa Uzazi. Hata hivyo, msamiati huo ni mahsusi kuhusu mbinu zile
zinazokubaliwa na Kanisa Katoliki: mbali ya uwezekano wa kutopata mimba wakati
wa kunyonyesha (kwa Kiingereza Lactational amenorrhea method = LAM), ni
kutofanya tendo la ndoa siku ambapo kuna uwezekano wa kupata mimba. Hapo mbinu
za FA zinaweza kutumika ili kutambua nyakati hizo zinazoweza kuleta mimba.

Haijulikani kwa hakika lini iligunduliwa kwa mara ya kwanza kuwa wanawake wana
vipindi vya kutunga mimba na visivyo vya kutunga mimba vinavyoweza kutabirika.
Mwaka 388 Agostino wa Hippo aliandika kuhusu kuepuka mara kwa mara tendo la ndoa
ili kuzuia mimba akiwalaumu Wamani kwa kutumia njia hiyo ili kubaki bila watoto.

Kitabu fulani kinasema kuacha ngono kwa muda kulipendekezwa na "watu wachache
wasio wa dini tangu katikati ya karne ya 19", lakini katika karne ya 20
ushawishi mkuu uliohamasisha mbinu za ufahamu wa uwezo wa kushika mimba ulitoka
katika Kanisa Katoliki.

Mwaka 1905 Theodoor Hendrik van de Velde, mwanajinakolojia wa Uholanzi,
alionyesha kuwa wanawake hutoa kijiyai mara moja tu kila mzunguko wa hedhi.
Miaka ya 1920 Kyusaku Ogino, mwanajinakolojia wa Ujapani, na Hermann Knaus,
kutoka Austria, wakifanya kazi bila ushirikiano waligundua kwamba kijiyai
hutokea siku kumi na nne hivi kabla ya kipindi cha hedhi kinachofuata. Ogino
alitumia uvumbuzi wake kutengeneza hesabu ya kuwasaidia wanawake wasiopata mimba
kwa kufanya tendo la ndoa kwa wakati mwafaka kupata mimba. Mwaka 1930 John
Smulders, daktari Mkatoliki kutoka Uholanzi, alitumia uvumbuzi huo kuunda mbinu
ya kuepuka mimba. Smulders alichapisha kazi yake chini ya Chama cha Matabibu
Wakatoliki wa Uholanzi, na hiyo ilikuwa mbinu sanifu ya kwanza ya kuepuka mimba
kwa kuacha kujamiiana kwa kipindi fulani - mbinu ya kalenda.

Katika miaka ya 1930, Wilhelm Hillebrand, padri Mkatoliki nchini Ujerumani,
alitunga mbinu ya kuzuia mimba kwa kutegemea joto la msingi la mwili. Mbinu hiyo
ya joto ilionekana kuwa na ufanisi mkubwa zaidi katika kuwasaidia wanawake
kuzuia mimba kuliko mbinu ya kutegemea kalenda. Katika miongo michache
iliyofuata, mbinu hizo mbili zikawa zinatumika sana miongoni mwa wanawake
Wakatoliki. Hotuba mbili zilizotolewa na Papa Pius XII mwaka 1951 zilitoa kibali
cha hali ya juu kutoka Kanisa Katoliki kwa mbinu hizo kutumiwa na mume na mke
waliohitaji kuzuia mimba.

Mwanzo mwa miaka ya 1950, John Billings aligundua uhusiano kati ya ute wa mlango
wa uzazi na uwezekano wa kutunga mimba alipokuwa akifanya kazi katika Shirika
Katoliki la Ustawi wa Jamii mjini Melbourne, Australia. Billings na madaktari
wengine kadhaa, akiwemo mke wake Evelyn, walifanyia utafiti ishara hiyo kwa
miaka kadhaa, na kufikia mwishoni mwa miaka ya 1960 walikuwa wamefanya majaribio
ya kitabibu na kuanzisha vituo vya kufundishia mbinu yao duniani kote.

Japo awali akina Billings walifundisha pamoja mbinu za dalili ya joto na ya ute
wa uke, walipata shida katika kufundisha ishara ya joto kwa idadi kubwa ya watu
wasiojua kusoma na kuandika katika nchi zinazoendelea. Hivyo katika miaka ya
1970 walibadilisha mbinu ili kutegemea ute tu. Taasisi ya kimataifa
iliyoanzishwa na Billings sasa inajulikana kama "Shirika la Kimataifa la Mbinu
ya Kudondosha Kijiyai ya Billings" (kwa Kiingereza World Organization Ovulation
Method Billings = WOOMB).

Shirika la kwanza kufundisha mbinu ya dalili za joto lilianzishwa mwaka 1971.
John na Sheila Kippley, walei Wakatoliki, walijiunga na Konald Prem katika
kufundisha mbinu iliyotegemea dalili zote tatu: joto, ute na mkao wa mlango wa
uzazi. Taasisi yao sasa inaitwa "Shirika la Kimataifa la Wanandoa kwa Wanandoa"
(kwa Kiingereza "Couple to Couple League International").

Muongo uliofuata ulishuhudia kuanzishwa kwa mashirika mengine ya Kikatoliki
ambayo sasa ni makubwa - "Familia ya Amerika" (kwa Kiingereza "Family of the
Americas") iliyoundwa mwaka 1977 na kufundisha mbinu ya Billings, halafu
"Taasisi ya Papa Paulo VI" (1985), inayofundisha mbinu mpya ya ute pekee iitwayo
Creighton Model.

Hadi miaka ya 1980, habari kuhusu ufahamu wa uwezo wa kushika mimba ulipatikana
tu kutoka vyanzo vya Kikatoliki. Shirika la kwanza lisilo la kidini la kutolea
mafundisho hayo ya uzazi lilikuwa Kituo cha Uelewa wa Uzazi cha New York,
lililoanzishwa mwaka 1981. Toni Weschler alianza kufundisha mwaka 1982 na
kuchapisha kitabu kilichouzwa sana cha Taking Charge of Your Fertility mwaka
1995. "Justisse" ilianzishwa mwaka 1987 huko Edmonton, Kanada. Mashirika hayo
yote yasiyo ya kidini yanafundisha mbinu ya dalili za joto. Ingawa mashirika ya
Kikatoliki yanayoeneza uelewa wa uzazi ni makubwa sana kuliko hayo ya
wanaharakati yasiyo ya kidini, walimu wasiotegemea dini wamezidi kuongezeka
katika miaka ya 1990 na milenia mpya.

Ustawi wa mbinu za ufahamu wa uwezo wa kushika mimba unaendelea. Mwishoni mwa
miaka ya 1990, "Taasisi ya Afya ya Uzazi" katika Chuo Kikuu cha Georgetown
ilianzisha mbinu mbili mpya. Mbinu ya Siku Mbili, inayotegemea ute tu, na
CycleBeads, ambayo inafuata mbinu ya Siku Sanifu na ina pia toleo la
kieletroniki, iCycleBeads), zimeundwa ili kuwa na ufanisi na urahisi mkubwa
zaidi katika kufundisha, kujifunza, na kutumia.

Ishara tatu za msingi za uwezekano wa kushika mimba ni joto msingi la mwili, ute
wa uke na mkao wa seviksi. Mwanamke anayetumia dalili hizo ili kujua uwezo wake
wa kupata mimba anachagua kutumia ishara moja, mbili, au zote tatu pamoja.
Wanawake wengi hung'amua pia ishara nyingine za ziada kulingana na mzunguko wa
hedhi, kama vile maumivu na uzito tumboni, maumivu mgongoni, ulaini wa matiti na
maumivu ya kudondosha kijiyai.

Joto la msingi la mwili ni joto la mwili wa mtu linalopimwa wakati wa kwanza
anapoamka asubuhi (au baada ya usingizi wa muda mrefu zaidi katika siku).
Miongoni mwa wanawake, kudondoshwa kijiyai husababisha joto kupanda kwa 0.3°C
hadi 0.9° C (0.5°F hadi 1.6°F) na kubakia hivyo kipindi chote hadi wakati wa
hedhi ijayo. Mabadiliko hayo ya joto yanaweza kutumika kubaini mwanzo wa kipindi
cha kutoweza kutungika mimba kabla ya kudodosha kijiyai.

Kuonekana kwa ute wa uke na mwasho wake ni ishara zinazoelezwa kwa kawaida
pamoja kama njia za kubaini ishara hiyohiyo. Ute wa uke huzalishwa na seviksi,
ambayo huunganisha mji wa mimba na mfereji wa uke. Ute wa uke wenye uwezo wa
kushika mimba hukuza maisha ya manii kwa kupunguza uasidi wa uke, na husaidia
kuongoza manii kupitia seviksi na kuelekea ndani ya mji wa mimba. Uzalishaji wa
ute wa uke wenye uwezo wa kupata mimba husababishwa na homoni ileile (istrojeni)
ambayo huandaa mwili wa mwanamke kwa udondoshwaji wa kijiyai. Kwa kuangalia ute
wa uke wake, na kuzingatia hisia pindi unapopita ukeni, mwanamke anaweza kubaini
wakati mwili wake unapojiandaa kudondosha kijiyai, na wakati ambapo udondoshwaji
wa kijiyai umepita. Kijiyai kikidondoshwa, uzalishwaji wa istrojeni hupungua na
projesteroni huanza kuongezeka. Kupanda kwa kiwango cha projesteroni husababisha
mabadiliko maalumu katika wingi na hali ya ute wa uke.

Seviksi hubadilisha mkao kutokana na homoni zilezile zinazosababisha ute wa uke
kutolewa na kukauka. Wakati mwanamke yuko katika awamu ya kutoshika mimba katika
mzunguko wa hedhi, seviksi hushuka chini katika mfereji wa uke, ikiguswa huwa
ngumu (kama ncha ya pua ya mtu), na upenyu (mlango wa seviksi) unakuwa mdogo
ukilinganishwa na wakati mwingine, au umefungika. Kadiri mwanamke anavyozidi
kuwa na uwezo wa kushika mimba ndivyo seviksi inavyopanda juu katika mfereji wa
uke, inakuwa laini ikiguswa (kama mdomo wa mtu), na upenyu unakuwa wazi zaidi.
Baada ya kudondoshwa kwa kijiyai, seviksi itarejea mkao wake wa wakati usio wa
kushika mimba.

Mbinu zinazotegemea kalenda hubainisha uwezekano wa kutopata mimba kabla na
baada ya kudondosha kijiyai kulingana na historia ya mzunguko. Zinapotumika
vizuri kuzuia mimba, mbinu hizo si madhubuti kama mbinu zinazotegemea dalili,
hata hivyo umadhubuti wake unalingana na mbinu zuizi kama vile kiwambo na kizibo
cha seviksi.

Mbinu za kuepuka mimba zinazotegemea ute wa uke na joto la mwili kubainisha
uwezo wa kutunga mimba baada ya kijiyai kudondoshwa, hushindikana mara chache
sana zinapotumika vizuri. Hata hivyo, mbinu hizo huwa na upungufu fulani katika
kubaini uwezo wa kutotunga mimba kabla ya kudondosha kijiyai. Rekodi ya joto la
mwili pekee haitoi mwongozo kuhusu uwezekano wa mimba kutungwa au kutotungwa
kabla ya kijiyai kudondoshwa. Kubaini uwezekano wa kutoshika mimba kabla ya
tukio hilo kunaweza kufanywa kwa kuchunguza ute wa uke; hata hivyo, njia hii
inafanikiwa kwa kiwango cha chini kuliko ule unaoshuhudiwa katika kipindi baada
ya kudondosha kijiyai. Kutegemea uchunguzi wa ute pekee pia ina maana kwamba
tendo la ndoa haliruhusiwi wakati wa hedhi, kwa sababu ute wowote hautakuwa
dhahiri.

Matumizi ya sheria fulani za kalenda katika kutambua urefu wa kipindi cha
kutoweza kutunga mimba kabla ya kijiyai kudondoshwa huruhusu siku chache za
ngono mwanzoni mwa mzunguko wa hedhi huku kukiwa na kiwango cha chini sana cha
uwezekano wa kupata mimba. Kwa kutumia mbinu ya ute pekee, kuna uwezekano wa
kukosea kwa kudhani ni hedhi damu inapotoka katikati ya mzunguko wa hedhi au
wakati ambapo kijiyai halikudondoshwa. Kuweka chati sahihi ya joto la msingi la
mwili huwezesha utambuzi wa hedhi, wakati ambapo sheria za kalenda kuhusu
kipindi kabla ya kudondosha kijiyai zinaweza kutumiwa kwa usahihi. Katika mbinu
za joto pekee, sheria ya kalenda inaweza kutegemewa pale tu kutambua uwezekano
wa kutoshika mimba kabla ya kudondosha kijiyai. Katika mbinu za joto na ishara,
sheria ya kalenda huthibitishwa na rekodi za ute: uchunguzi wa ute wa uke
unaoashiria uwezo wa kupata mimba unapewa kipaumbele kuliko mbinu yoyote ya
kalenda ya kubainisha uwezo wa kushika mimba.

Sheria za kalenda zinaweza kuweka idadi mahsusi ya siku, ikibainisha kwamba
(kulingana na urefu wa mizunguzo iliyopita ya hedhi ya mhusika) siku tatu hadi
sita za kwanza katika kila mzunguko wa hedhi huchukuliwa kuwa hazina uwezo wa
kupata mimba. Au, sheria ya kalenda inaweza kuhitaji hesabu, kwa mfano lazima
iwe kwamba urefu wa kipindi kisicholeta uzazi kabla ya kudondosha kijiyai ni
sawa na urefu wa mzunguko mfupi zaidi wa mwanamke huyo ukiondoa siku ishirini na
moja. Badala ya kutegemea urefu wa mzunguko, sheria ya kalenda inaweza
kuhakikishwa kutokana na siku ya mzunguko ambapo mwanamke ameshuhudia badiliko
la joto la mwili. Mfumo mmoja unasema urefu wa kipindi cha kutoweza kutunga
mimba kabla ya kudondosha kijiyai unalingana na siku ya kwanza ambapo mwanamke
alishuhudia kupanda joto la mwili ondoa siku saba.

Vichunguza uzazi vya kieletroniki vinapatikana kwa majina mbalimbali ya
kibiashara. Vichunguzi hivyo vinaweza kutumia mifumo ya Joto la Msingi la Mwili
pekee, au kuchambua vitepe vya kupimia mkojo, au kufuatilia dalili mchanganyiko
au kuchunguza ukinzani umeme wa mate na ugiligili wa uke, au kwa pamoja baadhi
ya mambo hayo mbalimbali .

Kwa kufanya tendo kamili la ndoa siku zile tu ambapo katika mzunguko wa hedhi
mimba haiwezi kutungwa, maharusi wanaweza kuzuia mimba isipatikane. Wakati
ambapo katika mzunguko wa hedhi mimba inaweza kutungwa, wanaweza wakaacha ngono
ili kuwa na hakika ya kutoitunga. Wengine siku hizo wanatumia mbinu mbadala za
kuzuia mimba ingawa pengine hazifai kwa sababu mbalimbali. Kinyume chake
maharusi wanaweza kulenga uzazi kwa hakika zaidi wakifanya tendo la ndoa kwa
kutumia vizuri siku zinazouwezesha.

Ufanisi wa ufahamu ya uzazi, kama ulivyo kwa mbinu nyingi za uzazi wa mpango,
unaweza kutathminiwa kwa njia mbili zifuatazo. Kwa kawaida mfumo wa Pearl Index
hutumika kukokotoa viwango vya ufanisi, lakini baadhi ya tafiti hutumia
majedwali ya mapunguzo.Kwa kawaida viwango hupimwa katika mwaka wa kwanza wa
matumizi. Viwango vya matumizi kamili ni kwa wale tu wanaofuata sheria zote,
wakitambua kwa usahihi kipindi ambapo kuna uwezekano wa kutunga mimba, na
wanaacha ngono isiyo na kinga siku walizotambua kuna uwezekano wa kuitunga.
Viwango vya matumizi halisi au matumizi ya kawaida ni kwa wale wote wanaotegemea
ufahamu wa uwezo wa kushika mimba ili kuizuia, wakiwa ni pamoja na wasioweza
kutimiza vigezo vya "matumizi kamili".

Kiwango cha kufeli kwa ufahamu wa uwezo wa kushika mimba hutofautiana pakubwa
kulingana na mbinu iliyotumika kubaini uwezekano wa kupata mimba, njia ya
mafundisho, na idadi ya wanaotafitiwa. Baadhi ya tafiti zimekuta viwango halisi
vya kufeli vya 25% kwa mwaka au zaidi. Angalau utafiti mmoja umepata kiwango cha
kufeli cha chini ya 1% kwa mwaka kukiwa na mafundisho endelevu na mapitio ya
kila mwezi, na tafiti kadhaa zimegundua viwango vya kufeli halisi vya 2-3% kwa
mwaka.

Inapotumika kwa usahihi, na kuandamana na mafundisho endelevu ya mara kwa mara,
baadhi ya tafiti zimeonyesha kuwa mbinu fulani za ufahamu wa uwezo wa kushika
mimba huwa na 99% za ufanisi,

Utafiti wa mbinu ya ute wa uke umegundua viwango vya mimba vya 67%-81% katika
mzunguko wa kwanza ikiwa kujamiiana kutatokea katika Siku ya Kilele cha ishara
za ute.

Kwa sababu ya viwango vya juu vya mimba kutoka mapema sana (25% za mimba hupotea
katika wiki sita za kwanza tangu hedhi ya mwisho ya mwanamke), mbinu
zinazotumika kuchunguza uwepo wa mimba zinaweza kusababisha upendeleo katika
viwango vya utungaji mimba. Mbinu tofauti na hizo zinaweza kuonyesha viwango vya
chini kwa sababu tu huwa zinakosa kugundua mimba zilizotoka mapema. Utafiti
mmoja nchini China kati ya wanaoshiriki ngono bila mpangilio ili kutungisha
mimba ulitumia mbinu bora za kugundua mimba, ikapata kiwango cha 40% cha
kutungwa mimba kwa kila mzunguko katika kipindi cha utafiti cha miezi 12.

Mizunguko ya kawaida ya hedhi wakati mwingine huchukuliwa kuwa ushahidi kwamba
mwanamke anadondosha vijiyai kawaida, na mizunguko isiyo ya kawaida kuwa
ushahidi kuwa udondoshaji wa kijiyai si wa kawaida. Hata hivyo, wanawake wengi
ambao mizunguko yao si ya kawaida hudondosha vijiyai kama kawaida, na baadhi ya
wenye mizunguko ya kawaida kwa kweli hawadondoshi vijiyai au wana matatizo
katika utayarishaji wa ukuta wa chupa cha uzazi. Hasa rekodi za joto la msingi
la mwili, lakini pia rekodi za ute wa uke na mkao wake, zinaweza kutumika kwa
usahihi kung'amua ikiwa mwanamke anadondosha kijiyai, na kama urefu wa kipindi
cha baada ya kudondosha kijiyai cha mzunguko wa hedhi unatosha kwa ujauzito.

Ute wa uke unaoweza kutunga mimba ni muhimu katika kujenga mazingira ambayo
yanaruhusu manii kupiti mlango wa uzazi na katika viriba vya falopu ambako
husubiri kudondoshwa kwa kijiyai. Chati za uwezo wa kupata mimba zinaweza
kusaidia kugundua ute hasimu kwa mimba kutungwa, ambao ni sababu ya kawaida ya
kutopata mimba. Ikiwa hali hii itagunduliwa, baadhi wanapendekeza matumizi ya
guaifenesini katika siku chache kabla ya udondoshwaji wa kijiyai ili kupunguza
uzito wa ute.

Vipimo vya ujauzito si sahihi mpaka wiki 1-2 baada ya kudondoshwa kijiyai. Kujua
tarehe inayokisiwa ambayo kijiyai kitadondoka kunaweza kukamzuia mwanamke
asipate matokeo yasiyo sahihi kutokana na upimaji wa mapema mno. Pia, siku 18
mfululizo za joto la juu zinamaanisha mwanamke ni mjamzito karibu bila shaka.

Makadirio ya tarehe ya kudondosha kijiyai kutokana na chati za uwezo wa kuzaa ni
njia sahihi zaidi ya kukadiria umri wa ujauzito kuliko mbinu za jadi za kupima
mimba au mbinu ya kuchunguza hedhi ya mwisho katika utaratibu wa kufuatilia
hedhi.

Ufahamu wa uwezo wa kushika mimba unaweza kutumika pia kwa lengo la kupata mimba
ya jinsia inayotamaniwa zaidi. Maharusi wanaweza kuchagua mtoto wa kiume au wa
kike kwa 85% ya hakika wakifanya tendo la ndoa kwa kupanga kulingana na ute wa
uke kuwa wa kuvutika na kuteleza au siyo. Ni kwamba jinsia ya mimba inategemea
tu kromosomu za mbegu za baba ambazo ni nusunusu: X kwa kuzaa watoto wa kike na
Y kwa kuzaa watoto wa kiume. Mbegu zenye kromosomu X ni dhaifu kidogo nazo
huogelea polepole, lakini zinaishi muda mrefu. Kumbe zenye kromosomu Y zina
nguvu zaidi na kuogelea upesi, lakini hufa upesi.



https://sw.wikipedia.org/wiki/Orodha_ya_Watakatifu_Wakristo

Hapa chini wameorodheshwa kwa utaratibu wa alfabeti baadhi ya Watakatifu yaani
watu wanaoheshimiwa na Wakristo kama vielelezo vya uadilifu wa Kiinjili.

Kanisa Katoliki linaheshimu watakatifu na wenye heri zaidi ya elfu kumi, kati
yao Mapapa 78.

Katika makanisa ya Kiorthodoksi na ya Waorthodoksi wa Mashariki idadi ni kubwa
zaidi kwa vile hakuna kanuni za kutangaza watakatifu kama zile zinazofuatwa na
Papa, ambaye amejiwekea mamlaka hiyo tangu Karne za Kati.

Waanglikana walimtangaza mtakatifu mmoja tu (Mfalme Charles I wa Uingereza),
lakini wanawatambua watakatifu wengine waliotangazwa kuwa watakatifu kabla ya
Matengenezo ya Kiprotestanti, kama wanavyofanya pia Wamethodisti.

Madhehebu hayo na mengineyo yana marehemu wengine ambao bila kutangazwa rasmi
wameingizwa katika kalenda ya watakatifu.

1 Mtakatifu huyu ameondolewa kutoka katika orodha ya Watakatifu wa Kanisa
Katoliki kwa sababu ya mashaka ya kihistoria. Si kusema hakuishi, ila anaendelea
kutambuliwa kama mtakatifu ingawa hayupo kwenye orodha rasmi. 2 George Mtakatifu
ametajwa katika Kitabu cha Sala ya Kawaida (kwa Kiingereza Book of Common
Prayer) mwaka wa 1662, na pia katika Kitabu cha Ibada ya Kawaida (kwa Kiingereza
Common Worship) mwaka wa 2000. Hata hivyo, makanisa mengine ya Kianglikana
hawamtambui kama mtakatifu. 3 Sikukuu ya Kianglikana huitwa “Michael na Malaika
Wote” (kwa Kiingereza Michael and All Angels). 4 Kitabu cha Ibada ya Kawaida
(Common Worship) kinamtaja mtakatifu huyu chini ya “Kumbukumbu” (kwa Kiingereza
Commemoration). 5 Mtakatifu huyu hutambuliwa katika Kanisa la Tewahedo tu,
ambalo ni tawi la Kanisa la Kiorthodoksi la Uhabeshi.



https://sw.wikipedia.org/wiki/Malaria

Malaria ni ugonjwa wa kuambukiza ambao unaambukizwa na mbu wa jenasi Anopheles
na kusababishwa na kidubini aina ya protisti Plasmodium. Mara nyingi ugonjwa huo
huitwa "homa" tu, ingawa homa ni dalili yake mojawapo tu, pia kuna magonjwa
mengi yanayosababisha homa.

Malaria inatokea katika maeneo ya kitropiki na yanayokaribia tropiki ikiwa ni
pamoja na sehemu za Amerika, Asia na Afrika. Mwaka 2015 duniani kulikuwa na
maambukizi milioni 214 ya malaria, na watu 438,000 walikufa, wengi wao (90%)
wakiwa barani Afrika, hasa watoto wachanga katika mataifa ya kusini kwa jangwa
la Sahara.

Malaria ni mojawapo ya magonjwa yaliyoenea sana na ni tatizo kuu la afya ya
umma. Kwa kawaida huhusishwa na umaskini, lakini pia ni sababu ya umaskini na
kikwazo kikubwa kwa maendeleo ya uchumi.

Spishi tano za vimelea vya Plasmodium huweza kumwambukiza binadamu; aina iliyo
mbaya zaidi husababishwa na Plasmodium falciparum. Malaria inayosababishwa na
Plasmodium vivax, Plasmodium ovale na Plasmodium malariae husababisha ugonjwa
usio shadidi sana kwa binadamu na aghalabu haijui. Spishi ya tano, Plasmodium
knowlesi, husababisha malaria kwa nyani aina ya makaku lakini inaweza pia
kumwambukiza binadamu. Kundi hili la spishi ya Plasmodium linalosababisha
ugonjwa kwa binadamu kwa kawaida hujulikana kama vimelea vya malaria.

Kawaida, watu hupata ugonjwa wa malaria kwa kung'atwa na mbu wa kike wa jamii ya
Anopheles aliyeambukizwa. Mbu aina ya Anopheles pekee ndio wanaoweza kusambaza
malaria, na ni lazima wawe wameambukizwa kupitia damu waliyofyonza kutoka kwa
mtu aliyeambukizwa. Mbu akimng'ata mtu aliyeambukizwa, kiasi kidogo cha damu
huchukuliwa, damu hiyo huwa na vimelea vya malaria. Wiki moja baadaye, wakati
mbu anapofyonza mlo wake mwingine wa damu, vimelea hivyo huchanganyika na mate
ya mbu na kuingia katika mfumo wa damu ya anayeng'atwa.

Vimelea hivyo huzaa ndani ya seli nyekundu za damu, na kusababisha dalili kama
vile anemia, maumivu kidogo ya kichwa, shida ya kupumua, takikadia, n.k., aidha
kuna dalili nyingine za jumla kama vile homa, baridi, kichefuchefu, ugonjwa kama
mafua, na katika hali mbaya zaidi kupoteza fahamu na hata kifo.

Maambukizi ya malaria yanaweza kupunguzwa kwa kuzuia kung'atwa na mbu kutumia
vyandarua, dawa za kuzuia wadudu, au hatua za kudhibiti maenezi ya mbu kama vile
kunyunyizia dawa za kuua wadudu ndani ya nyumba na kupiga mifereji kuondoa maji
yaliyosimama ambapo mbu hutaga mayai yao.

Majaribio yamefanywa kuibuka na chanjo ya malaria bila mafanikio makuu, pamoja
na kuibua mbinu za udhibiti wa kiajabu zaidi, kama vile kubadili viini tete vya
mbu ili kuwafanya sugu kwa vimelea pia umefikiriwa. Ingawa utafiti unaendelea,
hakuna chanjo inayopatikana sasa inayotoa ulinzi wa hali ya juu dhidi ya malaria
; mwaka 2015 ile pekee iliyoruhusiwa kutumika nje ya majaribio ni RTS,S, ambayo
inatolewa kwa kudunga sindano mara nne, na hata hivyo ina ufanisi mdogo
(26%-50%) kulingana na chanjo nyingine. Hivyo dawa za kuzuia lazima zitumiwe
bila kukoma ili kupunguza hatari ya kuambukizwa. Madawa haya ya kuzuia
maambukizi mara nyingi huwa ghali mno kwa watu wengi wanaoishi katika maeneo
ambapo ugonjwa huu hupatikana kwa wingi. Watu wazima wengi wanaoishi katika
maeneo ambayo ugonjwa huo umeenea huwa na maambukizi ya muda mrefu ambayo
hujitokeza mara kwa mara, na pia huwa na kinga kidogo; kinga hiyo hupunguka
kadri muda unavyosonga, watu wazima kama hao wanaweza kuambukizwa malaria kali
ikiwa wameishi muda mrefu katika maeneo ambapo ugonjwa huo haujaenea.
Wanashauriwa kuchukua tahadhari kamili wanaporejea katika maeneo ambapo ugonjwa
huo umeenea.

Maambukizi ya malaria hutibiwa kwa kutumia dawa ya malaria, kama vile kwinini au
vizalika vya atemisinin. Hata hivyo, vimelea vimekuwa sugu kwa nyingi ya dawa
hizo. Kwa hivyo, katika baadhi ya maeneo ya dunia, dawa chache tu ndizo zilizo
na uwezo wa kutibu malaria kwa ufanisi.

Dalili za malaria ni pamoja na homa, kutetemeka, athralgia (maumivu ya kifundo),
kutapika, anemia (inayosababishwa na kuachana kwa chembechembe nyekundu za
damu), hemoglobinuria, kuharibika kwa retina, na mtukutiko wa maungo.

Dalili tambulika za malaria hutokea kwa namna ya mzunguko wa baridi ya ghafla
ikifuatiwa na kutetemeka kisha homa na kutokwa jasho kunakodumu kwa masaa manne
hadi sita, dalili hizi hujitokeza kila baada ya siku mbili kwa maambukizi ya P.
vivax na P. ovale , huku ikijitokeza kila baada ya siku tatu kwa P. malariae. P.
falciparum yaweza kuwa na homa inayojitokeza kila kati ya saa 36-48 au homa
isiyoshadidi lakini inayoendelea. Kwa sababu zisizofahamika vyema, lakini ambazo
zinaweza kuhusiana na shinikizo ya hali ya juu katika fuvu la kichwa, watoto
walio na malaria mara nyingi hudhihirisha mkao usiokuwa wa kawaida, ishara ya
uharibifu wa ubongo. Imegunduliwa kuwa malaria husababisha matatizo ya kutambua,
hasa kwa watoto. Husababisha kuenea sana kwa anemia katika kipindi cha kukua
haraka kwa ubongo na pia uharibufu wa moja kwa moja wa ubongo. Uharibifu huu wa
kinurolojia hutokana na malaria ya ubongo ambayo ni hatari mno kwa watoto.
malaria ya ubongo huhusishwa na uweupe wa retina, ambayo inaweza kuwa na manufaa
kama ishara ya kutofautisha malaria na visababishi vingine vya homa.

Malaria kali husababishwa takriban kipekee na maambukizi ya P. falciparum kwa
kawaida hujitokeza kati ya siku 6-14 baada ya kuambukizwa. Madhara ya ugonjwa wa
malaria kali ni pamoja na kukosa fahamu na kifo ikiwa haitatibiwa-watoto
wachanga na wanawake wajawazito hasa wamo hatarini. Splenomegali (kupanuka kwa
wengu), maumivu makali ya kichwa, iskemia ya ubongo, hepatomegali (kupanuka kwa
ini), hypoglisimia, na hemoglobinuria na kufeli kwa figo huweza kutokea. Kufeli
kwa figo kunaweza kusababisha homa ya mkojo wa damu, ambapo hemoglobin kutoka
katika chembechembe nyekundu za damu zilizosambaratika huvuja na kuingia katika
mkojo. Malaria kali inaweza kuendelea kwa kasi na kusababisha kifo katika mudaa
wa masaa kadhaa au masiku. Katika hali mbaya zaidi ya ugonjwa huo viwango vya
vifo vinaweza kuzidi 20%, hata kuwe na utunzi wa hali ya juu na matibabu. Katika
maeneo ambapo ugonjwa huo umeenea, mara nyingi matibabu si ya kuridhisha na
kiwango cha jumla cha vifo vinavyosababishwa na malaria huwa kimoja kati visa
kumi. Baada ya muda mrefu, matatizo ya kukua yamerekodiwa kwa watoto ambao
wameugua malaria kali.

Malaria ya muda mrefu hutokana na P. vivax na P. ovale, lakini si katika P.
falciparum. Hapa, ugonjwa huo unaweza kujitokeza tena miezi au miaka baada ya
kuambukizwa kutokana na uwepo wa vimelea fiche katika ini. Kwa hivyo, kueleza
kuwa malaria imetibiwa kwa kutazama kutokuwepo kwa vimelea katika damu kunaweza
kupotosha. Kipindi kirefu zaidi kati ya kuambukizwa vimelea na kujitokeza kwa
dalili za ugonjwa kimeripotiwa kwa P. vivax kuwa miaka 30. Inakadiriwa kuwa moja
kati ya visa vitano vya malaria vinavyosababishwa na P. vivax katika maeneo ya
hari huhusiana na kujihifadhi kwa vijimelea vya hipnoziti (yaani, dalili
hujitokeza mwaka unaofuata kung'atwa na mbu).

Vimelea vya malaria ni wa jenasi ya Plasmodium (Faila Apicomplexa). Katika
binadamu malaria husababishwa na P. falciparum, P. malariae, P. ovale, P. vivax
na P. knowlesi. P. falciparum ndiyo iliyoenea zaidi na huchangia takriban 80% ya
maambukizi yote ya malaria, na pia inahusishwa na karibu 90% ya vifo
vinavyotokana na malaria. Vimelea vya spishi ya Plasmodium huambukiza pia ndege,
mitambaazi, nyani, sokwe na panya. Kumedhibitishwa maambukizi kadhaa ya wanadamu
na spishi zinazoambukiza nyani malaria, yaani P. knowlesi, P. inui, P.
cynomolgi, P. simiovale, P. brazilianum, P. schwetzi na P. simium, hata hivyo,
isipokuwa kwa P. knowlesi, hizo nyingine hazina umuhimu kwa afya ya umma. Ingawa
malaria ya ndege inaweza kuua kuku na batamzinga, ugonjwa huu hausababishi
hasara kubwa kiuchumi kwa wafugaji wa kuku. Hata hivyo, tangu kuingizwa kiajali
na binadamu imeeneza ugonjwa na kuua idadi kubwa ya ndege wa Hawaii, ambao
walikuwa wamekua katika mazingira bila kimelea hicho na kwa hivyo hawakuwa na
kinga yoyote dhidi yake.

Kimelewa cha msingi (mahsusi) cha kimelea hicho na njia ya uenezi na vekta zake
ni mbu jike wa jenasi ya Anopheles, binadamu na wanyama wengine wenye uti wa
mgongo ni vimelewa wa ziada. Kwanza mbu wachanga humeza vimelea kwa kufyonza
damu ya mwanadamu aliyeambukizwa kisha mbu huyo wa aina yaAnopheles hubeba mbegu
za vimilea za Plasmodium katika matezi ya mate yao. Mbu huambukizwa baada ya
kufyonza damu kutoka kwa binadamu aliyeambukizwa. Baada ya kumezwa, gameti za
vimelea viliyofyonzwa pamoja na damu hujigawanya kwa msingi wa mbegu za kiume au
za kike na kisha kuungana katika utumbo wa mbu. Hii hubuni ukineti inayopenya
wambo wa utumbo wa mbu na kuzalisha uusisi katika ukuta wa utumbo. Uusisi
inapopasuka, inatoa spora(sporozoites)vinayohama katika mwili wa mbu kuelekea
katika matezi ya mate ya mbu, ambapo huwa tayari kumwambukiza binadamu mwingine.
Aina hii ya maambukizi wakati mwingine hujulikana kama uhamisho kituo wa
kabla(anterior station transfer). Spora huingizwa ndani ya ngozi, pamoja na
mate, wakati mbu anapofyonza mlo wake mwingine wa damu.

Mbu jike tu ndio hufyonza damu, hivyo mbu wa kiume hawasambazi ugonjwa huo. Mbu
jike wa jenasi ya Anopheles hupendelea kutafuta mlo usiku. Huanza kutafuta mlo
giza linapoanza kuingia na kuendelea usiku kucha mpaka watakapopata mlo. Vimelea
vya malaria pia vinaweza kuambukizwa kupitia kuongezwa damu, ingawa hii ni
nadra.

Malaria katika binadamu hupevuka katika awamu mbili: awamu ya eksoirithasitika
na erithrasiti. Awamu ya eksoirithasitika inahusisha maambukizi ya mfumo wa ini,
huku awamu ya erithrasiti inahusisha maambukizo ya seli nyekundu za damu. Mbu
aliyeambukizwa anapodunga ngozi ya binadamu kufyonza mlo wa damu, spora katika
mate ya mbu huingia katika mfumo wa damu ya binadamu na kuhamia katika ini.
Katika muda wa dakika 30 ya kuwa mwilini mwa binadamu, spora huambukiza seli za
ini, kujizidisha kwa uzazi nafsi na bila kusababisha dalili za ugonjwa kwa muda
wa kati ya siku 6 na 15. Mara zinapoingia katika ini viumbe hivyo huzaana kwa
maelfu ya merozoiti, ambazo, baada ya kupasuka kwa seli ya kimelewa wao,
hujipenyeza ndani ya damu na kuambukiza chembechembe nyekundu za damu, na hivyo
kuanza awamu ya erithrasiti katika mzunguko wa maisha. Vimelea hutoka katika ini
bila kutambulika kwa kujizungusha kwenye kiwambo cha seli ya ini ya kimelewa
aliyeambukizwa.

Baadhi ya spora za P. vivax na P. ovale hazikui moja kwa moja kuwa merozoiti
katika awamu ya eksoirithasitika, badala yake huzalisha hipnozoiti zinazobakia
bwete kwa kipindi cha kati ya miezi kadhaa (aghalabu miezi 6-12) hadi urefu wa
mpaka miaka mitatu. Baada ya kipindi cha kuwa bwete, vimelea hivyo hujiamilisha
na kuzalisha merozoiti. Hipnozoiti zanahusika na kipindi kirefu cha kati ya
kuambukizwa na cha maradhi, na kurejea tena kwa ugonjwa katika aina hizi mbili
za malaria.

Kimelea cha malaria kwa kiwango fulani hulindwa dhidi ya kushambuliwa na mfumo
wa kinga mwili kwa sababu katika kipindi cha mzunguko wa maisha kinapoishi
katika mwili wa mwanadamu, hukaa ndani ya ini na chembechembe nyekundu za damu
na haionekani kwa urahisi kwa ufuatiliaji wa kinga mwili. Hata hivyo,
chembechembe za damu zilizoambukizwa na zilizo katika mzunguko wa damu
huharibiwa katika wengu. Ili kuepuka hali hii vimelea vya P. falciparum
hutandaza protini inayonata juu ya chembechembe za damu zilizoambukizwa, hii
husababisha chembechembe hizo kukwama kwenye kuta za mishipa ndogo ya damu,
hivyo basi kutenga vimelea hivyo na mzunguko wa jumla na wengu. Hali hii ya
"kunata" ni sababu kuu inayochangia matizo ya kutokwa damuwakati wa malaria.
Vena ndogo za endotheliumu (matawi madogo kabisa katika mzunguko wa damu)
zinaweza kuzibwa na mkusanyiko wa chembechembe hizo za damu zilizoambukizwa.
Kuzibwa kwa mishipa hii husababisha dalili kama zinazohusishwa na malaria ya
kondo ya nyuma na malaria ya ubongo. Katika malaria ya ubongo chembechembe
nyekundu za damu zilizotengwa zinaweza kuvunja kizuizi cha damu na ubongo hali
inayoweza kupelekea kukosa fahamu.

Ingawa protini gandishi ya uso wa chembechebe nyekundu za damu (iitwayo PfEMP1,
yaani Plasmodium falciparum erythrocyte membrane protini 1) ziko wazi kwa mfumo
wa kinga, hazisaidii kama kinga nzuri kwa minajili ya chanjo kwa sababu ya
utofauti wao uliokithiri; kuna angalau aina 60 za protini ndani ya kimelea
kimoja na ina tofauti zaidi katika jamii ya vimelea. Kimelea hicho hujigeuza
kati ya mchanganyiko mkubwa wa protini gandishi za uso PfEMP1, hivyo basi kuwa
hatua moja mbele ya mfumo wa kinga unaoitafuta.

Baadhi ya merozoiti hugeuka kuwa gameti za kiume au za kike . Mbu anapong'ata
ngozi ya mtu aliyeambukizwa, mara moja huwa na uwezo kufyonza gameti zilizo
damuni. Muunganiko wa mbegu za kiume na kike za vimelea hutokea katika utumbo wa
mbu, na hivyo kumfanya mbu kuwa kimelea cha msingi wa ugonjwa huo. Spora mpya
hukua na kusafiri kuelekekea katika tezi ya mate ya mbu, na hivyo kukamilisha
mzunguko. Wanawake wajawazito hasa huwa kivutio kwa mbu, malaria kwa wanawake
wajawazito ni kisababishi kikuu cha uzazimfu, vifo vya watoto wachanga na uzaaji
wa watoto wasio na uzito unaostahili, hasa katika maambukizi ya P. falciparum,
lakini pia kutokana na maambukizi ya spishi nyingine, kama vile P. vivax.

Tangu Charles Laveran alipokiona kwa mara ya kwanza kimelea cha malaria katika
damu mwaka wa 1880, msingi wa uaguzi wa malaria umekuwa uchunguzi wa damu kwa
hadubini.

Homa na mshtuko wa mwili huchukuliwa kimakosa kama aina ya malaria kali sana
barani Afrika kiasi cha kutoshughulikia magonjwa mengine hatari. Katika maeneo
ambapo malaria imeenea uwepo wa vimelea damuni hakutoshi kutoa uaguzi wa malaria
kali kwa sababu uwepo wa vimelea unaweza kusababishwa na maradhi mengine
yanayolingana na malaria. Uchunguzi wa hivi karibuni unapendekeza kuwa upimaji
mwanga katika retina ni njia bora ya kuagua malaria (uwezo wa kijumla wa
kupitisha mwangaza wa 95% na uwezo wa bainifu wa 90%) zaidi ya mbinu za
kutegemea dalili au maabara katika utofautishaji baina ya malaria na magonjwa
mengine.{ {1/}

Ingawa damu ni sampuli inayotumiwa mara nyingi kufanya uaguzi, mate na mkojo
vimechunguzwa kama sampuli mbadala, inayoingiwa na vimelea chache.

Maeneo yasiyoweza kumudu angaa vipimo sahili vya kimaabara aghalabu hutegemea
historia ya dalili za homa ambazo mgonjwa ataeleza kuamua kutoa tiba ya malaria.
Kwa kutumia damu iliyopakwa Gemsa kutoka kwa watoto nchini Malawi, utafiti
ulionyesha kwamba wakati uaguzi wa dalili (joto la mjiko, weupe wa shina la
ukucha, na kupanuka kwa wengu) zilipotumika kama ishara ya tiba, badala ya
kutumia dalili anazoeleza mgonjwa,kiwango cha uaguzi sahihi kiliongezeka kutoka
21 % hadi 41% na kutoa matibabu ya malaria kusikohitajika kukapungua vikubwa.

Njia ya kiiktisadi zaidi, inayopendelewa, na ya kuaminika kwa uaguzi wa malaria
ni uchunguzi hadubini wa filmu za damu kwa sababu kila moja ya spishi nne za
vimelea huwa na sifa bainifu. Kwa kawaida, aina mbili za filmu ya damu hutumika.
Filmu nyembamba ni sawa na filmu ya damu za kawaida na huruhusu utambulisho wa
spishi kwa sababu mwonekano wa vimelea huhifadhiwa vyema katika maandalizi hayo.
Filmu nzito humruhusu mhadubini kuchunguza kiasi kikubwa cha damu na ni karibu
mara kumi na moja rahisi kuonekana kuliko filmu nyembamba, kwa hivyo kutambua
viwango vya chini ya maambukizi ni rahisi kwa kutumia filmu nzito, lakini
mwonekano wa vimelea huwa umepotoa zaidi na hivyo kutofautisha kati ya spishi
mbalimbali kunaweza kuwa vigumu zaidi. Kwa kuzingatia faida na mapungufu ya
filmu nzito na nyembamba, ni muhimu kutumia filmu hizi mbili wakati wa kutafuta
uaguzi bainifu.

Kutoka kwa filamu nzito, mhadubini anaweza kuchunguza viwango vya vimelea (au
uwepo wa vimelea) hadi kiwango cha chini cha 0.0000001% cha chembechembe
nyekundu za damu. Utambuzi wa spishi unaweza kuwa vigumu kwa sababu trofozoiti
("umbo pete") za mapema maishani mwa vimelea zote hufanana na kamwe haiwezekani
kutambua spishi kwa msingi wa umbo pete moja; utambulisho wa spishi hutegemea
trofozoiti kadhaa.

Katika maeneo ambapo uchunguzi hadubini haupatikani, au ambapo wafanyakazi wa
maabara hawana uzoefu katika uaguzi wa malaria, kuna vipimo antijeni ambavyo
vinahitaji tone tu la damu. Vipimo vya imunokromatografia (pia huitwa: Uaguzi
Haraka wa Malaria, Uchanganuzi wa Kukamata Antijeni au "Dipsticks")
vimetengenezwa, kusambazwa na kujaribiwa nyanjani. Vipimo hivi hutumia damu
inayotolewa kidoleni au damu ya vena, kipimo kamilufu huchukua jumla ya dakika
15-20, na maabara haihitajiki. Upeo chini wa vipimo vya uaguzi haraka upo katika
vimelea 100 / μl ya damu ikilinganishwa na uchunguzi hadubini kutumia filmu
nzito ambapo upeo huo ni 5. Vipimo vya uaguzi haraka vya kwanza vilitumia P.
falciparum glutamate dehydrogenase kama antijeni. Nafasi ya PGluDH ilichukuliwa
na P.falciparum lactate dehydrogenase, aina moja ya 33 kDa oxidoreductase [EC
1.1.1.27]. Ndicho kimeng'enya cha mwisho katika njia ya glaikoliti, na ni muhimu
kwa uzalishaji ATP na pia ni mojawapo ya kimeng'enya kinachopatikana kwa wingi
katika P.falciparum. PLDH haiendelei kuwa katika damu bali humalizika karibu
wakati mmoja na vimelea kufuatia matibabu yaliyofanikiwa. Kutokuwepo kwa
antijeni baada ya tiba hufanya upimaji wa pLDH muhimu katika kutabiri ikiwa
matibabu hayakufaulu. Kwa jinsi hii, pLDH ni sawa na pGluDH. Uchanganuzi wa
OptiMAL-IT unaweza kutofautisha kati ya P. falciparum na P. vivax kwa sababu ya
tofauti ya kiantijeni kati ya kimeng'enya chao pLDH.

Mbinu za kimolekyuli hupatikana katika baadhi ya maabara za kimatibabu na asei
za uchanganuzi wa papo kwa hapo (kwa mfano, QT-NASBA inayotumia mmenyuko
endelevu wa polimeresi ) zinaendelea kuandaliwa kwa matumaini ya kuzisambaza
katika maeneo ambapo ugonjwa huo umeenea.

OptiMAL-IT inaweza kuchunguza kwa umadhubuti uwepo wa vimelea vya P. falciparum
hadi chini ya 0.01% na vimelea visivyo falciparum hadi 0.1%. Para check-PF
huweza kuchunguza vimelea chini ya 0.002% lakini haiwezi kutofautisha kati ya
malaria inayoambukizwa na falciparum na isiyoambukizwa na falciparum. Asidi za
viiniseli vya vimelea hugunduliwa kutumia mmenyuko endelevu wa polimeresi. Mbinu
hii ni sahihi zaidi kuliko uchunguzi hadubini. Hata hivyo, ni ghali, na
inahitaji maabara maalumu. Pia, uwepo wa vimelea si lazima uwiane na kukua kwa
ugonjwa, hasa wakati kimelea kinaweza kujigandisha katika kuta za mishipa ya
damu. Kwa hivyo, vifaa zaidi vilivyo na uwezo wa kupima mabadiliko madogo na
visivyohitaji teknolojia ya hali ya juu vinafaa kubuniwa ili kugundua uwepo wa
vimelea vya viwango vya chini nyanjani.

Kuendelea kuwepo kwa malaria katika eneo kunahitaji; mseto wa idadi kubwa ya
binadamu, idadi kubwa ya mbu katika eneo moja, na viwango vya juu vya maambukizi
kutoka kwa binadamu hadi kwa mbu na kutoka kwa mbu hadi kwa binadamu. Ikiwa hali
hizi zote zitapunguzwa kwa viwango vya kutosha, bila shaka kimelea cha malaria
kitatoweka kutoka katika eneo hilo, kama ilivyotokea Amerika ya Kaskazini, Ulaya
sehemu kubwa ya Mashariki ya Kati. Hata hivyo, vimelea visipotokomezwa kutoka
dunia nzima, vinaweza kujisitawisha tena ikiwa hali itarejea kuwa inayofaa
kuzaana kwao. Nchi nyingi zinashuhudia ongezeko la idadi ya maambukizi ya
malaria kutokana na usafiri na uhamaji mwingi.

Watafiti wengi wanasema kuwa kinga ya malaria inaweza kuwa nafuu zaidi kuliko
tiba ya ugonjwa huo kwa muda mrefu, lakini mtaji unaohitajika ni wa juu sana kwa
watu wengi maskini duniani. Mshauri wa kiuchumi Jeffrey Sachs anakadiria kwamba
malaria inaweza kudhibitiwa kwa msaada wa dola za Amerika bilioni 3 kila mwaka.
Imesemekana kuwa, ili kufikia Malengo ya Maendeleo ya Milenia, pesa lazima
zielekezwe kutoka katika juhudi za kutibu VVU / UKIMWI na kuelekezwa kuzuia
malaria, ambayo kwa kiasi sawa cha fedha kutakuwa na manufaa makubwa kwa chumi
za Afrika.

Brazili, Eritrea, India na Vietnam, tofauti na nchi nyingine zinazoendelea,
zimefanikiwa kupunguza tatizo la malaria. Sababu zilizopelekea mafanikio katika
mataifa hayo ni pamoja na mazingira mazuri ya nchi, mpangilio mahususi wa
kiufundi unaotumia zana faafu kuwafikia walengwa, kufanya uamuzi kwa misingi ya
utafiti, uongozi tendaji katika ngazi zote za serikali, kushirikisha jamii,
ugatuzi wa utekelezaji na udhibiti wa fedha, wafanyikazi wa kiufundi na wa
usimamizi wenye ujuzi katika ngazi ya taifa na nyanjani, kujishughulisha moja
kwa moja kiufundi na kivitendo kwa mashirika wafadhili na fedha za kutosha na
zinazopatikana kwa urahisi.

Juhudi za kukomesha malaria na kutokomeza mbu zimefanikiwa katika baadhi ya
maeneo. Kitambo malaria ilikuwa ugonjwa wa kawaida Amerika na Ulaya kusini
lakini juhudi za kudhibiti vekta, pamoja na matibabu na ufuatiliaji wa binadamu
walioambukizwa, ulikomesha ugonjwa huo katika maeneo hayo. Katika baadhi ya
maeneo, kukomesha mitiririsho kwenye maeneo chepechepe ambapo mbu huzaliana na
kuimarisha usafi kuliwezesha hali hiyo. Malaria ilitokomezwa kutoka kaskazini
mwa Marekani mapema katika karne ya 20 kwa mbinu kama hizo, na matumizi ya
kiuadudu cha DDT yaliutokomeza kutoka Kusini kufikia mwaka wa 1951. Katika mwaka
wa 2002, kuliripotiwa matukio 1059 ya malaria nchini Amerika, ikiwa ni pamoja na
vifo vinane, lakini kati ya hayo yote, matukio matano tu ya ugonjwa huo
yaliambukizwa ndani ya Amerika.

Kabla ya kuvumbuliwa kwa kiuadudu cha DDT,maeneo kadhaa ya kitropiki pia
yalitokomeza au kudhibiti malaria kwa kuondoa au kusumisha maeneo ya mbu
kuzaliana au maji ambamo lava huishi, kwa mfano kwa kumwaga au kujaza mafuta
mahali maji yamesimama. Mbinu hizi hazijatumika vilivyo barani Afrika kwa zaidi
ya nusu karne. Katika miaka ya 1950 na 1960 kulikuwa na juhudi kubwa za afya ya
umma kutokomeza ugonjwa wa malaria duniani kwa kulenga maeneo ambako malaria
ilikuwa imeenea. Hata hivyo, juhudi hizi hazijafaulu kutokomeza malaria katika
sehemu nyingi zinazoendelea duniani, tatizo hilo limeenea zaidi barani Afrika.

Mbinu ya kutasisha mdudu inajitokeza kama mbinu ya kudhibiti mbu. Maendeleo
kuelekea transijeni, au wadudu waliogeuzwa vinasaba, zinaonyesha kwamba mbu
mwitu wanaweza kubadilishwa kuwa sugu kwa malaria. Watafiti katika Imperial
College London walibuni mbu wa kwanza wa malaria ulimwenguni aliyegeuzwa
vinasaba, huku spishi wa kwanza sugu kwa Plasmodium akizinduliwa na watafiti
kutoka Case Western Reserve University Ohio mwaka wa 2002. Mafanikio ya
kubadilisha kizazi cha sasa na kizazi kilicho na vinasaba vipya, yanategemea
mfumo kadhaa, kama vile vipengele vinavyoweza kubadilishwa kuruhusu nadharia
nyingine za jenetikia mbali na ya Mendel. Hata hivyo, mbinu hii ina matatizo
mengi na mafanikio yako mbali mno. Mbinu nyingine ya usoni zaidi ya kudhibiti
vekta ni uwezekano wa kutumia mwanga wa leza kuua mbu wanaoruka.

Madawa mengi ambayo hutumiwa kutibu malaria, yanaweza kutumika kuzuia. Kwa
ujumla, dawa hizi hutumiwa kila siku au kila wiki, katika kipimo cha chini
kuliko inavyofaa kutumiwa kutibabu mtu ambaye kweli ameambukizwa ugonjwa huo.
Matumizi ya madawa ya kuzuia ni nadra kwa wakazi wa maeneo ambapo malaria
imeenea, matumizi hayo kawaida huwa kwa wageni wa muda mfupi na wasafiri
wanaotembelea maeneo ya malaria. Hii ni kutokana na gharama ya madawa hayo,
athari mbaya kutokana na matumizi ya muda mrefu, na kwa sababu baadhi ya madawa
madhubuti ya kupambana na malaria hayapatikani kwa rahisi nje ya mataifa tajiri.

Kwinini ilianza kutumika kama dawa ya kuzuia malaria (profilaksis) katika karne
ya 17. Kubuniwa kwa madawa mbadala fanisi zaidi kama vile kwinakrini, klorokwini
na primakwini katika karne ya 20, kulipunguza kutegemewa kwa kwinini. Siku hizi,
kwinini bado inatumiwa katika kutibu malaria sugu inayoambukizwa na Plasmodium
falciparum pamoja na kutibu malaria ya ubongo, lakini kwa kawaida haitumiki kama
kizuia malaria.

Madawa ya kisasa yanayotumiwa kuzuia ni pamoja na mefloqine (Lariam),
[[doxycycline/0} (inapatikana kwa urahisi), na mchanganyiko wa atovaquone na
proguanil hydrochloride ya {0{/0} (Malarone).|doxycycline/0} (inapatikana kwa
urahisi), na mchanganyiko wa atovaquone na proguanil hydrochloride ya {0{/0}
(Malarone). Chaguo la dawa gani litumike hutegemea vimelea vilivyo sugu katika
eneo hilo, athari ya dawa hiyo na maswala mengine. Dawa ya prophylactic haianzi
kufanya kazi mara moja baada ya kumezwa, kwa hivyo watu wanaopanga kutembelea
maeneo ambapo malaria imeenea kawaida huanza kutumia dawa hiyo wiki moja au
mbili kabla ya kutembelea sehemu hizo na ni lazima waendeleae kuzitumia kwa wiki
4 baada ya kuondoka (isipokuwa atovaquone proguanil inayohitaji kuanza kutumiwa
siku 2 kabla ya kusafiri na kuendelea siku 7 baadaye ya kuondoka).

Matumizi ya madawa ya kuzuia malaria katika maeneo ambapo mbu wanaoambukiza
malaria wanapatikana yanaweza kufanya mwili kuwa sugu katika kupata malaria.

Kiuadudu cha kwanza kilichotumika katika unyunyizaji majumbani (IRS) kilikuwa
DDT. Ingawa awali kilitumika kupambana na malaria pekee, matumizi yake yalienea
kwa haraka na kuingia katika kilimo. Baada ya muda, dawa ya DDT ilianza kutumika
hasa kwa lengo la kudhibiti wadudu kuliko kama dawa ya kuzuia ugonjwa kuenea na
kutokana na matumizi haya makubwa katika kilimo kulizuka mbu sugu katika maeneo
mengi. Usugu wa mbu wa aina ya Anopheles dhidi ya DDT unaweza kufananishwa na
usugu wa bakteria kwa viuavijasumu. Matumizi ya kupindukia ya sabuni za kuua
bakteria na viuavijasumu dhidi ya bakteria yalisabisha usugu kwa bakteria kwa
viuavijasumu, sawa na jinsi unyunyizaj wa DDT wa kupundukia kwa mimea ulipelekea
usugu wa mbu wa Anopheles kwa DDT. Katika miaka ya 1960, uenezaji wa habari
kuhusu madhara ya matumizi ya kiholela ya DDT uliongezeka, jambo ambalo
lilipelekea matumizi ya DDT katika kilimo kupigwa marufuku katika nchi nyingi
katika miaka ya 1970. Kwa kuwa matumizi ya DDT katika kilimo yamepungua au
kupigwa marufuku kwa muda, DDT sasa inaweza kuwa njia ya kufaa kama hatua ya
kudhibiti ugonjwa.

Ingawa matumizi ya DDT kudhibiti malaria hayajawahi kupigwa marufuku na kwamba
kuna viuadudu vingine vingi vinavyoweza kutumika kunyunyiza, baadhi ya
wanaharakati wamedai kwamba marufuku haya yamesababisha vifo vya mamilioni ya
watu katika nchi za kitropiki ambapo DDT iliwahi kuwa madhubuti katika kudhibiti
malaria. Fauka ya hayo, matatizo mengi yanayokurubishwa na matumizi ya DDT
yanatokana na matumizi yake kwa viwango pana katika kilimo, wala si matumizi
yake katika afya ya umma.

Shirika la Afya Duniani (WHO) kwa sasa linashauri matumizi ya aina 12 tofauti za
viuadudu katika operesheni za kunyunyiza. Hizi ni pamoja na matumizi ya DDT na
msururu wa vibadala (kama vile pyrethroids Permethrin na deltamethrin), ili
kupambana na malaria katika maeneo ambapo mbu wamekuwa sugu kwa DDT ili
kupunguza kasi ya mabadiliko kuelekea usugu. Matumizi haya ya viwango vidogo vya
DDT katika afya ya umma yanaruhusiwa chini ya Mkataba wa Stolckholm wa Usimamizi
wa Taka za Kemikali Zinazodumu katika Mazingira kwa Muda Mrefu (POPs), ambao
unapiga marufuku matumizi ya DDT katika kilimo. Hata hivyo, kwa sababu ya
historia yake, nchi nyingi zilizoendelea zimewekea vikwazo matumizi ya DDT hata
kwa viwango vidogo.

Tatizo mojawapo la aina zote za unyunyizaji wa viuadudu majumbani ni usugu
unaotokana na mabadiliko ya mbu. Kulingana na utafiti uliochapishwa kuhusu
Mosquito Behavior and Vector Control, spishi wa mbu wanaoathiriwa na IRS ni wale
wanaopumzika na kuishi majumbani (endophilic), kutokana na mwasho unasababishwa
na dawa za kunyunyizia, vizazi vyao wanabadilika kuelekea spishi wanaopumzika na
kuishi nje (exophilic), kumaanisha hawaathiriki - ikiwa wanaathirika kwa
vyovyote - na IRS, na kufanya mbinu hii kuwa isiyofaa kwa kiasi fulani katika
kujilinda.

Vyandarua vya mbu husaidia kutenga watu na mbu na kupunguza maambukizi na
usambazaji wa malaria kwa kiwango kikubwa. Vyandarua si vizuizi kamilifu na mara
nyingi hutiwa kiuadudu kilichotengenezwa kuua mbu kabla apate muda wa kutafuta
upenyu wa kuingia ndani ya chandarua. Vyandarua vilivyotiwa dawa
(Insectcide-Treated-Neta;ITN) vinakadiriwa kuwa na ufanisi mara mbili zaidi ya
vyandarua visivyotiwa dawa, na hutoa ulinzi zaidi ya 70% ikilinganishwa na
kutotumia chandarua. . Ingawa vyandarua vilivyotiwa dawa, ITN vimedhibitishwa
kuwa na ufanisi dhidi ya malaria, chini ya 2% ya watoto katika miji ya mataifa
ya Afrika iliyo Kusini kwa Sahara wanalindwa na ITN. Kwa sababu mbu wa Anopheles
hufyonza damu usiku, njia inayopendekezwa ni kuning'iniza neti katikati ya
kitanda hivi kwamba inafunika kitanda chote.

Usambazaji wa vyandarua vilivyotiwa viuadudu kama vile Pamethrin au deltamethrin
umeonyesha kuwa ni mbinu madhubuti mno katika kuzuia malaria, na pia ni mojawapo
ya mbinu yenye gharama nafuu zaidi. Vyandarua hivi vinaweza kupatikana kwa dola
zipatazo 2,50-$ 3,50 (kati ya euro 2-3 ) kutoka kwa Umoja wa Mataifa, Shirika la
Afya Duniani (WHO) na mashirika mengine. Vyandarua vilivyotiwa dawa (ITN)
vimedhibitishwa kuwa mbinu yenye gharama nafuu zaidi katika kuzuia malaria na ni
sehemu ya Malengo ya Maendeleo ya Milenia (Millennium Development Goals;MDGs) za
WHO.

Kwa ufanisi zaidi, vyandarua lazima vitiwe viuadudu kila baada ya miezi sita.
Mchakato huu hukumbwa na tatizo la ukosefu wa vifaa muhimu katika maeneo ya
vijijini. Kuna teknolojia mpya kama Olyset au DawaPlus inayowezesha neti kudumu
kwa muda mrefu(Long- Lasting Insecticide nets;LLIN),ambapo vyandarua hivyo hutoa
viuadudu kwa takriban miaka 5, na hugharimu takribani US $ 5.50. Vyandarua hivi
huwalinda wanaovotumia na kuua mbu wanaogusa chandarua hicho. Watu wanaolala
katika chumba kimoja na hawajajifunika kwa chandarua pia hupata ulinzi wa kiasi
fulani.

Huku usambazaji wa vyandarua vya mbu ukiwa sehemu muhimu ya mbinu za kuzuia
malaria, uelimishaji na uhamasishaji wa jamii kuhusu hatari za ugonjwa wa
malaria huambatanishwa na kampeni za usambazaji ili kuhakikisha kuwa watu
wanaopokea vyandarua wanajua jinsi ya kuvitumia. Kampeni za "Hang Up" kama
zinazofanywa na wanaojitolea kuhudumu na shirika la Kimataifa la Red Cross na la
Red Crescent Movement hushirikisha kutembelea miji ambayo ilipokea vyandarua
ifikapo mwisho wa kampeni au kabla tu ya msimu wa mvua kuhakikisha kwamba
chandarua kinatumika vizuri na kwamba watu walio hatarini zaidi ya kuambukizwa,
kama watoto wachanga na wazee, wanalala chini neti. Utafiti uliofanywa na CDC
nchini Sierra Leone ulionyesha ongezeko la asilimia 22 katika utumiaji wa
chandarua kufuatia kutembelewa kibinafsi na mtu wa kujitolea anayeishi katika
jamii hiyo. Utafiti nchini Togo ulionyesha hali bora sawa na hukSierra Leoneo.

Gharama ya kutibu malaria huwa juu ikilinganishwa na mapato ya mgonjwa,na basi
ugonjwa huo husababisha hali ya mtu kupoteza riziki yake. Mara nyingi vyandarua
huwa ghali kwa watu katika nchi zinazoendelea, hasa kwa wengi walio hatari ya
kuambukizwa. Mtu 1 tu katiya watu 20 huwa na chandarua cha mbu barani Afrika.
Vyandarua pia husambazwa wakati wa kampeni za kutoa chanjo kwa kutumia vocha za
ruzuku, kama vile wakati wa kampeni za kuwachanja watoto dhidi ya surua.

Utafiti uliofanywa miongoni mwa wakimbizi wa Afghanistani nchini Pakistan
ulibainisha kuwa kutia dawa ya permethrin kwenye matandiko na buibui (pamoja na
hijabu) huwa na athari sawa na hali ya kutumia chandarua kilichotiwa dawa,
lakini bei yake ni nafuu. Mbinu nyingine mbadala hutumia spora za kuvu Beauveria
bassiana kunyunyizia kuta na vyandarua ili kuua mbu. Japo baadhi ya mbu wamekua
sugu kwa kemikali, haijapatikana kuwa wamekuwa sugu kwa maambukizi ya kuvu.

Kingamaradhi (au, kwa usahihi zaidi, kuhimili malaria) hutokea kawaida, lakini
baada ya maambukizi yaliyorudiwarudiwa na aina nyingi za malaria.

Chanjo ya malaria inaendelea kufanyiwa utafiti na, hakuna chanjo madhubuti
iliyopatikana hadi sasa. Ufafiti wa kwanza ulioonyesha uwezekano wa kupatikana
kwa chanjo ya malaria ulifanyika mwaka wa 1967 kwa kumchanja panya na spora hai
zilizodhoofishwa kwa mnunurisho, na ilitoa kinga kwa takriban 60% ya panya
baadaye walipodungwa kwa spora hai zinazoweza kuambukiza. Tangu 1970, kumekuwa
na juhudi za kubuni chanjo kwa binadamu kutumia mikakati sawa na hiyo.
Ilibainishwa kwamba mtu anaweza kupata kinga dhidi ya maambukizo ya P.
falciparum ikiwa atang'atwa zaidi ya mara 1,000 na mbu walioambukizwa, ambao pia
wamenunurishwa.

Imekubaliwa kwa ujumla kwamba ni vigumu kutumia mkakati kama huo kutoa chanjo
kwa watu walio hatarini kuambukizwa. Badala yake, kazi nyingi zimefanywa
kujaribu kuelewa michakato ya kiimyunolojia inayotoa kinga baada ya kuchanjwa
kwa spora iliyonunurishwa. Baada ya utafiti wa chanjo kwa panya mwaka wa 1967,
ilichukuliwa kinadharia kwamba spora zilizodungwa zilikuwa zikitambuliwa na
mfumo wa kingamwili, ambao kwa upande wake ulikuwa ukiunda mazindikomwili
(antibodies) dhidi ya vimelea. Ilidhibitishwa kwamba mfumo wa kingamwili ulikuwa
ukibuni mazindikomwili dhidi ya protini ya circumsporozoite (CSP) iliyokuwa
imeizunguka spora. Aidha, mazindikomwili dhidi ya CSP yalizuia spora kuzivamia
seli za ini (hepatocytes). Hivyo basi CSP ilichaguliwa kama protini iliyokuwa na
uwezekano zaidi wa kubuni chanjo dhidi ya spora ya malaria. Ni kwa sababu hizi
za kihistoria ambapo chanjo zilizo na msingi katika CSP ni nyingi miongoni mwa
chanjo za malaria.

Kwa sasa, kuna aina tofauti za chanjo zinazokaguliwa. Chanjo inayolenga vimelea
kabla havijafikia damu (pre-erythrocytic), hasa chanjo ambazo misingi yake ni
CSP, huchangia pakubwa la tafiti za chanjo ya malaria. Aina nyingine za tafiti
za chanjo zinajumuisha: zile zinazotafuta kuweka kinga katika awamu ya
kuambukizwa kwa damu; zinazotafuta kuepuka pathologia kali zaidi ya malaria kwa
kuzuia kushikamana kwa vimelea katika mishipa ya damu au na chanjo dhidi ya
uenezi utakaokomesha kukua kwa vimelea mwilini mwa mbu baada ya mbu kufyonza
damu ya mtu aliyeambukizwa. Inatarajiwa kwamba matokeo ya utafiti wa mpangilio
wa jinomu ya P. falciparum uliomalizika mwaka wa 2002 , yatatoa mwelekeo kuhusu
dawa au chanjo mpya.

Chanjo ya kwanza ambayo imebuniwa na kufanyiwa majaribio nyanjani, ni SPf66,
iliyoandaliwa na Manuel Elkin Patarroyo mwaka 1987. Inatoa mchanganyiko wa
mazindikomwili chanjo kutoka kwa spora (kutumia marudio ya CS) na vimelea vya
merozoiti. Katika awamu ya kwanza ya majaribio umadhubuti wa 75% ulipatikana na
chanjo ikaonekana kuhimiliwa vizuri na watafitiwa na ilikuwa na uwezo wa
kuanzisha kingamwili. Awamu za IIb na III ya majaribio haikuridhisha sana,
umadhubuti ulishuka kwa kiwango cha kati ya 38.8% na 60.2%. Jaribio lilifanyika
Tanzania mwaka wa 1993 na kuonyesha umadhubuti wa 31% baada ya kufuatilia
wahusika kwa mwaka, hata hivyo hivi karibuni (ingawa kuna utata) utafiti
uliofanywa nchini Gambia haukuonyesha madhara yoyote. Licha ya muda mrefu na
tafiti nyingi zilizofanywa, bado haijulikani jinsi chanjo ya SPf66 hutoa kinga;
kwa hivyo inawezekana isiwe ufumbuzi wa tatizo la malaria.

CSP ndiyo chanjo nyingine iliyobuniwa na ilionekana kuwa ingepitia majaribio.
Pia msingi wake ni protini inayozunguka spora (circumsporoziote), lakini zaidi
ya hivyo imeunganika na protini (Asn-Ala-Pro15Asn-Val-ASP-Pro) 2-Leu-arg (R32LR)
kwa kufungamanisha elekroni pamoja na Pseudomonas aeruginosa tovin(A9)
iliyosafishwa. Hata hivyo katika hatua za awali ukosefu kamili wa kinga kwa
waliochanjwa ulidhihirika miongoni mwa waliochanjwa. Kundi la watafitiwa
lililopewa dawa ya majaribio nchini Kenya lilikuwa na kiwango cha matukio ya
maambukizi cha 82% huku kundi ambalo halikupewa chanjo likiwa na kiwango cha
maambukizi cha 89%. Chanjo hiyo ililenga kuongeza seli za limfosayti T kwa
waliochanjwa, hali ambayo haikutokea.

Umadhubuti wa chanjo ya Patarroyo umetiliwa shaka huku baadhi ya wanasayansi wa
Marekani wakiandika katika The Lancet (1997) kwamba "chanjo hiyo si madhubuti na
ni lazima itupiliwe mbali" huku raia huyo wa Kolombia akiwatuhumu kuwa na
"kiburi" na kupuuzilia mbali madai yao na kuongeza kuwa wanafanya hivyo kwa
sababu yeye anatoka katika taifa linaloendelea.

RTS, S/AS02A ni chanjo ambayo imebuniwa kwa ubia kati ya Mchakato wa PATH wa
kutafuta Chanjo ya Malaria (PATH Malaria Vaccine Initiative) (unaofadhiliwa na
Wakfu wa Gates, kampuni ya GlaxoSmithKline, na Walter Reed Army Institute of
Research Katika chanjo hiyo, sehemu ya CSP imeunganishwa na "S antigen" ya
Virusi vya homa ya manjano B; {0 protini hii ya {0} mseto hudungwa pamoja na
ajuvanti AS02A. Mnamo Oktoba 2004, watafiti wa RTS, S/AS02A walitangaza matokeo
ya Awamu ya majaribio ya IIb, iliyoonyesha chanjo hiyo ilipunguza hatari ya
maambukizi kwa takribani 30% na ukali wa maambukizi kwa zaidi ya 50%. Utafiti
huo uliwahusisha zaidi ya watoto 2,000 wa Msumbiji. Majaribio yaliyofuata ya
chanjo ya RTS, S/AS02A yalilenga usalama na umadhubuti wa kutoa chanjo hiyo kwa
watoto. Katika mwezi wa Oktoba 2007, watafiti walitangaza matokeo ya awamu ya
majaribio ya I / IIb yaliofanywa kwa watoto 214 wa Msumbiji wa kati ya umri wa
miezi 10 na miezi 18 ambao walipokea vipimo kamili vitatu vya chanjo
iliyopunguza maambukizi kwa 62% bila madhara makubwa isipokuwa tu uchungu wa
kudungwa sindano.

Mradi wa Kudhibiti Malaria sasa unatumia muda ambapo watu hujitolea kote duniani
wanapokuwa hawafanyi kazi (tazama Volunteer computing and BOINC) ili kujaribu
modeli za madhara ya kiafya na mienendo ya maambukizi ili kupata njia bora au
mchanganyiko wa mbinu kudhibiti malaria. Mbinu hii ya kuchanganua modeli
hutegemea utumizi mpana wa kompyuta kwa sababu ya idadi kubwa ya watu kutoka
sehemu mbalimbali walio na vigezo anuwai vya kibayolojia na sababu za kijamii
zinazoathiri kuenea kwa ugonjwa. Inatarajiwa kuwa itachukua miezi michache
kutumia nguvu za waliojitolea wanaotumia kompyuta ikilinganishwa na miaka 40
ambayo ingechukua kutumia rasilimali walizonazo sasa wanasayasi waliobuni mpango
huo.

Mfano wa umuhimu wa modeli za kompyuta katika kupangilia michakato ya kutokomeza
ugonjwa wa malaria ni ulio katika chapisho la Aguas na wengine. Walibainisha
kuwa kutokomeza malaria kunategemea sana kupata na kutibu idadi kubwa ya watu
katika maeneo ambapo malaria imeenea na malaria isiyoonyesha dalili za ugonjwa
(asymptomatic), ambayo huwa kama hifadhi ya maambukizi. Vimelea vya malaria
haviathiri wanyama na hivyo kutokomeza ugonjwa huo kutoka kwa binadamu
kunatarajiwa kufanikiwa .

Hatua nyingine kwa ajili ya kudhibiti ugonjwa wa malaria ni pamoja na kutoa dawa
kwa waathiriwa wengi na kinga ya muda.

Maambukizi ya P. falciparum hai ni hali ya dharura ya kiafya inayomhitaji
muathiriwa kulazwa hospitalini. Maambukizi ya P. vivax, P. ovale au P. malariae
mara nyingi huweza kutibiwa huku mgonjwa akiruhusiwa kurudi nyumbani. Matibabu
ya malaria hujumlisha utoaji wa huduma za kiusaidizi pamoja na madawa maalum ya
malaria. Mgonjwa wa malaria akitibiwa vizuri, anaweza kupata afueni kamili.

Kuna aina kadhaa ya madawa yanayotumika kutibu malaria. {0Aina ya
Chloroquine{/0} ina bei nafuu sana, hadi hivi majuzi, ilikuwa madhubuti sana,
jambo lililoifanya kuwa dawa ya malaria iliyopendelewa na wengi kwa miaka mingi
katika sehemu nyingi za dunia. Hata hivyo, usugu wa Plasmodium falciparum kwa
dawa ya Chloroquine kumeenea hivi karibuni kutoka Asia hadi Afrika, na kuifanya
isiweze kutibu aina nyingi za Plasmodium hatari katika maeneo mengi ya dunia
yaliyoathirika. {1/ Katika maeneo ambapo klorokwini bado ni madhubuti kuponyesha
inabakia kuwa chaguzi ya kwanza. Kwa bahati mbaya, usugu dhidi ya chloroquine
unahusishwa na usugu kwa madawa mengine kama quinine na amodaquine.

Kuna dutu nyingine kadhaa zinatumiwa kutibu, na kwa kiasi, kuzuia (Prophylaxis).
Madawa mengi yanaweza kutumiwa kwa madhumuni hayo mawili; dozi kubwa hutumiwa
kutibu malaria. Kutolewa kwao kunategemea sana marudio ya matukio ya vimelea
kuwa sugu katika eneo ambapo dawa inatumika. Dawa moja inayochunguzwa kwa
madhumuni ya kutumiwa kama dawa ya malaria, hasa kutibu vimelea sugu ni beta
blocker propranolol. Propranolol imepatikana kuwa na uwezo wa kuzuia Plasmodium
kuingia katika chembechembe nyekundu za damu na kuanzisha maambukizi, vilevile
huzuia vimelea kuzaana. Utafiti wa Desemba 2006 uliofanywa na Chuo Kikuu cha
Northwestern ulipendekeza kuwa propranolol inaweza kupunguza dozi za dawa
zinazotumika sasa kuwa na udhibiti mkuu dhidi ya P. falciparum kwa kiwango cha 5
- hadi 10, na kupendekeza jukumu la dawa mchanganyiko.

Utengenezaji wa madawa uliwezeshwa na kufanikiwa kwa ukuzaji wa vimelea vya
Plasmodium falciparum. Hii ilifanikisha kujaribiwa kwa madawa mapya maabarani.

Dutu kutoka katika mmea Artemisia annua, ulio na msombo wa artemisinin au
vizalika sanisi vyake (dutu isiyohusiana na kwinini), hutoa umadhubuti wa zaidi
ya 90%, lakini kutolewa kwao hakutimizi mahitaji. Utafiti mmoja nchini Rwanda
ulionyesha kuwa watoto waliokuwa na maambukizi yasiyo kali ya P. falciparum
walionyesha dalili na ishara chache za kuwa na vimelea katika siku ya 28 ya
baada ya matibabu wakati walipopewa mchanganyiko wa amodiaquine na artesunate,
badala ya kutolewa pekee (AU = 0.34). Hata hivyo, kuongezeka kwa usugu dhidi ya
amodiaquine katika kipindi hiki cha utafiti pia ulibainisha.

Kuanzia mwaka wa 2001, Shirika la Afya Duniani limependekeza kutumiwa kwa dawa
mseto ya artemisinin combination therapy (ACT) kama tiba ya kwanza kwa malaria
isiyo kali katika maeneo ambapo kuna usugu kwa madawa ya awali. Hivi karibuni
WHO imetoa miongozo ya tiba ya malaria inayopendekeza aina nne tofauti za ACT.
Ijapokuwa nchi nyingi, zikiwa ni pamoja na mataifa mengi ya Afrika, zimejumuisha
mabadiliko hayo katika sera zao rasmi kuhusu matibabu ya malaria, gharama kubwa
bado ni kikwazo katika utekelezaji wa ACT. Kwa sababu ACT hugharamu hadi mara
ishirini ya dawa za zamani, zimebakia ghali kwa nchi nyingi ambako maleria
imeenea. Kuna utata kuhusu sehemu ambayo artemisisn hulenga, ingawa tafiti za
hivi karibuni zinadokeza kwamba SERCA, aina ya kalsiamu ambayo huelekezwa katika
endoplasmic reticulum inaweza kuhusishwa na usugu wa artemisinin. Vimelea vya
malaria vinaweza kuwa sugu dhidi ya artemisinin na usugu unaweza kuletwa na
mgeuko palepale wa SERCA. Hata hivyo, tafiti nyingine zinadokeza kuwa
mitokondria ndiyo inayolengwa sana na artemisinin na analogi zake.

Ingawa kuna dawa madhubuti za malaria, ugonjwa huo unaendelea kuwa tishio kwa
watu wanaoishi katika maeneo ambapo umeenea na wasioweza kupata dawa hizo
madhubuti vyema mapema. Upatikanaji wa madawa na vituo vya afya, pamoja na
gharama ya madawa, ni pingamizi kubwa. Médecins Sans Frontières inakadiria
kwamba gharama ya kutibu mtu aliyeambukizwa malaria katika nchi ambapo ugonjwa
huo umeenea ilikuwa kati ya $ 0.25 na 2.40 $ kwa kila dozi katika mwaka 2002.
Karibu watu milioni moja hufa kila mwaka kwa sababu ya kutoweza kununua dawa
sahihi za malaria.

Madawa ghushi changamano yamepatikana katika nchi kadhaa za Asia kama vile
Kambodia, Uchina, Indonesia, Laos, Thailand, Vietnam na yametuhumiwa kusababisha
vifo vingi ambavyo vingeepukwa katika nchi hizo. {3/ WHO imesema kwamba tafiti
zimeonyesha kuwa hadi 40% ya madawa ya malaria yaliyo na msingi wa artesunate ni
bandia, hasa katika kanda ya Greater Mekong na kuanzisha mpango wa kutoa onyo
haraka kupitia habari kuhusu madawa ghushi kuripotiwa kwa kasi kwa mamlaka
husika katika nchi shiriki. Hakuna njia ya kuaminika kwa madaktari au watu wa
kawaida kugundua dawa bandia bila msaada wa maabara. Makampuni yanajaribu
kukabiliana na kuendelea kuwepo kwa dawa ghushi kwa kutumia teknolojia mpya
kutoa usalama kutoka uzalishaji hadi usambazaji.

Malaria husababisha karibu visa milioni 250 vya homa na takriban vifo nusu
milioni kila mwaka. Idadi kubwa ya visa hutokea kwa watoto chini ya umri wa
miaka 5; wanawake wajawazito hasa pia huwa hatarini. Licha ya jitihada za
kupunguza maambukizi na kuongeza matibabu, kumekuwa na mabadiliko madogo katika
maeneo ambapo hatari ya ungojwa huu upo tangu mwaka 1992. Kwa hakika, ikiwa
maambukizi ya malaria yataendelea kuongezeka kama ilivyo sasa, kiwango cha vifo
kinaweza kuongezeka mara mbili katika miaka ishirini ijayo. Takwimu sahihi
hazijulikani kwa sababu kesi nyingi hutokea katika maeneo ya vijijini ambako
watu hawana huduma za hospitali au pesa za kuwawezesha kupata huduma za afya.
Kwa sababu hiyo, visa vingi havijarekodiwa..

Ingawa maambukizi ya pamoja ya VVU na malaria husababisha ongezeko la vifo, hili
si tatizo kuu likilinganishwa na maambukizi ya pamoja ya VVU/kifua kikuu, kwa
sababu magonjwa hayo mawili huathiri rika mbili tofauti, huku malaria ikiwa
imeenea miongoni mwa watoto ,kifua kikuu kimeenea miongoni mwa watu wazima.
Ingawa maambukizi ya pamoja ya VVU/malaria huleta dalili zisizo kali zaidi
zikilinganishwa na maambukizi ya pamoja ya VVU na TB, VVU na malaria huchangia
kuenea kwa kila mmojawapo. Athari hii hutokana na malaria kuongeza wingi wa
virusi mwilini huku VVU ikiongeza uwezekano wa mtu kuambukizwa malaria.

Kwa sasa malaria imeenea katika ukanda wote wa ikweta, katika maeneo ya Amerika,
sehemu nyingi za Asia, na sehemu kubwa ya Afrika, hata hivyo, ni katika mataifa
ya Afrika kusini kwa Sahara ambapo 90% ya vifo vya malaria hutokea. Usambaaji
kijiografia wa malaria ndani ya maeneo makubwa ni changamano, maeneo yaliyo na
malaria na yasiyo na malaria aghalabu hupakana. Katika maeneo kame, mikurupuko
ya malaria inaweza kutabiriwa kwa kiasi cha usahihi kwa kutazama ramani ya mvua.
Malaria imeenea zaidi katika maeneo ya vijijini kuliko miji; hii ni tofauti na
homa ya kidingapopo ambayo inaenea zaidi katika mijini. Kwa mfano, miji ya
Vietnam, Laos na Kambodia kimsingi haina malaria, lakini ugonjwa huo upo katika
maeneo mengi vijijini. Tofauti na hivyo,katika Afrika malaria ipo katika maeneo
ya mijini na vijijini, ingawa hatari yake ni ndogo katika miji. Uenezi wa
malaria duniani haujakadiriwa tangu miaka ya 1960. Hata hivyo, wakfu wa Wellcome
Trust, ya Uingereza, umefadhili mradi waMalaria Atlas Project kurekebisha hili,
inatoa njia ya kisasa na imara zaidi ya kutathmini [[]]madhara/0} ya ugonjwa wa
malaria sasa na baadaye .

Malaria imewaambukiza binadamu kwa zaidi ya miaka 50,000, na Plasmodium huenda
imekuwa kijasumu kwa binadamu tangu spishi hiyo ilipoanza kuishi. Vimelea
vinavyohusiana kwa karibu na vimelea vya malaria kwa binadamu vinapatikana
miongoni mwa sokwe kwa wingi. Maelezo kuhusu homa za kipekee za malaria
yamenakiliwa katika maandiko ya kihistoria, kuanzia mwaka 2700 KK huko Uchina.
Neno malaria lina usuli wake katikaKiitaliano cha enzi ya kati: mala aria -
"hewa mbaya"; ugonjwa huo zamani uliitwa ague au Marsh fever kutokana na ukuruba
wake na mabwawa na maeneo ya kinamasi. Kuna nyakati ambapo visa vya malaria
vilikuwa vingi Ulaya na Amerika Kaskazini, ambako sasa ugongwa huo haujaenea
ingawa unaweza kuletwa na mgeni aliyesafiri kutoka nchi nyingine .

Tafiti za kisayansi kuhusu malaria zilipata mafanikio muhimu ya kwanza mwaka
1880, wakati daktari wa jeshi la Ufaransa Constantine Alphonse Laveran aliyekuwa
akifanya kazi katika hospitali ya kijeshi nchini Algeria alipotambua kwa mara ya
kwanza vimelea ndani ya chembechembe nyekundu za damu ya watu waliokuwa wakiugua
malaria. Kwa hiyo, alipendekeza kwamba ugonjwa wa malaria unasababishwa na
kiumbe huyo, mara ya kwanza kabisa ambapo kijiumbe mwenye seli moja (Protista)
alitambuliwa kusababisha ugonjwa. Kwa sababu hii na vumbuzi nyingine za baadaye
, alipokea Tuzo ya Nobel ya Tiba mwaka 1907. Kimelea cha malaria kiliitwa
Plasmodium na wanasayansi wa Kiitalia Ettore Marchiafava na Angelo Celli. Mwaka
mmoja baadaye, Carlos Finlay, daktari wa Kuba aliyekuwa akitibu wagonjwa wa homa
ya manjano huko Havana, alitoa ushahidi madhubuti kuwa mbu walihusika katika
kusambaza ugonjwa huo miongoni mwa binadamu. Kazi hii ilifuata mapendekezo ya
awali ya Yosia C. Nott, na Patrick Manson kuhusu maambukizi ya homa ya mitoki.

Hata hivyo, ilikuwa Mwingereza Sir Ronald Ross aliyekuwa akifanya kazi katika
Presidency General Hospital Calcutta, ambaye hatimaye katika mwaka wa 1898
alidhibitisha kuwa malaria inasambazwa na mbu. Alifanya hivyo kwa kuonyesha
kwamba spishi fulani za mbu husambaza malaria kwa ndege na kuchuja vimelea vya
malaria kutoka katika matezi ya mate ya mbu ambao walikuwa wamefyonza ndege
waliokuwa wameambukizwa. Kwa kazi hii Ross alipokea Tuzo ya Nobel ya Tiba mwaka
wa 1902. Baada ya kujiuzulu kutoka Indian Medical Service, Ross alifanya kazi
katika chuo kilichokuwa kipya cha Liverpool School of Tropical Medicine na
kuelekezwa juhudi za kudhibiti malaria katika nchi za Misri, Panama, Ugiriki na
Morishash. Matokeo ya Ross na Finlay baadaye yalithibitishwa na bodi ya matibabu
iliyoongozwa na Walter Reed mwaka 1900, na mapendekezo yake kutekelezwa na
William C. Gorgas katika hatua za kiafya zilizorchukuliwaatibiwa wakati wa
ujenzi wa Mfereji wa Panama. Kazi hii ya afya ya umma iliokoa maisha ya maelfu
ya wafanyakazi na ikasaidia kubuni mbinu zilizotumika katika kampeni za afya ya
umma dhidi ya ugonjwa huu baadaye .

Tiba ya kwanza madhubuti dhidi ya malaria ilitoka katika gome ya mti wa mkwinini
ambayo ina kwinini. Mti huu hukua kwenye miteremko ya Andes, hasa Peru. Dawa
iliyoundwa kutokana na bidhaa hii asili ilitumiwa na wenyeji wa Peru kudhibiti
malaria, Wajesuti walieneza matumizi haya hadi Ulaya katika miaka ya 1640,
ambapo ilikubalika kwa haraka. Hata hivyo, ilikuwa hadi 1820 ambapo kiambato
tendi, kwinini, ilipofyonzwa kutoka gome ya mti, kuchujwa na kupewa jina na
wanakemia wa Kifaransa Pierre Joseph Pelletier na Joseph Bienaimé Caventou.

Mapema katika karne ya 20, kabla viuavijasumu kuvumbuliwa, Julius Wagner-Jauregg
aligundua kwamba wagonjwa wa kaswende wangeweza kutibiwa kwa kuambukizwa
kimakusudi kwa vimelea vya malaria; homa iliyosababishwa iliua spirochete za
malaria, hatimaye kwinini ingetolewa kudhibiti malaria. Ingawa baadhi ya
wagonjwa walikufa kutokana na malaria, hii ilidhaniwa kuwa afadhali kuliko kifo
ambacho hakinge epukika kutokana na kaswende.

Ingawa awamu ya maisha ya kimelea katika damu na katika mbu katika hatua ya
mzunguko wa maisha ya kimelea cha malaria iligunduliwa karne ya 19 na mapema
karne ya 20, ilikuwa katika miaka ya 1980 ambapo awamu fiche ya kimelea hicho
katika ini ilipoonekana. Ugunduzi huu wa awamu fiche ya kimelea hatimaye
ulieleza kwa nini watu wangeweza kuonekana wamepona malaria lakini wakaugua tena
miaka baada ya vimelea kutoweka katika mfumo wa damu.

Malaria inakisiwa kuwa nashinikizo kubwa kwa jieni ya binadamu katika siku za
hivi karibuni. Hii ni kutokana na vifo vingi na maradhi yanayosababishwa na
malaria, hasa spishi ya P. falciparum.

Athari iliyotafitiwa sana ya vimelea vya malaria kwa jinomu ya binadamu ni ya
ugonjwa wa damu wa kinasaba yaani ugonjwa wa seli mundu. Seli mundu husababisha
ugonjwa, lakini hata walioathirika kwa kiwango kidogo kwa seli mundu huwa na
kinga ya kutosha dhidi ya malaria.

Katika maradhi ya seli mundu, kuna mabadiliko katika jeni ya HBB, ambayo husimba
viwango vidogo vya haemoglobin viitwavyo beta-globini. Aleli ya kawaida husimba
glutamate katika sehemu ya sita ya protini ya beta-globini, ilihali aleli ya
seli mundu husimba valine. Mabadiliko haya kutoka asidi amino inayoyeyuka majini
hadi isiyoyeyuka majini husababisha kushikana kwa molekyuli za hemoglobini na
upolimishaji wa hemoglobini ambao husababisha kuharibika kwa maumbo ya
chembechembe nyekundu za damu kuwa katika umbo la "mundu". Chembe chembe kama
hizo zilizoharibika umbo huondolewa haraka kutoka kwa damu, hasa katika wengu,
ambapo huharibiwa na kuchakatwa tena.

Katika hatua ya merozoiti kwenye mzunguko wa uhai wao, vimelea vya malaria
huishi ndani ya chembechembe nyekundu za damu, na umetaboli wavyo hubadili kemia
ya ndani ya chembe chembe nyekundu za damu. Seli zilizoambukizwa kwa kawaida
huishi hadi vimelea vizaane, lakini, ikiwa chembechembe nyekundu zina
mchanganyiko wa mundu na hemoglobini ya kawaida, kuna uwezekano wa seli hizo
kuangamizwa kabla vimelea kuzaa. Hivyo basi, watu walio na maumbo ya aina mbili
ya seli nyekundu lakini moja ndiyo inayotambaa yaani aleli iliyogeuka,
ijulikanayo kama seli mundu, wanaweza kuwa na kiwango cha chini cha anemia
kisicho na athari kubwa, lakini pia uwezekano wa wao kuambukizwa na malaria huwa
umepunguzwa kwa kiwango kikubwa. Huu ni mfano wa kipekee wa faida inayotokana na
hali ya kuwa na namna mbili za jeni moja (heterozygote).

Watu walio na jeni ya aina moja ya damu iliyobadilika kabisa (Homozygous) huwa
na ugonjwa kamili wa seli mundu ambao ni nadra kuishi zaidi ya umri wa
kubaleghe. Hata hivyo, katika maeneo ambapo malaria imeenea, maenezi ya jeni
inayosababisha seli mundu ni takribani 10%. Uwepo wa jeni nne zinazotoshelezana
kwa pamoja (haplotype) za hemoglobini mundu unaashiria kwamba kumekuwa na
mabadiliko ya kujitegemea ya jeni angalau mara nne katika maeneo ambayo malaria
imeenea, hii inaonyesha faida ya mabadiliko katika maeneo hayo yaliyoathiriwa.
Aidha kuna mabadiliko mengine ya jeni ya HBB yanayosababisha molekyuli za
hemoglobini zilizo na uwezo wa kutoa kinga sawa na hiyo dhidi ya maambukizi ya
malaria. Mabadiliko hayo husababisha hemoglobini ya aina za HbE na HbC, ambazo
kwa kawaida hupatikana Kusini Mashariki mwa Asia na Afrika Magharibi, kwa
usanjari huo.

Mabadiliko mengine yaliyothibitishwa yanayopatikana katika jinomu ya binadamu
yanayohusiana na ugonjwa wa malaria ni yanayohusika katika kusababisha matatizo
ya damu yajulikanayo kama thalasemia. Utafiti uliofanywa Sardinia na Papua New
Guinea umeonyesha kwamba ueneaji wa jeni ya β-thalasemia unahusiana na kiwango
cha kuenea kwa malaria miongoni mwa watu wa eneo fulani. Utafiti uliofanyiwa
watoto zaidi ya 500 nchini Liberia ulibainisha kwamba wale waliokuwa na
β-thalasemia walikuwa kiwango cha 50% cha kinga dhidi ya dalili za malaria.
Tafiti nyingine kama hizo zimegundua uhusiano baina ya maenezi ya jeni na
ueneaji wa malaria katika aina ya α + ya α-thalasemia. Inakadiriwa kuwa jeni
hizi pia zimechaguliwa katika mfululizo wa mabadiliko ya binadamu.

Antijeni za Duffy ni antijeni zinazopatikana kwenye chembechembe nyekundu za
damu na seli nyingine katika mwili na hufanya kazi kama kipokezi cha kemokini.
Antijeni hiyo ya Duffy hudhihirika kwenye chembechembe za damu kwa kusimbwa na
jeni za Fy (Fya, Fyb, Fyc nk). Kimelea cha malaria cha Plasmodium vivax hutumia
antijeni za Duffy kuingia kwenye seli za damu. Hata hivyo, antijeni za Duffy
zisidhihirike kwenye chembechembe nyekundu za damu (Fy-/Fy-). Aina hizi za
muundojeni hutoa kinga kamili dhidi ya maambukizi ya kimelea cha P. vivax.
Muundojeni huu ni nadra sana miongoni mwa wakazi wa Ulaya, Asia na Marekani,
lakini hupatikana katika takribani wakazi wote wa kiasili wa Afrika Magharibi na
Kati. Hii inafikiriwa kusababishwa na kukumbana sana na vimelea vya P. vivax
katika Afrika vikwi vichache vilivyopita.

Glucose-6-phosphate dehydrogenase (G6PD) ni kimeng'enya ambacho huzuia athari za
msongo unaotokana na uoksidishaji chembechembe nyekundu za damu. Hata hivyo,
upungufu wa kimeng'enya hicho kwa sababu za kijenetiki huongeza kinga dhidi ya
malaria kali.

HLA-B53 inahusishwa na kupunguzwa kwa hatari ya malaria kali. Molekyuli ya MHC
hii huwawasilisha hatua ya ini na antijeni za spora kwa seli za T Interleukin-4,
inayosimbwa na IL4, huzalishwa na seli za T zinazochochewa na hukuza kuzaana na
utofautishaji seli B ambazo huzalisha zindikomwili. Utafiti uliofanywa miongoni
mwa jamii ya Fulani wa Burkina Faso, ambao huwa na visa vya maambukizi ya
malaria vichache na viwango vya juu vya zindikomwili dhidi ya malaria kuliko
jamii jirani, uligundua kuwa aleli ya IL4-524 T inahusishwa na viwango vya juu
vya zindikomwili dhidi ya antijeni za malaria, hali ambayo inaongeza uwezakano
hii inaweza kuwa sababu ongezeko la kinga dhidi ya malaria.

Vilima vya chini ya Mlima Himalaya na mabonde ya Terai ama ya Doon nchini Nepal
na India huwa na visa vingi vya malaria kutokana na hali ya hewa ya joto na
vinamasi vinavyohimiliwa wakati wa kiangazi na chemichemi inayotiririka kutoka
vilima vya juu. Misitu iliyokuwa na malaria ilitunzwa kimakusudi na watawala wa
Nepal kama mbinu ya kujihami. Binadamu waliojaribu kuishi katika eneo hili
walikufa kwa wingi kuliko katika nyanda za juu zaidi au sehemu kame Tambarare za
Ganges, hata hivyo, wenyeji wa Tharu walikuwa wameishi katika eneo hili kwa muda
mrefu kiasi cha kuwa na kinga kupitia kwa mabadiliko katika jeni nyingi. Ndoa za
tabaka au kabila zilionekana kufungia hali hiyo mingoni mwa wenyeji wa Tharu.
Vinginevyo jeni hizi pengine zingekuwa zimesambaa karibu kote Kusini mwa Asia na
kwingineko kwa sababu ya thamani yao dhahiri na kutokuwa na madhara
ikilinganishwa na Anemia ya Seli Mundu.

Malaria si ungonjwa unaohusishwa tu na umaskini bali pia husababisha umaskini na
ni kikwazo kikubwa kwa maendeleo ya kiuchumi. Maeneo ya hali ya joto
yameathirika zaidi, hata hivyo kiwango cha athari kamili ya malaria hufika
katika baadhi ya maeneo yenye joto la wastani na misimu isiyotabirika Ugonjwa
huu umehusishwa na athari mbaya za kiuchumi katika maeneo ambayo umeenea sana.
Mwishoni mwa karne ya 19 na mapema katika karne ya 20, ugonjwa huu ndio
uliosababisha kudorora kwa uchumi kwa majimbo ya kusini mwa Marekani. .
Ulinganisho wa Pato wastani la Taifa kwa kila mtu mnamo mwaka 1995,
iliyorekebishwa kuzingatia tofauti za uwezo wa kununua, kati ya nchi zilizo na
zisizo na malaria ulionyesha tofauti za aina tano($ 1.526 dola dhidi ya $ 8.268
USD). Katika nchi ambazo malaria inapatikana kwa wingi, Pato Wastani la Taifa
kwa kila mtu limeongezeka (kati ya 1965 na 1990) kwa 0.4% tu kwa kila mwaka,
ikilinganishwa na 2.4% kwa kila mwaka katika nchi nyingine. Umaskini ni
kisababishi na athari, hata hivyo, kwa sababu maskini hawana uwezo wa kifedha
kuzuia au kutibu ugonjwa huo. Watu wa pato la chini nchini Malawi katika mwaka
wa (1994) walitumia 32% ya pato lao la kila mwaka katika kugharamia ugonjwa huu
ikilinganishwa na 4% ya watu wa pato la chini. Kijumla, athari ya kiuchumi ya
malaria kwa Afrika inakadiriwa kugharimu dola za kimarekani $ billion 12 kila
mwaka. Athari za kiuchumi ni pamoja na gharama za huduma za afya, siku za kazi
kupotea kutokana na ugonjwa huu, siku kupotezwa katika elimu, uzalishaji
kupungua kutokana na uharibifu wa ubongo kufuatia malaria ya ubongo, na hasara
ya uwekezaji na utalii. Katika baadhi ya nchi zilizo athiriwa sana na malaria,
ugonjwa huu hugharimu hadi 40% ya fedha zilizotengwa kwa matumizi ya afya ya
umma, kati ya 30-50% ya wagongwa waliolazwa, na hadi 50% ya wagonjwa wanaotibiwa
na kuruhusiwa kurudi nyumbani.



https://sw.wikipedia.org/wiki/Kanisa_Katoliki

Kanisa Katoliki ni jina linalotumika hasa kumaanisha Kanisa la Kikristo
linalokubali mamlaka ya kiroho ya Papa wa Roma kama mkuu wa urika wa Maaskofu
juu yake lote.

Ndilo kubwa kabisa kati ya madhehebu yote ya dini hiyo, likikusanya nusu ya
wafuasi wote wa Yesu.

Hata hivyo, Wakristo wa madhehebu mengine wanaokubali kanuni ya imani ya
Nisea-Konstantinopoli wanatafsiri tofauti sehemu inayokiri Kanisa la kweli
kutambulishwa na sifa nne, ya tatu ikiwa kwamba ni katoliki: "Tunasadiki Kanisa
moja, takatifu, katoliki, la Mitume".

Kanisa Katoliki, likiwa na miaka karibu elfu mbili, ni kati ya miundo ya zamani
zaidi iliyopo duniani na imechangia kwa kiasi kikubwa ustaarabu wa Magharibi,
ingawa baada ya mwisho wa Karne za Kati athari yake inazidi kupungua, ilivyo
wazi hasa katika masuala yanayohusu jinsia na uzazi.

Imani ya Kanisa hilo inatokana na ufunuo wa Mungu ulivyotolewa kwa Israeli na
ulivyokamilishwa na Yesu ambaye alimtambulisha kama Baba na alilianzisha kwa
njia ya Roho Mtakatifu aliyetumwa juu ya Mitume wake.

Ni imani inayoungamwa katika ubatizo, sakramenti ya kwanza na mlango wa
sakramenti nyingine sita: kwamba Mungu ni mmoja tu katika nafsi tatu: Baba,
Mwana na Roho Mtakatifu.

Imani hiyo inatakiwa kutekelezwa katika maadili maalumu yanayotegemea upendo
ambao ndio kuu na uhai wa mengine yote.

Kutokana na juhudi za kutekeleza matendo ya huruma kwa yeyote mwenye shida,
Kanisa Katoliki anatoa huduma za elimu na afya kuliko taasisi nyingine yoyote
duniani kote.

Kama kielelezo cha utakatifu ambao waamini wote wanaitiwa, Kanisa linapendekeza
watu wa Agano la Kale na wa Agano Jipya, hasa Bikira Maria, lakini pia wale
waliojitokeza zaidi katika historia yake kama watakatifu.

Baadhi yao wana wafuasi wengi wanaounda familia za kiroho, mara nyingi kama
mashirika ya kitawa yenye karama mbalimbali.

Neno "katoliki" linatokana na kivumishi cha Kigiriki καθολικός (katholikòs),
lenye maana ya «kamili, kadiri ya utimilifu», kinyume cha «vipandevipande».

Tunalikuta kwa mara ya kwanza katika maandishi ya Ignas wa Antiokia kwa Wakristo
wa Smirna mwanzoni mwa karne II: «Alipo Yesu Kristo ndipo lilipo Kanisa
Katoliki» (Ad Smyrnaeos, 8).

Kanisa hilo linaamini kuwa ndani yake linadumu moja kwa moja Kanisa pekee
lililoanzishwa na Yesu Kristo ambalo wanaunganishwa nalo wote wanaobatizwa
katika madhehebu yoyote.

Tofauti kati yao ni kwamba baadhi (Wakatoliki) wana ushirika kamili nalo, wakati
wengine (hasa Waorthodoksi, Waorthodoksi wa Mashariki na Waprotestanti) wana
ushirika nalo kwa viwango mbalimbali, kadiri wanavyokubali mafundisho,
sakramenti na uongozi wake.

Hatimaye, Kanisa hilo linaamini kuwa wale wote wasiobatizwa wanaitwa na Mungu
kufanya hivyo na kujiunga nalo ili wafikie wokovu ulioletwa na Yesu Kristo.

Kati ya madhehebu ya Kikristo, Kanisa Katoliki linakusanya waamini
1,254,000,000, yaani nusu ya wafuasi wote wa Yesu, na 17.7 % ya binadamu wote,
likiwa na asilimia kubwa ya waamini kati ya wananchi wa Amerika na Ulaya.

Hata hivyo Wakatoliki kwa muda mrefu sasa wanaongezeka hasa katika mabara ya
Afrika na Asia.

Kanisa Katoliki linaishi katika majimbo 2,989, ambayo kwa kawaida yanaongozwa na
Maaskofu (kwa jumla wako 5,173) wakisaidiwa na mapadri (415,348) na mashemasi,
ambao baadhi yao wanajiandaa kupata upadrisho na zaidi ya 43,000 ni wa kudumu.

Kati ya majimbo hayo, mengi yanafuata utaratibu wa Kanisa la Kilatini, ila kuna
mengine yanayofuata taratibu za Makanisa Katoliki ya Mashariki. Ni kwamba,
tukitaka kutumia maneno kikamilifu tunapaswa kujua kwamba Kanisa la Kiroma si
lile lote lililo chini ya Papa, bali lile tu linalofuata mapokeo ya Roma kuanzia
ibada zake zinazotegemea lugha ya Kilatini. Kumbe yapo mengine (kama la
Kiethiopia-Katoliki) ambayo hukubali pia uongozi wa Papa ila hufuata mapokeo ya
Kiorthodoksi.

Asili ya makanisa hayo ni katika majaribio ya kuunganisha Makanisa ya
Kiorthodoksi na Roma; kwa kawaida majaribio hayo hayakufaulu, ila yalivuta
maaskofu na Wakristo wachache. Maaskofu hao pengine walipewa na Papa cheo cha
Patriarki (wa Aleksandria, wa Antiokia n.k.) kwa kushindana na Mapatriarki wa
Makanisa ya kale. Lakini zipo nchi kadhaa ambako Wakristo wengi wa mapokeo ya
Kiorthodoksi hufuata uongozi wa Papa kama kule Lebanon, Iraq na wengi kidogo
katika nchi ya Ukraina.

Katika nchi kadhaa Makanisa mbalimbali ya Kikatoliki yanaishi kandokando, kwa
mfano Misri kuna Kanisa la Kikopti-Katoliki, la Kigiriki-Katoliki, la
Kiarmenia-Katoliki, la Kikaldayo-Katoliki na la Kilatini. Mapadri (lakini si
maaskofu) Wakatoliki wa mapokeo ya Kikopti, ya Kigiriki, ya Kiarmenia na ya
Kikaldayo wanaweza kuwa na ndoa na huendesha Misa katika taratibu zao za kale;
kumbe mapadri Walatini hawawezi kuwa na ndoa na hufuata liturujia ya Roma.

Majimbo yote yanagawanyika katika parokia zinazoongozwa na padri anayeitwa
paroko.

Kati ya waamini, ambao wengi kabisa kati yao ni wale wa kawaida wanaoitwa walei,
wana nafasi ya pekee wamonaki na watawa wengine ambao wanaishi kwa mitindo
mbalimbali iliyostawi katika historia ya Kanisa ili kumfuata Yesu kwa karibu
zaidi katika useja mtakatifu, ufukara na utiifu, kadiri ya karama maalumu.
Masista ni 693.575 hivi na mabruda zaidi ya 55,000.



https://sw.wikipedia.org/wiki/Biashara

Biashara (pia kampuni) ni shirika linalotambuliwa kisheria ambalo limeundwa kwa
ajili ya kuunda au kuuza bidhaa na / au huduma kwa wateja s. Biashara
zinapatikana sana katika uchumi wa kibepari, nyingi zikiwa zinamilikiwa na mtu
binafsi kwa ajili ya kupata faida ambayo itaongeza mali ya wamiliki wake na
kuikuza biashara yenyewe. Wamiliki na wahudumu wa biashara huwa na lengo
mojawapo kuu kama kupata mapato ya kifedha kutokana na kazi wanayoifanya napia
kwa sababu ya kukubali kujiingiza kwenye hatari ya kufanya biashara. Baadhi ya
kampuni ambazo malengo yake siyo kama yale yaliyosemwa hapo juu ni kama vyama
vya ushirika na kampuni zinazomilikiwa na serikali s. Biashara pia inaweza
kuanzishwa bilakusudi la kupata faida au biashara inayomilikiwa na serikali.

Jina "biashara" inahusiana na hali ya kuwa na shughuli ya kufanya aidha kama mtu
binafsi au jamii kwa ujumla, kazi ambayo ina uasaidizi kiuchumi na kibiashara.
Neno "biashara" ina takribani Matumizi matatu, kutegemea na upeo - matumizi kwa
umoja (juu) kwa maana ya kampuni fulani au shirika, matumizi ya upana kurejelea
sekta ya soko fulani, kama vile "biashara ya muziki" au maana pana zaidi
kujumuisha shughuli zote katika jamii ya wauzaji wa bidhaa na huduma. Hata
hivyo,ufafanuzi wa biashara, kama kiasi kingine katika falsafa ya biashara, ni
suala la mjadala.

Ingawa umiliki wa aina ya biashara hutofautiana kwa mamlaka ya kisheria, kuna
aina kadhaa za kawaida:

Kwa orodha ya aina ya biashara zinazotambulika kisheria kulingana na nchi,
angalia Types of business entities.

Ufanisi na umafanikio ya uendeshaji wa biashara, na kujifunza somo hili, huitwa
usimamizi. Matawi makuu ya usimamizi ni usimamizi wa fedha, usimamizi wa masoko,
usimamizi wa rasilimali za binadamu, usimamizi wa mikakati , usimamizi wa
uzalishaji , usimamizi wa huduma ,na usimamizi wa teknolojia ya habari.

Katika miongo ya hivi karibuni, mali na makampuni ambayo yalikuwa yakiendeshwa
na mataifa mbalimbali yamekuwa yamebadilishwa na kufuata mtindo wa makampuni ya
kibiashara. Katika mwaka wa 2003, Jamhuri ya Watu wa Uchina ilibadilisha 80% ya
makampuni yanayomilikiwa na serikali na kuyaweka kwenye mfumo sawa na mashirika
ya kibiashara.

Mtu binafsi nayemiliki na kuendesha biashara anajulikana kama mmiliki pekee
('Sole Propritor'), awe ameimiliki kupitia kwa njia rasmi au vingine.

Kama sheria nyingine zinazoadhiri shughuli za kibiashara, katika nchi nyingi ni
vigumu kuzirejelea sheria hizi katika mahala pamoja. Kuna sheria zinazosimamia
mambo ya kazi na kwa ujumla mahusiano na wafanyakazi, usalama na masuala ya
ulinzi ('OSHA' au Afya na Usalama), sheria za kutobagua (umri, jinsia, ulemavu,
kabila, na katika baadhi ya utawala, maswala ya ngono), mshahara wa chini
kabisa, muungano wa sheria, sheria za fidia ya wafanyakazi, na likizo za kimwaka
au wakati wa kazi.

Wakati biashara zinataka kuchangisha fedha fedha (iitwayo 'mtaji'), sheria zaidi
huhusika. Sheria na kanuni nyingi huelekeza jinsi ya kuuza dhamana za uwekezaji
(njia ya kuongeza fedha) katika nchi nyingi za Magharibi . Kanuni hizi zinaweza
kuhitaji kuweka wazi mambo mengi kuhusiana na maswala ya kifedha ya kampuni
husika na hivyo kuwapa wanunuzi 'remedies'. Kwa sababu "dhamana" ni neno pana
sana, shughuli nyingi za uwekezaji huweza kuwa chini ya sheria hizi, isipokuwa
katika visa maalum.

Fedha zinaweza kupatikana kupitia njia za binafsi, kwa kutoa hisa kwa umma
('IPO') kwenye soko la hisa, au kwa njia nyingine nyingi. Baadhi ya masoko ya
hisa ni kama vile Shanghai Stock Exchange, Singapore Exchange, Hong Kong Stock
Exchange, New York Stock Exchange na Nasdaq (Marekani), London Stock Exchange
(Uingereza), wa Tokyo Stock Exchange (Ujapani), na kadhalika.

Nchini Thailand, kwa mfano, ni lazima kujiandikisha kiasi fulani cha mtaji kwa
kila mfanyakazi, na kulipa ada kwa serikali kwa kiwango cha mtaji
kilichoandikishwa. Hakuna mahitaji ya kisheria kuthibitisha kuwa mtaji huu kweli
hupo, kinachoitajika pekee ni kulipa ada yenyewe.

Wafanyabiashara mara nyingi huwa na"umiliki" muhimu ambao unahitaji ulinzi dhidi
ya washindani hili kuzidi kupata faida. Hii inaweza kuhitaji 'patent' au
'copyrights' au utunzaji wa siri za biashara('trade secrets'). Wafanyabiashara
wengi wana logo na mbinu ambazo zinaweza kuwafaidi katika 'trademarking'. Kwa
sababu ya asili ya haki miliki,wanahitaji ulinzi wabiashara katika kila mamlaka
ambamo wana wasiwasi kuhusu washindani. Nchi nyingi ni watia saini wa mikataba
ya kimataifa kuhusu haki miliki, na kwa hivyo makampuni yaliyosajiliwa katika
nchi hizi chini ya sheria za kitaifa zimefungwa na mikataba hii.

Biashara zinaweza kununuliwa na kuuzwa. Mara nyingi wamiliki biashara urejelea
mpango wao wa kutoka kwenye biashara kama "mpango wa kutoka('exit plan')."
Mipango hii mingi ni pamoja na 'IPO' , 'MBO' na kuungana na biashara zingine.
Biashara ni mara nyingi hazifutiliwi mbali, kwani kufanya hivyo mara nyingi huwa
na hasara kubwa.



https://sw.wikipedia.org/wiki/Norwei

Unowe (au Norwe au Norwei; kwa Kinorwei Norge/Noreg au rasmi huitwa Kongeriket
Norge kwa Bokmål na Kongeriket Noreg kwa Nynorsk, Ufalme wa Unowe) ni nchi ya
Skandinavia katika Ulaya ya Kaskazini.

Visiwa vya Svalbard na Jan Mayen katika bahari ya Aktiki ni maeneo chini ya
Norwei.

Pia visiwa visivyokaliwa na watu vya Bouvet Island katika Atlantiki ya kusini na
Peter I Island katika Pasifiki ya kusini ni maeneo chini ya Unowe.

Nchi inadai pia sehemu ya Queen Maud Land barani Antaktika penye kituo cha
kisayansi cha Troll.

Ufalme wa Unowe umekuwa huru tangu mwaka wa 1905. Mkuu wake kwa sasa ni Mfalme
Harald V.

Sikukuu ya taifa ni tarehe 17 Mei, ambapo husherekewa katiba ya Norwei ya mwaka
wa 1814.

Bunge huitwa Stortinget na wanachama wake huchaguliwa na wananchi kila baada ya
miaka minne.

Takriban watu milioni 5.1 wanaishi nchini Unowe. Wengi wao (86%) ni Wanorwei
asili, jamii ya Wajerumani. Asilimia 14 ni wahamiaji au watoto wa wahamiaji
wawili.

Dini ya kwanza ni Ukristo (82%), hasa madhehebu ya Kilutheri (74.3%), halafu
Wakatoliki (2.4%), hasa wenye asili ya Polandi. Hata hivyo wananchi wengi
hawajali sana; wanaoshiriki ibada kila wiki ni 2% tu.

Katika dini nyingine, unaongoza Uislamu (2.4%) ulioletwa na wahamiaji kutoka
nchi mbalimbali walioongezeka sana kuanzia miaka ya mwisho ya karne ya 20.

Mji mkuu wake una wakazi wanaozidi 530,000. Miji mingine mikubwa ni pamoja na
Bergen wenye wakazi 230,000 na Trondheim wenye wakazi 150,000; yote miwili
imewahi kuwa miji mikuu ya Unowe katika miaka ya mwanzoni.

Unowe ilikuwa nchi maskini ya wakulima na wavuvi, lakini tangu kupatikana kwa
mafuta ya petroli baharini imekuwa kati ya nchi tajiri kabisa duniani.



https://sw.wikipedia.org/wiki/Uingereza

Uingereza (pia: Ingilandi, England) ni nchi kubwa ndani ya Ufalme wa Muungano
yenye wakazi milioni 50 au 83% ya wakazi wa Ufalme wote na eneo lake ni theluthi
mbili ya kisiwa cha Britania.

Katika lugha ya kila siku "Uingereza" hutaja mara nyingi Ufalme wote au kisiwa
chote cha Britania. Lakini hali halisi "Uingereza" ni ile sehemu kubwa zaidi
kwenye kisiwa kile pamoja na Uskoti (Scotland) na Welisi (Wales).

Asili ya jina la Kiswahili ni neno "إنجليزي injilisi (matamshi ya Kimisri:
ingilisi)" katika lugha ya Kiarabu na kwa namna ya Kibantu sauti ya "l" ikawa
"r"; Waarabu walipokea jina kutoka kwa Kihispania "Ingles" ambalo ni neno lao
kwa Mwingereza.

Uingereza iko kwenye kisiwa cha Britania ambayo ni kisiwa kikubwa cha Ulaya.
Imepakana na Welisi upande wa magharibi na Uskoti upande wa kaskazini. Mji Mkuu
ni London. Ufaransa iko upande wa kusini ng'ambo ya Mfereji wa Kiingereza. Tangu
mwaka 1994 kuna njia ya reli kwa tobwe chini ya mfereji inayounganisha Uingereza
na Ufaransa.

Kati ya miji mikubwa ya Uingereza ni: London, Manchester, Birmingham, Leeds,
Sheffield, Bradford na Liverpool.

Uingereza ilikaliwa na makabila ya Wabritania wenye lugha za Kikelti na kuvamiwa
na Dola la Roma katika karne ya pili BK. Ikawa sehemu ya Dola la Roma hadi karne
ya tano BK. Wakati ule Waroma walipaswa kuondoa wanajeshi wao kisiwani kwa ajili
ya ulinzi wa nchi za bara.

Katika karne za 5 na 6 BK makabila ya Kigermanik walivamia kisiwa hasa
Wasaksoni, Waanglia na Wadenmark. Walileta lugha zao za Kigermanik zilizochukua
nafasi ya lugha ya Wabritania.

Wabritania na Waroma waliokuwa wamebaki walihamia maeneo ya kando kama Welisi au
Cornwall au kuvuka mfereji wa Uingereza kwenda Britania Ndogo
(Kiingereza:Brittany; Kifaransa: Bretagne).

Karne zilizofuata kisiwa kiliona madola madogo na hali ya vita. Mwaka 937 Mfalme
Athelstan aliweza kuunganisha karibu eneo lote la Uingereza ya leo.

Mwaka 1066 wanajeshi Wanormani kutoka kaskazini ya Ufaransa walivamia Uingereza
na kuteka yote chini ya mtemi William Mshindi. Wavamizi walitawala wakitumia
aina ya Kifaransa. Lugha zote mbili za wananchi na za mabwana ziliendelea pamoja
sambamba hadi kuwa lugha moja cha Kiingereza.

Tangu mwaka 1601 mfalme James VI wa Uskoti alichaguliwa kuwa mfalme wa Uingereza
pia. Nchi jirani zote mbili ziliendelea na wafalme wa pamoja hadi mwaka 1707.
Mwaka ule Uingereza pamoja na Welisi na Uskoti ziliunganishwa kuwa Ufalme wa
Muungano wa Britania. Tangu 1801 jina likawa Ufalme wa Muungano wa Britania na
Eire (United Kingdom of Great Britain and Ireland) hadi 1927 wakati sehemu kubwa
ya Eire ikapata uhuru wake. Tangu 1927 Uingereza ni sehemu ya Ufalme wa Muungano
wa Britania na Eire ya Kaskazini (United Kingdom of Great Britain and Northern
Ireland).



https://sw.wikipedia.org/wiki/Serikali

Serikali (kutoka Kiajemi سرکاری, serkari, mamlaka) ni watu na taasisi ndani ya
jamii hasa dola vyenye mamlaka ya kutawala na kufanya maazimio kwa wote katika
eneo fulani.

Serikali inatunza na kutekeleza sheria, kanuni na miongozo na kuendesha shughuli
muhimu za umma.

Kuna serikali za ngazi mbalimbali kwa mfano kwenye taifa, jimbo, mji na kijiji.
Taratibu hutofautiana kati ya nchi na nchi. Katika mfumo wa shirikisho mamlaka
ya serikali hugawiwa kwa kusudi kwenye ngazi mbalimbali hasa za taifa na jimbo.

Udikteta na Ufalme mwenye mamlaka yote ni mifano ya serikali ya mtu mmoja
asiyebanwa na mamlaka mengine.

Hata hapa kuna tofauti kama katiba inampa mkuu wa serikali mamlaka mengi sana
(kwa mfano mfumo wa Serikali ya kiraisi) au kama inagawa mamlaka zaidi kati ya
watendaji na bunge (Serikali ya kibunge).

Tofauti kati ya jamhuri na serikali ya kifalme siku hizi si kubwa sana kwa
sababu karibu wafalme wote hukubali Ufalme wa Kikatiba wakifuata katiba ya nchi.

Zamani serikali ilikuwa jina kwa mamlaka yote ya dola. Siku hizi nadharia ya
mgawanyo wa madaraka inaangaliwa zaidi.



https://sw.wikipedia.org/wiki/Poland

Poland (kwa Kipoland: Polska) ni nchi ya Ulaya ya Kati. Imepakana na Ujerumani
upande wa magharibi, Ucheki na Slovakia upande wa kusini, Ukraine na Belarus
upande wa mashariki na Bahari ya Baltiki, Lituanya na Urusi (mkoa wa Kaliningrad
Oblast) upande wa kaskazini.

Ardhi ya Poland ni tupu tu kufikia kiasi cha Bahari ya Baltiki katika upande wa
kaskazini mwa Milima ya Carpathi kusini mwa nchi. Ndani ya eneo hilo lililo
tupu, ardhi inatofautiana kutoka mashariki na magharibi.

Pwani ya Kipolandi ya Bahari ya Baltiki ni murua zaidi, lakini ina bandari
asilia katika mkoa wa Gdańsk-Gdynia na Szczecin huko mashariki-magharibi ya
mbali. Pwani hiyo ina upepo mzuri na maeneo kadhaa ya pwani za maziwa. Pwani za
maziwa na fukwe za zamani ambazo zimekatwa kutoka baharini. Sehemu hizi pia
huitwa rasi. Rasi ya Szczecin ipo upande wa mashariki mwa mpaka wa nchi ya
Ujerumani. Rasi ya Vistula ipo upande wa mashariki mwa mpaka wa mji wa
Kaliningrad, ambao ni katika mkoa wa Urusi.

Mto mrefu zaidi nchini Poland ni Vistula, unaoangukia ndani ya Rasi ya Vistula
na pia unakwenda moja kwa moja hadi katika Bahari ya Baltiki. Ni km 1064 kutoka
chanzo hadi mdomo.

Kanda ya kaskazini-mashariki ni miti tu imejaa, inakosa watu wachache na
rasilimali za kilimo na viwanda. Kanda ya kijografia ina wilaya nne za vilima
vya moraine na maziwa yaliyotengenezwa na moraine. Haya yalianzishwa baada ya
Pleistocene Zama za Barafu. Ziwa Masurian ni miongoni mwa maziwa manne ya wilaya
yaliyochukua eneo kubwa la kaskazini-mashariki mwa Poland.

Poland ina maziwa kibao. Kwa Ulaya nzima, Finland peke yake ina maziwa mengi
zaidi. Maziwa makubwa ni "Śniardwy" na "Mamry". Kwa kuongeza katika wilaya ya
ziwa katika kaskazini, kuna idadi kubwa pia ya mlima maziwa katika milima ya
Tatra.

Kusini mwa kanda ya kaskazini-mashariki mwa mikoa ya Silesia na Masovia, ambapo
kuna alama za mto na mabonde ya zama za barafu. Mkoa wa Silesia una rasilimali
nyingi na watu wengi. Kuna makaa ya mawe tele. Silesia ya Chini ina mgodi wa
shaba mkubwa kabisa. Tambarare ya Masovian ipo kati ya Poland. Ipo katika
mabonde ya mito mikubwa mitatu: Vistula, Bug na Narew.

Ukiendelea na safari kusini ni mlima ya kanda ya Kipolandi. Milima hiyo ni
pamoja na Sudetes na Milima ya Carpathi. Sehemu ndefu ya Carpathia ni milima ya
Tatra ambayo imekwenda hadi kusini mwa mpaka wa nchi ya Poland.

Mlima mrefu zaidi nchini Poland unaitwa "Rysy" wenye m 2,503 (ft 8,210), upo
Tatras.

Ukristo wa Kikatoliki kupokewa na mfalme Mieszko I (960-992) na Wapolandi kwa
jumla (966) hutazamiwa kama chanzo cha taifa lao la pekee katika jamii ya
Waslavi.

Kuanzia mwaka 1764 nchi ilianza kurudi nyuma na zile za jirani ziligawana kwa
awamu tatu (1772, 1793, 1795) eneo lake lote.

Wapolandi walijaribu mara kadha kujikomboa, lakini walipata uhuru kwa muda tu
(1807-1815 na 1918-1939).

Baada ya vita vikuu vya pili, Polandi ikawa chini ya utawala wa Kikomunisti hadi
ilipofaulu kujikomboa (1989).

Wakazi ni 38,483,957, karibu wote wakiwa Wapolandi asili (93.52%), wakiongea
Kipolandi na wakifuata Ukristo katika Kanisa Katoliki (87.5%), tena kwa bidii ya
pekee.

Kati ya lugha nyingine zilizotambulika kisheria, zinaongoza Kikashubi na
Kijerumani, halafu Kibelarusi na, Kiukraina. Kati ya lugha za kigeni zinaongoza
Kiingereza na Kirusi.



https://sw.wikipedia.org/wiki/Kiarabu

Kiarabu (ar.: العَرَبِيَّة‎‎, al-ʻarabiyyah, kwa kirefu al-luġatu al-ʿarabiyya )
ni lugha ya Kisemiti inayotumiwa na watu milioni 206 kama lugha ya kwanza na
milioni 246 wa ziada kama lugha ya pili. Ilhali kuna lahaja nyingi, Kiarabu
sanifu (ar. الفصحى fuṣḥā) ni lugha rasmi ya nchi 22 za Jumuiya ya Nchi za
Kiarabu na ya Mkutano wa Kilele wa Kiislamu na mojawapo ya lugha rasmi za Umoja
wa Mataifa. Kuna pia matumizi kama lugha ya kidini katika Uislamu.

Hivyo Kiarabu ni mojawapo ya lugha muhimu sana duniani ikisomwa kwa viwango
tofauti na mamilioni ya waumini Waislamu wakielekea kujifunza na kuelewa kitabu
cha Korani. Kama lugha ya kidini ina athari na taathira kubwa juu ya lugha
nyingi ulimwenguni na juu ya ustaarabu na utamaduni wa watu na makabila
tofautitofauti walio Waislamu.

Ni lugha yenye utajiri mkubwa wa misamiati (maneno), ufasaha mkubwa wa misemo na
udhibiti mkubwa wa sarufi na nahau.

Ni lugha iliyokusanya aina nyingi za mithali na mafumbo, na ina utamaduni mkubwa
wa nyimbo, mashairi na misemo, nayo inakubaliwa na watu wengi duniani kuwa lugha
yenye utamu wa matamshi na uzuri wa lafudhi.

Kwa kuwa Qurani Tukufu na Hadithi za Mtume Muhammad na Mashairi ya zama za
Ujahili ndio yenye kudhibiti lugha hii isitetereke wala kubadilika na kupotea
kama lugha nyingine nyingi, leo, baada ya miaka zaidi ya elfu, imebaki thabiti
kama ilivyokuwa wakati ilipoandikwa Qurani, na mabadiliko yoyote yaliyotokea
hayana uhusiano na lugha yenyewe ya Kiarabu, bali yana uhusiano na lahaja na
vilugha mbalimbali zinazotumika na Waarabu wa sehemu fulani ya nchi au mji. Ama
lugha rasmi ya Kiarabu basi imedhibitika kulingana na Qurani na Sunnah, ili
maandishi hayo yaendelee kufahamika milele.

Leo, Kiarabu ni lugha ya sita ulimwenguni kwa wingi wa wanayoitumia kila siku
katika maisha yao, baada ya Kichina, Kihindi, Kihispania, Kiingereza na
Kibengali.

Umuhimu wa lugha hii unazidi kukua kila siku kwa sababu ya kutumika kwenye
maeneo ya katikati ya ulimwengu baina ya mabara ya kale (Afrika, Asia na Ulaya)
na mabara mapya ya ulimwengu (Amerika ya Kaskazini na Kusini).

Kiarabu, pamoja na lugha ya Kiebrania (ya Uyahudi) na Kiaramu (ya Mashariki ya
Kati) na Kiamhari (ya Ethiopia) zinatokana na asili moja ya lugha ya Kisemiti.
Kuna lugha nyingi vile vile ambazo zinatokana na asili hii, kama Kiashuri,
Kifinisia, Kibabili na kadhalika. Baadhi ya hizi lugha zimekufa au kuwa na
wazungumzaji wachache, na kwa hiyo umuhimu wake umekuwa si mkubwa kama ulivyo
umuhimu wa lugha ya Kiarabu.

Kiarabu ni lugha ya zamani sana (tarehe yake inarudi nyuma zaidi ya miaka 2000),
nayo pamoja na lugha nyinginezo za Kisemiti zilikuwa zikitumika katika nchi za
Mashariki ya Kati. Kiarabu Fasihi ilianza kuwa na nguvu zaidi baada ya
kuteremshwa Qurani kwa lugha hiyo na kuhifadhiwa Hadithi za Mtume Muhammad na
kuwa ndio chanzo cha lugha zote nyinginezo za Kiarabu zilizokuweko wakati huo.

Fasihi ya Kiarabu isiyo na tabia ya kidini ilikuwa hasa Ushairi. Washairi kama
Abu Nuwas, Omar Khayyam, Hafiz, ibn Qayyim al-Jawziyyah wanakumbukwa hadi leo.
Masimulizi kama Alfu Lela U Lela hayakuwa fasihi yenyewe, hata kama yamepata
umaarufu katika nchi za Ulaya.

Maandishi mengine ya Kiarabu yaliyokuwa muhimu sana ni maandiko ya falsafa na
sayansi. Waarabu walitafsiri maandiko ya Wagiriki wa Kale wakaendeleza ujuzi
wao. Katika karne zilizopita Ulaya ilipokea sehemu kubwa ya elimu yake kutoka
kwa Waarabu kwa njia hiyo.

Tangu karne ya 19 na katika karne ya 20 fasihi ya Kiarabu imepata uamsho mkuu.
Khalil Jibran wa Lebanon yuko kati ya washairi wanaosomwa zaidi kimataifa. Nagib
Mahfuz wa Misri ni mwandishi Mwarabu wa kwanza aliyepokea Tuzo ya Nobel ya
Fasihi mwaka 1988.



https://sw.wikipedia.org/wiki/Umoja_wa_Mataifa

Umoja wa Mataifa (UM) ni umoja wa nchi zote duniani isipokuwa zile
zisizotambuliwa kuwa dola huru.

Umoja huu ulianzishwa mwaka 1945 na nchi washindi wa Vita Kuu ya Pili ya Dunia;
zilikuwa 51 lakini kufikia mwaka 2013 kulikuwa na nchi 193 wanachama, mbali na
Ukulu mtakatifu (Vatikani) na Palestina ambazo zinashiriki kama watazamaji wa
kudumu, zikiwa na haki karibu zote isipokuwa kupiga kura.

Dhumuni la umoja huu ni kuratibu mahusiano ya kimataifa kupitia sheria na
mikataba ya kimataifa kwenye maeneo kama usalama, amani, maendeleo ya jamii na
ya uchumi, haki za binadamu, uhuru, demokrasia n.k.

Lugha rasmi za UM ni sita: Kiarabu, Kichina, Kiingereza, Kifaransa, Kirusi na
Kihispania.

Katibu Mkuu wa UM anachaguliwa kwa miaka mitano; kwa sasa ni Ban Ki-moon kutoka
Korea ya Kusini. Ban Ki-moon alichaguliwa kuwa Katibu Mkuu mwaka 2006 akichukua
nafasi ya Kofi Annan, akaongezewa kipindi kingine tena.

Cha sita kilikuwa Baraza la Wafadhili la UM (Trusteeship Council), ambacho
kimesimamisha kazi yake 1994.

Baraza la Usalama linaamua kutuma walinzi wa amani wa UM penye maeneo ya ugomvi.



https://sw.wikipedia.org/wiki/Uholanzi

Uholanzi ni nchi ya Ulaya ya Magharibi. Imepakana na Ujerumani upande wa
mashariki, Ubelgiji upande wa kusini na Bahari ya Kaskazini (North Sea) upande
wa magharibi na kaskazini.

Uholanzi ni sehemu ya "Ufalme wa Nchi za Chini" (Kingdom of the Netherlands)
pamoja na visiwa vya Aruba, Curaçao na Sint Maarten, mbali ya visiwa vingine
vitatu vya Karibi vya Uholanzi.

Jina la Uholanzi limetokana na “Holland”, eneo la magharibi la nchi hii. Watu
wengi hutumia jina hilo, lakini wakazi wenyewe wanaiita nchi yao “Nederland”
inayomaanisha "nchi ya chini". Kwa kweli, sehemu kubwa ya Uholanzi iko chini ya
usawa wa bahari. Waholanzi wamejenga maboma kuzuia maji yasienee yakifurika.

Akifika Uholanzi kwa uwanja wa ndege wa Schiphol, msafiri anastaajabu nchi
ilivyo tambarare. Kwa kweli, kuna sehemu zenye vilima, lakini sehemu kubwa zaidi
ya Uholanzi ni tambarare.

Mahali pa juu kabisa nchini ni Kilima cha Vaals, upande wa kusini wa mkoa wa
Limburg, kwa 322 m. Mahali pa chini kabisa ni karibu na Nieuwerkerk aan de
IJssel, mkoa wa Zuid Holland, kwa -6.76 m (mita 6.76 chini ya usawa wa wastani
wa bahari).

Vipande vikubwa vya nchi vimepatikana kutoka ziwa au bahari. Ili kufanya hivyo
boma linajengwa kuzunguka ziwa au sehemu ya bahari, kisha maji yanavutwa kwa
bomba. Mahali kati ya boma huitwa “polder”. Mkoa mmoja mzima, Flevoland,
umepatwa kwa maji ya “Zuiderzee” (Bahari ya Kusini). Kwa sababu hiyo watu
husema: “Mungu aliumba dunia lakini Waholanzi waliumba Uholanzi.” Hata sasa
sehemu muhimu ya Uholanzi ni maji: 18%.

Maboma mengine makubwa yamejengwa upande wa kusini magharibi wa nchi ili ya
kuzuia maji yasienee mikoa ya Zeeland na Zuid Holland. Mradi huu huitwa
“Deltawerken” au Ujenzi wa Delta. “Oosterscheldekering” au boma la mto wa
Oosterschelde ni jengo linaloshangaza. Urefu wake ni 9 km na katikati yake kuna
malango makubwa 62 ambayo hujifunga wenyewe kila wakati ambapo maji ya bahari
yakifura zaidi ya 3 m. Barabara kuu inapitia juu ya boma hili.

Mito mikubwa kadhaa inaingia Uholanzi na kutiririka katika Bahari ya Kaskazini.
Mto Rijn (Mto Rhine) unaingia kwa Tolkamer upande wa mashiriki, na karibu na
Nijmegen Mto Waal unajitenga ambao unachukua 70% ya maji. Mto IJssel unajitenga
karibu na Westervoort na kwenda upande wa kaskazini. Mto Maas (Mto Meuse)
unaingia Uholanzi upande wa kusini wa Limburg, na karibu na Mook unageuka upande
wa magharibi. Mto Schelde unaingia upande wa kusini wa Zeeland.

Uholanzi umegawanyika katika mikoa 12. Kila mkoa unatawaliwa na gavana ambaye
huitwa “Commissaris van de Koningin” isipokuwa yule wa Limburg ambaye huitwa
“Gouverneur”. Mikoa na miji mikuu yao ni :

Katika Uholanzi barabara daima zina msongamano wa magari. Hii ni kwa sababu watu
wanakwenda kazini asubuhi hadi kurejea jioni, na wanaoishi Uholanzi ni wengi, na
kufanya kazi nyingi sana.

Wakazi wengi wana asili ya makabila ya Kijerumani, lakini kuna wahamiaji wengi
pia. Lugha ya kawaida ni Kiholanzi.

Upande wa dini, 39% ni Wakristo, hasa Wakatoliki (24.6%) na Wakalvini (10.8%).
5.8% ni Waislamu, 1.4% Mabanyani na 1.2% Wabuddha.



https://sw.wikipedia.org/wiki/Uhindi

Uhindi (pia: India) ni nchi kubwa ya bara la Asia, upande wa kusini, ikienea
hasa kati ya Bahari ya Hindi.

Kwa eneo ina nafasi ya saba duniani, lakini kwa idadi ya wakazi (1,276,267,000
mwaka 2015) ni nchi ya pili baada ya China. Kati ya nchi za kidemokrasia ndiyo
yenye watu wengi zaidi duniani. Tena inakadiriwa kwamba miaka ya hivi karibuni
itapiku China.

Kiutawala Uhindi ni shirikisho la jamhuri lenye majimbo ya kujitawala 29 pamoja
na maeneo ya shirikisho 7.

Uhindi wa Kiingereza ni kipindi cha historia ambapo nchi za Bara Hindi ama
zilitawaliwa na Uingereza moja kwa moja ama zilikuwa chini ya usimamizi wa
Uingereza kama nchi lindwa.

Utawala huo ulienea juu ya Uhindi wa leo pamoja na Pakistan, Bangladesh, Nepal
na kwa muda pia juu ya Burma (Myanmar).

Tarehe 31 Desemba 1600 malkia Elizabeth I alitoa hati ya ulinzi wa kifalme kwa
biashara kati ya Uingereza na "Uhindi wa Mashariki".

Kampuni iliyopokea hati hii ilikuwa kundi la wafanyabiashara na matajiri wa
London waliovutwa na utajiri wa nchi za mashariki na hasa na faida kubwa
mikononi mwa wafanyabiashara Wareno na Waholanzi waliotangulia katika biashara
kati ya Ulaya na nchi za Asia ya Kusini.

Kampuni ilishindana kibiashara na kivita na wafanyabiashara wa Ureno, wa
Uholanzi na wa Ufaransa. Iliweza kununua au kuvamia vituo vya biashara na
kujenga maboma yake kuanzia mwaka 1644 huko Bombay, Madras na penginepo.

Mwaka 1717 kampuni ilipata kibali cha mtawala wa Moghul cha kusamehewa kodi kwa
biashara katika Ubengali.

Tangu mwaka 1680 kampuni ilianzisha jeshi lake la maaskari Wahindi na kuwa
mshiriki katika siasa ya Uhindi.

Kati ya miaka 1756 na 1763 Uingereza pamoja na mataifa mengine ya Ulaya
ilishiriki katika Vita vya miaka saba viliyokuwa vita vya kwanza vya kimabara.
Waingereza walipigana pamoja na Prussia dhidi ya Austria, Ufaransa, Urusi na
Uswidi. Jeshi la kampuni liliendesha vita hivyo dhidi ya maeneo ya Ufaransa
katika Uhindi. Wafaransa walishindwa wakabaki na vituo vidogo tu katika miji
kama Pondicherry na Mahe lakini kampuni iliongeza maeneo yake katika Uhindi.

Baada ya mwaka 1757 Kampuni ya Kiingereza ilikuwa enzi muhimu, iliweza
kushindana hata na nguvu ya Moghul. Ilianza kutawala sehemu kubwa za Uhindi wa
Kusini pamoja na Ubengali.

Mafaniko makubwa ya kampuni yalisababisha mgogoro huko Uingereza na sheria
mbalimbali za bunge la Uingereza zililenga kuongeza athira ya serikali ya
Uingereza juu ya shughuli za kampuni.

Katika karne ya 19 kampuni ikawa mtawala wa sehemu kubwa za Uhindi, ama kwa njia
ya mikataba na watawala wa kienyeji au kwa utawala wa moja kwa moja. Kampuni
ilianza kubadilisha uso wa India kujenga reli na kuanzisha mawasiliano wa
kisiasa kwa huduma ya posta na pia simu za telegrafi.

Mwaka 1857 ilitokea uasi wa wanajeshi Wahindi wa jeshi la kampuni uliosababisha
na mkasi wa mabadiliko na dharau ya viongozi Waingereza kwa utamaduni wa
wenyeji. Utawala wa kampuni ulianza kuporomoka; uliokolewa tu kwa kupeleka
Uhindi wanajeshi kutoka Uingereza. Uasi ulikomeshwa kwa mabavu.

Lakini kuingilia kati kwa serikali ya Uingereza kulikuwa mwisho wa utawala wa
kampuni. Mwaka 1858 serikali ya London ilichukua madaraka yote ya kampuni
ikafanya Uhindi kuwa koloni la taji la Uingereza.

Kuanzia mwaka 1858 Uhindi ulitawaliwa kama koloni la Uingereza. Kaisari wa
mwisho wa Moghul Bahadur Shah Zafar II aliondolewa nchini. Malkia Viktoria wa
Uingereza alichukua cheo chake akaitwa "Kaisari wa Uhindi" (kwa Kiingereza:
"Empress of India"; kwa Kihindi: "Padishah-e-Hind") akamuachia utawala gavana
wake aliyepewa cheo cha "makamu wa mfalme" (Vice-Roy).

Muundo wa utawala uliendelea: maeneo ya kampuni yalikuwa makoloni ya Uingereza.
Maeneo ya watawala Wahindi yalibaki yalivyo lakini kila Maharaja au Nawab
alipaswa kula kiapo cha utii kwa malkia kama Kaisari au malkia mkuu wa Uhindi na
kumkubali mshauri Mwingereza katika jumba lake kama mwakilishi wa Uingereza.

Mwisho wa karne ya 19 harakati za kutafuta uhuru zilianza upya. Mwaka 1885 chama
cha INC (Indian National Congress) kiliundwa na Wahindu na Waislamu pamoja
waliodai uhuru. Mwaka 1906 viongozi Waislamu walitoka katika INC na kuunda
"Shirikisho la Waislamu".

Mwaka 1917 Uingereza ulitamka ya kwamba ulitaka kuelekea polepole hali ya
kujitawala kwa Wahindi. Viongozi wa wenyeji hawakuridhika na mkasi wa
mabadiliko. Chini ya uongozi wa Mahatma Ghandi mwendo wa kupigania uhuru bila
mabavu ulipata nguvu. Ghandi alipigania hasa umoja wa Wahindu na Waislamu lakini
alipingwa na viongozi wenye itikadi kali wa pande zote mbili.

Baada ya Vita Kuu ya Pili ya Dunia Waingereza walikubali kujiondoa katika
Uhindi. Swali kubwa lilikuwa kama nchi itabaki kama nchi moja au kama maeneo ya
Waislamu yatajitenga.

Tarehe 14/15 Agosti 1947 utawala wa Uingereza ulikwisha. Bara Hindi iligawanywa
katika nchi mbili za Uhindi na Pakistan. Mgawanyo ulikuja na vita na kumwaga kwa
damu nyingi.

Tarehe 30 Januari 1948 Ghandi mwenyewe aliuawa na Hindu mkali aliyemchukia kwa
sababu alitaka usawa wa Waislamu na Wahindu.

Lugha ya taifa ni Kihindi, ambacho ni lugha ya Kihindi-Kiulaya, pamoja na
Kiingereza ambacho pia ni lugha rasmi. Kuna lugha 21 kubwa na lugha nyingi
zisizo na wasemaji wengi sana.

Kusini mwa Uhindi watu husema lugha za Kidravidi kama Kikannada, Kitelugu,
Kitamil na Kimalayalam.

Lugha ndogo chache ambazo si lugha za Kihindi-Kiulaya (74 %) wala za Kidravidi
(24 %) ni lugha za Kisino-Tibeti, lugha za Kiaustro-Asiatiki na lugha za
Kitai-Kadai. Visiwani mwa Andaman, kulikuwa na lugha za Kiandamani lakini nyingi
zao zimeshatoweka kabisa.

Wakazi walio wengi (79.8 %) hufuata dini ya Uhindu. Takriban 14.2 % ni Waislamu;
hivyo Waislamu wa Uhindi ni jumuiya ya tatu katika umma wa Kiislamu duniani
baada ya Waislamu wa Indonesia na Pakistan.

Dini nyingine ni Ukristo (2.3 %), Usikh (1,7 %), Ubuddha (0.7 %), Ujain (0.4 %),
Uzoroastro na Bahai.



https://sw.wikipedia.org/wiki/Somo_la_Uchumi

Somo la uchumi ni sayansi ya kijamii ambayo hutafiti uzalishaji, usambazaji, na
matumizi ya bidhaa na huduma.

Neno uchumi linatokana na kitenzi "kuchuma". Jina la Kiingereza economy
linatokana na neno la Kigiriki cha Kale oikonomia lenye maana ya "usimamizi wa
kaya, utawala" (kutoka oikos, "nyumba") + nomos, "desturi" au "sheria"), kwa
hiyo "sheria za nyumba (kaya)". Aina za masomo ya kiuchumi ya kisasa
zilizotokana na somo pana la uchumi wa kisiasa katika miaka ya mwisho ya karne
ya 19, kutokana na matamanio ya kuchukua mwelekeo jarabati unaofaa zaidi sayansi
za kiasilia.

Ufafanuzi unaojumuisha mengi ya masomo ya kiuchumi ya kisasa ni ule wa Lionel
Robbins katika insha yake: “sayansi inayotafiti tabia ya binadamu kama uhusiano
baina ya hatima na njia haba ambazo zina matumizi badala." Uhaba unamaanisha
kuwa rasilimali zinazopatikana hazitoshi kutosheleza matamanio na mahitaji yote.
Ikiwa hakuna uhaba na kuna matumizi badala ya rasilimali zinazopatikana, basi
hakuna shida ya kiuchumi. Hivyo somo lililofafanuliwa linahusu utafiti wa
chaguzi kama vile zinavyobadilishwa na vishawishi na rasilimali.

Somo la kiuchumi linalenga kufafanua vile chumi hufanya kazi na vile viungo vya
kiuchumi hufanya kazi pamoja. Uchambuzi wa kiuchumi huhusisha sehemu zote za
jamii, katika biashara, fedha na serikali, na hata katika uhalifu,
elimu,familia, afya, sheria, siasa, dini, taasisi za kijamii, vita, na sayansi.
Hoja inayoendelea kukua ya somo la kiuchumi katika sayansi ya kijamii imeelezwa
kuwa ubeberu wa kiuchumi.

Tofauti za kawaida huelezwa baina ya jinsi mbalimbali za somo la kiuchumi: baina
ya uchumi chanya (kueleza “kile kilichoko”) na uchumi unaozidi kuongezeka
(kueleza “kile linachostahili kuwa”) au baina ya uchumi nadharia na uchumi wa
utenzi au baina ya uchumi uliotanda (ulio “halisi” unaojihusisha na “wiano wa
fikira-ubinafsi-msawazo”) na uchumi usio wa kiasilia (“badilishi” zaidi
unaoshughulika na “wiano wa taasisi-historia-muundo wa kijamii"). Hata hivyo
tofauti ya kimsingi ya kiada baina ya “uchumi wa kiwango cha chini”
(microeconomics), ambao unaotafiti tabia ya kiuchumi ya viungo (pamoja na watu
binafsi na makampuni) na “uchumi wa kiwango cha juu” (macroeconomics), ambao
hushughulikia maswala ya ukosefu wa ajira, mfumuko wa bei, sera ya fedha na
hazina kwa uchumi wote.

Majimbo ya mijini ya Sumer yalianzisha uchumi wa biashara na soko uliohusika
hapo awali na sarafu ya Shekel ambayo ilikuwa ni uzito wa kipimo fulani cha
shayiri, huku Wababeli na majirani wao wa majimbo ya mijini wakianzisha hapo
baadaye mfumo wa mwanzo wa uchumi kwa kutumia kipimo cha bidhaa mbalimbali,
ambao uliwekwa katika kanuni ya kisheria. Kanuni za mapema za kisheria kutoka
Sumer zinaweza kuchukuliwa kuwa utaratibu wa kwanza (ulioandikwa) wa kiuchumi,
na zilikuwa na jinsi ambazo zinazotumika katika mfumo wa bei wa kisasa …kama
vile kanuni za kiasi cha fedha za mikataba ya biashara (riba), faini za pesa kwa
‘dhuluma’, sheria za urithi, sheria za kushughulikia kutuzwa kwa kodi au
kugawanywa kwa mali binafsi, na kadhalika. Kwa muhtasari wa sheria, tazama
sheria za Babeli na Sheria ya kale ya kiuchumi.

Dhana ya kiuchumi ina mwanzo wake kutoka kwa utamaduni wa mapema wa
Kimesopotamia, Kigiriki, Kirumi, Kihindi, Kichina, Kiajemi na Kiarabu. Waandishi
wa kutajika ni pamoja na Aristotle, Chanakya (aliyejulikana vilevile kama
Kautilya), Qin Shi Huang, Thomas Aquinas na Ibn Khaldun hadi karne ya 14. Joseph
Schumpeter hapo awali alikadiria usomi wa karne ya 14 hadi ile ya 17 kuwa
“karibu zaidi kuliko kikundi kingine chochote kuwa ‘waanzilishi’ wa uchumi wa
kisayansi” kwa kifedha, riba, na nadharia ya thamani katika mtazamo wa
sheria-asili. Hata hivyo, baadaye, baada ya kugundua kitabu cha Ibn Khaldun cha
Muqaddimah, Schumpeter alianza kumwona Ibn Khaldun kama mwanzilishi wa kwanza wa
uchumi wa kisasa, kwa vile nyingi za nadharia zake hazikuwa zinajulikana Ulaya
hadi nyakati za hivi karibuni.

Licha ya hayo, utafiti wa karibuni unaonyesha kuwa mwanachuo-mwanafalsafa wa
Kihindi Chanakya ( 340-293 BCE) alitangulia Ibn Khaldun kwa milenia moja na nusu
kama mwanzilishi wa uchumi wa kisasa, na ameandika kwa upana zaidi juu ya mada
hii, hasa juu ya uchumi wa kisiasa. Maandishi yake maarufu zaidi, Arthashastra
(The Science of Wealth and Welfare), ni mwanzo wa dhana za kiuchumi ambazo ni
pamoja na gharama ya fursa (opportunity cost), muundo wa mahitaji na ugavi,
kushuka kwa mapato, uchambuzi wa mabadiliko katika viungo vya mfumo, bidhaa za
umma, tofauti kati ya muda mfupi na muda mrefu, habari za kupendelea upande
mmoja wa shughuli za biashara na faida ya muuzaji. Katika cheo chake kama
mshauri wa mfalme wa Himaya ya Maurya ya India ya kale, alishauri pia juu ya
vyanzo na masharti ya ukuaji wa uchumi, vikwazo kwake na motisha ya ushuru ili
kuhimiza ukuaji wa kiuchumi.

Makundi mengine mawili, ambayo baadaye yalijulikana kama ‘mercantilists’ na
‘physiocrats’, ambayo yalikuwa na ushawishi wa moja kwa moja wa baadaye wa
ustawi wa mada. Makundi yote mawili yalihusishwa na mwanzo wa utaifa wa kiuchumi
na ukapitalisti wa kisasa barani Ulaya. Umekantili ulikuwa ni mafundisho ya
kiuchumi yaliyostawi kutoka karne ya 16 hadi ile ya 18 katika juzuu maridhawa ya
fasihi, iwe ya wachuuzi au watawala. Nadharia hii ilishikilia kuwa utajiri wa
taifa ulitegemea ulimbikizaji wa dhahabu na fedha. Mataifa ambayo hayakuwa na
migodi yangeweza kupata dhahabu na fedha kutoka kwa biashara tu kwa kuuza bidhaa
katika nchi za ng’ambo na kuzuia ununuzi wa bidhaa kuingia kwa nchi ambavyo
havikuwa dhahabu wala fedha. Dhana hii ilihitaji kuagiza kwa malighafi ya
kutumika katika utengenezaji wa bidhaa, ambazo zingeweza kuuzwa, na kwa
usimamizi wa nchi kwa kutoza ushuru wa uhifadhi kwa bidhaa zilizotengenezewa nje
ya nchi na kuzuia utengenezaji wa bidhaa katika makoloni.

Physiocrats, kikundi cha karne ya 18 cha wanafalsafa na waandishi, walibuni wazo
la uchumi kama mkondo wa mzunguko wa mapato na matumizi. Adam Smith alieleza
mfumo wao “ukiwa na kutokamilika kwake kwote” kama “pengine kisio la ufasaha
zaidi wa ukweli ambalo limewahi kuchapishwa” juu ya mada hii. Watu wa kikundi
cha Physiocrats waliamini kuwa ni mapato ya kilimo tu ambayo yalizalisha faida
juu ya gharama iliyo wazi, na hivyo kuonyesha kuwa kilimo ndicho kilikuwa msingi
wa mali yote.

Kwa hivyo walipinga sera ya wamekantilisti ya kukuza viwanda na biashara kwa
gharama ya kilimo, pamoja na ushuru wa kuagiza. Kikundi cha Physiocrats
walishauri kutoa mkusanyo wa ushuru ulio ghali kwa usimamizi na kuweka mahali
pake ushuru wa aina moja kwa mapato ya wamiliki wa ardhi. Jinsi tofauti za
ushuru huo wa ardhi zilichukuliwa na wanauchumi wa baadaye (akiwemo Henry George
karne moja baadaye) kama chimbuko la ushuru ambalo kwa kiwango kikubwa halikuwa
la kupotosha. Kama mmenyuko dhidi ya masharti mengi mno ya biashara ya
kimekantili, kikundi cha physiocrats kilitetea sera ya uholela (laissez-faire),
ambayo ilihitaji mwingilio wa serikali wa kiwango cha chini katika uchumi.

Machapisho ya Adam Smith ya The Wealth of Nations ya mwaka wa 1776, yameelezwa
kuwa “zao fanisi la uchumi kama somo tofauti." Kitabu hicho kilibainisha ardhi,
ufanyakazi, na mtaji kama vipengele vitatu vya uzalishaji na michango mikubwa
kwa utajiri wa taifa.

Kwa maoni ya Smith, uchumi kamili ni mfumo wa soko la kujidhibiti ambao
hutosheleza bila kubadilika mahitaji ya kiuchumi ya wakazi. Alieleza mfumo wa
soko kuwa “mkono usiionekana” ambao unaongoza watu wote, katika harakati zao za
kutafuta maslahi yao wenyewe, kuzalisha faida kubwa kwa jamii kwa ujumla. Smith
alijumuisha baadhi ya dhana za kikundi cha physiocrats, ikiwemo ile ya
kutohusika kwa serikali katika maswala ya uchumi, yaani uholela, katika nadharia
zake mwenyewe za kiuchumi, lakini alikataa dhana kuwa ni kilimo tu
kilichozalisha mapato.

Katika mfano wake maarufu wa mkono usioonekana, Smith alitoa hoja kwa wazo
lililoonekana kuwa kinyume kuwa soko lilionekana kujongeza maslahi ya kijamii,
ingawa yaliongozwa na maslahi nyimivu zaidi ya kibinafsi. Mtazamo wa kawaida
ambao Smith alisaidia kuanzisha ulijulikana kama uchumi wa kisiasa na baadaye
kama uchumi wa kirasimi. Ulijumuisha watu maarufu kama vile Thomas Malthus,
David Ricardo, na John Stuart Mill walioandika kutoka karibu mwaka wa 1770 hadi
1870.

Huku Adam Smith akisisitiza uzalishaji wa mapato, David Ricardo alilenga ugavi
wa mapato baina ya wamiliki wa ardhi, wafanyakazi, na wenye mtaji. Ricardo
aliona mgogoro wa ndani baina ya wamiliki wa ardhi kwa upande mmoja na utenda
kazi na mtaji kwa upande mwingine. Alisisitiza kuwa ukuaji wa idadi ya watu na
mtaji, ukisonga ardhi isiyoongezeka, uliongeza gharama ya kodi na kuzuia
kuongezeka kwa marupurupu na faida.

Vilevile, Malthus alihoji mwelekeo wa uchumi wa soko wa kutoa ajira kwa wote.
Alilaumu ukosefu wa ajira kwa mwelekeo wa uchumi wa kuzuia matumizi ya pesa kwa
kuweka akiba sana, hoja iliyosahaulika hadi pale John Maynard Keynes alipoifufua
katika miaka ya 1930.

Akija mwishoni mwa utamaduni wa Urasimi, John Stuart Mill alitofautiana na
wanauchumi wa kirasimi wa awali katika swala la kutoepukika kwa ugavi wa mapato
yaliyozalishwa na mfumo wa soko. Mill alionyesha tofauti ya wazi baina ya
majukumu mawili ya soko: mgao wa rasilimali na utoaji wa mapato. Soko linaweza
kuwa na ufanisi katika ugavi wa rasilimali lakini si kwa utoaji wa mapato,
aliandika, hivyo kushurutisha kuingilia kati kwa jamii.

Nadharia ya thamani ilikuwa muhimu katika nadharia ya urasimi. Smith aliandika
kuwa “bei halisi ya kila kitu … ni mahangaiko na matatizo ya kukipata kitu
hicho” huku ikishawishika na uhaba wake. Smith alisisitiza kuwa, pamoja na kodi
na faida, gharama zingine zaidi ya marupurupu pia huchangia katika bei ya
bidhaa. Wanauchumi wengine wa kirasimi walionyesha aina tofauti za dhana ya
Smith, ambayo ilijulikana kama ‘nadharia ya thamani ya ajira’ (labour theory of
value). Wanauchumi wa kirasimi walizingatia mwelekeo wa soko wa kusonga katika
msawazo wa muda mrefu.

Uchumi wa Kimaksi (ambao baadaye ulijulikana kama Markian economics) unatokana
na uchumi wa kirasimi. Unachimbuka kutoka kwa maandishi ya Karl Marx. Sehemu ya
kwanza ya maandishi makuu ya Marx, Das Kapital, yalichapishwa kwa Kijerumani
mnamo 1867. Katika kitabu hiki, Marx alizingatia nadharia ya thamani ya ajira na
kile alichokichukulia kuwa udhalilishaji wa wafanyakazi na waajiri. Nadharia ya
thamani ya ajira ilishikilia kuwa thamani ya kitu iliamuliwa na kazi
iliyotekelezwa ili kukizalisha. Hii inatofautiana na ufahamu wa kisasa kuwa
thamani ya kitu inaamuliwa na gharama ambayo mtu yu tayari kulipa ili kukipata.

Unahusu nadharia zilizojulikana baadaye kama ‘uchumi wa urasimimpya’ au ‘uchumi
wa kutumia viungo vya pambizoni’ (marginalism) uliobuniwa kutoka karibu mwaka wa
1870 hadi 1910. Neno ‘uchumi’ lilipewa umaarufu na wanauchumi wa urasimimpya
kama vile Alfred Marshall kama neno fupi lenye maana sawa na ‘sayansi ya
kiuchumi’ na neno badala kwa jina la awali, lililo na maana pana ya ‘uchumi wa
kiasiasa". Hii iliwiana na mvuto wa mbinu za hisabati zinazotumika katika
sayansi asilia.

Uchumi wa aina ya urasimimpya uliratibisha ugavi na mahitaji kama vipengele vya
pamoja vya kuamua bei na kiasi katika msawazo wa soko, hivyo kuadhiri ugavi wa
mazao na utoaji wa mapato. Uliacha nadharia ya thamani ya ajira iliyorithiwa
kutoka kwa uchumi wa urasimi na kupendelea nadharia ya ajira ya matumizi ya
pambizoni (marginal utility theory) katika upande wa mahitaji na nadharia ya
gharama ya ujumla zaidi katika upande wa ugavi. Cite error: Closing </ref>
missing for <ref> tag

Uchumi wa urasimimpya huitwa mara kwa mara uchumi halisi (orthodox economics) na
wakosoaji wake na vilevile wafuasi wake. Uchumi wa kisasa uliokubalika na wengi
unatokana na uchumi wa urasimimpya ingawa una umakini mwingi ambao unautimiliza
au unaujumuisha uchambuzi wa awali, kama vile uchumikihisabati, nadharia ya
bahati, uchambuzi wa kuanguka kwa soko na ushindani usiokamilika, na mfumo wa
urasimimpya wa ukuaji wa uchumi wa kuchambua viungo vya muda mrefu vinavyoathiri
mapato ya kitaifa.

Uchumi wa Keneshia unatokana na John Maynard Keynes, hasa kitabu chake The
General Theory of Employment, Interest and Money (Nadharia ya Jumla ya Ajira,
Riba na Pesa) (1936), ambacho kilianzisha uchumi wa kiwango cha juu wa kisasa
kama kitengo tofauti. Kitabu hicho kililenga mambo yanayoamua mapato ya taifa
katika muda mfupi wakati bei hazibadiliki. Keynes alijaribu kueleza kinaganaga
katika upana wa kinadharia ni kwa nini ukosefu mkuu wa ajira katika soko la
wafanyakazi hauwezi kujirekebisha wenyewe kwa sababu ya “mahitaji fanisi” ya
chini na kwa nini hata ugeukaji wa bei na sera za kifedha vinaweza kuwa visivyo
na maana. Maneno kama “mapinduzi” yametumiwa kuzungumzia kitabu hicho katika
athari zake juu ya uchambuzi wa kiuchumi.

Uchumi wa Keneshia una waandamizi wawili. Uchumi wa baada ya Keneshia pia
unachunguza sana ugumu wa uchumi wa kiwango cha juu na michakato ya kuratibisha.
Utafiti juu ya wakfu za kiwango cha chini kuhusu mifano yao unaonyeshwa kama ule
unaohusu uhalisi wa maisha kuliko mifano tu ya ufanisi. Unahusishwa na Chuo
Kikuu cha Cambridge na maandishi ya Joan Robinson.

Taasisi ya Chicago school of economics inajulikana vyema zaidi kwa utetezi wake
wa soko huru na mawazo yake ya kifedha (monetarist ideas). Kwa mujibu wa Milton
Friedman na wamonetaristi, chumi za kisoko ni za imara kwa jinsi yao ikiwa
zitaachwa bila kuingiliwa na unyogofu huingia tu kwa sababu ya mwingilio wa
serikali. Friedman, kwa mfano, alitoa hoja kuwa Unyogofu Mkuu ulisababishwa na
kupungua kwa utoaji wa pesa ambazo zilithibitiwa na Benki Kuu ya Shirikisho, na
wala si kwa ukosefu wa uwekezaji kama vile Keynes alikuwa amedai. Ben Bernanke,
Mwenyekiti wa sasa wa Benki Kuu, ni pamoja na wanauchumi wa leo ambao wanakubali
uchambuzi wa Friedman juu ya vyanzo vya Unyogofu Mkuu.

Milton Friedman aliiga kwa ufanisi nyingi za kanuni za kimsingi zilizobuniwa na
Adam Smith na wanauchumi wa urasimi na kuzipa sura mpya. Mfano mmoja wa jambo
hili ni makala yake katika toleo la Septemba 1970 la The New York Times
Magazine, ambapo alidai kuwa wajibu wa kijamii wa biashara unafaa kuwa “kutumia
machumo yake na kushiriki katika shughuli ambazo zimekusudiwa kuongeza faida
zake…(kupitia kwa) ushindani wa wazi na huru bila udanaganyifu wala hila."

Katika jinsi ya uchumi wa kiwango cha juu kunao, katika utaratibu wa orodha ya
kuzuka kwao katika fasihi: uchumi wa urasimi, uchumi wa Keneshia, muungano wa
urasimimpya, uchumi wa enzi ya baada ya Keneshia, umonetaristi, uchumi wa
urasimi mpya, uchumi wa upande wa ugavi. Mifumo badala ni pamoja na uchumi wa
kiikolojia, uchumi wa taasisi, uchumi wa mageuzi, nadharia ya kutegemea, uchumi
wa kimaumbile (structuralist economics), nadharia ya mifumo ya dunia,
ekonofizikia (econophysiscs) na uchumi wa bayofozikia (biophysical economics).

Uchumi wa kiwango cha chini hutazama mwingiliano kupitia masoko binafsi, huku
kukiwa na uhaba na uthibiti wa serikali. Soko linaweza kuwa la bidhaa, kama vile
mahindi mabichi, au huduma za kipengele fulani za uzalishaji, kwa mfano upangaji
wa matofali. Nadharia hii huzingatia jumla ya kiwango kinachohitajika na
wanunuzi na kiwango kinachohitajika na wanunuzi na kiwango kinachotolewa na
wauzaji kwa kila bei iwezekanayo kwa kitu kimoja. Inaunganisha mambo haya pamoja
ili kueleza vile soko linaweza kufikia usawazishaji kulingana na bei na kiwango
au kukabiliana na mabadiliko ya soko baada ya muda.

Huu huitwa kwa kawaida uchambuzi wa ugavi na mahitaji. Miundo ya soko, kama vile
ushindani kamilifu na umiliki, huchunguzwa kwa mtazamo wa athari kwa tabia na
ufanisi wa kiuchumi. Uchambuzi wa mabadiliko katika soko moja huendelea kutoka
kwa fikira ya urahisi kuwa mahusiano ya tabia katika masoko hubaki bila
kubadilika, yaani, uchambuzi wa sehemu ya usawazishaji. Nadharia ya usawazishaji
wa jumla inaruhusu mabadiliko katika masoko tofauti na ujumla katika masoko
yote, zikiwemo harakati zao na miingiliano yao kuelekea msawazo.|Nadharia ya
usawazishaji wa jumla inaruhusu mabadiliko katika masoko tofauti na ujumla
katika masoko yote, zikiwemo harakati zao na miingiliano yao kuelekea msawazo.

Kuna vipengele vitatu katika michakato ya uzalishaji, vikiwemo kiwango cha
bidhaa iliyozalishwa, aina ya bidhaa iliyotengenezwa na usambazaji wa bidhaa
iliyozalishwa kwa mithili ya wakati na mahali. Gharama ya fursa hutoa pendekezo
kuwa kwa kila chaguo, bei ya kweli ya kiuchumi ni fursa bora zaidi inayofuata.
Uchaguzi ni lazima ufanywe baina ya matendo mawili yanayotamanika lakini ambayo
hayawezi kutekelezwa yote kwa pamoja. Imeelezwa kuwa inayoeleza “uhusiano wa
kimsingi baina ya uhaba na chaguo.". Wazo la gharama ya fursa huwa na jukumu
muhimu katika kuhakikisha kuwa rasilimali hutumika kwa ufanisi. Kwa hivyo,
gharama ya fursa haihusu tu gharama za kihazina au kifedha tu: gharama halisi ya
zao la kutotwaliwa, wakati uliopotezwa, radhi au faida yoyote nyingine ya
matumizi inapaswa kuzingatiwa.

Kwa mujibu wa nadharia, katika njia hii bidhaa jumla na utumizi zaidi vinaweza
kupatikana kuliko ikiwa nchi zinazalisha bidhaa zao zenyewe za kiwango cha juu
na zile za kiwango cha chini. Nadharia ya manufaa linganifu huwa san asana ndiyo
kigezo cha imani ya mwanauchumi wa kawaida katika faida ya biashara huru. Dhana
hii huhusisha watu binafsi, mashamba, watengenezaji, watoaji wa huduma, na
chumi. Baina kila mojawapo ya mifumo hii ya uzalishaji, kuna uwezekano wa kuwa
na ugavi wa ajira unaohusiana ambapo kila mfanyakazi huwa na kazi tofauti au
hufanya kazi maalumu kama sehemu ya juhudi za uzalishaji, au kwa uhusiano aina
tofauti za vifaa vya mtaji na matumizi tofauti ya ardhi.

Kitabu cha Wealth of Nations (1776) cha Adam Smith huzungumzia faida za ugavi wa
ajira. Smith alinena kuwa mtu anafaa kuwekeza rasilimali, kwa mfano, ardhi au
kazi, ili kuchuma mapato ya juu yawezekanayo kutokana na uwekezaji huo. Hivyo,
matumizi yote ya rasilimali yanafaa kuzalisha kiwango sawa cha mapato (ambacho
kimeratibishwa na athari za kila biashara). La sivyo ubadilishaji hutokea. Wazo
hili, aliandika George Stigler, ndilo shauri kuu la dhana ya kiuchumi, na kwa
sasa huitwa nadharia ya pembezoni ya uzalishaji ya ugavi wa mapato. Mwanauchumi
wa Kifaransa Turgot alikuwa amelizungumzia swala hilo hilo mnamo 1766.

Katika maneno ya kawaida zaidi, kuna nadharia kuwa motisha za soko, ikiwemo bei
ya mazao na pembejeo za uzalishaji, huchagua mgawo wa vipengele vya uzalishaji
kwa manufaa linganifu , yaani, ili kwamba pembejeo za bei ya chini (kwa kiwango
fulani) zinatumika ili kumudu chini gharama ya fursa ya aina fulani ya mazao.
Katika mchakato huu, jumla ya mazao huongezeka kama matokeo ya kutopanga au kwa
kukusudia. Umaalumu kama huo wa uzalishaji hubuni fursa kwa faida kutoka kwa
biashara ambapo wenye rasilimali hufaidika kwa biashara kutokana na uuzaji wa
aina moja ya mazao kwa bidhaa zingine, zilizo na thamani kubwa zaidi. Kipimo cha
faida kutokana na biashara ni ongezeko la mazao (rasmi, jumla ya ongezeko la
mabaki ya mtumiaji na faida za mzalishaji) kutoka kwa umaalumu wa uzalishaji na
biashara inayofuatia.

Kwa kiwango fulani cha bidhaa, mahali halisi pa bei katika mchirizo wa mahitaji
huonyesha thamani, au utumiaji wa pembezoni kwa watumiaji kwa kitengo hicho cha
cha mazao. Inapima bei ambayo mtumiaji anaweza kuwa tayari kulingana na kitengo
cha bidhaa. Mahali halisi pa bei katika mchirizo wa ugavi hupima gharama ya
pembezoni, ongezeko la gharama ya jumla kwa msambazaji kulingana na kitengo cha
bidhaa. Bei katika msawazo huamuliwa na ugavi na mahitaji. Katika soko lililo na
ushindani halisi, ugavi na mahitaji hulinganisha gharama na thamani katika
msawazo.|Katika soko lililo na ushindani halisi, ugavi na mahitaji hulinganisha
gharama na thamani katika msawazo.

Katika uchambuzi wa ugavi na mahitaji, bei ya bidhaa huratibu viwango vya
uzalishaji na utumiaji. Bei na kiwango vimeelezwa kama jinsi zinazoonekana zaidi
moja kwa moja katika bidhaa iliyozalishwa kwa soko.|Bei na kiwango vimeelezwa
kama jinsi zinazoonekana zaidi moja kwa moja katika bidhaa iliyozalishwa kwa
soko. Ugavi, mahitaji na msawazo wa soko ni vigezo vya kinadharia
vinavyounganisha bei na kiwango. Lakini kufuatilia athari za vipengele
vinavyotabiriwa kugeuza ugavi na mahitaji – na kupitia kwao, bei na kiwango – ni
zoezi la kawaida katika masomo tendaji ya uchumi wa kiwango cha chini na uchumi
wa kiwango cha juu. Nadharia ya uchumi inaweza kubainisha ni katika mazingira
yapi bei huwa kifaa mwafaka cha mawasiliano cha kuratibu kiwango. Utumiaji
katika hali halisi duniani unaweza kujaribu kupima ni kwa kiwango kipi vigezo
vinavyobadilika na vinavyoongeza ugavi na mahitaji hubadilisha bei na kiwango.

Maneno “kuanguka kwa soko” hujumuisha matatizo kadha wa kadha ambayo hudhoofisha
fikira za kawaida za kiuchumi. Ingawa wanauchumi huorodhesha kuanguka kwa soko
katika makundi tofauti, makundi yafuatayo hupatikana kutokana na nakala kuu.

Kutolingana kwa habari hutokea pale kikundi kimoja kina maelezo zaidi au bora
zaidi kuliko kingine. Kuwepo kwa kutolingana kwa habari huzua matatizo kama
shida za kimaadili, na uteuzi mbaya, ambayo hutafitiwa katika nadharia ya
mkataba. Uchumi wa habari hufungamana na maswala mengi, ambayo ni pamoja na
fedha, bima na sheria ya mkataba, na maamuzi chini ya hali za hatari na ukosefu
wa uhakika.

Vipengele vya nje huzuka pale ambapo kuna gharama au faida za juu za kijamii
kutoka kwa uzalishaji au utumiaji ambavyo havidhihiriki katika bei za soko. Kwa
mfano, uchafuzi wa hewa unaweza kuzua kipengele cha nje kisichofaa, na elimu
inaweza kuzua kipengele cha nje kilicho na manufaa (kupungua kwa uhalifu, na
kadhalika.). Serikali mara nyingi hulipisha kodi kwa na kuweka vizuizi kwa
bidhaa zilizo na vepengele vya nje visivyofaa katika jitihada za kurekebisha
upotovu wa bei unaosababishwa na vipengel hivi vya nje. Nadharia ya kimsingi ya
mahitaji-na-ugavi hutabiri msawazo lakini si kasi ya urekebishaji wa mabadiliko
ya msawazo kutokana na mabadiliko katika mahitaji na ugavi.

Baadhi ya masomo yaliyochanganuliwa ya kiuchumi hushughulika na kuanguka kwa
masoko kuliko mengine. Uchumi wa sekta ya umma ni mfano mmoja, kwani iwapo
masoko huanguka, basi aina fulani ya uthibiti au mpango wa serikali ndilo jibu.
[[]]Nyingi za chumi za kimazingira huhusisha vipengele vya nje au “mabaya ya
umma".

Aina za sera hujumuisha vithibiti ambavyo huonyesha uchambuzi wa gharama-faida
au ufumbuzi wa masoko ambao hubadili motisha, kama vile ada za uchafuzi wa
mazingira au udhihirishaji upya wa haki za kumiliki mali.

Mojawapo ya fikira kuhusu masoko yaliyo na ushindani kamili ni kuwa kunao
wazalishaji wengi, hamna baina yao anayeweza kushawishi mabadiliko ya bei wala
kufanya kazi pasi na kuzingatia masharti ya soko. Hata hivyo, katika hali
halisi, watu hawafanyi biashara tu kwa soko, huwa wanafanya kazi na kuzalisha
katika makampuni. Aina za wazi kabisa za makampuni ni mashirika, ubia na amana.
Kwa mujibu wa Ronald Coase, watu huanza kupanga uzalishaji wao katika makampuni
wakati gharama za kufanya biashara huwa za chini kuliko wakati wafanyapo
shughuli hizi sokoni. Makampuni hujumuisha kazi na mtaji, na zinaweza kupata
faida nyingi zaidi za upanuzi ( wakati kuzalisha vitu viwili zaidi ni nafuu
zaidi kuliko kuzalisha kitu kimoja) kuliko kufanya biashara ya kitu kimoja
katika soko.

Uchumi wa ajira hutafuta kuelewa utendakazi wa soko na mienendo ya ajira. Masoko
ya ajira hufanya kazi kupitia kwa mwingiliano wa wafanyakazi na waajiri. Uchumi
wa ajira huangalia watoaji wa huduma za kazi (wafanyakazi), wanaohitaji huduma
za kazi (waajiri), na juhudi za kuelewa mifumo inayotokea ya marupurupu na
mapato mengine kutokana na kazi na ya ajira na ukosefu wa ajira. Matumizi halisi
ni pamoja na kusaidia katika ubuni wa utumizi kamili wa sera.

Mpagilio wa viwanda hutafiti tabia za mikakati ya makampuni, miundo ya soko na
maingiliano yao. Miundo ya kawaida ya masoko iliyotafitiwa ni pamoja na
ushindani kamili, ushindani ulio na kundi moja lililo na sehemu kubwa ya
shughuli za sokp, na aina nyingi ya makundi kadhaa yanayomiliki sehemu kubwa ya
soko, na kundi moja linalomiliki sehemu kubwa ya soko.

Uchumi wa kifedha, huitwao mara nyingi fedha, hushughulika na ugavi wa
rasilimali za kifedha katika mazingira ambayo hayana uhakika (au yaliyo na
hatari fulani). Kwa hivyo, zingatio lake ni katika utendakazi wa masoko ya
kifedha, uwekaji wa gharama katika vifaa vya kiuchumi, na miundo ya kifedha ya
makampuni.

Uchumi wa usimamizi hulinganisha uchambuzi wa uchumi wa kiwango cha chini na
maamuzi maalumu katika makampuni ya biashara au vitengo vya usimamizi. Uchumi
huu hutegemea sana sana na mbinu za kujumuisha wingi kama vile utafiti wa
utendakazi na utaratibishaji na kutoka kwa mbinu za takwimu kama vile uchambuzi
wa kuridi nyuma katika hali ya ukosefu wa uhakika na habari kamilifu. Hoja ya
kuunganisha ni jaribio la kuimarisha ufanisi wa maamuzi ya kibiashara, ikiwemo
kupunguza iwezekanavyo kwa bei ya kitengo na kuongeza iwezekanavyo kwa faida,
kulingana na malengo ya kampuni na vikwazo vinavyotokana na teknolojia na hali
ya soko.

Fedha za umma ni sehemu ya uchumi ambayo hushughulika na ubuni wa bajeti ya
mapato na matumizi ya kitengo cha sekta ya umma, kwa kawaida serikali. Mada hii
hushughulikia maswala kama vile malipo ya ushuru (ni nani hasa analipa ushuru
fulani), uchambuzi wa gharama-faida wa mipango ya serikali, athari juu ya
ufanisi wa kiuchumi na ugavi wa mapato katika aina tofauti za matumizi na
ushuru, na siasa za kifedha. Jambo hili la mwisho, ambalo ni kipengele cha
nadharia ya chaguo ya umma, hubuni tabia ya sekta ya umma kama mfano wa uchumi
wa kiwango cha chini, unaohusisha maingiliano ya wapiga kura wanaojali maslahi
yao wenyewe, wanasiasa, na wafanyakazi wa serikali au mashirika mengine.

Uchumi wa ustawi ni tawi la uchumi wa kuamua thamani unaotumia ustadi wa uchumi
wa kiwango cha chini ili kubainisha kwa wakati huo huo ufanisi wa ugavi katika
uchumi na ugavi wa mapato unaohusishwa nao. Huwa unajaribu kupima ustawi wa
jamii kwa kuchunguza shughuli za kiuchumi za watu wanaobuni jamii.

Uchumi wa kiwango cha juu huchunguza uchumi mzima ilikueleza mikusanyiko mipana
na mwingiliano wao “kutoka juu hadi chini,” yaani, kwa kutumia aina
iliyorahisishwa ya nadharia ya msawazo wa ujumla. Mikusanyiko kama hiyo ni
pamoja na mapato na mazao ya kitaifa, kiwango cha ukosefu wa ajira, na mfumuko
wa bei na mikusanyiko midogo kama jumla ya matumizi na matumizi ya uwekezaji na
vipengele vyake. Somo hili hutafiti pia athari za sera ya hazina na sera ya
kifedha.

Tangu angalau miaka ya 1960, uchumi wa kiwango cha juu umekuwa na ujumuishaji
zaidi na hivyo kuwa na sekta za aina ya uchumi wa kiwango cha chini, ikiwemo
uwiano wa akili wa washikadau, utumiaji wa ufanisi wa habari ya soko, na
ushindani usio kamilifu. Jambo hili huzungumzia wasiwasi wa muda mrefu juu ya
ukosefu wa uthabiti katika maendeleo ya mada hiyo hiyo.

Uchambuzi wa uchumi wa kiwango cha juu huzingatia vipengele vinavyoathiri
kiwango cha muda mrefu na ukuaji wa mapato ya kitaifa. Vipengele kama hivyo ni
pamoja na ukusanyaji wa mtaji, mabadiliko ya kiteknolojia na ukuaji idadi ya
wafanyakazi.

Uchumi wa ukuaji hutafiti vipengele vinavyoeleza ukuaji wa kiuchumi – ongezeko
la pembejeo kwa kila mkazo wa nchi katika muda mrefu. Vipengele hivyo hivyo
hutumika kueleza tofauti katika kiwango cha mapato kwa mtu baina ya nchi, hasa
kwa nini baadhi ya nchi hukua kwa kasi kuliko zingine, na ikiwa nchi hukutana
katika viwango sawa vya ukuaji.

Vipengele vilivyochunguzwa zaidi ni pamoja na viwango cha uwekezaji, ukuaji wa
idadi ya watu, na mabadiliko ya kiteknolojia. Vipengele hivi huwakilishwa katika
namna ya nadharia au ujarabati (kama ilivyo katika miundo ya urasimimpya na
ukuaji wa kindani) na katika ukuaji wa uhasibu.

Uchumi wa unyogofu ndio ulikuwa kichocheo cha ubuni wa “uchumi wa kiwango cha
juu” kama kitengo tofauti cha somo la uchumi. Wakati wa Unyogofu Mkuu wa miaka
ya 1930, John Maynard Keynes aliandika kitabu kiitwacho The General Theory of
Employment, Interest and Money ambacho kiliorodhesha nadharia muhumu za uchumi
wa Keneshia. Keynes alishikilia kuwa mahitaji ya jumla kwa bidhaa yanaweza
kutotosha katika nyakati za kurudi nyuma katika ukuaji wa kiuchumi, huku matokeo
yake yakiwa ni ukosefu wa ajira wa kiwango cha juu sana na ukosefu wa mapato
yaliyokisiwa.

Kwa hivyo alitetea kuwekwa kwa sera tendaji na sekta ya umma, kukiwemo kuwekwa
kwa sera ya hazina na benki kuu na kuwekwa kwa sera ya kifedha na serikali ili
kuimarisha mapato katika muda wa mzunguko wa biashara. Kwa hivyo, hitimisho
muhimu la uchumi wa Keneshia ni kuwa, katika hali fulani, hakuna ustadi wa moja
kwa moja unaosogeza mapato na ajira kuelekea viwango vya uwepo wa ajira kwa
wafanyakazi wote. Muundo wa John Hicks wa IS/LM umekuwa ndiyo tafsiri yenye
ushawishi mkuu zaidi wa Nadharia ya Kiujumla.

Jinsi miaka imeendelea kupita, ndivyo kueleweka kwa mzunguko wa biashara
kumegawika katika matawi mbalimbali ya mawazo, yanayohusika na au kutofautiana
na Ukeneshia. [[]]Muhtasari wa urasimimpya huashiria mapatano ya uchumi wa
Keneshia na ule wa urasimimpya, huku ukisema kuwa Ukeneshia unafaa katika muda
mfupi, huku uchumi ukifuata nadharia ya urasimimpya katika muda mrefu.

[[]]Mfumo wa Mpya wa urasimi hukosoa maoni ya Keneshia juu ya mzunguko wa
kibiashara. Unahitimisha kuwa dhana ya Friedman ya mapato ya kudumu juu ya
matumizi, “mageuzi ya matarajio yaendayo na mawazo" yaliyoongozwa na Robert
Lucas, na nadharia ya mzunguko halisi wa biashara.

Kwa kinyume, mfumo Mpya wa Keneshia hushikilia matarajio ya kimawazo, ingawa
hushikilia aina mbalimbali za kuanguka kwa masoko. Ukeneshia Mpya hasa
hushikilia kuwa bei na marupurupu “havibadiliki”, kumaanisha kuwa havibadiliki
moja kwa moja kulingana na hali ya kiuchumi.

Kwa hivyo, urasimi mpya hushikilia kuwa bei na marupurupu hufikia ajira kwa kila
mtu moja kwa moja, huku Wakeneshia wapya huona ajira kwa watu wote ikifikiwa tu
baada ya muda mrefu, na hivyo kuhitaji sera za serikali na benki kuu kwa sababu
“muda mrefu” haupo mbali sana.

Pesa ni njia ya malipo ya mwisho ya bidhaa katika mingi ya mifumo ya bei na
kitengo cha akaunti ambacho hutumika kwa kawaida kwa kuweka bei. Hujumuisha
sarafu ambazo zinashukiliwa na umma usio benki na amana ambazo zinaweza kulipwa
na pesa. Mfumo huu umeelezwa kuwa mkataba wa kijamii, kama lugha, inayofaa mmoja
kwa sababu inawafaa wengine.

Kama chombo cha ubadilishanaji, pesa huwezesha biashara. Kazi yake ya kiuchumi
inaweza kutofautishwa na ubadilishanaji wa bidhaa (ubadilishanaji ambao
hauhusishi pesa). Huku kukiwa na aina tofauti tofauti za bidhaa zilizozalishwa
na wazalishaji maalum, ubadilishanaji wa bidhaa unaweza kuhitaji bahati mara
dufu ambayo ni ngumu kupata kulingana na vitu vya kubadilisha, kwa mfano tufaha
na kitabu. Pesa inaweza kupunguza gharama ya ubadilishanaji kwa sababu ya
kukubalika kwake kwa urahisi. Hivyo, huwa ni nafuu zaidi kwa muuzaji kukubali
pesa katika ubadilishanaji, kuliko mazao ambayo mnunuzi huzalisha.

Katika kiwango cha uchumi, nadharia na ushahidi vinalingana sawa sawa na
uhusiano wa manufaa unaotoka kwa jumla ya usambazaji wa pesa kelekea kwa bei ya
siku hiyo na jumla ya mapato na kiwango cha bei ya kawaida. Kwa sababu hii,
usimamizi wa usambazaji wa pesa ni kipengele muhimu cha sera ya kifedha.

Uhasibu wa kitaifa ni mbinu ya kujumlisha mkusanyiko wa shughuli za kibiashara
katika taifa. Akaunti za taifa ni mifumo ya uhasibu ya ncha mbili za kuweka
hesabu ambayo hutoa hatua za kiundani zilizo na maelezo bayana kama hayo.
Akaunti hizi ni pamoja na akaunti za kitaifa za mapato na bidhaa (NIPA), ambazo
hutoa makadirio ya thamani ya pesa ya mazao na mapato kwa mwaka au robo.

NIPA huruhusu kufuatilia kwa utendakazi wa uchumi na vipengele vyake kupitia kwa
mizunguko ya kibiashara au katika vipindi virefu zaidi. Takwimu za bei zinaweza
kuruhusu kutofautisha kwa bei ya siku kutoka kwa bei halisi, yaani, kurekebisha
jumla ya pesa kwa mabadiliko ya bei kupitia vipindi vya nyakati. Akaunti za
kitaifa hujumuisha pia kipimo cha mitaji ya hisa, utajiri wa taifa, na mtiririko
wa mtaji wa kimataifa.

Biashara ya kimataifa hutafiti vigezo vya mtiririko wa bidhaa-na-huduma kupitia
mipaka ya kimataifa. Hushughulika pia ukubwa na usambazaji wa faida kutoka kwa
biashara. Utendakazi wa sera hujumuisha kukisiwa kwa kubadilika kwa viwango vya
ushuru na sehemu ya haki ya kibiashara. Fedha ya kimataifa ni kitengo cha uchumi
wa kiwango cha juu kinachodadisi mtiririko wa mtaji kupitia mipaka ya kimataifa,
na athari za mabadiliko katika viwango vya ubadilishaji. Kuongezeka biashara ya
bidhaa, huduma na mtaji baina ya nchi ni athari kuu ya utandawazi wa leo.

Kitengo tofauti cha uchumi wa ustawi huchunguza vipengele vya uchumi vilivyo
katika mchakato wa ustawi katika nchi zilizo na mapato ya chini huku
kikizingatia kwa ubadilishaji wa mifumo, ufukara, na ukuaji wa uchumi. Mielekeo
katika uchumi wa ustawi mara nyingi hujumuisha vipengele vya kijamii na vya
kisiasa.

Mifumo ya kiuchumi ni tawi la uchumi linalotafiti mbinu na taasisi ambazo jamii
hutumia kubaini umiliki, usimamizi, na ugavi wa rasilimali za kiuchumi. Mfumo wa
kiuchumi wa jamii ni kitengo cha utafiti.

Katika mifumo ya kisasa katika nchi tofauti za upindi wa uratibishaji ni mifumo
ya kisoshialisti na kikapitalisti, ambako wingi wa uzalishaji hutokea katika
mashirika yanayosimamiwa na serikali na yale ya kibinafsi mtawalia. Baina ya
makundi haya mawili kunao chumi zilizochanganyika. Jambo linalotokea katika
makundi haya yote ni mwingiliano vishawishi vya kiuchumi na kisiasa, ambavyo
huelezwa kwa upana kuwa uchumi wa kisiasa. Mifumo linganifu ya kiuchumi hutafiti
utendakazi na tabia ya chumi au mifumo tofauti.

Uchumi wa sasa uliotanda, kama kitengo rasmi cha mifano cha hisabati, unaweza
pia kuitwa uchumi wa kihisabati. Uchumi huu hutegemea vifaa vya masomo ya
kihisabati ya calculus, linear algebra, takwimu, nadharia ya bahati, na sayansi
ya kompyuta. Wanauchumi wa kitaalamu hutarajiwa kujua vifaa hivi, ingawa
wanauchumi wote huwa na utaalamu, na baadhi yao huwa wataalamu wa
uchumikihisabati na mbinu za kihisabati huku wengine wakiwa wataalamu katika
vitengo vingine ambavyo havina hesabu nyingi.

Wanauchumi wa mfumo wa heterodox hutilia hisabati msisitizo mchache, na baadhi
ya wanauchumi wa kihistoria, wakiwemo Adam Smith na Joseph Schumpeter,
hawajakuwa wanahisabati. Mawazo ya kiuchumi huhusisha ujuzi wa akili kuhusu
dhana za kiuchumi, na wanauchumi hujaribu kuchambua hadi pale wanagundua matokeo
ambayo hayakutarajiwa.

Nadharia ya uchumi iliyotanda hutegemea mifumo ya kiuchumi ya kihisabati ambayo
haitegemei uzoevu, ambayo hutumia dhana kadha wa kadha. Nadharia huendelea mbele
na wazo la vipengele vingine vikibaki vilivyo, ambalo humaanisha kumudu
vipengele vingine jinsi vilivyo ila kile kimoja kinachozingatiwa. Katika kubuni
nadharia, lengo ni kupata zile ambazo kwa uchache ni rahisi kwa matakwa ya
habari, sahihi zaidi katika utabiri wake, na za faida kubwa katika uzalishaji wa
utafiti zaidi kuliko nadharia zilizokuwepo awali.

Katika uchumi wa kiwango cha chini, dhana kuu ni pamoja na ugavi na mahitaji,
upembezoni, nadharia ya chaguo la kutokana na mawazo, gharama ya fursa, vikwazo
vya kibajeti, utumiaji na nadharia ya kampuni. Mifumo ya mapema ya uchumi wa
kiwango cha juu ilizinhatia kubuni uhusiano baina ya vipengele jumuishi, lakini
kwa vile uhusiano ulionekana kubadilika katika wakati wanauchumi walishurutishwa
kutumia wakfu za kiwango cha chini kama msingi wa mifumo yao.

Dhana za uchumi wa kiwango cha chini ambazo zimekwishatajwa huwa na nafasi
muhimu katika mifumo ya uchumi wa kiwango cha juu – kwa mfano, katika nadharia
ya kifedha, nadharia ya viwango ya pesa hutabiri kuwa kuongezeka katika
usambazaji wa pesa huongeza mfumuko wa bei, na mfumuko wa bei hufikiriwa
kushawishika na matarajio ya kifikira. Katika uchumi wa ustawi, ukuaji wa
polepole katika mataifa yanayostawi unetabiriwa mara nyingine kwa sababu ya
kupungua kwa mapato ya pembezoni kutoka kwa uwekezaji na mtaji, na hali hii
imeonekana katika mataifa manne ya Kiasia yajulikanayo kama Four Asian Tigers.
Mara nyingine dhana ya kiuchumi huwa tu ni ya kueleza jinsi ya kitu na wala si
ya kihisabati.

Maonyesho ya kubainisha fikira za kiuchumi mara nyingi hutumia michoro ya pande
mbili ili kuonyesha husiano za kinadharia. Katika kiwango cha juu cha
ujumuishaji, maandishi ya Paul Samuelson Foundations of Economic Analysis (1947)
yalitumia mbinu za kihisabati kueleza nadharia, hasa jinsi ya kuweka kwa kiwango
cha juu zaidi uhusiano wa kitabia wa vipengele tekelezi ili kufikia msawazo.
Kitabu hicho kilizingatia kuchunguza kundi la taarifa lijulikanalo kama semi za
kinadharia zenye maana katika utekelezi katika uchumi, ambazo ni semi za
kinadharia ambazo zinaweza kupingwa na takwimu za ujarabati.

Nadharia za kiuchumi mara nyingi huchunguzwa kijarabati, sanasana kwa kutumia
uchumukihisabati kutumia takwimu za kiuchumi. Majaribio ya kuthibitiwa
yanayopatikana sanasana katika sayansi za kiasili ni magumu na hayapatikana sana
katika somo la kiuchumi,na badala yake takwimu za upana hutafitiwa kwa kufanyiwa
uchunguzi; aina hii ya uchunguzi huonekana na wengi kuwa rahisi kuliko ile ya
majaribio ya kuthibitiwa, na mahitimisho huwa kwa kawaida yasiyo na uhakika
kamili. Idadi ya sheria zilizovumbuliwa na somo la kiuchumi ni ya chini
ikilinganishwa na ile ya sayansi asilia.[onesha uthibitisho]

[[]]Mbinu za kutumia takwimu kama vile uchambuzi wa kurudi nyuma ni za kawaida.
Watekelezaji hutumia mbinu kama hizo kukisia ukubwa, umuhimu wa kiuchumi, na
umuhimu wa takwimu (“nguvu za ishara”) za mahusiano yaliyokisiwa na kuratibisha
kelele kutoka kwa vipengele vingine. Kwa njia hiyo, dhana inaweza kukubaliwa,
ingawa kwa jinsi ya makisio na wala si uhakika. Kukubalika hutegemea dhana
zinazoweza kuwekewa uongo ambazo zilimudu majaribio. Utumiaji wa mbinu
zinazokubalika kwa kawaida hauna haja ya kutoa hitimisho la mwisho. Au hata
makubaliano juu ya swala fulani, ikiwa lilikuwa na majaribio tofauti, takwimu
tofauti , na imani za awali.

Ukosoaji unaolenga viwango vya kitaalamu na ukosefu wa kufanana katika matokeo
huwa ni masharti zaidi dhidi ya uonevu, upotovu, na ujumuisha wa kiwango cha juu
mno, ingawa wingi wa utafiti wa kiuchumi umekosolewa kwa ukosefu wa kufanana
katika matokeo, na nakala za kifahari zimekosolewa kwa kutowezesha urudiaji wa
matokeo yaliyofanana kwa kutoa nambari za kificho na takwimu. Kama ilivyo katika
nadharia, matumizi ya takwimu za majaribio huwa yamefunguka yenyewe kwa
uchambuzi wa kukosolewa, ingawa ufafanuzi muhimu wa nakala juu ya uchumi katika
jedwali za kifahari kama vile American Economic Review umepungua kwa kiwango
kikubwa katika miaka 40 iliyopita. .[116] Jambo hili limehusishwa na motisha ya
majedwali ya kutaka kuongeza nukuu ili kuorodheshwa katika nafasi nzuri kwenye
Fahirisi ya Nukuu za Sayansi ya Kijamii - Social Science Citation Index (SSCI).

Katika uchumi tekelezi, mifumo ya pembejeo na mapato itumiayo mbinu za
utaratibishaji wa kunyooka (linear programming) ni ya kawaida mno. Viwango
vikubwa vya takwimu hupitishwa katika mipangilio ya kompyuta ili kuchambua
matokeo ya sera fulani; IMPLAN ni mfano mmoja maarufu.

Uchumi wa majaribio umeimarisha utumiaji wa majaribio ya kuthibitiwa ya
kisayansi. Hali hii imepunguza tofauti ya kutoka jadi baina ya uchumi na sayansi
asili wa kukubalia majaribio ya vipengele vilivyofikiriwa hapo awali kuwa dhana.
Katika visa kadhaa majaribio haya yamegundua kuwa dhana huwa si sahihi hasa; kwa
mfano mchezo wa hatima ulionyesha kuwa watu hukataa matoleo ambayo hayatoshani.

Katika uchumi wa kitabia, wanasaikolojia Daniel Kahneman na Amos Tversky
wameshinda Matuzo ya Nobel ya kiuchumi kwa kazi ya uvumbuzi wa kijarabati wa
uonevu wa kimawazo na jibu lililo karibu zaidi na jibu halisi (heuristics).
Majaribio ya ujarabati yanayofanana na hayo hufanywa katika somo la uchumi wa
kiubongo (neuroeconomics). Mfano mwingine ni wazo la chaguzi za kibinafsi dhidi
ya mfumo ambao huchunguza chaguzi binafsi, za kutaka ustawi wa wengine na za
ushirikiano. Ustadi huu umesababisha wengine kusema kuwa uchumi ni “sayansi
halisi.".

Nadharia ya bahati hujumuishwa mielekeo ya kuongeza yaliyobuniwa ili kutafiti
soko kama vile mfumo wa ugavi na mahitaji. Somo hili lilitokana na kitabu cha
urasimi cha 1944 kiitwacho Theory of Games and Economic Behavior kilichoandikwa
na John von Neumann na Oskar Morgenstern. Somo hili limepata utekelezi wa
kiwango kikubwa kiasi katika sehemu nyingi nje ya uchumi vile inavyofikiriwa,
ambayo ni pamoja na ubuni wa ustadi wa kinyuklia, maadili, sayanzi ya kisiasa na
nadharia ya mageuzi.

Kufanywa taaluma kwa uchumi, jinsi inavyoonekana katika ongezeko la masomo ya
daraja ya pili ya vyuo vikuu katika somo hilo, kumeelezwa kuwa “badiliko kuu
katika somo la uchumi tangu miaka ya 1900". Idadi kubwa ya vyuo vikuu vya
kutajika na taasisi nyingi huwa na somo kuu, kitivo, au idara kuu ambapo shahada
za kielimu hutolewa katika somo hili, iwe ni kwa masomo ya sanaa huria,
biashara, au kwa masomo ya taaluma.

Tuzo la Bank of Sweden Prize in Economic Sciences in Memory of Alfred Nobel (kwa
usemi, Tuzo la Nobel katika Uchumi) ni tuzo ambalo hutolewa kwa mwanauchumi kila
mwaka kwa mchango mkuu wa kimawazo katika somo hili. Katika sekta ya kibinafsi,
wanauchumi wataalamu huajiriwa kama washauri na katika sekta, inayojumuisha
uhifadhi katika benki na maswala ya kifedha. Wanauchumi pia hufanya kazi katika
idara na mashirika ya serikali, kama vile Hazina ya kitaifa, Benki Kuu au Afisi
ya Takwimu.

Sheria na uchumi au utafiti wa kiuchumi wa sheria, ni mwelekeo wa nadharia ya
kisheria ambao hutumia mbinu za kiuchumia katika sheria. Somo hili hujumuisha
utumizi wa dhana za kiuchumi ili kueleza athari za kanuni za kisheria,
kubainisha ni kanuni zipi za kisheria zilizo na ufanisi wa kiuchumi, na kutabiri
ni kanuni za kisheria zinazweza kuwa. Makala ya mafundisho yaliyoandikwa na
Ronald Coase na kuchapishwa mnamo 1961 yalipendekeza kuwa sheria za umiliki wa
mali zilizodhihirishwa vyema hushinda matatizo yanayotokana na vipengele vua
nje.

Uchumi wa kiasiasa ni utafiti unaojumuisha masomo mengi kwa kuchanganya uchumi,
sheria, na sayansi ya kisiasa ili kueleza jinsi taasisi za kisiasa , mazingira
ya kisiasa, ma mfumo wa kiuchumi (ukapitalisti, usoshialisti, mchanganyiko)
hushawishiana. Unatafiti maswali kama vile jinsi makundi yanayotawala shughuli
za soko, tabia ya kutafuta manufaa ya kibinafsi kwa madhara ya wengine, na
vipengele vya nje vinafaa kuathiri sera ya serikali. Wanahistoria wametumia
uchumi wa kisiasa kutafiti njia za wakati uliopita ambazo watu na makundi yaliyo
na maslahi yanayofanana ya kiuchumi wametumia siasa ili kuleta mabadiliko ambayo
yanafaidi maslahi yao.

Uchumi wa nishati ni sehemu pana ya somo la kisayansi inayojumuisha mada
zinazohusiana na ugavi wa nishati na mahitaji ya nishati. [[]]Georgescu-Roegen
alianzisha upya dhana ya entropy aliyoihusisha na uchumi na nishati kutoka kwa
somo la ubadilishaji wa nishati la thermodynamics, huku akiitofautisha na kile
alichoona kuwa msingi wa kiufundi wa uchumi wa urasimimpya unaotokana na fizkia
ya Newton. Kazi yake ilichangia kwa kiwango kikubwa kwa somo la uchumi wa
kubadilisha nishati kuwa kazi na joto na kwa uchumi wa kiikolojia. Vilevile
alifanya kazi ya kimsingi ambayo iliendelea na kuwa uchumi wa mageuzi.

[[]]"Sayansi duni” ni jina badala lililo la kudharau litumikalo kwa uchumi na
lililobuniwa na mwanahistoria wa enzi ya Victoria Thomas Carlyle katika karne ya
19. Mara nyingi, husemekana kuwa Carlyle aliupatia uchumi jina la utani la
“sayansi duni” kama jibu kwa maandishi karne ya 18 ya Reverend Thomas Robert
Malthus, ambaye alitabiri kwa hofu kuwa njaa ingetokea, vile matarajio ya ukuaji
wa idadi ya watu yangezidi ongezeko la usambazaji wa chakula. Mafundisho ya
Malthus hatimaye yalijulikana chini ya mwavuli wa maneno “Dhana Duni ya
Malthus". Utabiri wake ulisitishwa na uboreshaji mkubwa ambao haukuwa
umetarajiwa katika ufanisi wa uzalishaji wa vyakula katika karne ya 20; ilhali
mwisho wa hatari ambao aliutabiri unabaki kuwa uwezekano ambao haukubaliki na
wengine, ikiwa uzuli wa binadamu utashindwa kumudu ongezeko la idadi ya watu.

Baadhi ya wanauchumi kama vile John Stuart Mill au Leon Walras, wamedumisha
fikira kuwa uzalishaji wa mali haufai kuunganishwa na usambazaji wake.
Uzalishaji ni kitengo cha “uchumi tekelezi” huku usambazaji ukiwa ni aina ya
“uchumi wa kijamii” na sana sana huwa ni swala la mamlaka na siasa.

Katika The Wealth of Nations, [[]]Adam Smith anazungumzia maswala mengi ambayo
kwa sasa ni mada ya mjadala na mabishano. Smith alishambuliwa mara kadhaa
makundi ya watu waliojihusisha na siasa ambao hujaribu kutukia ushawishi wao
kuishurutisha serikali kufanya vile watakavyo. Katika enzi ya Smith, haya
yaliitwa makundi ya wafitini, lakini kwa sasa hujulikana sana kama maslahi
maalum, jina ambalo linaweza kujumuisha wafanyakazi wa mabenki, mashirika ya
makampuni, makundi yanayotawala kwa wazi shughuli za soko, kikundi kimoja
kinachotawala shughuli za soko, vyama vya wafanyakazi na makundi mengine.

Uchumihalisi, kama sayansi ya kijamii, huwa huru kutoka kwa vitendo vya kisiasa
vya serikali yoyote au mashirika mengine yanayofanya uamuzi, hata hivyo, wabuni
wengi wa sera au watu binafsi walio na vyeo vikubwa sana ambavyo vinaweza kuwa
na ushawishi katika maisha ya watu wengine wana sifa ya kutumia bila mpangilio
wowote dhana nyingi sana za kiuchumi na maneno matupu kama chombo cha
kuhalalisha ajenda na mifumo ya maadili, na huwa hawakomeshi usemi wao kwa
maswala yanayohusu majukumu waliyo nayo.[onesha uthibitisho] wa karibu wa
nadharia na utekelezi wa kiuchumi na siasa [138] ni swala la utata ambalo
linaweza kuingilia au kupotosha hata yale malengo ya kiuchumi yasiyo na madai
hata kidogo, na huchanganyishwa mara nyingi na ajenda maalum za kijamii na
mifumo ya maadili.

Katika Steady State Economics 1977, Herman Daly alisema kuwa kunao maswala
ambayo hayawiani kimantiki baina ya msisitizo unaowekwa kwa ongezeko la idadi ya
watu na upatikanaji mdogo wa maliasilia.

Maswala kama uhuru wa benki kuu, sera za benki kuu na ufasaha wa kunena katika
usemi wa magavana wa benki kuu au nguzo za sera za uchumi wa kiwango cha
juu(fedha na sera ya fedha) ya Marekani, ni mwelekeo wa msuguano na kukosolewa.

Deirdre McCloskey amesema kuwa utafiti mwingi wa kijarabati wa kiuchumi
huripotiwa visivyofaa, na ingawa ukosoaju wake umepokelewa vyema, yeye na
Stephen Ziliak wamedai kuwa utekelezaji haujaboreshwa. Madai haya ya nyuma ni ya
utata.

Utafiti wa shirika la International Monetary Fund wa mwaka wa 2002 ulizingatia
“utabiri wa makubaliano” (utabiri wa makundi makubwa ya wanauchumi) ambao
ulifanywa awali kabla ya kurudi nyuma kwa uchumi kwa mataifa 60 tofauti katika
miaka ya 90; katika 97% ya visa wanauchumia hawakutabiri mpunguo kwa mwaka mmoja
kabla ya tukio. Katika visa vile vya nadra ambako wanauchumi walitabiri kwa
mafanikio kurudi nyuma kwa uchumi, walikadiria makali yake kwa kiwango cha chini
mno..

Uchumi umekuwa mada ya ukosoaji hadi hutegemea dhana ambazo hazina uhakika,
haziwezi kuthibitishwa na zimerahisishwa visivyofaaa, kwa wakati mwingine kwa
sababu dhana hizi hutumia hisabati zinazovutia. Mifano ni pamoja na habari
kamilifu, uimarishaji wa faida kwa kiwango cha juu zaidi na chaguzi za kimawazo.
Baadhi ya nadharia za kisasa za kiuchumi zimezingatia kuzungumzia matatizo haya
kupitia kwa matawi madogo ya somo hili yanayoibuka kama vile uchumi wa taarifa,
uchumi wa tabia, na uchumi wa utata, huku Geoffrey Hodgson akitabiri mabadiliko
makubwa katika mwelekeo uliotanda wa kiuchumi. Hata hivyo, wanauchumi maarufu wa
uchumi uliotanda kama vile Keynesna Joskow, pamoja na wanauchumi wa
kiheteredoksi, wametoa maoni kuwa kiwango kikubwa cha uchumi huwa ni cha kidhana
na wala si cha kihisabati, na huwa ni vigumu kuweka mifumo na kuurasmisha kwa
kutumia mbinu za kihisabati. Katika majadiliano juu ya utafiti wa makundi ya
kutawal shughuli za soko, Paul Joskow alionyesha mnamo 1975 kuwa katika
utekelezi, wanafunzi wenye bidii wa uchumi halisi, huwa na mazoea ya kutumia
“mifumo isiyo rasmi” inayotokana na vipengele vya maelezo ambavyo hutumiwa
katika sekta maalum. Joskow aliamini sana kuwa kazi muhimu ya kutafiti makundi
yanayotawala shughuli za soko ilifanya kupitia uchunguzi usio rasmi huku mifumo
rasmi ilikuwa “ikionyeshwa kwa madaha baada yakazi kumalizika ". Alidai kuwa
mifumo rasmi kwa kiasi kikubwa haikuwa na maana katika kazi ya ujarabati,
vilevile, na kuwa kipengele muhimu kilicho msingi wa nadharia ya kampuni, tabia,
kilipuuzwa.

Licha ya wasiwasi huu, masomo ya daraja ya pili ya vyuo vikuu yameendelea kuwa
ya kiufundi na kihisabati. Ingawa nyingi ya kazi ya kimsingi ya utafiti wa
kiuchumi katika historia ulihusu dhana na wala si hisabati, kwa sasa huwa ni
vigumu zaidi kupata uwezekano wa kuchapisha nakala isiyo ya kihisabati katika
jedwali mashuhuri. Kuona ukweli kwa upande wa baadhi ya wanafunzi kuhusu
kuzingatia kwa uchumi kwa vitu ambavyo haviwezi kushikika na vya ufundi
kumesababisha kuzuka kwa kundi la uchumi wa baada ya hali ya autism, ambao
ulianza Ufaransa mnamo 2000.

[[]]David Colander, mtetezi wa uchumi tata, amezungumzia vilevile kwa kukosoa
mbinu za kihisabati za kiuchumi, ambazo anahusisha na mfumo wa chuo cha MIT kwa
uchumi, kinyume cha ule wa Chicago (ingawa anasema pia kuwa mfumo wa Chicago
hauwezi tena kuitwa ulio na maono ya kiakili). Anaamini kuwa mapendekezo ya sera
kutokana na mfumo wa maono ya kiakili ya Chicago yalichangia kushuka kwa uchumi
wa maono ya kiakili. Anasema pia kuwa amewahi kukutana na wanauchumi wenza ambao
wamekataa katakata kujadiliana kuhusu uchumi wa kusisimua pasipo na mfumo rasmi,
na anaamini kuwa mifumo mara nyingine huzuia maono ya mawazo. Hivi karibuni
zaidi, hata hivyo, ameandikwa kuwa uchumi wa kiheterodoksi, ambao mara nyingi
huchukua zaidi mwelekeo wa maono ya kimawazo, unafaa kushirikiana na
wanahisabati na kuwa wa kihisabati zaidi. "Uchumi uliotanda ni mfumo wa
kirasmi”, anaandika, na kinachohitajika si kupungua kwa hisabati wala ni
kuongezeka kwa viwango vya hisabati. Anaeleza kuwa baadhi ya mada
zinazozingatiwa na wanauchumi wa kiheterodoksi, kama vile umuhimu wa taasisi au
ukosefu wa uhakika, zinatafitiwa kwa sasa kupitia mifumo ya kihisabati bila
kutaja kazi iliyofanya na wanauchumi wa kiheterodoksi. Uchumi mpya wa taasisi,
kwa mfano, huchunguza taasisi kihisababti bila kuhusisha sana somo linatokana
kwa kiasi kikubwa na kiheterodoksi la uchumi wa taasisi.

Katika hotuba yake ya Tuzo la Nobel ya 1974, Friedrich Hayek, anayejulikana kwa
uhusiano wake wa karibu na mfumo wa kiheterodoksi wa uchumi wa Kiaustria,
alilaumu kutofaulu kwa sera za ushauri wa kiuchumi kwa maelekeo ya kuiga
utaratibu wa kihisabati unaotumika kwa sayansi asilia bila kupambanua au kutumia
mbinu za kisayansi. Anatoa hoja kuwa hata matukio ya kiuchumi ambayo
yametafitiwa kwa kiwango kikubwa, kama vile ukosefu wa ajir akatika soko, huwa
kwa kindani na utata mkubwa kuliko matukio kama hayo katika somo la sayansi
asilia ambako mbinu zilibuniwa hapo awali. Vilevile, nadharia na takwimu huwa
mara nyingi havidhihiriki na hushughulikwa kulingana na mwelekeo wa mabadiliko
yanayohitajika, na wala si ukubwa wake. Kwa upande mmoja kwa sababu ya ukosoaji,
uchumi umepatwa na uratibishaji wa hali ya juu na ufafanuzi wa dhana na mbinu
tangu miaka ya 1940, ambao baadhi yake imeelekea katika utekelezaji wa mbinu ya
kidhana na kimawazo (hypothetico-deductive method) katika kueleza matokeo ya
dunia halisi.



https://sw.wikipedia.org/wiki/Dini

Dini (kutoka Kiarabu اﻟدﻴن, tamka: ad-din) inamaanisha jumla ya imani ya
binadamu kadhaa pamoja na mafundisho wanayotoa kuhusu yale ambayo wanayazingatia
ama kuyasadiki, yaani mambo ya roho, kama vile kuhusiana na Mungu, maisha na
uumbaji.

Ibada ni nguzo mojawapo iliyo dhahiri miongoni mwa dini kadhaa katika
kuunganisha dhamira za mwenye kushika dini na mhimili wa imani, lakini dini
inahusu pia mafundisho kuhusu maadili, mema na mabaya, imani na jinsi ya
kushiriki katika jumuiya za waumini.

Hasa Asia ya Mashariki zimetokea mafundisho ambayo mara huhesabiwa kati ya dini
mara kati ya falsafa. Mifano yake ni:

Historia inajua pia dini zilizotokea mara kwa mara katika nchi mbalimbali. Mfano
wa dini iliyoanzishwa katika karne ya 19 na kusambaa kote duniani ni Baha'i.
Kuna mifano mingi mingine. Si rahisi kuzitaja zote.

Zaidi ya hayo kuna miendo yenye tabia za kidini, ambayo hakuna makubaliano ya
wataalamu kama ni dini au la, kwa mfano New Age na Yoga.

Dini kwa kipindi kirefu cha maisha ya mwanadamu imekuwa kitovu cha ustaarabu wa
jamii husika. Hivyo kadiri jamii inavyobadilika ndivyo mambo mengi huongezwa ama
kutolewa katika mapokeo yake ili hali kuakisi mazingira ya nyakati.



https://sw.wikipedia.org/wiki/Damu

Damu (kutoka neno la Kiarabu) ni kiowevu katika mwili wa binadamu na wanyama.
Inazunguka mwilini ndani ya mishipa ya damu ikisukumwa na moyo kwa lengo la
kumwezesha kuishi.

Kazi ya tishu hiyo ni kupeleka lishe na oksijeni kwa seli za mwili na kutoa
daioksaidi ya kaboni pamoja na uchafu mwingine kutoka seli.

Ndani ya damu kuna utegili (kwa Kiingereza plasma) ambao ni kiowevu chake pamoja
na seli za damu nyekundu na nyeupe. Seli nyekundu hubeba oksijeni wakati
daioksaidi ya kaboni hubebwa na utegili. Seli nyeupe ni kama walinzi wa mwili wa
kupambana na magonjwa. Pia kuna chembe sahani.

Kati ya viumbe wenye uti wa mgongo, damu imetengenezwa kwa seli za damu
zinazoelea katika umajimaji unaoitwa plasma ya damu. Plasma, inayoundwa kwa 55%
ya giligili ya damu, ambayo hasa ni maji (90% kwa kiasi), na ina protini,
glukosi, ioni za madini, homoni, dioksidi ya kaboni (Plasma ikiwa ndiyo chombo
kikuu cha usafirishaji wa bidhaa taka), chembe za kugandisha damu na seli za
damu zenyewe. Seli za damu zilizo kwenye damu hasa ni seli nyekundu za damu
(zinazofahamika pia kama RBC yaani Red Blood Cells au erithrosaiti) na seli
nyeupe za damu, zikiwa pamoja na lukosaiti na chembe za kugandisha damu.

Seli nyingi zaidi katika damu za wanyama wenye uti wa mgongo ni seli nyekundu za
damu. Seli hizi zina himoglobini, protini yenye madini ya chuma, ambayo
huwezesha usafirishaji wa oksijeni kwa kujiunganisha kwa hali ya kujirudia na
gesi hii ya kupumua na kuongeza kwa kiasi kikubwa umumunyifu wake katika damu.
Kwa upande mwingine, dioksidi ya kaboni inasafirishwa karibu kabisa nje ya seli
ikiwa imeyeyushwa ndani ya plazma kama ioni ya bikaboneti.

Damu ya wanyama wenye uti wa mgongo huwa nyekundu yenye kung'aa wakati ambapo
himoglobini yake imewekewa oksijeni. Wanyama wengine, kama vile krusteshia na
moluska, hutumia hemosianini kubeba oksijeni, badala ya himoglobini. Wadudu na
baadhi ya moluska hutumia ugiligili unaoitwa hemolimfu badala ya damu, tofauti
ikiwa kwamba hemolimfu haipatikani katika mfumo wa usambazaji uliofungwa. Katika
wadudu wengi, "damu" hii haina molekuli zinazobeba oksijeni kama vile
himoglobini kwa sababu miili yao ni midogo na hivyo mfumo wao wa kupumua
unatosha kusambaza oksijeni.

Wanyama wenye uti wa mgongo na walio pia na taya wana Mfumo wa kingamaradhi
unaotegemea kwa kiasi kikubwa seli nyeupe za damu. Seli hizo husaidia kupinga
maambukizi na vimelea. Chembe za kugandisha damu ni muhimu katika ugandishaji wa
damu. Athropodi, zinazotumia himolimfu, zina hemosaiti kama sehemu ya mfumo wao
wa kinga.

Damu inasambazwa mwilini kupitia mishipa ya damu kutokana na usukumaji wa moyo.
Katika wanyama wenye mapafu, damu kutoka kwa ateri hubeba oksijeni kutoka kwa
hewa iliyovutwa hadi kwenye tishu za mwili, na damu kutoka kwa vena hubeba
dioksidi ya kaboni, bidhaa taka zinazotokana na umetaboli, zinazozalishwa na
seli, kutoka kwa tishu hadi kwa mapafu ili zitolewe.

Istilahi za uuguzi zinazohusiana na damu mara nyingi huanza kwa hemo- au hemato-
(pia inaandikwa haemo- na haemato-) kutoka neno la Kigiriki cha Kale αἷμα, haima
yenye maana ya "damu".

Kwa upande wa anatomia na histolojia, damu inafikiriwa kama muundo maalum wa
tishu unganifu, kutokana na asili yake ya mifupa na uwepo wa nyuzi zenye mfumo
wa fibrinojeni.

Damu inachangia 8% ya uzito wa mwili wa binadamu, ulio na uzito wastani wa 1060
kg/ m 3, inakaribiana sana na uzito wa maji safi ya 1000 kg/m3. Mtu mzima wa
kadiri ana kiasi cha damu cha kama lita 5 (1.3 gal), linalojumuisha plazma na
aina kadhaa za seli (zinazoitwa mara kwa mara chembedamu); elementi hizi
zilizoundwa kutoka kwa damu ni chembechembe nyekundu (seli nyekundu za damu),
lukosaiti (seli nyeupe za damu), na thrombositi (chembe za kugandisha damu). Kwa
kiasi, seli nyekundu za damu huchangia takribani 45% ya damu yote, plazma
takribani 54.3%, na seli nyeupe takribani 0.7%.

Damu yote (plazma na seli) huonyesha sifa zisizofuata sheria za giligili za
Newton; sifa zake za kutiririka hubadilika ili kutiririka ipasavyo kupitia
mishipa midogo ya damu kwa upinzani mdogo zaidi kuliko plazma ikiwa peke yake.
Aidha, kama himoglobini yote ya binadamu ingekuwa huru katika plazma badala ya
kuwekwa kwenye RBCs, giligili za mzunguko ungenata sana na kufikia kiwango
ambapo unazuia utendakazi bora wa mfumo wa moyo na mishipa.

Takribani 55% ya damu yote ni plazma ya damu, giligili ambalo ni chombo cha
majimaji cha damu ambalo lina rangi ya manjano ya nyasi. Kiasi cha jumla cha
plazma ya damu katika mwili wa binadamu wastani ni lita 2.7 hadi 3.0. Kimsingi,
ni mchanganyiko wa maji (92%) na protini (8%) na viwango vidogo vya vitu
vingine.

Plazma hueneza virutubishi vilivyoyeyushwa, kama vile glukosi, asidi za amino,
na asidi zenye mafuta (zilizoyeyushwa kwenye damu au zilizoshikana na protini za
plazma), na huondoa bidhaa za taka, kama vile oksidi ya kaboni, urea, na asidi
ya maziwa yaliyochachuka.

Neno seramu (majimaji ya damu) inarejelea plazma ambayo imetolewa protini za
kuganda. Nyingi kati ya protini zilizobaki ni albumini na globulini zinazokinga
maradhi.

pH ya damu inadhibitiwa ili ibaki katika kadiri ndogo ya 7.35 hadi 7.45, na
hivyo kuifanya alikalini kiasi. Damu iliyo na pH chini ya 7.35 ni ya asidi mno,
huku pH ya damu iliyo juu ya 7.45 ni ya alkali mno. pH ya damu, sehemu ya
shinikizo la oksijeni (po 2), sehemu ya shinikizo la dioksidi ya kaboni (pCO 2),
na 3 HCO zinadhibitiwa kwa makini kupitia taratibu kadhaa za homiostasisi,
ambazo hutumia uwezo wao hasa kupitia mfumo wa upumuaji na mfumo wa mkojo ili
kudhibiti usawa wa msingi wa asidi na kupumua. Gesi ya damu ya ateri itapima
vitu hivi. Plazma pia huzungusha homoni na kupeleka ujumbe wao kwa tishu
mbalimbali. Orodha ya kadiri za kurejelea za kawaida za elektrolaiti mbalimbali
ni ndefu.

Mifupa hasa huathiriwa na pH ya damu kwa kuwa mara kwa mara hutumika kama chanzo
cha madini kwa kukinga pH. Kula kiasi kikubwa cha protini za wanyama na protini
ya mimea huhusishwa na kupotea kwa mifupa kwa wanawake.

Damu ya binadamu inafanana na ile ya mamalia, ingawa maelezo sahihi kuhusu idadi
ya seli, ukubwa, muundo wa protini na kadhalika, huwa tofauti kiasi kati ya aina
tofauti ya mamalia. Hata hivyo, kati ya wanyama wenye uti wa mgongo wasio katika
kategoria ya mamalia, kuna tofauti kadhaa muhimu:

Damu husambazwa mwilini kupitia vyombo vya damu kwa msukumo wa moyo. Kwa
binadamu, damu husukumwa kutoka ventrikuli thabiti ya kushoto ya moyo na kupitia
ateri hadi tishu za pembeni na hurudi kwa atiria ya moyo kupitia mshipa. Baadaye
huingia kwenye ventrikali ya kulia kupitia ateri ya mapafu na husukumwa kwa
mapafu na kurudi kwenye atiria ya kushoto kupitia mshipa wa mapafu. Damu kisha
inaingia katika ventrikali ya kushoto ili isambazwe tena. Damu ya ateri hubeba
oksijeni kutoka kwa hewa iliyovutwa ndani hadi kwa seli zote za mwili, na damu
ya vena hubeba dioksidi ya kaboni, bidhaa taka ya metaboli ya seli, hadi kwa
mapafu ili itolewe nje. Hata hivyo, tofauti moja ni ile ya ateri ya mapafu,
iliyo na damu isiyo na oksijeni zaidi mwenye mwili, huku vena za zikiwa na damu
yenye oksijeni.

Katika wanyama wenye uti wa mgongo, seli mbalimbali za damu huundwa katika uboho
kupitia mchakato unaoitwa hematopoiesia, unaohusisha erithropoesisi, uzalishaji
wa seli nyekundu za damu, na mielopesisi, uzalishaji wa seli nyeupe za damu na
chembe za kugandisha damu. Wakati wa utotoni, karibu kila mfupa wa binadamu
huzalisha seli nyekundu za damu. Katika utu uzima, uzalishaji wa seli nyekundu
za damu unafanywa na mifupa mikubwa pekee: miili ya wanyama wenye uti wa mgongo,
mfupa wa kidari (sternum), ya mbavu, ya fupanyonga, na mifupa ya sehemu za juu
za mikono na miguu. Tukiongezea katika kipindi cha utotoni, tezi la thaimasi,
linalopatikana katika mediastinamu, ni chanzo muhimu cha limfosaiti. Sehemu ya
damu yenye protini (ikiwemo protini za kugandisha) huzalishwa hasa na ini, huku
homoni zikizalishwa na tezi za mfumo wa mwili na sehemu ya majimaji hudhibitiwa
na haipothalamasi na kudumishwa na figo.

Erithrosaiti zenye afya zina maisha ya plazma ya takribani siku 120 kabla
hazijadunishwa na wengu, na seli za Kupffer katika ini. Ini pia huondoa baadhi
ya protini, lipidi, na amino asidi . Figo huondoa bidhaa taka na kuzipeleka
kwenye mkojo.

Kadiri 98.5% ya oksijeni katika sampuli ya damu ya ateri katika binadamu mwenye
afya anayepumua kwa kanieneo ya bahari hushikanishwa kikemikali pamoja na Hgb
(Himoglobini). Kadiri 1.5% imeyeyushwa kimwili katika majimaji zingine za damu
na haijaunganishwa na Hgb. Molekuli ya himoglobini ndiyo kisafirishaji kikuu cha
oksijeni katika miili ya mamalia na aina nyingine nyingi (kwa wanyama wenye
mfumo tofauti, angalia hapo chini). Himoglobini ina uwezo wa kuunganisha
oksijeni wa kati ya 1.36 na 1.37 ml O 2 kwa gramu ya Himoglobini, ambayo
huongeza ujumla wa uwezo wa oksijeni ya damu mara sabini, ikilinganishwa na
ikiwa oksijeni pekee ingebebwa kwa umumunyifu wake wa O 0.03 mL kwa lita 2 ya
damu kwa sehemu ya shinikizo ya mmHg ya oksijeni (takriban 100 mmHg katika
ateri).

Isipokuwa ateri za mapafu na kitovu na vena zao husika, ateri hubeba damu yenye
oksijeni kutoka kwa moyo na kuipeleka kwa mwili kupitia viateri na mishipa ya
damu, ambapo oksijeni hutumika; baadaye, venali, na mishipa hubeba damu isiyo na
oksijeni na kuirudisha kwa moyo.

Katika hali ya kawaida kwa binadamu anayepumzika, himoglobini kwenye damu
inayotoka kwenye mapafu ina ukolezo wa kama 98-99% wa oksijeni. Kwa mtu mzima
mwenye afya anayepumzika, damu isiyo na oksijeni inayorudi kwenye mapafu bado
ina ukolezo wa takribani 75%. Ongezeko la matumizi ya oksijeni wakati wa mazoezi
yanayoendelea hupunguza uloweshwaji wa oksijeni kwenye damu ndani ya vena,
ambayo inaweza kufikia chini ya 15% katika mwanariadha aliyepitia mafunzo;
ingawa kiwango cha kupumua na mtiririko wa damu huongezeka ili kuifidia,
uloweshwaji wa oksijeni kwenye damu ndani ya ateri unaweza kushuka hadi 95% au
chini zaidi chini ya hali hii. Uloweshwaji wa oksijeni ulio chini hivi ni hatari
kwa mtu aliyepumzika (kwa mfano, wakati wa upasuaji akiwa ametiwa ganzi.
Haipoksia inayoendelea (uwekaji oksijeni ulio chini ya 90%), ni hatari kwa afya,
na haipoksia kali (uloweshwaji wa chini ya 30%) unaweza kusababisha kifo ghafla.

Kijusi, kinachopokea oksijeni kupitia kondo, kinafikia kiwango cha chini zaidi
cha shinikizo la oksijeni (kama 21% ya kiwango kinachopatikana katika mapafu ya
mtu mzima), na hivyo, vijusi huzalisha aina nyingine ya himoglobini yenye mvuto
wa juu zaidi kwa oksijeni (Himoglobini F ) ili kufanya kazi katika hali hii.

Wakati damu inapotiririka kupitia mishipa, dioksidi ya kaboni huenea kutoka kwa
tishu hadi kwenye damu. Kiasi kingine cha dioksidi ya kaboni huyeyushwa kwenye
damu. Sehemu ya CO 2 huathiriwa na himoglobini na protini zingine na kuunda
michanganyiko ya kaboni na amino. Dioksidi ya kaboni iliyobaki inabadilishwa
kuwa bikaboneti na ioni za haidrojeni kupitia kitendo cha RBC cha kiondoa maji
cha kaboni. Kiasi kikubwa cha dioksidi ya kaboni kinasafirishwa kupitia damu
katika muundo wa ioni za bikaboneti.

Dioksidi ya kaboni (CO 2), bidhaa kuu taka kutoka kwa seli hubebwa katika damu
ikiwa hasa imeyeyushwa kwenye plazma, kwa kiasi sawa na bikaboneti (HCO 3 -) na
asidi ya kaboni (H 2 CO 3). 86-90% ya CO 2 katika mwili hubadilishwa kuwa asidi
ya kaboni, ambayo inaweza kubadilika haraka kuwa bikaboneti, ulinganifu wa
kemikali ukiwa muhimu katika ukingaji wa pH ya plazma. pH ya damu huwekwa katika
kadiri ndogo (pH ya kati ya 7.35 na 7.45).

Mfano mwingine wa kazi ya nguvumaji ni buibui inayoruka, ambapo damu
iliyolazimishwa kuelekea kwenye miguu chini ya shinikizo husababisha inyooke kwa
nguvu na hivyo kuifanya iruke, bila haja ya kuwa na miguu minene yenye misuli.

Kati ya wadudu, damu (ambayo inaitwa vizuri zaidi hemolimfu) haihusishwi katika
usafirishaji wa oksijeni (mianya inayoitwa bomba za pumzi huruhusu oksijeni
kutoka kwa hewa kuenea moja kwa moja hadi kwenye tishu). Damu ya wadudu
husafirisha virutubisho hadi kwenye tishu na huondoa bidhaa taka katika mfumo
wazi.

Wanyama wengine wasio na uti wa mgongo hutumia protini za kupumua ili kuongeza
uwezo wa kubeba oksijeni. Himoglobini ndiyo protini ya kupumua inayopatkana sana
katika mazingira asili. Himosianini (buluu) ina shaba na inapatikana katika
krasteshia na moluska. Inadhaniwa kwamba tuniketi (mnyama wa baharini anayetoa
maji kupitia tundu mbili anapoguswa) anaweza kutumia vanabini (protini zenye
vanadiamu) kwa pigmenti ya kupumua (kijani-ng'avu, buluu, au rangi ya
machungwa).

Minyoo wakubwa huwa na himoglobini zisizo za kawaida zinazowaruhusu kuishi
katika mazingira yasiyo ya kawaida. Himoglobini hizi pia hubeba salfaidi ambazo
kwa kawaida ni hatari kwa wanyama wengine.

Vena katika ngozi huonekana kuwa na rangi ya bluu kutokana na sababu mbalimbali
ambazo hutegemea rangi ya damu kwa kiwango kidogo pekee. Kujitokeza kwa sehemu
nyeupe kwenye ngozi na uchakataji maono ya rangi pia huchangia.

Mjusi katika kundi la Prasinohaema huwa na damu ya kijani kutokana na mkusanyiko
wa bidhaa taka inayoitwa bilivedini.

Damu ya moluska wengi - ikiwa ni pamoja na sefalopodi na gastropodi - pamoja na
baadhi ya wadudu, kama vile kaa aina ya Horseshoe, yenye rangi ya buluu, kwa
kuwa ina protini za himosianini zenye ukolezi wa kama gramu 50 kwa lita.
Himosianini huwa haina rangi wakati haina oksijeni na ni buluu iliyokoza wakati
inapoongezewa oksijeni. Damu inayozunguka ndani ya viumbe hawa, ambao kwa ujumla
huishi katika mazingira baridi yenye mivuto ya chini ya oksijeni, huwa ni rangi
ya kijivu-nyeupe hadi manjano hafifu, na hugeuka kuwa buluu iliyokoza wakati
inapoachwa wazi kwa oksijeni iliyo kwenye hewa, kama ilivyo wakati vinatoka
damu. Hii ni kutokana na mabadiliko ya rangi ya himosianini wakati inapoongezewa
oksijeni. Himosianini hubeba oksijeni katika giligili iliyo nje ya seli, ambayo
ni tofauti na usafirishaji wa oksijeni ndani ya seli kwa mamalia kupitia
himolobini katika RBC.

Dutu zingine bali na oksijeni zinaweza kuungana na himoglobini, wakati mwingine
hali hii inaweza kuleta madhara yasiyoweza kubadilishwa kwa mwili. Monoksidi ya
kaboni, kwa mfano, ni hatari sana inapobebwa hadi kwenye damu kupitia mapafu kwa
kuvuta pumzi, kwa sababu monoksidi ya kaboni hushikana kabisa na himoglobini na
kuunda himoglobini kaboksili, hivi kwamba himoglobini kidogo zaidi ina uhuru wa
kuungana na oksijeni, na hivyo kiwango cha chni zaidi cha oksijeni kinaweza
kusafirishwa katika damu. Hali hii huweza kusababisha kukosekana kwa hewa kwa
njia fichu. Moto katika chumba kilichofungwa na kisicho na tundu za kuingiza
hewa ni hatari sana, kwa kuwa kinaweza kukusanya monoksidi ya kaboni katika
hewa. Kiasi fulani cha monoksidi ya kaboni huungana na himoglobini wakati wa
uvutaji wa tumbaku.

Damu ya kuongezewa hutolewa kutoka kwa binadamu kwa uchangaji wa damu na
kuhifadhiwa katika benki ya damu. Kuna aina nyingi za damu katika binadamu,
mfumo wa kikundi cha damu cha ÅBO, pamoja na mfumo wa kikundi cha damu cha
Rhesasi, ndiyo muhimu zaidi.

Aina nyingi za madawa (kutoka viua vijisumu hadi tibakemo) hutolewa ndani ya
vena, kwa kuwa hazifyonzwi kwa urahisi au vya kutosha na njia ya utumbo.

Baada ya upotezaji wa damu nyingi, michanganyiko iliyotegenezwa inayojulikana
kama vipanua plazma vinaweza kutolewa ndani ya vena, ama michanganyiko ya chumvi
(NaCl, KCl, CaCl 2 n.k ..) katika viwango vya ukolezi vya kifisiolojia, au
michanganyiko ya koloidi, kama vile dekstrani, albumini ya majimaji ya damu ya
binadamu, au plazma-bichi iliyoganda. Katika hali hizi za dharura, kipanuzi cha
plazma ni bora zaidi kwa michakato hii ya kuokoa maisha kuliko kuongezewa damu,
kwa sababu metaboli ya seli nyekundu za damu zilizoongezwa hazianzi upya mara
baada ya kuongezewa.

Katika tiba rasmi ya Ugiriki, damu ilihusishwa na hewa, majira ya kuchipua, na
silika ya uchangamfu (sanguine) . Pia iliaminika kuwa zilizalishwa na ini pekee.

Katika tiba ya Hipokrati, damu ilichukuliwa kama moja ya viowevu vinne, vingine
vikiwa kohozi, nyongo njano, na nyongo nyeusi.

Kutokana na umuhimu wake katika maisha, damu inahusishwa na idadi kubwa ya
imani. Moja kati ya zile kuu zaidi ni matumizi ya damu kama alama ya mahusiano
ya familia kupitia kuzaliwa / uzazi; kuwa na "uhusiano wa damu" ni kuhusiana kwa
uzazi au nasaba, badala ya ndoa. Hii huhusiana kwa karibu na ukoo, na misemo
kama vile "damu ni nzito kuliko maji", "damu mbaya" na pia "ndugu wa damu." Damu
husisitizwa sana katika dini za Kiyahudi na Kikristo kwa sababu Walawi 17:11
inasema "maisha ya kiumbe yamo katika damu." Fungu hili ni sehemu ya sheria ya
Kilawi inayopinga unywaji wa damu au ulaji wa nyama ambayo bado ina damu ndani
yake badala ya kuimwaga nje.

Marejeleo ya hadithi kuhusu damu mara nyingine yanaweza kushikanishwa na hali ya
kutoa uhai, inavyodhihirika katika matukio kama vile kujifungua, ikilinganishwa
na damu ya jeraha au kifo.

Katika desturi za wakazi asili wa Australia, ngeu (hasa nyekundu) na damu, zote
zikiwa na kiwango cha juu cha chuma na ambazo zinadhaniwa kuwa Maban (zenye
nguvu za uchawi) hupakwa kwenye miili ya wachezaji wakati wa matambiko. Kama
Robert Lawlor anavyosema:

Lawlor anasema kuwa damu inayotumika kwa njia hii inaaminika na watu hawa kuwa
inawaunganisha wachezaji na dunia yenye nguvu isiyoonekana ya wakati wa ndoto.
Lawlor maeneo haya yenye nguvu zisizoonekana na maeneo ya sumaku, kwa kuwa chuma
ina sumaku.

Kati ya makabila ya kundi la lugha zinazohusiana na Kijerumani (kama vile
Anglo-Saksoni na Normani), damu ilitumika wakati wa kutoa dhabihu zao zilizoitwa
the Blóts. Damu hii ilikuwa inaaminika kuwa ina uwezo wa chanzo chake, na baada
ya kuua mnyama, damu ilinyunyizwa kwenye kuta, juu ya sanamu za miungu, kwa
washiriki wenyewe. Kitendo hiki cha kunyunyiza damu kiliitwa bleodsian kwa
Kiingereza cha kale, na istilahi hii ilikopwa na Kanisa Katoliki na kuwa
kubariki na baraka. Neno la Kihiti lenye maana ya damu, ishar lilihusiana na
maneno "kiapo" na "kiunganishi":, tazama Ishara. Wagiriki wa Kale waliamini kuwa
damu ya miungu, ichor, ilikuwa ni madini ambayo ilikuwa sumu kwa binadamu.

Katika Uyahudi, damu haiwezi kuliwa hata kwa kiasi kidogo (Walawi 3:17 na mahali
pengine); jambo hili linajitokeza katika sheria za Kiyahudi kuhusu lishe
(Kashrut). Damu huondolewa kutoka kwenye nyama kwa kuweka chumvi na kuilowesha
nyama kwenye maji.

Matambiko nyingine ya damu yanahusu kufunika damu ya ndege na mawindo baada ya
uchinjaji (Walawi 17:13); sababu iliyotolewa na Torati ni: "Kwa kuwa uhai wa
wanyama uko ndani ya damu yake" (Walawi 17:14).

Pia ikiwa mtu wa imani halisi ya Kiyahudi amekufa kwa njia ya kinyama, sheria za
kidini zinaamuru kuwa damu yake ikusanywe na izikwe pamoja na mwili.

Jambo muhimu zaidi ni kwamba kwenye Pasaka Wayahudi wanapaswa kuchinja
mwanakondoo dume na kupaka milango yao kwa damu yake kama kinga. Ndivyo
walivyofanya tangu kale, hasa katika Musa kuwatoa Misri.

Kwa Wakristo damu ya Kristo husadikiwa kuwa njia pekee ya upatanisho kwa ajili
ya dhambi (1Yoh 1:7; Ufu 1:5): ndiye mwanakondoo wa kweli ambaye damu yake
inawapa nguvu ya kumshinda shetani (Ufu 12:11).

Katika damu hiyo Mungu alifanya na watu agano jipya la milele, kama
alivyotangaza Yesu mwenyewe katika karamu ya mwisho na mitume wake.

Baadhi ya madhehebu ya Ukristo, yakiwa ni pamoja na Kanisa Katoliki,
Waorthodoksi, Waorthodoksi wa Mashariki na Kanisa la Asiria la Mashariki
hufundisha kwamba, baada ya kuwekwa wakfu, divai ya Ekaristi hubadilika na kuwa
damu ya Yesu. Hivyo, katika divai takatifu, Yesu anakuwa yupo kiroho na kimwili.
Mafundisho hayo yana misingi yake katika Karamu ya mwisho, kama ilivyoandikwa
katika Injili nne za Biblia ya Kikristo, ambapo Yesu aliwaambia wanafunzi wake
kuwa mkate walioula ni mwili wake, na divai ni damu yake. "Kikombe hiki ni agano
jipya katika damu yangu, inayomwagika kwa ajili yenu." (Luka 22:20).

Teolojia ya Walutheri hufunza kuwa mwili na damu ziko pamoja "katika, pamoja na,
na chini ya" mkate na divai ya sherehe ya Ekaristi. Aina nyingine za
Uprotestanti, hasa [[Wapresbiteri] na Wamethodisti, hufundisha kuwa divai ni
alama tu ya damu ya Kristo, ambaye yuko kiroho lakini hayuko kimwili.

Upande wa damu ya wanyama, mitume na wazee wa Kanisa katika Mtaguso wa
Yerusalemu (49 hivi) walipiga marufuku kwa Wakristo kunywa damu, pengine kwa
sababu hii ilikuwa amri aliyopewa Nuhu ((Mwanzo 9:4, tazama Sheria ya Nuhu).
Amri hii iliendelea kufuatwa na Waorthodoksi huko Mashariki, ingawa wataalamu wa
Biblia ya Kikristo wanaonyesha kwamba katazo hilo, na mengine matatu
yaliyoendana nalo, yalitolewa tu ili Wakristo wa Kiyahudi wasikwazike katika
kushirikiana na Wakristo wa mataifa wasiojisikia kubanwa na masharti yote ya
Torati.

Ulaji wa vyakula vyenye damu ni haramu kulingana na sheria za Kiislamu kuhusu
lishe. Hii inatokana na taarifa katika Kurani, Sura Al-Ma'ida (05:03):
"Vilivyoharimishiwa (kama chakula) ni: nyama ya mnyama aliyefariki, damu, nyama
ya nguruwe, na lolote ambalo limetajiwa juu yake jina la mwingine bali na
Allah."

Damu inachukuliwa kama chafu, na katika Uislamu, usafi ni sehemu ya imani, hivyo
kuna mbinu maalum za kupata hali ya usafi wa kimwili na kitambiko mara tu
utokaji damu unapofanyika. Sheria maalum na amri zinahusu hedhi, kutokwa na damu
baada ya kuzaa na kutokwa na damu kusio kwa kawaida kwenye uke.

Kulingana na tafsiri yao ya maandiko, kama vile Matendo 15:28-29 ("Endelea
kujitenga ... na damu."), Mashahidi wa Yehova hawali damu wala kukubali
kuongezewa damu yote au sehemu kuu za damu: seli nyekundu za damu, chembechembe
nyeupe za damu, chembe za kugandisha damu (thrombositi), na plazma. Wanachama
wanaweza kujiamulia binafsi ikiwa watakubali taratibu za matibabu zinazohusisha
damu yao wenyewe au dutu ambazo zinagawanywa zaidi kutoka kwa sehemu nne kuu.

Katika tamaduni maarufu ya Uchina, mara kwa mara inasemekana kuwa, ikiwa pua la
mtu limetoa kiasi kidogo cha damu, hii inamaanisha kuwa ana hamu ya ngono. Jambo
hili huonekana mara nyingi katika filamu za lugha ya Kichina na Hong Kong na pia
katika utamaduni wa Japani zinazotaniwa katika anime (katuni hai za sinema za
Kijapani) na manga (hadithi za katuni za Kijapani zilizochapishwa). Wahusika,
hasa wanaume, mara nyingi huonyeshwa wakitokwa na damu kwenye pua ikiwa wamuona
mtu aliye uchi au mwenye mavazi kidogo, au kama wamekuwa na mawazo au ndoto za
kiashiki; hii inatokana na dhana kwamba shinikizo la damu ya wanaume hupanda kwa
kiwango kikubwa wanapopata ashiki.

Makundi mbalimbali ya kidini na makundi mengine yamepewa shutuma za uongo kuwa
yanatumia damu ya binadamu katika matambiko; shutuma hizo zinajulikana kama
kashfa za damu. Aina maarufu sana ya kashfa hii ni kashfa ya damu dhidi ya
Wayahudi. Ingawa hakuna tambiko inayohusisha damu ya binadamu katika sheria au
desturi za Kiyahudi, uongo wa aina hii (mara nyingi unaohusiana na mauaji ya
watoto) ulitumika sana katika Zama za Kati kuhalalisha mateso dhidi ya Wayahudi.

Wanyonya damu ni viumbe vya visasili vinavyokunywa damu moja kwa moja ili
viendelee kuishi, na hupendelea zaidi damu ya binadamu. Tamaduni kote duniani
huwa na visasili vya aina hii, kwa mfano 'kisasili cha Nosferatu', binadamu
anayepata kuhukumiwa na asiyekufa kwa kunywa damu ya wengine, inatokana na elimu
ya mila na desturi za jamii za Ulaya Mashariki. Kupe, ruba, mbu za kike, popo
zinazonyonya damu, na viumbe vingine vingi vya kiasili hunywa damu, lakini ni
popo pekee anaohusishwa na wanyonya damu. Hii haina uhusiano na popo wanyonyaji
damu, ambao ni viumbe vya Amerika iliogunduliwa na Wazungu baada tu ya utungaji
wa visasili vya Ulaya.

Mabaki ya damu yanaweza kuwasaidia wapelelezi wa mahakama kutambua silaha,
kuunda upya kitendo cha uhalifu, na kuwahusisha watuhumiwa na uhalifu. Kupitia
uchambuzi wa sampuli ya damu, habari za mahakama pia zinaweza kupatikana kutoka
kwa usambazaji wa nafasi katika sampuli za damu.

Damu ni mojawapo kati ya ugiligili wa mwili ambao umetumika katika sanaa. Hasa,
katika maonyesho ya mtendaji wa Viennese Hermann Nitsch, Franko B, Lennie Lee,
Ron Athey, Yang Zhichao, na Kira O `Reilly, pamoja na upigaji picha wa Andres
Serrano, zimehusisha damu kama kipengele kikuu cha kuona. Marc Quinn ameunda
sanamu kwa kutumia damu iliyogandishwa, ikiwa ni pamoja na umbo la kichwa chake
mwenyewe uliotengenezwa kwa kutumia damu yake mwenyewe.

Neno damu, hutumika katika jamii kuashiria ukoo na asili ya mtu. Maneno mengine
ambapo damu hutumika katika muktadha wa historia ya familia ni damu ya buluu
(kutoka tabaka la viongozi), damu ya kifalme, damu mchanganyiko (ya kutoka mbari
tofauti) na jamaa wa damu (yaani ndugu).



https://sw.wikipedia.org/wiki/Wiki

Wiki (kutoka neno la Kihawaii linanomaanisha 'kasi'". "Wiki" imetafsiriwa na
watu kimzaha "What I Know Is", yaani, "ninachojua ni") ni tovuti ambayo
inaruhusu kwa urahisi uundaji na uhariri wa idadi yoyote ya kurasa za mtandao
zilizoshikamana kwa kutumia lugha{ ishara/1} au nakala ya WYSIWYG ya uhariri,
katika kivinjari.|lugha{ ishara/1} au nakala ya WYSIWYG ya uhariri, katika
kivinjari. Wiki kwa kawaida zinaendeshwa na programu ya Wiki. Mara nyingi Wiki
hutumika kuunda tovuti zinazoshirikiana kuziendesha tovuti za kijamii, kwa
kuandika {habari za kibinafsi{/0}, katika kushirikisha mitandao na usimamizi wa
mifumo ya maarifa.

Wiki nyingi hutumika kwa lengo moja maalumu, na nyenzo zisizo na uhusiano na
lengo hili huondolewa mara moja na jamii ya watumizi wa Wiki. Ndivyo ulivyo
ushirikiano huru katika kamusi ya Wikipedia. Kinyume na hayo, Wiki zilizo na
malengo wazi hukubali kila aina ya ujumbe bila kanuni kali kuhusu jinsi
unavyopaswa kuandikwa.

Ward Cunningham, mtengenezaji wa programu ya kwanza ya Wiki, WikiWikiWeb,
mwanzoni alieleza wiki kuwa hifadhi ya data rahisi ya mtandao ambayo ingetumiwa
kuweza kufanya kazi."

WikiWikiWeb ilikuwa Wiki ya kwanza. Ward Cunningham alianza kutengeneza
WikiWikiWeb mwaka wa 1994, na kuiweka kwenye mtandao c2.com tarehe 25 Machi
1995. Ilipewa jina na Cunningham, ambaye alikumbuka mfanyakazi katika uwanja wa
ndege wa kimataifa wa Honolulu aliyemwambia aabiri kwa gari aina ya "Wiki Wiki"
ambalo lilisafirisha abiria baina ya vituo vya mwisho katika uwanja huo wa
ndege. Kulingana na Cunningham, "Mimi nilichagua Wiki-Wiki kama mbadala wa neno
'quick' ili niepuke kuiita tovuti hii quick-web."

Cunningham kwa kiasi fulani alipata changamoto kutokana na HyperCard. Apple
Apple alikuwa ameunda mfumo uliowaruhusu watumizi kuunda viungo visivyokuwa vya
kweli "kadi zilizopanganya" kusaidia viungo kati ya kadi hizo. Cunningham
aliendeleza mawazo ya Vannevar Bush kwa kuruhusu watumizi "kutoa maoni na
kubadilisha nakala za wengine".

Katika miaka ya mapema ya 2000, Wiki zilianza kutumika katika biashara kama
programu shirikishi. Matumizi ya kawaida yalikuwa kama mawasiliano ya mradi,
mitandao ya binafsi, na nyaraka, awali za watumiaji wa kiufundi. Leo baadhi ya
makampuni hutumia Wiki kama programu shirikishi ya pekee na kama mbadala kwa
tovuti za kibinafsi zisizobadilika, na baadhi ya shule na vyuo vikuu vinatumia
Wiki kuimarisha mafunzo kwa makundi ya wanafunzi. Kunaweza kuwa na matumizi
mengi ya Wiki nyuma ya Vizuia mpenyo kuliko katika mtandao wa umma.

Mnamo 15 Machi 2007, Wiki iliingia katika kamusi ya mtandao ya Kiingereza ya
Oxford.

Ward Cunningham, na mwandishi mwenza Bo Leuf, katika kitabu chao The Wiki
Way:Quick Collaboration on the Web walielezea kiini cha dhana ya Wiki kama
ifuatavyo:

Wiki inawezesha hati kuandikwa kiushiriki, katika lugha rahisi ya kuashiria kwa
kutumia kivinjari. Ukurasa wa tovuti ya wiki unaitwa "ukurasa wa wiki", ilhali
mkusanyiko mzima wa kurasa, ambazo kawaida huwa zinahusiana kwa viungo, ni
"Wiki". Wiki ni hifadhidata ya kuunda, kuvinjari, na njia ya kutafuta habari.

Sifa tambulishi ya teknolojia ya Wiki ni urahisi wa kuunda kurasa na
kuziainisha. Kwa ujumla, hakuna marekebisho kabla ya mabadiliko kukubaliwa. Wiki
nyingi zi wazi kwa mabadiliko kutoka kwa umma bila lazima ya mtumiaji
kujiandikisha. Wakati mwingine kujiandikisha kwa kikao kunapendekezwa, ili
kuunda "sahihi ya wiki" kitambulishi cha kutia sahihi uhariri moja kwa moja.
Lakini, hariri nyingi zinaweza kufanywa katika muda halisi na kuonekana katika
mtandao moja kwa moja. Hali hii inaweza kusababisha utumiaji mbaya wa mfumo.
Sava za kibinafsi za wiki zinahitaji mtumiaji kujitambulisha ili kuhariri
kurasa, na wakati mwingine hata kuzisoma.

Kuna njia mbalimbali ambazo watumiaji wa Wiki wanaweza kuhariri maudhui yake.
Kwa kawaida, muundo wa kurasa za Wiki na mpangilio wake unatumia lugha ya
kuashiria kiurahisi, ambayo wakati mwingine huitwa wikitext. Kwa mfano, kuanza
mstari na ishara ya nyota ("*") hutumiwa mwanzoni mwa orodha. Mitindo na
sentensi za makala ya Wiki zinaweza kutofautiana sana katika utekelezaji wa
Wiki, baadhi zikiruhusu viashiria vya HTML. Sababu ya kutumia mbinu hii ni
kwamba, HTML na viashiria vyake vingi, si rahisi kusoma, jambo linaloifanya
makala kuwa ngumu kuhaririwa. Kwa hivyo Wiki zinapendelea uhariri wa makala
rahisi kwa kuzingatia kaida chache na rahisi kuliko za HTML za kuonyesha muundo
na mtindo. Ingawa kwa kupunguza upenyaji kwa HTML na kwa cascading style sheet
(CSS) Wiki hupunguza uwezo wa mtumiaji kubadilisha muundo wa makala ya Wiki,
kuna faida kadhaa. Kupunguza upenyaji wa CSS huhakikisha kwamba kuna ulainishaji
wa sura na hisi na kule kuzuia JavaScript kunamzuia mtumiaji kuweka programu
zinazoweza kupunguza upenyaji kwa watumiaji wengine

(Dondoo kutoka kwa Alice's Adventures in Wonderland kilichoandikwa na Lewis
Carroll)

Mfumo wa "WYSIWYG" ("What You See Is What You Get" yaani "Uonacho ndicho
upatacho") wa kuhariri Wiki unatumiwa sana na watumiaji kupitia JavaScript au
ActiveX ambayo inatafsiri maelekezo yaliyoingizwa kipicha, kama vile "maandishi
makubwa" na "maandishi ya mlazo", hadi HTML au makala ya Wiki yanayoambatana.
Kwa ule utekelezaji, ishara za toleo jipya la ukurasa uliohaririwa linatolewa na
kuwasilishwa kwa Sava kisiri, bila ya mtumiaji kuona kitendo hiki cha
kiteknolojia. Hata hivyo, dhibiti za WYSIWYG hazitoi viungo vyote wakati wote
kwa makala ya Wiki.

Wiki nyingi zinahifadhi kumbukumbu ya mabadiliko yaliyofanywa kwa kurasa za
Wiki, na kila nakala ya Wiki inahifadhiwa. Hii ina maana kuwa waandishi wanaweza
kurudia toleo la awali la ukurasa, iwapo italazimu kama kosa limetokea kwenye
ukurasa wa wiki. Matekelezo mengi ya Wiki, kwa mfano MediaWiki, yanaruhusu
watumiaji kutoa muhtasari wa mabadiliko wakati wanapohariri ukurasa. Haya ni
maelezo mafupi yanayotoa muhtasari wa masahihisho. Hauingizwi kwenye makala,
lakini huhifadhiwa pamoja na marekebisho ya ukurasa, ili kuruhusu watumiaji
kuelezea nini kimefanyika na kwa nini; hii ni sawa na ujumbe wa logi wakati
unapofanya mabadiliko kwa mfumo dhibiti wa mabadiliko.

Katika makala za kurasa nyingi, kwa kawaida kuna idadi kubwa ya viungo vya
HyperText na kurasa nyingine. Aina hii ya urambazaji usio sambamba ni wa
"kiasili" kwa Wiki kuliko urambazaji uliolainishwa kwa programu. Baada ya hapo,
watumiaji wanaweza pia kutengeza idadi yoyote ya kurasa za mwelezo au jedwali la
yaliyomo, na mpangilio wa mfuatilio au mpangilio mwingine wowote wanaoupendelea.
Hii inaweza kuwa changamoto kuhifadhi, kwa kuwa waandishi wengi wanaandika na
kufuta kurasa bila mpangilio maalum. Wiki kwa ujumla hutoa njia zaidi ya moja ya
kujamiisha au kuashiria kurasa ili kusaidia katika kudumisha kurasa za mwelezo.

Viungo vinaundwa kwa kutumia sentensi maalum, inayoitwa "ruwaza ya viungo" (pia
tazama Curie). Mbeleni, Wiki nyingi zilitumia CamelCase kuzipa majina kurasa na
kutengeneza viungo. Hivi zinaundwa kwa kuandika maneno kwa herufi kubwa katika
kirai na kutoa nafasi iliyopo kati ya maneno (neno "CamelCase" lenyewe ni
mfano). Wakati CamelCase hufanya kuunganisha kuwa rahisi sana, pia inapelekea
kwenye viungo vinavyoandikwa kwa hali inayokiuka maendelezo sanifu ya maneno.
Wiki ambazo zinatumia CamelCase zinatambulika kwa urahisi kwani zina majina kama
"TableOfContent" na "BeginnerQuestions."

Inawezekana kwa Wiki kuzifanya nanga hizi za viungo kuonekana kwa kurejesha
nafasi kati ya maneno na pia kwa kutumia herufi ndogo. Hata hivyo, uchakataji wa
kiungo ili kuboresha usomaji wa nanga unalemezwa kwa kupoteza ujumbe ulio katika
herufi kubwa unaosababishwa na udondoshi wa CamelCase. Kwa mfano,
"RichardWagner" inapaswa kuonyeshwa kama "Richard Wagner", "MuzikiPendwa"
inapaswa kuonyeshwa kama "muziki pendwa". Hakuna njia rahisi kuamua ni herufi
kubwa gani inapaswa kubaki ilivyo. Kwa sababu hiyo, Wiki nyingi sasa zina
"uunganishi huru" kwa kutumia mabano, na baadhi haziruhusu kutumia CamelCase kwa
mpango.

Wiki kwa ujumla ziliundwa na falsafa ya kuifanya kuwa rahisi kusahihisha makosa,
badala ya kuifanya kuwa vigumu kufanya makosa. Hivyo, ingawa Wiki ni sahili,
zinatoa njia ya kuthibitisha uhalali wa nyongeza ya hivi karibuni kwa ukurasa.
Maarufu sana, katika karibu kila Wiki, ni ukurasa wa "Mabadiliko ya hivi
karibuni", orodha maalum inayohesabu hariri za karibuni, au orodha ya hariri
zilizofanywa wakati mahsusi. Baadhi ya Wiki zinaweza kuchuja orodha ili kuondoa
hariri ndogo zinazotolewa na kuagizwa moja kwa moja kwa kurasa ("bots").

Kutoka logi ya mabadiliko, kazi nyingine zinapatikana katika Wiki: historia ya
marekebisho inaonyesha nakala za kurasa za mbeleni na sifa tofauti zinaonyesha
mabadiliko kati ya nakala mbili. Kwa kutumia historia ya marekebisho, mhariri
anaweza kuona na kurejesha toleo la awali la makala. Vipengele tofauti vinaweza
kutumika kuamua kama hii ni muhimu au la. Mtumiaji wa Wiki wa mara kwa mara
anaweza kuona tofauti ya hariri zinazoorodheshwa katika ukurasa wa "Mabadiliko
ya hivi karibuni" na, ikiwa ni hariri isiyokubalika, angalie historia, na
kurejesha hariri ya awali; mchakato huu kwa kiasi umelainishwa, kwa kutegemea
programu ya Wiki iliyotumiwa.

Iwapo hariri zisizokubalika zitakosa kuonekana katika ukurasa wa "mabadiliko ya
hivi karibuni", baadhi ya Wiki zina injini za ziada kudhibiti yaliyomo. Inaweza
kufuatiliwa ili kuhakikisha kwamba ukurasa, au seti ya kurasa, zinahifadhi ubora
wake.

Mtu aliye tayari kudumisha kurasa ataonywa kuhusu mabadiliko kwenye kurasa,
itamruhusu kuthibitisha uhalali wa nakala mpya haraka.

Wiki hutoa mara nyingi hutafuta anwani kutafuta, na wakati mwingine makala
kamili. Utafutaji zaidi hutegemea iwapo injini Wiki inatumia hifadhidata.
Kupatikana kwa hifadhidata zilizopewa nambari ni muhimu kwa upatikanaji wa
haraka katika Wiki kubwa.

Wakati mwingine injini za utafutaji data kama vile Google zinaweza kutumika
katika Wiki ambayo uwezo wake wa kutafuta ni mdogo ili kupata matokeo sahihi
zaidi. Hata hivyo, mwelezo wa injini ya utafutaji unaweza kuwa umepitwa na
wakati kama vile (siku, wiki au miezi) kwa tovuti nyingi.

Programu ya Wiki ni aina ya programu shirikishi ambayo inaendesha mfumo wa Wiki,
kuruhusu kurasa za mtandao kutengenezwa na kuhaririwa kwa kutumia kivinjari cha
kawaida cha mtandao. Kwa kawaida hutekelezwa kama Sava tekelezi ambayo
inaendeshwa kwa Sava moja au zaidi za mtandao. Maudhui huhifadhiwa katika mfumo
wa faili, na mabadiliko kwa maudhui yanahifadhiwa katika mfumo wa usimamizi
hifadhidata wenye uhusiano. Vingine, Wiki za kibinafsi huendeshwa kama programu
tekelezi za kujitegemea katika kompyuta moja, kwa mfano: WikidPad.

Wakosoaji wa mifumo ya wiki inayohaririwa wanasema kwamba mifumo hii inaweza
kuharibiwa kwa urahisi, wakati watetezi wanasema kuwa jumuiya ya watumiaji
inaweza kupata maudhui yasiyo sahihi na kuyarekebisha. Lars Aronsson, mtaalamu
wa mifumo ya takwimu, anatoa muhtasari wa zogo hili kama ifuatavyo:

Falsafa ya Wiki nyingi kuruhusu mtu yeyote kuhariri maudhui, haihakikishi kuwa
kila mhariri ana nia njema. Uharibifu unaweza kuwa tatizo kuu. Katika Wiki
kubwa, kama ile inayoendeshwa na wakfu wa Wikimedia, uharibifu unaweza kukosa
kuonekana kwa kipindi kirefu. Wiki kwa hali yake zimo hatarini kutokana na
uharibifu wa kimakusudi, unaojulikana kama "habari za kichochezi".

Wiki hupendelea kuchukua mwelekeo mwepesi kwa usalama mkabala na tatizo la
uharibifu; kufanya kutengua uharibifu kuwa rahisi kuliko kujaribu kuzuia
uharibifu. Wiki kubwa mara nyingi hutumia mbinu za hali ya juu, kama vile 'bots'
ambazo hubaini na kurekebisha uharibifu na uendelezi wa JavaScript unaoonyesha
herufi zilizoongezwa kwa kila hariri. Kwa njia hii uharibifu unaweza kupunguzwa
hadi kiwango kidogo kama vile "uharibifu mdogo" au "uharibifu wa kimzaha",
ambapo herufi zilizoongezwa/kuondolewa ni chache, hivyo bots zinakosa kuzitambua
na watumiaji hawayapi kipaumbele.

Kiasi cha uharibifu Wiki inaopata inategemea uwazi wa Wiki. Kwa mfano, baadhi ya
Wiki zinawaruhusu watumiaji ambao hawaandikishwa, wanaobainishwa na anwani zao
za IP kuhariri maudhui, ilhali nyingine zikiruhusu tendo hili kwa watumiaji
waliojiandikisha tu. Wiki nyingi zinaruhusu watumiaji ambao hawajajiandikisha
kuhariri, lakini watumiaji waliojiandikisha huwa na uwezo zaidi wa kuhariri; kwa
Wiki nyingi, kuwa mwanachama ni mchakato rahisi. Baadhi ya Wiki uhitaji usubiri
kwa muda fulani wa ziada kabla ya kuruhusiwa kupata zana fulani. Kwa mfano, kwa
Wikipedia ya Kiingereza, watumiaji waliojiandikisha wanaweza kuzibadilishia
majina kurasa iwapo akaunti zao zimekaa angalau siku nne. Wiki nyingine kama
vile Wikipedia ya Kireno hutumia mahitaji ya uhariri badala ya mahitaji ya muda
tu, kupeana zana za ziada kwa mtumiaji baada ya kufanya hariri kadhaa kuonyesha
uaminifu wake na umuhimu wake kama mhariri.

Kimsingi, Wiki "zisizo wazi" ni salama zaidi na za kuaminika, lakini hukua
polepole, wakati Wiki zilizo wazi hukua katika kiwango stedi lakini huwa shabaha
rahisi kwa waharibifu. Mfano mwafaka wa jambo hili utakuwa ule wa Wikipedia na
Citizendium. Ya kwanza ni wazi mno, inaruhusu mtu yeyote mwenye kompyuta na
anayeweza kupata mtandao kuihariri, na kuifanya kukua kwa kasi, ilhali ya pili
inahitaji 'jina halisi' la mtumiaji na wasifu wake, na kuathiri ukuaji wa Wiki
lakini kujenga karibu mandhari isiyo na uharibifu.

Jamii nyingi za Wiki ni za binafsi, hasa ndani ya makampuni. Hizo mara nyingi
hutumiwa kama nyaraka za ndani za mifumo ya ndani na matekelezo.

Pia kuna WikiNodes ambazo ni kurasa kwa Wiki ambazo zinaelezea kurasa
zinazohusiana. Kupangwa kwao ni kama kwa majirani na wajumbe. Wiki jirani ni
Wiki ambayo inaweza kujadili maudhui yanayofanana au vinginevyo inaweza kuwa ya
manufaa. Wiki mjumbe ni Wiki ambayo inakubali kuachiwa maudhui fulani.

Njia moja ya kupata Wiki zenye maudhui fulani ni kufuata mtandao wa wiki kutoka
moja hadi nyingine; njia nyingine kwa mfano ni kufunga safari ya "basi la Wiki":
Wikipedia's Tour Bus Stop Majina ya kimtandao yanayoihusisha "Wiki" yanazidi
kupata umaarufu katika kusaidia sekta maalum.

Kwa wale ambao wangependa kutengeneza Wiki zao wenyewe, zinapatikana Wiki za
umma zinazoitwa "shamba za wiki", na baadhi yake zinaweza kutengeneza Wiki
zinazohitaji neno la siri ili kutumia PBwiki, Socialtext, Wetpaint na Wikia ni
mifano maarufu ya huduma hii. Kwa habari zaidi, tazama Orodha ya mashamba ya
wiki. Kumbuka kwamba mashamba ya Wiki yana matangazo ya biashara katika karibu
kila ukurasa.

Wikipedia ya Lugha ya Kiingereza ina idadi kubwa sana ya watumiaji katika
mtandao World Wide Web : imo miongoni mwa tovuti kumi zenye watumiaji wengi
zaidi. Wiki nyingine kubwa ni pamoja na WikiWikiWeb, Memory Alpha, Wikivoyage,
World66 na Susning.nu, hifadhi maarifa ya Kiswidi.

Pia kuna kuna jamii nyingi ndogo za kielimu zinazotumia programu ya Wiki au
mbadala wake. 'Upelelezi wa falsafa' wa Wikidot ni moja ya zile zifahamikazo
vyema zaidi.

Katika makala ya Aprili 2009 ya gazeti la kitaalamu London Times, mwanafalsafa
Martin Kohen alitabiri kwamba mfumo wa 'chini hadi juu' ungekuja kuzidi
matarajio ya "maktaba ya maarifa" kama Wikipedia na Wiktionary.



https://sw.wikipedia.org/wiki/Umoja_wa_Ulaya

Umoja wa Ulaya (Kifupi: EU) ni maungano ya kisiasa na ya kiuchumi ya nchi 28 za
Ulaya.

Shabaha kuu zilikuwa kujenga uchumi wa pamoja, kuboresha maisha ya watu wa Ulaya
na kuzuia vita kati ya nchi za Ulaya.

Jumuiya ya Kiuchumi ya Ulaya ilibadilisha jina lake mwaka 1992 kufuatana na
mikataba ya Maastricht kuwa Umoja wa Ulaya.

Nchi wanachama zilipatana kujenga siasa ya pamoja ya kiuchumi, kifedha, kisheria
na katika mambo ya nje.

Mapatano ya Schengen ilifungua mipaka ili wakazi wa nchi hizo waweze kusafiri
bila pasipoti wala vibali.

Nchi 10 tena zilijiunga na EU mwaka 2004. Mbili zaidi imeingia 2007 na Kroatia
mwaka 2103.

Jumla ya wakazi ni milioni 507.4 (2013). Kuna miji 16 yenye watu zaidi ya
milioni moja kila mmojawapo, kuanzia London na Paris ambayo inazidi milioni 10.

Upande wa lugha, lugha rasmi ni 24, lakini lugha inayotumika zaidi ni
Kiingereza, kinachoweza kuzungumzwa na 51% za wakazi wote, ingawa ni lugha ya
kwanza ya 13% tu. Lugha nyingine ambazo ni za kwanza kwa wananchi wengi ni:
Kijerumani (16%), Kiitalia (13%) na Kifaransa (12%). Pia kuna lugha 150 hivi za
kieneo.

Upande wa dini, wakazi wengi ni Wakristo (72%), hasa Wakatoliki (48%),
Waprotestanti 12% na Waorthodoksi 8%. Waislamu ni 2%. Wengine hawana dini au ni
Wakanamungu.

Kila mtu mwenye uraia wa nchi ya Umoja anaruhusiwa kuhamia nchi yoyote nyingine
na kufanya kazi au biashara huko bila vibali vya pekee.

Vilevile bidhaa zote zinazotengenezwa kote katika EU zinaweza kuuzwa katika kila
nchi. Hii ni sababu ya kuwa na sheria za pamoja zinazotawala masharti ya bidhaa.



https://sw.wikipedia.org/wiki/Angola

Angola ni nchi kubwa iliyopo upande wa kusini wa bara la Afrika ikipakana na
Namibia, Jamhuri ya Kidemokrasia ya Kongo, na Zambia. Upande wa magharibi kuna
pwani ndefu ya Bahari Atlantiki. Mkoa wa Kabinda umetenganika na sehemu nyingine
za nchi na unapakana na Jamhuri ya Kongo pia.

Angola ni nchi tajiri kwa mafuta na madini: almasi ndiyo muhimu zaidi. Lakini
nchi ni maskini kutokana na vita vya miaka 29; kwanza vita vya kupigania uhuru
dhidi ya Ureno iliyofuatwa na vita ya wenyewe kwa wenyewe hadi mwaka 2002.

Nchi yenyewe hasa ni ya kidemokrasia na inajulikana kama Jamhuri ya Angola (kwa
Kireno: República de Angola, kwa matamshi ya IPA: /ʁɛ.'pu.βli.kɐ dɨ ɐ̃.'ɣɔ.lɐ/;
kwa lugha za wenyeji: Repubilika ya Ngola).

Jina Angola linatokana na neno la lugha ya Kibantu "N’gola", ambalo lilikuwa
jina la kiongozi wa ufalme wa Kwimbundo karne ya 16, ambapo Wareno walianza
ukoloni katika eneo hili.

Angola imegawiwa katika mikoa 18 (províncias) na manispaa 162 (municípios).
Mikoa ni:

Katika karne za kwanza BK kutoka kaskazini walifika wahamiaji Wabantu wenye
ujuzi wa kilimo na uhunzi.

Kuanzia karne ya 14, falme mbalimbali zilienea sehemu za Angola, kwa mfano Dola
la Kongo, Dola la Lunda na Dola la Kasanje.

Dola la Kongo lilikuwa ufalme ulioenea ndani ya nchi za leo za Angola, Kongo
(Kinshasa) na Kongo (Brazzaville).

Mtawala wake alikuwa na cheo cha "Mwene Kongo" au "Manikongo" wa kabila la
Bakongo.

Ufalme huo umejulikana zaidi kihistoria kwa sababu ya mawasiliano yake ya
kimataifa. Katika karne ya 15 meli za Wareno zilifika mwambaoni mwake.

Wakati wa kukutana na Wareno Ufalme wa Kongo labda ulikuwa na eneo la km²
300,000 ukaunganisha robo ya magharibi ya Kongo (Kinshasa) pamoja na sehemu za
Angola na Kongo (Brazzaville).

Manikongo mbalimbali walijenga uhusiano na Ureno na Kongo ilikuwa taifa la
kushikamana na Ureno hadi kuharibika kwa uhusiano huo. Katika kipindi kile
taarifa mbalimbali ziliandikwa zinazotupa leo picha nzuri ya ufalme huo.

Baada ya wafalme kuwa Wakristo Wakatoliki na kujengwa kwa kanisa kuu, jina la
"São Salvador do Congo" (kwa Kireno: "Mwokozi Mtakatifu wa Kongo") lilikuwa
kawaida kwa mji mkuu wa milki.

Ufalme ukawa na majimbo, wilaya na vijiji. Majimbo yalikuwa saba ya Mpemba,
Nsundi, Mpangu, Mbata, Mbamba na Soyo.

Kwa mikataba ya baadaye falme za Kakongo, Loango na Ngoy likatokea shirikisho ya
sehemu nne.

Dola la Lunda lilikuwa ufalme wa Kibantu katika miaka 1600 hadi 1850 hivi
kandoni kwa mto Kasai, mpakani kwa nchi za kisasa za Angola na Jamhuri ya
Kidemokrasia ya Kongo.

Dola la Kasanje lilikuwa ufalme wa Kibantu katika miaka 1620 hadi 1910 hivi
kandoni kwa mto Kwango, upande wa kaskazini wa nchi ya kisasa ya Angola.
Lilianzishwa na viongozi kutoka Dola la Lunda.

Wakazi wengi ni Waafrika, hasa wa makabila ya Waovimbundu (37%), Waambundu (25%)
na Wakongo (13%). Machotara ni 2%, Wachina 1,4% na Wazungu 1%.

Ingawa lugha za Kibantu zinaongoza, na 6 kati yake zina hadhi ya lugha ya taifa,
lugha rasmi ni Kireno.

Upande wa dini, inakadiriwa kuwa zaidi ya nusu ni Wakatoliki na robo ni
Waprotestanti wa madhehebu mia tofauti.



https://sw.wikipedia.org/wiki/Uturuki

Uturuki (Jamhuri ya Uturuki; kwa Kituruki: Türkiye Cumhuriyeti) ni nchi ya
kimabara kati ya Asia na Ulaya.

Sehemu kubwa iko Asia ya magharibi lakini sehemu ndogo ya eneo lake upande wa
magharibi wa Bosporus iko Ulaya.

Sehemu kubwa ya mipaka yake ni bahari: Mediteranea upande wa magharibi na kusini
na Bahari Nyeusi upande wa kaskazini. Kwenye nchi kavu imepakana na Ugiriki na
Bulgaria upande wa magharibi, Kaskazini-mashariki na Georgia, Armenia na
Azerbaijan, kwa upande wa mashariki na Iran na upande wa kusini na Iraq na
Syria.

Sehemu kubwa ya eneo lake ni Anatolia inayoonekana kama rasi kubwa kati ya
Mediteranea na Bahari Nyeusi. Hali ya nchi ndani ya Anatolia mara nyingi ni
yabisi na kilimo kinategemea umwagiliaji.

Uturuki wa kisasa umetokea kama nchi ya pekee baada ya vita kuu ya kwanza ya
dunia. Waturuki waliwahi kuwa kiini cha Milki ya Osmani iliyounganisha mataifa
mengi chini ya Sultani wa Konstantinopoli.

Jamhuri ya Uturuki ilianzishwa mwaka 1923 na jenerali Kemal Atatürk baada ya
vita mbili. Vita ya kwanza ilikuwa Vita Kuu ya Kwanza ya Dunia iliyovunja Milki
ya Osmani, na vita ya pili ilifuata wa kuondoa wanajeshi wa Ugiriki na nchi
nyingine waliowahi kuingia ndani ya sehemu iliyokuwa imebaki baada ya kuvunjika
kwa dola kubwa.

Atatürk alileta mabadiliko mengi yaliyolenga kuondoa utamaduni wa kale wa
Waosmani na enzi za utawala wa sultani wa Kiislamu.

Serikali ina utaratibu wa kidemokrasia ya vyama vingi. Utawala wa nchi ni kwa
mikoa 81.

Mji mkubwa ni Istanbul ulioitwa zamani Konstantinopoli na zamani zaidi Bizanti:
ulikuwa mji mkuu wa Dola la Uturuki hadi mwaka 1923.

Katika mashariki ya Uturuki watu wengi ni Wakurdi ambao ni milioni 14 au
takriban 20% za raia wote wa Uturuki.

Kuna mabaki madogo tu ya Wagiriki na Waarmenia waliowahi kukalia sehemu kubwa za
nchi hadi mwisho wa milki ya Osmani.

Lugha rasmi na ya kawaida ni Kituruki, kinachotimika na 85% za wakazi. Hata
hivyo, lugha 36 huzungumzwa nchini Uturuki, yaani 14 za asili na 22 za nje
(angalia orodha ya lugha za Uturuki).

Upande wa dini, karibu wote ni Waislamu, hasa kuanzia karne ya 20 ambapo
Wakristo wengi waliuawa (hasa Waarmenia) au kuhama (hasa Wagiriki). WAliobaki ni
0.2% tu. Hata hivyo Uturuki ni nchi isiyo na dini rasmi.



https://sw.wikipedia.org/wiki/Fonolojia

Fonolojia (hasa huitwa Sarufi Matamshi) ni tawi la sayansi ya isimu.
Inashughulikia uchunguzi wa mfumo wa sauti katika lugha fulani, kwa mfano
ugawanyaji wa irabu na konsonanti.

Ala za sauti (vipashio vya utamkaji) zinatumika katika utamkaji wa fonimu
(vitamkwa) za lugha husika. Mkondo wa hewa wakati wa utamkaji. Kuwepo na
kutokuwepo kwa mguno wakati wa utamkaji (guna/siguna).

Utanzu huu hushughulikia kanuni zinazotawala uchambuzi wa mfumo wa sauti, yaani,
sauti kutamkwaje na wapi katika kinywa cha mwanadamu.

Dhana ya fonolojia inajipambanua vizuri zaidi ikifasiliwa kwa kutofautishwa na
fonetiki. Wakati fonetiki ni taaluma inayochunguza sauti zitamkwazo na binadamu
bila kuzihusisha na lugha yoyote, fonolojia huchunguza mfumo wa sauti wa lugha
mahususi kama vile sauti za Kiswahili, Kiingereza, Kimwera na Kinyaturu. Kwa
ufupi, fonetiki huchunguza sauti zote zitamkwazo na binadamu; fonolojia
huchunguza mfumo wa sauti wa lugha mahususi.

Hivyo, fonetiki huchunguza sauti nyingi kadiri iwezekanavyo, lakini fonolojia
huchunguza sauti chache tu zilizomo katika mfumo wa sauti wa lugha husika.
Mathalani, mfumo wa sauti wa lugha ya Kiswahili una sauti thelathini tu (irabu
tano na konsonanti ishirini na tano).

Jambo lingine la kuzingatia ni vipashio vya kiuchambuzi vya matawi haya mawili.
Wakati fonetiki kipashio chake cha msingi ni "foni", fonolojia kipashio chake
cha msingi ni "fonimu". Kwa kuzingatia maelezo ya hapo awali, ni wazi kuwa foni
ni nyingi zaidi kuliko fonimu, kwa kuwa foni ni kila sauti itamkwayo na
binadamu, wakati fonimu ni sauti zile tu zilizomo katika mfumo wa sauti wa lugha
mahususi. Hivyo, kuna fonimu za Kiswahili, za Kiingereza, za Kichina, n.k.,
lakini foni si za lugha yoyote, wala huwezi kusema kwa uhakika kuna foni ngapi,
kwa kuwa bado kuna lugha nyingi duniani ambazo hazijatafitiwa.

Historia ya fonolojia inaweza kuwa imeanza na Ashtadhyayi, sarufi ya Kisanskrit
iliyoandikwa na Pāṇini katika karne ya 4 KK. Kwa namna ya pekee Shiva Sutras,
nyongeza ya Ashtadhyayi, inaorodhesha fonemi ya lugha hiyo, pamoja na kujadili
mofolojia, sintaksia na semantiki.



https://sw.wikipedia.org/wiki/Uganda

Uganda ni nchi ya Afrika ya Mashariki. Imepakana na Kenya upande wa mashariki,
Sudan Kusini upande wa kaskazini, Jamhuri ya Kidemokrasia ya Kongo upande wa
magharibi, Rwanda na Tanzania upande wa kusini.

Uganda inamiliki sehemu ya ziwa la Viktoria Nyanza ikipakana hapo na Kenya na
Tanzania.

Jina Uganda lina asili yake katika ufalme wa Buganda ulioko kusini mwa nchi
pamoja na mji mkuu, Kampala.

Uso wa nchi umepata tabia yake kutokana na maziwa makubwa, mito, milima ya juu
na tambarare.

Upande wa kusini nchi imepakana na Ziwa Nyanza Viktoria ambalo ndili ziwa kubwa
kuliko yote ya Afrika. Maziwa makubwa mengine upande wa magharibi ni Ziwa Albert
na Ziwa Edward.

Mto mkubwa ni Nile inayopita nchi yote kati ya Ziwa Viktoria hadi Ziwa Albert na
kuendelea hadi mpaka wa Sudani ikiitwa mwanzoni Nile ya Viktoria na baadaye Nile
ya Albert.

Milima ya Ruwenzori ni kati ya milima mikubwa kabisa ya Afrika baada ya
Kilimanjaro na Mlima Kenya.

Eneo la Uganda limeona uhamiaji wa vikundi vingi waliowazidi wenyeji asili
(walioishi huko tangu miaka 50,000 kama si 100,000 KK).

Kusini liliingiliwa hasa na wakulima Wabantu. Kaskazini iliona kufika kwa
Waniloti kwa mfano Waluo na baadaye Karimojong.

Tangu karne ya 15 himaya mbalimbali zilianza kujengwa na kati ya hizo ni hasa
falme za Buganda, Ankole, Bunyoro Toro zilizoendelea kuwa muhimu hadi kuja kwa
ukoloni na kwa kiasi fulani kama urithi wa kiutamaduni hata katika Uganda ya
kisasa.

Karne ya 19 iliona kufika kwanza kwa Waarabu na baadaye kwa Wazungu. Kila mmoja
alileta dini yake yaani Uislamu na Ukristo wa Kikatoliki na wa Kianglikana.

Katika mashindano juu ya Afrika ya Kati Waingereza walifaulu katika kushindana
na Waarabu, Wafaransa na Wajerumani. Walienea kwa mapatano na Buganda
wakisaidiana kukomesha upinzani kutoka falme za jirani.

Baadaye Waingereza walikuwa na nguvu ya kutosha kuamua hata mambo ya ndani ya
Buganda wakatangaza Uganda wote kuwa nchi lindwa tangu mwaka 1894.

Uganda ilipata uhuru wake tarehe 9 Oktoba 1962 kwa katiba ya jamhuri yenye
serikali ya kibunge.

Serikali ya Obote ilipinduliwa na mkuu wa jeshi Idi Amini mwaka 1971. Utawala
wake ulikuwa kipindi cha udikteta ulioharibu uchumi wa nchi na misingi ya dola.
Takriban watu 300,000 waliuawa chini ya Amin ama wapinzani wa siasa yake ama
watu wa makabila yaliyotazamwa kuwa maadui wa serikali. Raia wenye asili ya Asia
walifukuzwa katika nchi na mali yao yote kutwaliwa na serikali.

Mwaka 1978 vikosi vya jeshi la Uganda viliingia Tanzania na kuvamia maeneo ya
mpakani kaskazini kwa mto Kagera. Mwaka 1979 Tanzania ilijibu kwa njia ya vita
na jeshi lake pamoja na wapinzani wa Uganda walishinda jeshi la Amin na
kumfukuza dikteta nchini. Rais wa baadaye Yoweri Museveni alikuwako kati ya
wanamigambo waliosaidiana na Watanzania.

Uchaguzi wa mwaka 1980 ulimrudisha madarakani Milton Obote aliyeanzisha upya
udikteta na kuua watu ovyo. Wapinzani wake wakiongozwa na Museveni walirudi
porini wakashika silaha. Katika vita vya wenyewe kwa wenyewe kundi la Museveni
likashinda na kutwaa serikali tangu mwaka 1986.

Mwaka 2005 ulikuwa na uchaguzi wa vyama vingi wa kwanza. Museveni alipata kibali
cha bunge kwa badiliko la katiba lililomruhusu kugombea urais tena mwaka 2006
akachaguliwa mara ya tatu.

Wakazi wa Uganda wameongezeka kutoka 9,500,000 (1969) hadi 34,634,650 (2014),
hivyo wengi wao ni vijana kuliko nchi zote duniani. Umri wa wastani ni miaka 15
tu.

Makabila makubwa ni Waganda (17.4%), Wanyankole (9.8%), Wasoga (8.4%), Wakiga
(7.0%), Waiteso (6.1%), Waacholi (4.8%), Wagisu (4.1%), Walugbara (4.1%),
Walangi (3.2%), Wabunyoro (2.7%). Wengineo ni 30.6%.

Nchini kuna lugha asilia 40 hivi, ambazo zinagawanyika katika makundi makubwa
mawili: lugha za Kibantu upande wa kusini na lugha za Kinilo-Sahara upande wa
kaskazini. Hata hivyo lugha rasmi ni Kiingereza na Kiswahili.

Upande wa dini, kadiri ya sensa ya mwaka 2014, 84.5% za wakazi wanafuata
Ukristo, hasa katika madhehebu ya Kikatoliki (39.3%) na ya Kianglikana (32%),
halafu Wapentekoste (11.1%) na mengineyo. Waislamu ni 13.7%, wengi wao wakiwa
Wasuni. Wanaoendelea kufuata dini asilia za Kiafrika ni 0.1% tu.



https://sw.wikipedia.org/wiki/Japani

Japan ni nchi ya visiwa katika Pasifiki mkabala wa mwambao wa mashariki ya Asia.
Wajapani wenyewe hutumia jina la "Nihon" au "Nippon" lenye maana ya "Mwanzo wa
jua". Hivyo Japani huitwa pia "Nchi ya Macheo".

Nchi ina eneo la km² 377.944; na wakazi milioni 127; idadi hiyo imeanza
kupungua.

Japani ni kati ya nchi za dunia zilizoendelea sana upande wa sayansi, teknolojia
na uchumi. Ilikuwa nchi ya kwanza nje ya Ulaya iliyofaulu kujenga jamii ya
viwanda.

Japani ni funguvisiwa yenye visiwa zaidi ya 3.000 mbele ya pwani ya Uchina,
Korea na Urusi (Siberia).

Visiwa vikubwa na muhimu zaidi ni vinne tu ndivyo Honshu, Hokkaido, Shikoku na
Kyushu. Safu ya milima inapita visiwa vyote vikubwa na kusababisha msongamano
makubwa ya wakazi katika miji kutokana na uhaba wa ardhi ya kukalia. Hali halisi
Japani yote ni safu ya milima tu inayopanda juu kutoka msingi wa bahari na
vilele vya milima yake huonekana juu ya uso wa bahari kama visiwa vikubwa au
vidogo.

Kijiolojia eneo hili liko kwenye mstari ambako mabamba ya gandunia ya
Ulaya-Asia, Pasifiki na Ufilipino hukutana. Hii ni sababu ya kuwepo kwa volkeno
240 katika Japani na takriban 40 kati ya hizo ni hai pia kutokea kwa matetemeko
ya ardhi ya mara kwa mara. Hivyo Japani ni sehemu ya pete la moto la Pasifiki
linalozunguka bamba la Pasifiki.

Japani inapatwa kila mwaka na dhoruba kali aina ya taifuni. Hata tsunami (ni
neno la Kijapani) ni kawaida. Nchi inajikinga na mitambo mengi ya kutoa taarifa
ya tsunami kuanza pia mitambo ya kufunga milango ya mabandari.

Wajapani wengi hukalia sehemu ndogo ya 10% za nchi. Kuna miji kumi yenye wakazi
zaidi ya milioni moja. Miji mikubwa ni Tokyo, Yokohama, Nagoya, Osaka, Kyoto,
Kobe, Hiroshima, Fukuoka, Kitakyushu, Sendai na Sapporo. Usafiri ndani ya Japani
ni hasa kwa treni, mabasi na ndege. Treni ya Shinkansen visiwani Honshu na
Kyushu ni kati ya treni zenye mkasi mkubwa duniani.

Kwa sasa manispaa ya Japani inaundwa upya kwa kuunganisha mikoa, miji na baadhi
ya vijiji. Mabadiliko haya yatapunguza idadi ya miji nchini Japani.

Wakazi wa sasa wametokana na mchanganyiko wa makabila asili (kama Waainu) na
Wakorea waliovamia visiwa hivyo.

Wajapani wanaweza kushiriki ibada za dini mbalimbali kadiri wanavyojisikia,
lakini asilimia 60 hawana dini maalumu. Wabuddha ni asilimia 34, wafuasi wa
madhehebu ya Shinto ni asilimia 4, Wakristo sanasana ni asilimia 2.3.



https://sw.wikipedia.org/wiki/Simba

Simba (jina la kisayansi: Panthera leo) ni mnyama mkubwa mla nyama wa familia ya
felidae katika ngeli ya mamalia. Maana yake ni kwamba simba hufanana na paka
mkubwa.

Simba wa Asia walipatikana zamani kati ya Uturuki na Bangladesh lakini ni
wanyama 300 pekee waliobaki katika hifadhi ya wanyama huko Gujarat nchini
Uhindi.

Nususpishi nyingine zilikuwepo Ulaya na pia Afrika ya kaskazini lakini zote
zimekwisha kwa sababu waliwindwa vikali.

Chakula chao ni nyama inayopatikana kwa kuwinda wanyama. Tofauti na paka
wengine, simba huishi na kuwinda katika vikundi vyenye wanyama 10-20. Kila kundi
lina eneo lake na kuitetea dhidi ya simba wengine. simba jike ndiye anayewinda
na baada ya kumkamata mnyama, dume ndiye anayeanza kula na hasa uanza kula viu
vya ndani kama vile utumbo, maini, ndipo jike na watoto wanafuata kwa kula.

Dume anafikia urefu wa mwili pamoja na kichwa wa sentimita 170 hadi 250; kimo
cha mabegani ni cm 120. Dume mkubwa anaweza kuwa na uzito wa kilogramu 225. Jike
ni mdogo wake akiwa na urefu wa 140 hadi 175 cm, kimo cha mabegani cha cm 100 na
uzito wa kg 150.

Dume anatofautishwa kirahisi kutokana na manyoya marefu ya shingoni ilhali jike
hana.

Jike anaanza kuzaa akifikia umri wa miaka 2-3. Baada ya kuwa mzito kwa miezi 3
1/2 anazaa wadogo 2-3. Wakati mwingine idadi hii inaweza kuwa hadi wadogo 6
lakini wanaozidi 3 kwa kawaida wanakufa mapema.

Simba ni miongoni mwa wale paka wakubwa wane wa jenasi Panthera, na mmoja wa
familia ya Felidae. Kwa kuwa baadhi ya simba dume wanazidi kg 250 kwa uzito,
wanakuwa ndio paka wa pili kwa ukubwa baada ya tiger. [1]. Simba wa porini
wanapatikana huko nchi za Nusu-Jangwa Sahara katika Afrika na Asia na kwa kiasi
kidogo sana huko India, kisha kupotea katika Afrika ya Kaskazini, Mashariki ya
kati na Magharibi mwa Asia nyakati za historia. Karibu miaka 10,000 iliyopita,
simba walikuwa ndio wanyama wa nchi kavu waliotawanyika zaidi baada ya binadamu.
Walipatikana hasa Afrika, Mashariki mwa Ulaya mpaka Asia, na Amerika kuanzia
Yukon mpaka Peru.

Simba huishi kwa wastani wa miaka 10-14 mwituni, huku katika hifadhi huweza hata
kufika zaidi ya miaka 20. Mwituni, simba dume ni mara chache kuishi zaidi ya
miaka kumi, sababu ya majeraha wanayoyapata kwa kupigana na dume wengine mara
kwa mara. [2] Hupatikana sana katika savanna na nyika, ingawa pia huweza kukaa
kwenye misitu na vichaka.

Simba, tofauti na paka wengine, huweza kuchangamana kwa urahisi. Kundi la simba
hujumuisha simba jike ndugu kadhaa na watoto na idadi ndogo ya simba dume
wakubwa. Kundi la simba jike huwinda pamoja, hasa huwinda wanyama wenye kwato.
Simba huwinda wenyewe japo mara kadhaa huonekana wakijilisha mizoga. Wakati
simba kwa kawaida hawawindi binadamu, wachache wameripotiwa kumla na hivyo
kumwinda.

Simba ni miongoni mwa spishi iliyo hatarini kutoweka, na kuonekana kupungua
kutoka kwa asilimia 30 mpaka hivi sasa kwa asilimia 50. Japo sababu kubwa ya
kupungua huku haijulikani, kupungua kwa uoto na mwingiliano na binadamu huonwa
kama sabau kubwa za kupungua kwao. Tangu enzi za Roma ya Kale, simba wamekuwa
spishi kuu inayotafutwa kwa ajili ya maonesho kwenye [zoo] duniani, hasa tangu
mwishoni mwa karne ya 18. Spishi za Asia ndizo zilizoathirika sana na suala
hilo.

Fuvu la kale zaidi la simba lilipatikana Laetoli, Tanzania, na ni la karibu
miaka milioni 3.5 iliyopita. Wanasayansi kadhaa waliita mabaki haya Panthera
leo. Rekodi hizi hazijathibitishwa sana na kinachoweza kusemwa ni kuwa
zinakaribiana na zile za Panthera. Panthera aliyethibitishwa ni yule wa miaka
milioni 2 iliyopita.

Spishi nyingine zilizokaribia Panthera ni: tiger, jaguar na chui. Tafiti za
miumbo na chembe za uhai zinaonesha kuwa tiger ndio ilikuwa spishi ya kwanza
kutokea miongoni mwa hizi za wakati huu. Miaka milioni 1.9 iliyopita jaguar
alijitokeza, ambaye kutoka kwake ndiyo tunapata chui na simba. Simba na chui
walitengana kamili miaka milioni 1.25 iliyopita.

Kati ya wanyama wote wa jamii ya paka, simba ndiyo mrefu (mabegani), na ndio wa
pili kwa uzito baada ya tiger. Kwa miguu yake yenye nguvu, taya imara, na meno
yake chonge yenye urefu wa sm 8, simba anaweza akamwangusha na kumuua myama
mkubwa. Fuvu la kichwa la simba linafanana sana na lile la tiger, hivyo tofauti
ya taya zao za chini ndio pekee hutumika kuwatofautisha.

Rangi ya simba hubadilika kutoka rangi ya manjano mpaka njano, nyekundu na
kahawia ya kukoza. Sehemu za chini huwa na rangi angavu na kishungi cha mkia
wake ni cheusi. Watoto wa simba huzaliwa na madoa meusi mwilini mwao, kama vile
wale wa chui. Japokuwa madoa haya hupotea taratibu wakati wakikua, baadhi ya
madoa haya huendelea kuonekana miguuni na sehemu za chini za mwili, hasa kwa
simba jike.

Miongoni mwa jamii ya paka, simba ndio pekee wenye tofauti ya moja kwa moja ya
muonekano baina ya dume na jike. Simba dume na simba jike huonekana tofauti
kabisa. Pia wana kazi tofauti wanazofanya katika makundi yao. Kwa mfano, simba
jike, wawindaji, hawana nywele kichwani kama ilivyo kwa simba dume. Huonekana
kumzuia simba jike wakati anapokuwa ananyatia mnyama na kusababisha joto zaidi
wakati wa kukimbiza windo lake. Rangi ya nywele za simba dume ni tofauti,
kuanzia ile kama ya dhahabu mpaka nyeusi, na mara nyingi huwa nyeusi zaidi
kadiri simba anavyozeeka.

Uzito wa simba wakubwa ni kati ya kg 150 – 250 kwa dume na kg 120 – 182 kwa
jike. Simba huwa na ukubwa tofauti kulingana na mazingira na eneo, kusababisha
tofauti mbalimbali za rekodi za uzito. Kwa mfano, simba wa kusini mwa Afrika
wameonekana kuwa wazito mara tano zaidi ya wale wa Afrika Mashariki, kwa ujumla.

Urefu wa kichwa na mwili ni sm 170 – 250 kwa dume na sm 140 – 175 kwa jike;
urefu wa bega ni sm 123 kwa dume na sm 107 kwa jike. Urefu wa mkia ni sm 90 –
105 kwa dume na 70 – 100 kwa jike. Nywele ndefu zaidi za simba zilirekodiwa huko
Mucsso, kusini mwa Angola, Oktoba 1973; na simba mzito kuliko wote alikuwa ni
yule mla watu aliyepigwa risasi huko Transvaal, Afrika Kusini: alikuwa na uzito
wa kg 313. Simba wanaohifadhiwa huwa wakubwa zaidi na pengine wazito zaidi
kuliko wale wa mwituni.

Simba hutumia muda wao mwingi wa siku kupumzika kwa takriban saa 20 kwa siku.
Japokuwa wanaweza kuamka muda wowote, lakini hali hiyo hutegemea zaidi cha
kuchangamana. Kipindi hicho mara nyingi baina huwa usiku mpaka mapambazuko
ambako hasa ndio muda wa kuwinda. Hutumia kwa wastani saa mbili kwa siku
kutembea na dakika 50 kula.

Simba ni wanyama wenye nguvu ambao mara zote huwinda kwa makundi na kumkazania
windo walilochagua. Hata hivyo hawajulikani sana kwa stamina yao, kwa mfano,
moyo wa simba jike unajumisha tu asilimia 0.57 ya uzito wa mwili wake (wa dume
ni asilimia 0.45 ya uzito wa mwili wake), wakati ule wa fisi ni karibu asilimia
moja ya uzito wake. Hivyo basi, japokuwa simba anaweza kufikia mwendokasi wa km
81 kwa saa, wanaweza kufanya hivyo kwa mwendo mfupi tu na inawapasa kuwa karibu
na mawindo kabla ya kuanza shambulio. Hutumia mwanya wa kupunguza uoni; kwa
kufanya uwindaji sana nyakati za usiku. Humnyatia adui mpaka pale wamekaribia
kwa walau mita 30 au pungufu. Kisha kukaribia huchagua mnyama aliye karibu.
Shambulio huwa fupi na la nguvu; hujaribu kumkamata kwa kumkurupusha kwa kasi na
kisha kumrukia. Mnyama huyo daima huuawa kwa kunyongwa. Mara kadhaa pia huweza
kuuawa kwa kuzibwa mdomo na pua zake kwa taya za simba. Wanyama wadogo huuawa tu
kwa kupigwa ngwala kwa mguu wa simba.

Kitoweo cha simba hujumuisha wanyama wengi wakubwa, hasa wildebeest, nyati,
impala, pundamilia, na warthogs kwa Afrika na nilgai, wild boar na aina kadhaa
za tandala huko India. Spishi nyingine huwindwa kutokana na upatikanaji wao.

Simba wakiwa wanawinda katika kundi kubwa wana uwezo hata wa kuangusha wanyama
wakubwa lakini mara nyingi huwa hawashambulii wanyama wakubwa sana kama vile
twiga kwa kuhofia kujeruhiwa pia.

Simba pia wana uwezo wa kushambulia wanyama wanaofugwa na binadamu; kwa mfano
huko India ng’ombe wengi huwa chakula cha simba. Simba pia wanaweza kula wanyama
wenzao wanaokula nyama kama vile chui, duma, fisi na mbwa mwitu. Pia wakati
mwingine hula mizoga ya wanyama wengine waliouawa kwa majanga au na wanyama
wengine, na huangalia sana mahali wapozungukazunguka tai, wakijua fika mahali
walipo patakuwa na mizoga. Simba anaweza kula mpaka kg 30 kwa mlo mmoja; na kama
hawezi kula windo lake lote, hupumzika kwa saa kadhaa na kisha kuendelea tena.
Wakati wa mchana na joto kali, kundi la simba hukaa kivulini na dume mmoja au
wawili kubakia kama walinzi. Simba jike anahitaji walau kg 5 za nyama kwa siku
wakati dume ni kg 7.

Kwa sababu simba huwinda kwenye sehemu wazi, ambapo wanaonekana kwa urahisi na
adui zake, uwindaji wa ushirikiano ndio husaidia na kufanikiwa, hasa kwa wanyama
wakubwa. Ushirikiano huu husaidia pia kulinda mawindo yao kwa urahisi dhidi ya
wanyama wengine, kama vile fisi, ambao mara moja hujua mzoga ulipo kwa kuangalia
mahali ambapo tai wanaruka. Uwindaji mkubwa hufanywa na simba jike; simba dume
waliopo kwenye kundi hawashiriki kwenye uwindaji mpaka tu pale wanapohitaji
kuwinda wanyama wakubwa kama vile twiga au nyati. Wakati wa kuwinda kila simba
jike ana nafasi ya kuwinda na kumpata mnyama, aidha kwa kunyatia kwenye na kisha
kushambulia au kusogea umbali kidogo karibu na katikati mwa kundi na kumkamata
mnyama huyo amwindaye kutoka kwa simba wengine.

Wengi wa simba jike huanza kuzaa wakiwa na miaka minne. Simba hawajamiani katika
kipindi maalumu cha mwaka. Kama ilivyo kwa paka wengine, uume wa simba una kama
miiba zilizogeukia nyuma. Wakati wa kuutoa, miiba hiyo hukwangua kuta za uke na
kusababisha kuachiwa kwa yai. Akiwa kwenye joto, simba jike huweza kujamiana na
zaidi ya dume mmoja, na wakati wa kujaamiana, ambao unaweza kuchukua siku
kadhaa, wenza hao hujamiana mara ishirini mpaka arobaini kwa siku na mara nyingi
hata huahirisha kula. Simba huzaliana vizuri kwenye hifadhi.

Simba jike hubeba ujauzito kwa siku 110, na kisha hujifungua watoto mmoja mpaka
wane kwenye sehemu maalumu, mara nyingi mbali na lilipo kundi lake. Mara nyingi
huwinda peke yake wakati watoto bado hawajiwezi, wakikaa karibu na watoto
huzaliwa wakiwa hawaoni, mpaka baada ya wiki hivi.

Huwa na uzito wa kg 1.2-2.1 wakati wa kuzaliwa na huweza kuanza kutambaa baada
ya siku moja mpaka mbili na kuweza kutembea nje baada ya majuma matatu. Simba
jike huyo huwahamisha watoto wake mara kadhaa kwa mwezi, kwa kuwabeba mmojammoja
kwa shingo zao, ili kuzuia harufu kujijenga kwenye malazi yao na hivyo kuvuta
wanyama wengine wala nyama ambao pengine wangeweza kuwadhuru watoto.

Katika filamu ya picha za Walt Disney The Lion King, mhusika ni mwanasimba
aitwaye Simba.



https://sw.wikipedia.org/wiki/Utawala_wa_Kijiji_-_Tanzania

Utawala wa Kijiji ni miongoni mwa tawala katika serikali za mitaa za Jamhuri ya
Muungano wa Tanzania. Huu ni utawala wa chini kabisa kimuundo ukitanguliwa na
utawala wa Kitongoji. Kuwa utawala wa chini haimaanishi kuwa na umuhimu mdogo;
isipokuwa ni kupitia utawala huu ndiko ambako mambo mengi yanayoamuriwa au
kupangwa na tawala za juu kama serikali, hutekelezwa. Utawala wa kijiji
huelekeza wananchi katika kutumia madaraka yao ya kidemokrasia kuamua juu ya
mambo yanayowahusu kama wanakijiji moja kwa moja bila kupitia mlolongo au
urasimu mrefu. Mambo yanayohusiana na tawala za serikali za mitaa yanaratibiwa
na Ofisi ya Waziri Mkuu.

Kila mwananchi wa Jamhuri ya Muungano wa Tanzania ana wajibu wa kupinga na
kukataa kila aina ya uovu katika jamii ikiwemo rushwa, uonevu, wizi, ubadhirifu
wa mali za umma na ya watu binafsi. Pia wana jukumu la kudai na kupigania haki
zao na za wanachi wengine, kutoa malalamiko na kuuliza na maswali juu ya mambo
mbalimbali yanayoendelea kijijini au kwenye mtaa kupitia vyombo mbalimbali vya
kijamii na kiserikali. Wananchi wanashiriki katika serikali za mitaa kupitia
vikao au mikutano mbalimbali ambapo hujadili na kutoa mapendekezo yao kuhusu
mipango na matatizo yanayowakabili kwa namna moja au nyingine ili kuweza
kupatiwa ufumbuzi na kurahisisha uboreshaji wa huduma za kijamii katika maeneo
yao wanamoishi.

Hiki ni chombo kikuu kabisa cha utawala wa kijiji. Kijiji kipo kwa mujibu wa
sheria. Wajumbe wa mkutano wa kijijii ni wanakijiji wote waliofikia umri
usiopungua miaka 18. Hakuna akidi maalum, kila kijiji hujiwekea akidi yake;
inayofaa ni kati ya 20% hadi 33%. Kwa kawaida mkutano hukutana kila baada ya
miezi mitatu, kikao cha dharura kinaweza kuitishwa kukiwa na haja na kufanya
hivyo, hata hivyo sheria haisemi nani anaita kikao cha dharura. Taarifa ya
kuitisha Mkutano Mkuu wa kijiji/mtaa hutolewa kwa siku saba. Kila baada ya miaka
mitano kinakuwa na Mkutano Mkuu Maalum wa uchaguzi wa Mwenyekiti na wajumbe wa
halmshauri ya Kijiji. Mkazi wa kijiji anayegombea nafasi ya uongozi kwenye
halmashauri ya kijiji au uenyekiti wa kijiji lazima awe na umri usiopungua miaka
21. Mwenyekiti wa Mkutano Mkuu ni Mwenyekiti wa kijiji akisaidiwa na Afisa
Mtendaji wa Kijiji (VEO). Mwenyekiti na Afisa Mtendaji wa Kijiji (VEO) hupanga
ratiba za vikao, kuandaa na kuitisha vikao vya Mkutano Mkuu wa Kijiji.

Halmshauri ya kijiji ni chombo kikuu cha utendaji katika utawala wa kijiji.
Hukutana mara moja kila mwezi, mikutano ya dharura inaweza kuitishwa. Akidi
(qorum) ya vikao vya halmshauri ya kijiji ni nusu ya wajumbe wote wa halmashauri
ya kijiji. Wakati Mkutano Mkuu ni kama Bunge, halmshauri ya kijiji ni kama
serikali. Huchaguliwa na Mkutano Mkuu wa Kijiji. Uchaguzi wa halmashauri wa
kijiji husimamiwa na Mkurugenzi wa halmshauri ya Wilaya. Mkazi wa kijiji mwenye
umri usiopungua miaka 21 ana sifa za kuchaguliwa kwenye halmshauri ya kijiji.
Wajumbe wa halmashauri ya kijiji wanatakiwa wasizidi 25 na wasiopungua 15.
Mkutano Mkuu kwa kushirikiana na Msimamizi wa uchaguzi idadi ya wajumbe
wanayotaka kutokana na mazingira yao kutegemea na wingi wa wakazi na ukubwa wa
eneo lao (idadi ya vitongoji). Wajumbe wa halmashauri ya kijiji ni Mwenyekiti wa
kijiji, wenyeviti wa vitongoji, wanawake ambao watakuwa theluthi moja ya wajumbe
wote na wajumbe wengine. Mwenyekiti wa kijiji ni mwenyekiti wa halmshauri ya
kijiji na mwenyekiti wa Mkutano Mkuu. Wenyeviti wa vitongoji huchaguliwa na
wakazi wa vitongoji huingia kwenye halmashauri ya kijiji kwa mujibu wa nyadhifa
zao.

Ushiriki wa wananchi ni jambo la msingi sana katika kujiletea maendeleo yao
katika vijiji na mitaa. Mahali ambapo wananchi hawashiri wala hawashirikishwi
kunakuwa na lawama na mizozo mingi kwa viongozi hasa pale ambapo maamuzi
yaliyopitishwa yanawaumiza wananchi. Hapa ndipo wengi huona umuhimu wa kushiriki
unapojitokeza zaidi.



https://sw.wikipedia.org/wiki/Mpira_wa_miguu

Mpira wa miguu (pia soka au kandanda) ni mchezo unaochezwa na jumla ya wachezaji
ishirini na wawili katika timu mbili, kila timu ikiwa na wachezaji kumi na
mmoja.

Lengo hasa la mchezo huu ni wachezaji kuumiliki mpira kwa kutumia miguu na
kufunga goli, yaani kuuingiza mpira katika wavu wa wapinzani mara nyingi zaidi.

Matumizi ya mikono ni marufuku isipokuwa kwa mlinda mlango katika eneo maalumu
na wakati wa kurudisha mpira baada ya kutoka nje ya uwanja.

Michezo mbalimbali ya kuchezea mpira inaweza kupatikana katika kila uwanja wa
jiografia na historia. Wachina, Wajapani, Wakorea na Waitalia, wote hao walikuwa
wakicheza mpira zamani kabla ya enzi zetu. Wagiriki na Waromania walitumia
michezo hiyo kuwaandaa wapiganaji kabla ya vita.

Hata hivyo, ni nchini Uingereza ambapo umbo la soka la kisasa lilianza kulipuka.

Ilianza wakati mashirikisho mawili (Shirikisho la Mpira wa miguu na Mpira wa
Ragbi) yalipotawanyika. Shirikisho la kwanza lilibakia Uingereza. Mnamo Oktoba
1963, Vilabu 11 vya London vilituma wawakilishi katika mkutano wa Freemasons ili
kujadili na kuweka kanuni zilizokubalika kusimamia mechi zilizochezwa kati yao.

Mkutano huu ulipelekea kuanzisha kwa Shirikisho la Kandanda (Football
Association).

Miongoni mwa kanuni zilizowekwa ni zile za kukataa utumiaji wa mikono kushika
mpira na kunyang'anyana kwa nguvu. Soka na Ragbi zilifarakana tarehe hiyo.

Miaka minane baada ya kuanzishwa, Shirikisho la Kandanda (FA) lilikuwa na
wanachama 50. Shindano la kwanza la kandanda - Kombe la FA - lilianza mwaka huo,
likifuatiwa na lile la Ligi ya Ubingwa miaka 17 baadaye.

Wachezaji wawili wa Kilabu ya Darwin, John Dove na Fergus Suter walikuwa wa
kwanza kulipwa kwa mchezo wao. Kitendo hiki kilikuwa mwanzo wa soka ya kulipwa
iliyohalalishwa mwaka wa 1885.

Mwamko huu ulipelekea kuanzishwa kwa Mashirikisho ya kitaifa nje ya Uingereza
(Great Britain). Baada ya Shirikisho la Kandanda la Uingereza, Mashirikisho
yaliyofuatia ni ya Uskoti (1873), Wales (1875) na Eire (1880).

Kutokana na ushawishi mkuu wa Uingereza katika mataifa ya dunia, soka ilisambaa
kote duniani.

Mataifa mengine mengi yalianzisha Mashirikisho ya Kandanda kufikia 1904 wakati
Shirikisho la Soka Duniani (FIFA) lilipoanzishwa. Tangu hapo, kandanda ya
kimataifa imekuwa ikikua licha ya vikwazo mbalimbali.

Kufikia 1912, FIFA ilikuwa na uanachama wa mashirikisho 21, idadi iliyoongezeka
na kufikia 36 mwaka 1925.

Kufikia 1930 - mwaka ambapo kwa mara ya kwanza kulikuwa na mashindano ya Kombe
La Dunia, FIFA ilikuwa na wanachama 41. Idadi hii ilizidi kuongezeka na kufika
51 mnamo 1938 na 76 kufikia 1950.

Baada ya Kongamano la FIFA la mwaka 2000, kulikuwa na wanachama 204 na idadi hii
inazidi kukua kila mwaka.

Maagizo ya Kandanda hupitiwa na kufanyiwa mabadiliko kila mwaka (Mwezi Julai) na
Shirikisho la Kandanda Duniani (FIFA).

Uwanja una umbo la mstatili. Hakuna kipimo kamili, ila kanuni zinasema urefu ni
baina ya mita 90 na 120, upana baina ya mita 45 na 90. Kwa michezo ya kimataifa
urefu uwe baina ya mita 100 - 110 na upana baina ya mita 64 na 75.

Goli ziko kwenye pande fupi zaidi. Kuna alama ya bendera kwenye kona za uwanja.
Mwaka 2008 IFAB ilijaribu kusanifisha vipimo kuwa mita 105 kwa 68, lakini kanuni
hii ilisimamishwa baadaye.

Kuna wachezaji wa aina tatu: walinzi, wachezaji wa kiungo na wachezaji wa mbele
au straika. Goli kipa au mlinda lango ni mmoja kati ya walinzi.

Ni uamuzi wa kocha kuhusu idadi ya wachezaji wa kulinda lango, wa kiungo au wa
mbele, ikitegemea mfumo uliotumika. Mfumo wa 4-4-2 umekuwa maarufu miongoni mwa
timu nyingi. Mfumo huu hujumlisha walinzi wanne pamoja na mlinda lango,
wachezaji wanne wa kiungo na wawili wa mbele.

Katika ligi za kitaifa na kimataifa, alama hutunukiwa kwa timu baada ya mchezo.
Timu iliyoshinda hupewa alama tatu huku timu zilizotoka sare hupewa alama moja
kila moja.

Ikiwa ni lazima mshindi apatikane, hasa kwenye mechi za finali, mchezo huwa na
muda wa ziada kama timu hizo ziko sare. Iwapo sare hiyo huendelea mchezo
huamuliwa kwa mikwaju ya penalty.

Shirikisho la Soka Duniana (FIFA) ndilo shirikisho kuu linalosimamia kandanda
duniani. Wanachama wake ni mashirikisho ya kandanda ya nchi mbalimbali. Kufikia
mwaka wa 2000, lilikuwa na wanachama 204 kutoka pembe zote za dunia. Shirikisho
hili huandaa mashindano mbalimbali ya soka kama vile Kombe la Dunia na pia
huwatunuku wachezaji.

Orodha ifuatayo inaonyesha baadhi ya wanasoka maarufu duniani, lakini haiashirii
usanjari huu kulingana na ubora. Wapo wengine wengi ambao hawajatajwa hapa.

Mchezo ulipelekwa Afrika na Waingereza wakati wa ukoloni. Mechi za kwanza
zilizorekodiwa mwaka 1862 huko Cape Town na Port Elizabeth.

Ilhali ulikuwa mwanzoni mchezo wa kizungu ulienea haraka kati ya vijana Waafrika
kupitia shule, jeshi na wafanyakazi wa reli. Kwa mfano kisiwani Unguja walikuwa
wafanyakazi Wazungu na Wahindi waliocheza soka pamoja wakitazamiwa na wenyeji,
halafu wanafunzi wa shule ya misioni St Andrew's ya UMCA. Khamis Fereji
alikumbuka jinsi gani mnamo 1910 soka ilichezewa na watoto na vijana kote
Zanzibar mjini wakitumia mipira ya tennis mtaani au mwambanoni wakati wa jioni
ilhali wazee walitazama. Vivyi hivyo aliandika Dr. Nmandi Azikiwe katika
kumbukumbu ya maisha yake ya kwamba alipokuwa mtoto Calabar (Nigeria) kabla ya
Vita Kuu ya Kwanza walicheza mpira kila mahali kwa kutumia maembe, machungwa au
mipira ya tennis

Mchezo ukaendelea kupanuka na kuendeshwa na wenyeji katika klabu zilizoundwa
wakati miji ilikua na kuwa na wakazi wengi Waafrika.

Tangu uhuru soka ilipanuka sana katika nchi huru za Afrika. Baada ya kujiunga na
FIFA wawakilishi wa nchi huru za Afrika waliweza kuhakikisha ya kwamba Afrika
Kusini ilitengwa kwa sababu ya siasa yake ya apartheid (ubaguzi wa rangi).

Tangu 1970 mpango wa kombe la dunia ulibadilishwa kuhakikisha nafasi kwa kila
bara na Afrika ilipewa nafasi 1 ya hakika. 1986 zilikuwa nafasi 2, 1998 nafasi 4
na tangu kombe la 2002 kuna nafasi 5 kwa timu kutoka Afrika.

Kwa Tanzania na nchi nyingi za Afrika kuna uhaba wa wafadhiliː hiyo husababisha
timu ambazo hazina uwezo wa kiuchumi kukata tamaa. Tatizo kubwa ni uhamisho wa
wachezaji vijana wenye uwezo kuhamia nje ya Afrika. Wakati wa kombe la dunia
idadi kubwa wachezaji wa timu za kitaifa kutoka Afrika wanaajiriwa na klabu huko
Ulaya; wakati wa kombe la dunia dunia 2010 walikuwa asilimia 80 za wachezaji
Waafrika kwenye kombe la dunia waliocheza kwa klabu za Ulaya. Hali hii inashusha
uwiano wa soka katika ligi za kitaifa kwa sababu wachezaji bora wako ng'ambo
wakipatikana tu kwa mechi za kimataifa wakishiriki katika timu ya kitaifa.

Kwa mazingira ya pekee kuna pia mapatano juu ya kanuni maalumu kwa timu ndogo
(kwa mfano wachezaji 5/5) au mahali kama mchanga wa mwabaoni (beach soccer),
katika ukumbi (indoor soccer) au kwa wachezaji walemavu.



https://sw.wikipedia.org/wiki/Kifaransa

Kifaransa (kwa Kifaransa: français) ni lugha ya Ufaransa (pamoja na maeneo yake
ya ng'ambo), Ubelgiji ya Kusini, Uswisi ya Magharibi, Luxemburg na Kanada.
Inazungumzwa pia katika nchi nyingi za Afrika kama vile Jamhuri ya Kidemokrasia
ya Kongo, Senegal, Mali, Shelisheli, Chad, n.k., Asia ya Kusini na Amerika
zilizokuwa koloni za Ufaransa.

Kifaransa ni kati ya lugha za Kirumi. Asili yake ni Kilatini lugha ya Waroma wa
Kale. Hadi mwaka 50 KK watu waliokalia Gallia (eneo la Ufaransa wa leo)
walitumia lugha mbalimbali za Kikelti. Baada ya uvamizi na Waroma Gallia ilikuwa
sehemu ya Dola la Roma. Lugha ya Kilatini ilienea hadi kuwa lugha ya watu wengi.
Kikelti kimebaki hadi leo katika maeneo madogo kama Ubritani.

Kilatini hiki jinsi kilivyojadiliwa na watu wa kawaida katika Gallia kilipokea
kiasi cha maneno na matamshi na lugha ya Kikelti. Baada ya mwisho wa Dola la
Roma lugha iliendelea kubadilika haraka zaidi. Makabila ya Kigermanik walivamia
Gallia na kuleta athira ya lugha zao.

Haya yote yaliunda lugha ya Kifaransa ambayo ni lugha karibu sana na Kilatini
hivyo pia na lugha kama Kiitalia, Kihispania na Kireno.

Kifaransa kilichokuwa rasmi kilifuata lahaja ya eneo la Paris. Tangu 1634 kuna
Akademia ya Kifaransa aabayo ni taasisi ya kulinda usafi wa lugha.

Baada ya Ufaransa kuwa nchi yenye koloni lugha ilisambazwa hata nje ya Ulaya.
Ubelgiji yenye Kifaransa kama lugha rasmi ilikuwa pia na koloni na kupeleka
lugha huko.

Kifaransa ni lugha ya kitaifa, lugha rasmi, lugha ya utawala au lugha ya
mawasiliano katika nchi zifuatazo:



https://sw.wikipedia.org/wiki/Indonesia

Indonesia ni nchi ya visiwa katika Asia ya Kusini-Mashariki. Iko upande wa
Kusini-Mashariki kati ya Bahari ya Uhindi na Pasifiki.

Indonesia imepakana na Papua Guinea Mpya kwenye kisiwa cha Guinea Mpya, pia na
Timor ya Mashariki kwenye kisiwa cha Timor, halafu na Malaysia kwenye kisiwa cha
Borneo.

Visiwa vya Indonesia viliathiriwa na utamaduni wa Uhindi. Kisiasa kulikuwa na
falme nyingi.

Tangu karne ya 17 Waholanzi walianza kujenga vituo na kueneza utawala wao.
Waliita koloni lao "Uhindi wa Kiholanzi" ("Nederlands-Indië").

Wakati wa vita kuu ya pili ya dunia Japani ikatwaa visiwa na kuwafukuza
Waholanzi.

Mwisho wa vita kiongozi Sukarno akatangaza Indonesia kama nchi huru. Waholanzi
walijaribu kurudisha utawala wao lakini walilazimishwa na Marekani kukubali
uhuru wa nchi.

Nchi ina wakazi 238,452,952 (2004) hivyo ina nafasi ya nne kati ya mataifa
makubwa duniani. Ni nchi yenye Waislamu wengi kuliko nyingine zote duniani.
Makabila asili ni 300 hivi; kubwa zaidi ni Wajava (42 %).

Lugha rasmi ni Bahasa Indonesia (Kiindonesia) iliyoundwa katika karne ya 20 kama
lugha ya taifa kutokana na lahaja ya Kimalay. Nchini kote kuna lugha za asili
zaidi ya 700 (angalia orodha ya lugha za Indonesia).

Idadi kubwa ya wakazi (87.2 %) wanahesabiwa kuwa Waislamu (karibu wote Wasuni),
9.8 % kama Wakristo (Waprotestanti 6.9 %, Wakatoliki 2.9 %), 1.6 % Wahindu na
0.7 % Wabuddha. Wahindu wako hasa kwenye kisiwa cha Bali. Hizo zote ni dini
zilizotambulika rasmi pamoja na ile ya Konfusio (0.05 %).



https://sw.wikipedia.org/wiki/FIFA

Shirikisho la Soka Duniani, kifupi FIFA (far. Fédération Internationale de
Football Association) ni shirika linalosimamia mambo ya mpira wa miguu
kimataifa. Kisheria ni shirika binafsi lililoandikishwa huko Uswisi. Makao makuu
yapo Zurich. Rais Joseph Blatter ameongoza kwa muda wa miaka 18 kabla ya sasa
kumuachia Gianni Infantino raia wa Switzerland. .

FIFA inasimamia mashindano ya kimataifa, hasa Kombe la Dunia la FIFA kama
mashindano ya pekee kwa wanaume na wanawake.

Nchi kadhaa ni wanachama nje ya bara lao: Guyana na Surinam ziko CONCACAF, nchi
katika Asia ni wanachama wa UEFA (Armenia, Azerbaijan, Georgia, Kupri na
Israel), pia nchi zenye maeneo katika Ulaya na Asia kama Uturuki, Urusi na
Kazakhstan. Australia iliondoka mwaka 2006 kenye OFC ikaingia katika AFC kwa
shabaha ya kupata wapinzani wenye uwezo zaidi.

Uhakiki unahusu hata matumizi ya fedha, hali ya FIFA kulipa kodi ndogo mno huko
Uswisi, undugu kati ya viongozi wa ngazi ya juu, na mashtaki ya rushwa. Imedaiwa
ya kwamba azimio la kupeleka Kombe la Dunia huko Urusi na Qatar lilitolewa na
wanachama wa Kamati Kuu waliopokea rushwa.

Tarehe 27 Mei 2015 polisi ya Uswisi ilikamata maafisa 7 wa FIFA, kati yao makamu
2 wa rais Blatter, katika hoteli ya mjini Zurich walipokusanyika kwa mkutano wa
Kamati Kuu. Polisi ilitekeleza hati ya kifungo ya tarehe 21 Mei 2015 kutoka
Ofisi ya Mwanasheria Mkuu wa Marekani aliyeamua kuwashtaki kwa udanganyifu,
ulanguzi na kuficha fedha zisizo halali. Mashtaki yalifunguliwa rasmi dhidi ya
maafisa 9 wa FIFA, mameneja 4 wa makampuni ya kuuzia huduma na vifaa vya michezo
na mfanya biashara mmoja.



https://sw.wikipedia.org/wiki/Bangladesh

Bangladesh (pia: Bangla Desh; kwa Kibengali: বাংলাদেশ, bāṃlādeś) ni nchi ya Asia
ya Kusini.

Imepakana na Uhindi pande zote barani isipokuwa mpaka mfupi wa km 193 na Myanmar
upande wa kusini-mashariki na pwani ya Ghuba ya Bengali.

Uso wa nchi ni tambarare na mita chache tu juu ya uwiano wa bahari. Hivyo
wananchi huteswa mara nyingi na mafuriko makali.

Bangladesh ni sehemu ya mashariki ya Bengali ya kihistoria ambayo ilikuwa ndani
ya Uhindi wa Kiingereza hadi 1947.

Mwaka 1857 Wahindi walipinga utawala wa Kampuni ya Kiingereza kwa Uhindi wa
Mashariki. Matokeo yake utawala ulishikwa na serikali yenyewe ya Uingereza kama
koloni (1858).

Mwisho wa karne ya 19 harakati za Wahindi kutafuta uhuru zilianza upya. Mwaka
1885 chama cha INC (Indian National Congress) kiliundwa na Wahindu na Waislamu
pamoja waliodai uhuru.

Mwaka 1906 viongozi Waislamu walitoka katika INC na kuunda "Shirikisho la
Waislamu".

Mwaka 1917 Uingereza ulitamka ya kwamba ulitaka kuelekea polepole hali ya
kujitawala kwa Wahindi. Viongozi wa wenyeji hawakuridhika na mkasi wa
mabadiliko. Chini ya uongozi wa Mahatma Ghandi mwendo wa kupigania uhuru bila
mabavu ulipata nguvu. Ghandi alipigania hasa umoja wa Wahindu na Waislamu lakini
alipingwa na viongozi wenye itikadi kali wa pande zote mbili.

Baada ya Vita Kuu ya Pili ya Dunia Waingereza walikubali kujiondoa katika
Uhindi. Swali kubwa lilikuwa kama nchi itabaki kama nchi moja au kama maeneo ya
Waislamu yatajitenga.

Tarehe 14/15 Agosti 1947 utawala wa Uingereza ulikwisha. Bara Hindi iligawanywa
katika nchi mbili za Uhindi na Pakistan. Mgawanyo wa Uhindi ulikuja na vita na
kumwaga kwa damu nyingi. Bengali yenyewe iligawanyika kwa sababu wakazi wengi wa
mashariki walikuwa Waislamu, tofauti na Wabengali wengine waliokuwa Wahindu.

Tarehe 30 Januari 1948 Ghandi mwenyewe aliuawa na Hindu mkali aliyemchukia kwa
sababu alitaka usawa wa Waislamu na Wahindu.

Wakati ule Bengali ya mashariki ilikuwa nchi moja pamoja na Pakistan ya leo,
bila kujali umbali mkubwa kati ya pande hizo mbili zilizounganishwa na dini.

Iliitwa "Pakistan ya Mashariki" mpaka mwaka 1971 ilipojitenga na Pakistan kwa
msaada wa India katika Vita vya Uhuru vya Bangla Desh.

Kati ya nchi kubwa, Bangladesh inaongoza kwa msongamano wa watu. Uzazi
umepunguzwa sana na kampeni za udhibiti wake zilizofanywa miaka ya mwisho.

Asilimia hizohizo wanaongea Kibengali, ambacho ndicho lugha rasmi. Kiingereza
pia kinatumika sana.

Upande wa dini, Waislamu ni asilimia 86-90 (wengi wakiwa Wasuni), Wahindu ni
asilimia 8-12, Wabuddha ni asilimia 0.6 na Wakristo (hasa Wakatoliki, halafu
Waprotestanti) asilimia 0.4.



https://sw.wikipedia.org/wiki/Austria

Austria (kwa Kijerumani: Österreich) ni nchi ya Ulaya ya Kati. Imepakana na
Ujerumani, Ucheki, Slovakia, Hungaria, Slovenia, Italia, Uswisi na
Liechtenstein.

Sehemu kubwa ya Austria (60%) ni milima. Tambarare ziko hasa kando la mto Danubi
ambao ni pia mto mkubwa. Theluthi moja ya eneo liko chini ya mita 500 juu ya
usawa wa bahari. Zaidi ya 40% za nchi ni misitu. Mto Danubi unavuka sehemu kubwa
ya nchi.

Milima mikubwa ya Austria inafikia kimo kati ya mita 3000 na 4000. Katika hali
ya hewa ya nchi kuna theluji mwaka wote. Mlima mkubwa ni Grossglockner wenye
mita 3,798, halafu Wildspitze wenye mita 3,774 juu ya UB.

Ziwa kubwa ni ziwa la Neusiedler See lililopo mpakani kwa Hungaria. Mlimani kuna
maziwa mengi madogo.

Uso huo wa nchi ni msingi wa utalii ulio muhimu sana Austria. Wakati wa joto
watalii wanaponda baridi ya milima; wakati wa baridi wanakuja kucheza ski.

Hali halisi kuna jiji moja tu ambalo ni mji mkuu Wien (Vienna). Ulikua kama mji
mkuu wa Kaisari wa Dola Takatifu la Kiroma na baadaye wa milki ya Austria
iliyojumlisha sehemu kubwa za Ulaya ya Kusini-Mashariki.

Austria kama nchi ndogo jinsi ilivyo sasa imepatikana mwaka 1918 na tena tangu
1945.

Kwa muda mrefu wa historia yake Austria ilihesabiwa kama sehemu ya Ujerumani.
Kwa karne nyingi watawala wake walishika cheo cha Kaisari wa Dola takatifu la
Roma lililojumlisha Ujerumani wote.

Austria ilitawala pia sehemu kubwa za Ulaya ya Mashariki. Watawala wa Austria
walishika pia vyeo vya kifalme vya nchi za Bohemia na Hungaria.

Wakati wa vita za Napoleoni Kaisari Franz II alilazimishwa kujiuzulu kama
Kaisari wa Ujerumani wote mwaka 1806 akabaki na cheo cha Kaisari wa Austria tu.
Baada ya Napoleoni Austria ilikuwa nchi muhimu katika shirikisho la Ujerumani.

Mwaka 1866 Austria ilishindwa katika vita dhidi ya Prussia ikatoka katika siasa
ya Ujerumani. Baada ya vita hiyo Kaisari Franz-Josef alipaswa kuwakubalia
Wahungaria cheo sawa na Wajerumani ndani ya milki yake. Kuanzia hapo milki
ilijulikana kama Austria-Hungaria

Hadi Vita Vikuu vya Kwanza vya Dunia Austria-Hungaria iliendelea kutawala nchi
za Ulaya ya Mashariki pamoja na Ucheki, Slovakia, Slovenia, Kroatia,
Bosnia-Herzegovina, na sehemu kubwa ya Poland ya Kusini, pia sehemu zilizopo
sasa katika kaskazini mwa Italia.

Mwisho wa vita dola hili lilisambaratishwa. Sehemu zake zote zikawa nchi huru.
Nchi ndogo ambayo ilikaliwa na Waaustria Wajerumani ilibaki. Washindi wa vita
walizuia Waaustria wasijiunge na Ujerumani, hivyo Jamhuri ya Austria
ilianzishwa.

Mwaka 1938 dikteta wa Ujerumani Adolf Hitler (aliyekuwa Mwaustria mwenyewe)
alivamia Austria kwa jeshi lake na kuiunganisha na Ujerumani. Wakati ule sehemu
kubwa ya Waaustria walikubali.

Baada ya Vita Vikuu vya Pili vya Dunia Austria ilirudishwa kuwa nchi ya pekee
ikabaki hivyo.

Watu wa Austria huzungumza Kijerumani ambacho ni pia lugha rasmi. Mpakani upande
wa kusini na mashariki kuna pia wasemaji wa Kikroatia, Kislovenia na Kihungaria.
Lugha hizi zina cheo rasmi kieneo au kitarafa.

Kwa jumla lahaja na utamaduni hufanana katika mengi na ile ya Wabavaria katika
jimbo la jirani la Ujerumani. Kama huko wananchi wengi ni Wakatoliki (77%) na
Wakristo wengine (9%).



https://sw.wikipedia.org/wiki/Mwanamke

Mwanamke ni mwanadamu wa jinsia ya kike, kwa maana anafaa kuwa mke. Ndiyo sababu
kwa kawaida anaitwa hivyo aliyefikia utu uzima au walau amebalehe.

Baada ya kuzaa anaitwa kwa kawaida mama, jina lenye heshima kubwa katika
utamaduni wa aina nyingi.

Wanawake ni takriban nusu ya binadamu wote, wengine huwa wanaume. Ndizo jinsia
mbili ambazo zinahesabiwa kwa kawaida kati ya binadamu.

Mwanamke ana tabia zake za pekee upande wa mwili, nafsi na roho, na tofauti kati
yao na wanaume hujitokeza kwa namna mbalimbali katika utendaji.

Katika maumbile ya mwili wanawake huwa na viungo vya uzazi vya kike ambavyo ni
vya pekee na kulindwa kwa jumla ndani ya mwili.

Msingi wa tofauti hizo ni hasa chembeuzi cha jinsia, yaani wanaume wana jozi la
chembeuzi "X" na "Y" ndani ya seli zao zote, lakini wanawake wana jozi la "X"
mbili. Chembeuzi Y inabeba habari zote zinazomfanya mwanadamu kukua kama
mwanaume badala ya mwanamke.

Hata hivyo tofauti nyingi zinategemea pia utamaduni kwa sababu mara nyingi watu
wamepanga shughuli na pia namna ya maisha tofauti kwa wanaume na wanawake, hivyo
watu wamezoea kuchukua matokeo ya mapatano hayo kama jambo la kimaumbile hata
kama ni la kiutamaduni tu.

Pamoja na hayo, kuna wanawake wenye tabia zinazotazamiwa kuwa za kiume. Sababu
kuu ni kwamba miili yao huwa na viwango vya homoni tofauti na kawaida. Kuna watu
kadhaa wenye mwili wa kike wanaojisikia kuwa wanaume, pengine kutokana na
matukio ya utotoni au athari nyingine za kisaikolojia.



https://sw.wikipedia.org/wiki/Maumivu_ya_sehemu_ya_chini_ya_mgongo

Maumivu ya kiuno (lumbago kwa Kiingereza) ni hali inayotokea mara nyingi kwenye
kiwiliwili cha misuli na inayohusu misuli na mifupa ya upande wa chini wa
mgongo. Hali hii huathiri takriban 40% ya watu kwa wakati fulani maishani mwao.

Maumivu ya kiuno yanaweza kuainishwa kwa urefu kama maumivu makali ya ghafla
(yanayodumu kwa kipindi cha chini ya wiki 6), maumivu sugu ya wastani (wiki 6
hadi 12), au maumivu sugu (zaidi ya wiki 12). Hali hii pia inaweza kuainishwa
kulingana na visababishi kama inayosababishwa na jeraha au isiyosababishwa na
jeraha au maumivu hame.

Katika visa vingi vya maumivu ya kiuno, kisababishi kikuu maalumu hakitambuliwi
wala kukadiriwa, kwa sababu maumivu huaminika kusababishwa na jeraha kama vile
mkazo wa misuli au mkazo wa viunga. Ikiwa maumivu hayaponi baada ya kutibiwa kwa
njia isiyohusisha upasuaji au ikiwa maumivu yataandamana na "tahadhari" kama
vile kupungua uzito bila sababu, homa, au matatizo makuu ya kihisia au mwendo,
uchunguzi zaidi unaweza kuhitajika kubaini kisababishi kikuu.

Mara nyingi, vifaa vya utambuzi kama vile tomografia iliyohasibiwa kwa eksirei
havihitajiki navyo huandamana na hatari zake. Licha ya athari hizi, matumizi ya
pichatiba kuchunguza maumivu ya mgongo yameongezeka.

Baadhi ya maumivu ya sehemu ya chini ya mgongo husababishwa na kuharibika kwa
diski za baina ya pingili za uti wa mgongo, na uchunguzi wa kunyoosha mguu ni
muhimu katika kubaini visa hivi.

Katika watu wenye maumivu sugu, mfumo wa mwili unaochakata maumivu unaweza
kutofanya kazi vyema, hivyo kusababisha maumivu makali ukijaribu kujibiza
shughuli zisizo na hatari kubwa.

Matibabu ya maumivu ya ghafla ya kiuno kwa kawaida huwa haihusishi upasuaji,
kama vile vituliza maumivu na kuendeleza kazi za kawaida jinsi mtu anavyoweza
licha ya maumivu. Matibabu hupendekezwa kwa kipindi ambapo yanamsaidia mtu, huku
dawa aina ya acetaminophen (inayojulikana pia kama paracetamol) ikiwa ya kwanza
kupendekezwa. Dalili za maumivu ya sehemu ya chini ya mgongo hufifia baada ya
wiki chache, huku 40 - 90% ya watu wakipata nafuu kabisa baada ya wiki sita.

Kuna njia nyingi mbadala katika watu ambao wasiopata nafuu baada ya matibabu ya
kawaida. Opioidi zinaweza kusaidia ikiwa vituliza maumivu vya kawaida
havitafaulu, ingawa kwa jumla hazipendekezwi kwa sababu zina madhara. Upasuaji
unaweza kuwafaidi watu wenye matatizo ya maumivu sugu na ulemavu unaohusiana na
diski.Upasuaji pia unaweza kuwafaidi watu wenye stenosisi ya uti wa mgongo.
Hakuna manufaa bayana ya upasuaji yaliyopatikana kwa visa vingine vya maumivu ya
kiuno yasiyo na kisababishi cha moja kwa moja.

Maumivvu ya mgongo mara nyingi huathiri hisia, tatizo linaloweza kuimarishwa
kupitia ushauri wa kisaikolojia na/au dawa za kushusha utendakazi. Isitoshe,
kuna matibabu ya dawa mbadala, ambayo ni pamoja na mbinu ya Alexander na
mitishamba, lakini hakuna ushahidi wa kutosha kupendekeza matibabu haya
kikamilifu. Ushahidi wa utunzaji wa tibamwili na kunyooshaji uti wa mgongo
umekumbwa na utata.

Katika dalili za kawaida za maumivu ya kiuno, maumivu huanza baada ya mwendo wa
kunyanyua vitu, kujipinda au kuinama. Dalili za hali hii zinaweza kuanza baada
ya mwendo wowote au mtu anapoamka asubuhi inayofuata. Maelezo ya dalili hizi
yanaweza kuwa maumivu katika sehemu fulani au maumivu yanayosambaa. Maumivu
yanaweza kutokuwa makali kufuatia shughuli, kama vile kuinua miguu, au hali
nyingine kama kuketi au kusimama. Maumivu yanayosambaa chini ya miguu
(yanayojulikana kama maumivu ya nyonga) yanaweza kuwepo.

Visa vya kwanza vya maumivu makali ya ghafla ya mgongo huanza katika umri wa
miaka 20-40. Mara nyingi kisa hiki huwa ni sababu ya kwanza katika watu wazima
kumwona daktari. Kisa hiki hurejea katika zaidi ya nusu ya waathiriwa huku kisa
cha kurejea kikiandamana na maumivu zaidi kuliko kisa cha kwanza.

Matatizo mengine yanaweza kuandamana na maumivu ya kiuno. Maumivu sugu ya kiuno
huhusishwa na matatizo ya usingizi, ikiwa ni pamoja na wakati mwingi
unaohitajika kulala, kusumbuka wakati wa kulala, kulala kwa kipindi kifupi, na
kutotosheka na usingizi. Isitoshe, idadi kubwa ya watu wenye maumivu sugu ya
kiuno huonyesha dalili za mfadhaiko au wasiwasi.

Maumivu ya kiuno si ugonjwa, bali ni hali inayoweza kusababishwa na matatizo
mengi yanayotofautiana kwa kiwango na hatari. Visa vingi vya maumivu ya mgongo
havina kisababishi maalum ingawa vinaaminika kutokana na masuala ya misuli au
mifupa kama vile kuteguka au mkazo wa misuli.

Unene wa kupindukia, kuvuta sigara, kunenepa wakati wa ujauzito, mfadhaiko,
matatizo ya mwili, mkao mbaya na kulala vibaya pia huchangia maumivu ya mgongo.
Orodha ya visababishi vyenye uwezekano wa kusababisha maumivu ya kiuno ni pamoja
na hali zisizotokea mara nyingi. Matatizo ya kimwili yanaweza kuwa
osteoathritisi, athritisi ya rumatoidi, kuharibika kwa diski zilizo katikati mwa
pingili za uti wa mgongo au henia ya diski ya uti wa mgongo, kuvunjika kwa
pingili za uti wa mgongo (kama vile kufuatia osteoporosisi) au, kwa nadra,
maambukizi au tyuma ya uti wa mgongo.

Wanawake wanaweza kuwa na maumivu ya kiuno kutokana na hali zinazoathiri mfumo
wa uzazi, ikijumuisha endometriosisi, sisti ya ovari, saratani ya ovari au
fibroidi ya uterasi. Karibu nusu ya wanawake wajawazito hulalamikia maumivu ya
kiuno au ya sehemu ya sakramu wakati wa ujauzito, kufuatia mabadiliko ya hali ya
kukaa na kiuo cha mvuto hivyo kusababisha mkazo wa misuli na kano.

Sehemu ya kiuno ina pingili tano (L1-L5). Baina ya pingili za uti wa mgongo kuna
diski zenye gegedu na nyuzi, ambazo huzuia pingili zisikwaruzane, na pia
kuukinga uti wa ubongo. Neva hutoka na kuingia katika uti wa ubongo kupitia
vitundu maalum baina ya pingili, zikituma hisia na arifa kwenye ngozi na misuli.
Uthabiti wa uti wa mgongo huchangiwa na kano na misuli ya mgongo na ya fumbatio.
Viunga vidogo vinavyoitwa viunga vya zigapofizi huthibiti na kuelekeza mwendo wa
uti wa mgongo.

Misuli ya nyuzi nyingi hupanda na kushuka katika sehemu ya nyuma ya uti wa
mgongo, na ni muhimu kwa kuwa hunyoosha uti wa mgongo na kuuimarisha wakati wa
miendo kama vile kuketi, kutembea na kunyanyua vitu.. Mara nyingi tatizo la
misuli hii hupatikana katika watu wenye maumivu sugu ya kiuno, kwa sababu
maumivu haya husababisha mtu kutumia misuli ya mgongo vibaya katika harakati ya
kuepuka maumivu. Tatizo la hali ya misuli yenye nyuzi nyingi huendelea hata
baada ya maumivu kutulia, hivyo huenda ni kisababishi kikuu cha kurejea kwa
maumivu. Inapendekezwa kuwafunza watu wenye maumivu sugu ya kiuno jinsi ya
kutumia misuli hii kama njia ya matibabu.

Diski ya baina ya pingili za uti wa mgongo ina kitovu cha jelatini
kilichozingirwa na kizingo cha nyuzi. Katika hali ya kawaida, bila jeraha,
sehemu kubwa ya diski hii haihuishwi na mfumo wa usafirishaji wala mfumo wa neva
– damu na neva hupitia nje ya diski tu. Seli maalum zinazoweza kuishi bila
kupata damu ya moja kwa moja huwa ndani ya diski.

Wakati unapopita, diski huwa ngumu na kukosa uwezo wa kuhimili shinikizo. Hali
hii ya diski kukosa kuhimili shinnikizo huongeza shinikizo kwenye sehemu zingine
za uti wa mgongo, hivyo kusababisha kano ya uti wa mgongo kuwa nene na pia
vifundo vya mfupa kukua kwenye pingili. Kufuatia hali hii, kutakuwepo na nafasi
ndogo ambapo uti wa ubongo na mizizi ya neva itaweza kupitia. Diski
inapoharibika kufuatia jeraha au ugonjwa; muundo wake hubadilika: mishipa ya
damu na neva zinaweza kuingia ndani ya diski na/au hania ya diski zinaweza
kuifinya mizizi ya neva. Mabadiliko yoyote haya yanaweza kusababisha maumivu ya
mgongo.

Kwa jumla, maumivu ni hisia isiyopendeza inayokujibiza tukio linaloharibu au
linaloweza kuharibu tishu za mwili. Kuna hatua tatu kuu katika utaratibu wa
kuhisi maumivu: uhamishaji, usambazaji,hisia, na ubadilishaji kwa kutumia neva.
Seli za neva zinazotambua maumivu zina miili kwenye kikundi cha seli za shina la
uti wa mgongo na nyuzi zinazosambaza arifa za neva hadi kwenye uti wa ubongo.

Utaratibu wa kuhisi maumivu huanza tukio lililosababisha maumivu linapochochea
ncha za seli za neva za hisia. Seli hii hubadilisha tukio la maumivu kuwa vimuli
vya umeme kwa njia ya uhamishaji. Aina mbalimbali za nyuzi za neva husambaza
arifa za umeme kutoka kwenye seli zinazotekeleza uhamishaji hadi pembe ya nyuma
ya uti wa mgongo. Kutoka hapa, arifa huelekezwa kwenye shina la ubongo, kisha
kutoka kwenye shina la ubongo hadi sehemu mbalimbali za ubongo kama vile
thalamasi na mfumo wa viungo. Katika ubongo, arifa za maumivu huchakatwa na
kuainishwa katika utaratibu wa hisia ya maumivu. Kupitia njia ya uhamishaji,
ubongo unaweza kubadilisha jinsi ya kusambaza arifa za neva kwa kupunguza au
kuongeza utoaji wa nyurotransmita.

Sehemu za mfumo wa hisia na utaratibu wa maumivu zinaweza kukosa kufanya kazi
kama kawaida; hivyo kusababisha hisia ya maumivu, hata kukiwa hakuna kisababishi
chochote nje ya mwili, na kuashiria maumivu makali kutoka kisababishi maalum, au
kuashiria maumivu kutoka tukio ambalo kwa kawaida halisababishi maumivu.
Isitoshe, utaratibu wa ubadilishaji wa maumivu unaweza kukosa kufanya kazi kama
kawaida. Matukio haya huhusika na maumivu sugu.

Kuna njia mbalimbali za kuainisha maumivu ya sehemu ya chini ya mgongo. Kwa
kijumla, kuna aina tatu za maumivu ya mgongo, zikiainishwa kulingana na
visababishi: Maumivu ya mgongo kufuatia jeraha (hii ni pamoja na mikazo ya
misuli na mifupa isiyo na kisababishi bayana, hania ya diski, kufinywa kwa
mizizi ya neva, diski zilizoharibika au ugonjwa wa viunga, na kuvunjika kwa
pingili za uti wa mgongo), maumivu ya mgongo yasiyohusiana na jeraha (saratani,
hali za inflamesheni spondiliathritisi, na maambukizi), na maumivu hamekutoka
viungo vya ndani (magonjwa ya kibofu na nyongo, jiwe la figo, maambukizi ya
figo, na aneurisimi ya aota, miongoni mwa matatizo mengine). Matatizo
yanayohusiana na jeraha au misuli na mifupa huchangia visa vingi (takriban 90%
au zaidi),. Kati ya visa hivi, visa vingi (karibu 75%) havina kisababishi maalum
kilichobainishwa, lakini huaminiwa kutokana na mkazo wa misuli au jeraha la
kano. Mara nadra, visa vya maumivu ya sehemu ya chini ya mgongo hutokea kufuatia
matatizo ya mifumo ya mwili na ya kisaikolojia, kama vile fibromialgia na tatizo
la somatofomu.Maumivu ya kiuno yanaweza kuainishwa kulingana na ishara na
dalili. Maumivu enezi yasiyobadilika kufuatia mwendo wowote wa mwili, huhisiwa
tu kwenye sehemu ya chini ya mgongo bila kuenea aidi ya matako, huainishwa kama
yasiyo na kisababishi maalum, ambayo ni aina ya maumivu yanayotokea mara nyingi.
Maumivu yanayoenea kuelekea miguuni chini ya goti huwa katika sehemu moja
(katika hania ya diski), au katika sehemu zote mbili (katika stenosisi ya uti wa
mgongo), na yanayobadilika kwa uchungu kufuatia miendo fulani ya mwili
huainishwa kama enezi. Maumivu haya huchangia 7% ya visa. Maumivu yanayoandamana
na matatizo makali kama vile jeraha, homa, historia ya saratani au ulegevu mkuu
wa misuli na matatizo mengine andamizi huainishwa kama yanayohitaji
kushugulikiwa kwa dharura.

Dalili pia zinaweza kuainishwa kulingana na muda, kama vile maumivu makali,
maumivu sugu kidogo (pia yanayojulikana kama maumivu makali kidogo), au maumivu
sugu. Kipindi maalum kinachohitajika ili kutambua kila mojawapo ya aina hizi za
maumivu hakijabainishwa kikamilifu, lakini kwa kijumla, maumivu yanayodumu chini
ya wiki sita huainishwa kama maumivu makali ya ghafla. Maumivu yanayodumu kati
ya wiki sita hadi kumi na mbili ni maumivu sugu kidogo , ilhali maumivu ya zaidi
ya wiki kumi na mbili ni maumivu sugu. Udhibithi na utambuzi unaweza kubadilika
kulingana na kipindi cha dalili.

Kwa kuwa muundo wa mgongo ni tata, na njia ya kuripoti kuhusu maumivu niyenye
uvumi na huathiriwa na vipengele vya kijamii, utambuzi wa maumivvu ya sehemu ya
chini ya mgongo si dhahiri. Huku idadi kubwa ya maumivu ya mgongo yakisababishwa
na matatizo ya misuli na viunga, visababishi hivi vinapaswa kutofautishwa na
matatizo ya kineva, tyuma za uti wa mgongo, mvunjiko katika uti wa mgongo na
maambukizi, miongoni mwa matatizo mengine. Uwepo wa dalili fulani zinazojulikana
kama tahadhari, huashiria haja ya uchunguzi zaidi ili kutathmini matatizo
mengine andamizi yanayoweza kuhitaji matibabu maalum au ya dharura. Uwepo wa
dalili hatari haumaamishi kuna tatizo kuu. Dalili hizi ni kidokezo tu, na watu
wengi wenye tahadhari hizi huwa hawana tatizo lolote andamizi la kuhatarisha
maisha.Bila dalili hatari, kufanya uchunguzi wa pichatiba au uchunguzi wa
maabarani katika wiki nne za kwanza baada ya dalili kutokea hakujathibitishwa
kuwa na umuhimu wowote. Baada ya sababu zingine kuondolewa, watu wenye maumivu
yasiyo na kisababishi bayana hupewa matibabu ya kutuliza dalili. Jitihada za
kugundua vipengele vinavyoweza kutatiza utambuzi, kama vile mfadhaiko, matumizi
mabaya ya dawa, au swala kuhusu malipo ya bima, zinaweza kuwa na manufaa

Uchunguzi wa pichatiba hupendekezwa panapokuwa na tahadhari, mfululizo wa dalili
za kineva zisizopona, au maumivu yanayoendelea au yanayozidi kuwa makali.
Hususan, kutumia uchunguzi wa pichatiba mapema(Picha wa Mwangwi wa Sumaku au CT)
hupendekezwa katika visa vinavyoshukiwa kuwa saratani, maambukizi, ausindromu ya
kauda ekuina. Picha wa Mwangwi wa Sumaku ni bora kidogo kuliko Tomografia ya
Kompyuta katika kutambua ugonjwa wa diski. Mbinu hizi mbili ni muhimu katika
utambuzi wa stenosisi ya uti wa mgongo. Ni vipimo vichache tu vya kimwili
vinavyosaidia. Uchunguzi wa kunyoosha miguu mara nyingi huwanufaisha watu wenye
hania wa diski. Uchunguzi wa diskografi ya kiuno unaweza kusaidia kubainisha
diski maaluum inayosababisha maumivu katika watu wenye maumivu sugu ya kiwango
cha juu. Vile vile, taratibu za kimatibabu kama vile kuziba neva zinaweza
kutumika ili kubaini kiini maalum cha maumivu. Tafiti zingine hupendekeza
matumizi yakudunga sehemu za viunga, kudunga epidura kwenye trasfomina na
kudunga sakramu na iliamu kama njia ya kufanya utambuzi Uchunguzi mwingine wa
kimwili kama vile kutathmini skoliosisi, ulegevu au uelemavu wa misuli, hitilafu
ya msisimko wa misuli,si muhimu sana.Maumivu ya sehemu ya chini ya mgongo ni
mojawapo ya sababu zinazofanya watu watafute usaidizi wa daktari. Katika maumivu
yaliyodumu kwa wiki chache tu, kuna uwezekano wa maumivu kutulia bila matibabu.
Hivyo, ikiwahistoria ya kimatibabu naUchunguzi wa mwili wa mtu hazitabaini
ugonjwa fulani kuwa kisababishi, jamii za madaktari hazipendekezi uchunguzi kama
vile eksirei, uchunguzi wa Tomografia ya Kompyuta , na Picha za Mwangwi wa
Sumaku. Mgonjwa anaweza kuagiza kufanyiwa uchunguzi huo, lakini utafanywa tu
ikiwa kuna dalili hatari , uchunguzi huu ni huduma za afya zisizohitajika.
Uchunguzi wa pichatiba huongeza gharama, na huhusika kwa kiwango kikubwa na
upasuaji usio na manufaa ya kijumla, na minunurisho inayotumika inaweza kudhuru
afya ya mgonjwa. Chini ya 1% ya vipimo vya pichatiba chini hubaini kisababishi
cha tatizo hili. Kupitia uchunguzi wa picha tiba, hitilafu zingine za kimwili
zisizodhuru mwili zinaweza kugunduliwa, jambo linaloweza kusababisha watu
waagize uchunguzi mwengine usiohitajika au kuingiwa na wasi wasi. Hata hivyo,
uchunguzi wa Picha wa Mwangwi wa Sumaku kwenye kiuno uliongezeka kwa zaidi ya
300% miongoni mwa watu walionufaika na huduma ya Medicare nchini Marekani mwaka
wa 1994 hadi 2006.

Njia bora za kuzuia maumivu ya sehemu ya chini ya mgongo hazijakuzwa kikamilifu.
Mazoezi ni muhimu hasa katika kuzuia kurejea kwa maumivu katika watu
walioathiriwa kwa zaidi ya wiki sita. Gondoro zenye uthabiti wastani ni bora
zaidi katika watu wenye maumivu sugu kuliko gondoro ngumu. Kuna ushahidi mdogo
unaoonyesha kuwa mishipi ya mgongo ina manufaa mengi katika kuzuia maumivu ya
mgongo kuliko kuwaelimisha watu kuhusu mbinu bora za kunyanyua vitu. Soli ya
ndani ya viatu haisaidii kuzuia maumivu ya sehemu ya chini ya mgongo.

Udhibiti wa maumivu ya sehemu ya chini ya mgongo hutegemea ni kipi kati ya
vipengele hivi kilichosababisha hali hii: matatizo yanayohusiana na jeraha,
matatizo yasiyohusiana na jeraha, au maumivu hame. Katika visa vya maumivu
makali ya ghafla yanayosababisha matatizo hafifu hadi ya wastani, lengo la
matibabu ni kurejesha utendakazi wa mwili hadi hali ya kawaida, na kupunguza
maumivu. Kwa kawaida, hali hii si hatari kwa sababu husuluhika bila matibabu
mengi na kupona kwake huwezeshwa na jaribio la kurejesha shughuli za kawaida
haraka iwezekanavyo jinsi maumivu yanavyoruhusu. Kuwapa wagonjwa stadi za
kujikimu kupitia kuwahimiza kuhusu ukweli huu ni muhimu katika kuharakisha
utaratibu wa kupata nafuu. Katika watu wenye maumivu sugu kidogo na maumivu
sugu, matibabu kutoka kwa wahudumu wa taaluma mbalimbali yanaweza kuwasaidia.

Imependekezwa kuongeza mazoezi ya kijumla ya mwili, lakini hakuna uhusiano
bayana uliotambulika kati ya mazoezi haya na maumivu au ulemavu yanapotumika
kama matibabu ya maumivu ya ghafla. Tafiti za kiwango cha chini hadi za kiwango
cha juu zimependekeza kutembea kama njia ya kutibu maumivu ya ghafla. Kulingana
na Mbinu ya McKenzie kutibu maumivu ya mgongo ni bora kidogo katika kutibu
maumivu ya ghafla ya mgongo, lakini manufaa yake ya muda mfupi hayajaonekana
kufaulu kikamilifu. Kuna ushahidi wa kutosha unaopendekeza matumizi ya tibajoto
kwa maumivu ya mgongo ya ghafla na maumivu sugu kidogo lakini kuna ushahidi
mdogo unaopendekeza matumizi ya tibabaridi au tibajoto kwa maumivu sugu.
Ushahidi dhaifu unapendekeza kuwa mishipi ya kiunoni inaweza kuongeza idadi ya
siku za kwenda kazini, ingawa hakuna ushahidi wa kutosha kuonyesha kuwa
itasaidia kupunguza maumivu. Matibabu ya sauti kuu na wimbi la sauti
hayajatambulika kufaulu, hivyo hayapendekezwi.Matibabu ya mazoezi ni bora katika
kupunguza maumivu na kuimarisha utendakazi wa mwili katika watu wenye maumivu
sugu ya mgongo Mazoezi pia yametambulika kupunguza uwezekano wa maumivu kurejea
kwa kipindi cha hadi miezi sita baada ya kukamilisha tiba hii ya mazoezi na pia
kuimarisha utendakazi wa kudumu. Hakuna uhahika kuwa aina moja ya tiba ya
mazoezi ni bora kuliko nyingine. Mbinu ya Alexander imekisiwa kufaulu katika
kutibu maumivu sugu ya mgongo, na kuna ushahidi wa kutosha unaopendekeza
matumizi ya yoga. Kusisimua neva kupitia ngozi hakujatambulika kufaulu katika
kutibu maumivu sugu ya mgongo. Utafiti kuhusu matumizi ya soli za ndani za viatu
haujatamatishwa. Mchangamsho wa neva za pembeni, utaratibu wenye viwango vya
chini vya uvamizi neva, ni matibabu yanayoweza kufaulu kwa visa vya maumivu sugu
yasiyotibika kwa matibabu mengine, ingawa utafiti unaopendekeza hatua hii
haujakamilika, na si bora kwa maumivu yanayosambaa miguuni.

Udhibiti wa maumivu ya sehemu ya chini ya mgongo mara nyingi huhusisha kutumia
dawa kwa kipindi ambacho zinafanikisha. Katika kutibu kisa cha kwanza cha
maumivu ya sehemu ya chini ya mgongo, malengo makuu ni kupata nafuu kabisa. Hata
hivyo, ikiwa tatizo litakuwa sugu, lengo linaweza kubadilika kuwa kudhibiti
maumivu na kurejesha utendakazi wa mwili haraka iwezekanavyo. Kwa kuwa dawa za
kutuliza maumivu ni bora kwa kiasi fulani, malengo ya manufaa ya dawa hizi
yanaweza kutofautiana na matokeo halisia, jambo linaloweza kupunguza
utoshelezaji.Kwa kawaida, dawa inayopendekezwa mara ya kwanza niacetaminophen
audawa za kuzuia inflamesheni zisizo na steroidi (wala si aspirini), na dawa
hizi huwafaa watu wengi. Kipimo cha acetaminophen kinachokubalika huwa ni
salama; ingawa kipimo cha juu kinaweza kusababisha matatizo ya ini. Dawa za
kuzuia inflamesheni zisizo na steroidi ni bora katika kutibu maumivu ya ghafla
kuliko acetaminophen. Hata hivyo, kuna hatari kubwa ya kusababisha madhara,
ikijumuisha: matatizo ya mafigo, vidonda vya tumbo na uwezekano wa matatizo ya
moyo. Hivyo, dawa za kuzuia inflamesheni zisozo na steroidi ni chaguo la pili
baada ya acetaminophen, inayopendekezwa tu iwapo maumivu hayakushughulikiwa
mapema. Dawa za kuzuia inflamesheni zisizo na steroidi hunapatikana katika aina
mbalimbali; hakuna utafiti unaopendekeza kutumiakizuizi cha COX-2 kuliko aina
yoyote ya dawa ya kuzuia inflamesheni kwa msingi wa manufaa yake. Kwa msingi wa
usalama, dawa aina ya naproxen inaweza kuwa bora zaidi. Kilainisha misuli pia
kinaweza kunufaisha.Ikiwa maumivu yangali hayajathibitiwa, oipioidikama vile
morphine inaweza kutumiwa. Dawa hizi zina hatari ya kusababisha uraibu, na
zinaweza kukosa kuchangamana na dawa zingine. Dawa hizi pia zina hatari kubwa ya
kusababisha madhara, kama vile kizunguzungu, kichefuchefu, na uyabisi wa utumbo.
Opioidi zinaweza kufaa kwa udhibiti wa maumivu makali ya ghafla yanayosababisha
matatizo makuu. Makundi ya wataalamu wameshauri dhidi ya matumizi ya muda mrefu
ya opioidi kutibu maumivu sugu ya mgongo. Katika watu wazee wenye maumivu sugu,
opioidi zinaweza kutumika katika wale wanaoathiriwa vibaya na dawa ya kuzuia
inflamesheni zisizo na steroidi, kama vile watu wenye kisukari, matatizo ya
tumbo au moyo. Opioidi pia zinaweza kuwa kukinufaisha kikundi fulani cha watu
wenyemaumivu ya neva.Dawa ya kutuliza mfadhaikoinaweza kuwa bora katika kutibu
maumivu sugu yenye dalili zinazohusiana na mfadhaiko, lakini ina hatari ya
kusababisha madhara. Ingawa dawa za kutuliza tukutiko, gabapentin na
carbamazepine, wakati mwingine hutumika kutibu maumivu sugu na zinaweza kutuliza
maumivu ya nyonga, hakuna ushahidi wa kutosha kupendekeza matumizi yake.
Steroidi za kumeza hazijathibitishwa kufaulu kutibu maumivu ya sehemu ya chini
ya mgongo. Kudunga sehemu ya viunga na kudunga steroidi kwenye diski
hakujatibithishwa kuwanufaisha watu wenye maumivu sugu na yasiyosambaa. Hata
hivyo, taratibu hizi zinaweza kupendekezwa katika watu wenye maumivu ya nyonga
yanayoendelea. Kudunga steroidi za ubongo kwenyeEpidura huimarisha afya, japo
kwa muda mfupi kwa njia inayotiliwa shaka katika watu wenye maumivu ya nyonga,
lakini hakuna manufaa ya kudumu.

Upasuaji unaweza kufaa katika watu wenye hania ya diski inayosababisha maumivu
makali yanayosambaa miguuni, udhaifu mkuu wa misuli ya miguu, matatizo ya kibofu
au kushindwa kuthibiti kinyesi. Upasuaji pia unaweza kufaa katika watu wenye
stenosisi ya uti wa mgongo. Katika visa ambavyo maswala haya hayapo, hakuna
ushahidi wa kutosha kuthibisha manufaa ya upasuaji.Utolewaji wa diski (Kutoa
sehemu ya diski inayosababisha maumivu ya mguu) unaweza kutuliza maumivu haraka
kuliko matibabu yasiyohusisha upasuaji. Utolewaji wa diski hupelekea matokeo
bora ukifanywa mwaka wa kwanza, lakini si mwaka wa nne hadi kumi. Utolewaji wa
diski usioingia ndani sana utolewaji kadri wa diski haujathibitishwa kusababisha
matokeo tofauti kuliko utolewaji wa kawaida wa diski. Katika hali zingine
nyingi, hakuna thibitisho la kutosha kupendekeza upasuaji. Si bayana athari ya
kudumu ulio nao upasuaji dhidi ya kuharibika kwa diski. Upasuaji usioingia ndani
ya diski sana hupona haraka, lakini utafiti kuhusu ubora wake hautoshi.

Katika watu wenye maumivu yanayohisiwa kwenye sehemu ya chini ya mgongo pekee
kufuatia kuharibika kwa diski, utafiti wa kuaminika umependekezauunganishaji
mifupa ya uti wa mgongo kuwa sawa na mazoezi mazito, na bora kidogo kuliko hatua
nyepesi zisizohusisha upasuaji. Uunganishaji mifupa ya uti wa mgongo unaweza
kupendekezwa katika watu wenye maumivu ya mgongo kufuatiahali pokezi ya kuhama
kwa pingili kwa sababu hali hii haiimariki kwa kutumia matibabu yasiyohusisha
upasuaji. Hata hivyo, ni wachache tu katika watu waliofanyiwa upasuaji wa
kuunganisha mifupa ya uti wa mgongo wanaopata matokeo bora. Kuna taratibu nyingi
za upasuaji ili kuunganisha mifupa ya uti wa mgongo,ingawa hakuna utafiti wa
kutosha kuthibitisha kwamba mojawapo ni bora kuliko taratibu nyingine. Kuongeza
kipandikizi cha uti wakati wa kuunganisha mifupa hiyo huongeza hatari lakini
hakuna manufaa zaidi dhidi ya maumivu au utendakazi wa mwili.

Si wazi ikiwa utunzaji watibamwili au tiba yaunyooshaji wa uti wa mgongo
hupelekea matokeo bora zaidi au chini ya matibabu mengine katika watu wenye
maumivu ya mgongo. Baadhi ya utafiti umegundua kuwa unyooshaji wa uti wa mgongo
hupelekea matokeo sawia au hata bora dhidi ya maumivu na kuwezesha utendakazi,
ikilinganishwa na matibabu ya kawaida yanayotumika kwa muda mfupi, muda wa kadri
au wa kudumu. Watafiti wengine walitambua kuwa unyooshaji wa uti wa mgongo si
bora katika kupunguza maumivu kuliko matibabu mengine ya kutumia dawa,
unyooshaji duni wa maungo, au matibabu mengine. Watafiti hawa walipendekeza kuwa
kujumuisha mbinu ya unyooshaji wa uti wa mgongo katika matibabu mengine
hupelekea matokeo bora. Miongozo ya kitaifa imefikia maoni mbalimbali, huku
baadhi yao wakikataa kupendekeza unyooshaji wa uti wa mgongo, wengine wakieleza
kuwa unyooshaji hutegemea chaguo la mtu, huku wengine wakipendekeza unyooshaji
kwa kipindi kifupi katika watu wasioimarishwa na matibabu mengine. Unyooshaji wa
uti wa mgongo chini ya anestesia , au unyooshaji kwa usaidizi wa dawa, hauna
utafiti wa kutosha ili kuupendekeza kwa ujasiri.

Tibapini ni sawa tu na kipoza ungo, utunzaji wa kawaida au bandia unaohusu
tibapini dhidi ya maumivu ya ghafla yasiyo na asili bayana au maumivu sugu
kidogo. Katika watu wenye maumivu sugu, matibabu haya hupunguza maumivu kwa
kiwango kidogo kuliko pasipo na matibabu yoyote, na huwa na matokeo sawa na ya
kutumia dawa, lakini hayasaidii katika ulemavu. Manufaa ya dawa hii kwa maumivu
hudhihirika baada ya matibabu tu, wala si baadaye katika ufuatilizi. Tibapini
inaweza kuwa hatua bora katika watu wenye maumivu sugu yasiyotatuliwa kwa
matibabu mengine kama vile dawa au matibabu yoyote yasiyohusisha upasuaji.
Ingawamatibabu ya upapasaji hayaonekani kupelekea manufaa mengi katika watu
wenye maumivu ya ghafla, upapasaji unaweza kusaidia watu wenye maumivu sugu
kidogo, na pia maumivu sugu; hususan ukifanywa pamoja na mazoezi ya mwili na
elimu ya afya. Utafiti mmoja maarufu umependekeza kuwa tibapini na upapasaji kwa
pamoja ni bora kuliko upapasaji pekee.Prolotherafi –kudungia viowevu kwenye
viunga vya mgongo ili kusababisha inflamesheni, hivyo kuchochea utaratibu wa
mwili wa uponyaji – ni mbinu ambayo haijawahi kufaulu ikitumika pekee, lakini
inaweza kusaidia inapojumuisha tiba nyingine. Nurofleksotherapi, ni matibabu
ambapo kipande cha chuma huingizwa chini ya ngozi ya sikio na mgongo. Matibabu
haya yamegunduliwa kuwa bora katika kupunguza maumivu ya sehemu ya chini ya
mgongo na pia kuimarisha utendakazi wa mgongo wenyewe. Hata hivyo, tafiti
zinazopendekeza mbinu hii ni chache. Matibabu ya mitishamba kamammea unaobana
nawillow nyeupeyanaweza kupunguza idadi ya watu wanaoripoti kiwango kikubwa cha
maumivu; ingawa katika watu wanotumia dawa za kutuliza maumivu, tofauti yake si
kubwa. Kapsikamu – ya muundo wa mafuta au plasta – imetambulika kutuliza maumivu
na kuimarisha utendakazi wa mgongo.

[Matibabu ya kitabia]] yanaweza kusaidia watu wenye maumivu sugu. Kuna aina
mbalimbali za matibabu haya, ikiwa ni pamoja na uratibishaji tabia, ambayo ni
njia ambapo kiimarishi hutumika kupunguza tabia mbaya na kukuza tabia njema;
matibabu ya utambuzi wa tabia,ambayo husaidia watu kutambua na kubadilisha
mawazo mabaya na tabia; na uratibishaji wa mwitikio, ni hatua zinazoweza
kubadilisha mwitikio wa maumivu kisaikolojia kwa mtu binafsi. Wahudumu wa afya
wanaweza kuunda mradi unganifu wa matibabu ya kitabia. Utafiti haujaweza
kubainii iwapo Upunguzaji wa mfadhaiko kupitia uzingatifu utapunguza ukali wa
maumivu ya mgongo au ulemavu unaohusiana na maumivu ya mgongo. Hata hivyo,
utafiti huu unaashiria kuwa hatua hii inaweza kumwezesha mtu kukabiliana na
maumivu yaliyopo.

Kwa kijumla, matokeo ya matibabu ya maumivu ya ghafla ya sehemu ya chini ya
mgongo huwa mema. Maumivu na ulemavu hutatulika pakubwa katika wiki sita za
kwanza, huku asilimia 40 – 90 ya watu wakipona kabisa. Katika watu watakaokuwa
na dalili za hali hii baada ya wiki sita, kuimarika kwao huwa taratibu, huku
mabadiliko machache yakifikiwa kwa mwaka mmoja. Kufikia mwaka mmoja, kiwango cha
maumivu na ulemavu huwa cha chini katika watu wengi. Kwa bahati mbaya, maumivu
ya awali ya mgongo na kuridhika kazini hutumika kutabiri matokeo ya maumivu ya
mgongo baada ya tukio la ghafla la maumivu. Matatizo mengine ya kisaikolojia
kama vile mfadhaiko au kukosa furaha kufuatia kupoteza kazi kunaweza kuzidisha
maumivu ya mgongo kwa muda mrefu. Kurejea kwa maumivu baada ya kisa cha kwanza
hutokea katika zaidi ya nusu ya waathiriwa.

Katika watu wenye maumivu sugu, matokeo ya kipindi kifupi huwa mema, huku kukiwa
na mafanikio katika wiki sita za kwanza, lakini kuna mafanikio madogo baadaye.
Kufikia mwaka mmoja, watu wenye maumivu sugu huendelea kupata maumivu ya kadri
na ulemavu. Watu walio katika hatari ya kupata ulemavu wa kudumu kwa kipindi
kirefu ni pamoja na watu wasio na uwezo wa kukabiliana na maumivu au wanaoogopa
kujishugulisha (wana uwezekano wa kupata matokeo mabaya mara 2.5 zaidi kwa
mwaka), watu wenye uwezo duni wa kukabiliana na maumivu, ulemavu wa kiutendaji,
udhaifu wa afya ya kijumla, au kisababishi kikuu cha kiakili au cha kisaikolojia
cha maumivu (Dalili za Waddell).

Maumivu ya sehemu ya chini ya mgongo yanayohudumu kwa siku moja na kulemaza kazi
ya mtu ni hali inayoripotiwa mara nyingi.Duniani, takriban 40% ya watu hupata
maumivu ya sehemu ya chini ya mgongo wakati mmoja maishani, huku makadirio
yakiwa hata 80% katika watu wa nchi zilizostawi. Takriban asilimia 9 hadi 12 ya
watu (milioni 632) hupata maumivu ya mgongo wakati wowote maishani, na karibu
robo moja (23.2%) huripoti kuwa wamepata maumivu haya kwa wakati fulani katika
kipindi cha mwezi wowote mmoja. Matatizo mara nyingi hutokea kati ya umri wa
miaka  20 na 40. Visa vya maumivu ya sehemu ya chini ya mgongo ni vingi katika
watu wa umri wa miaka 40Kigezo:Endash80 , huku wastani wa idadi ya watu
wanaoathirika ikitarajiwa kuongezeka jinsi watu wanavyoendelea
kuzeeka.Haijulikani wazi iwapo ni wanaume au wanawake wanaoripoti visa vingi vya
maumivu ya mgongo. Utafiti wa mwaka wa 2012 uliripoti kima cha 9.6% miongoni mwa
wanaume na 8.7% miongoni mwa wanawake. Utafiti mwingine wa mwaka 2012 ulipata
kima cha juu kwa wanawake kuliko wanaume. Watafiti walikisia kuwa takwimu hizi
huenda zilichangiwa na maumivu kutokana na osteoporosisi, hedhi, na ujauzito
miongoni mwa wanawake, au kwa sababu wanawake walikuwa tayari Zaidi kuripoti
maumivu kuliko wanaume. Takriban 70% ya wanawake hupata maumivu ya mgongo katika
ujauzito, huku kima cha maumivu kikiongezeka ujauzito unapokomaa. Wavuta sigara
katika ujauzito – hususan wanawake wa umri wa kubaleghe – wana uwezekano mkubwa
wa kupata maumivu ya mgongo kuliko waliokuwa wakivuta awali, na wanawake
waliokuwa wakivuta sigara awali wana uwezekano mkubwa kuliko wale ambao
hawajawahi kuvuta.

Maumivu ya kiuno yamewaathiri watu tangu enzi za shaba. Makala ya upasuaji wa
kale yanayojulikana kama Mafunjo ya Edwin Smith katika enzi ya 1500 KK yalieleza
kuhusu uchunguzi tambuzi na matibabu ya mkazo wa pingili za uti wa mgongo.

Hippocrates (460 KK hivi – 370 KK hivi) alikuwa wa kwanza kutumia neno kurejelea
maumivu ya nyonga na ya kiuno; Galen (enzi za kati hadi mwishoni mwa karne ya 2
BK) alielezea suala hili kwa kina. Madaktari mwishoni mwa milenia ya 1
hawakujaribu upasuaji wa mgongo. Baadala yake, walipendekeza kusubiri kwa
umakinifu.

Katika enzi za kati, waganga wa kale walitoa matibabu ya maumivu ya mgongo
wakiamini kuwa yalisababishwa na mapepo.

Mwanzoni mwa karne ya 20, madaktari waliamini kuwa maumivu ya mgongo
yalisababishwa na inflamesheni au kuharibika kwa neva, huku hali ya niuraljia na
niuraitisi ikitajika mara nyingi katika fasihi za wakati huo. Hata hivyo, katika
karne ya 20, imani ya visababishi hivi ilididimia.

Mwanzoni mwa karne wa 20, mpasuaji wa mfumoneva wa Marekani Harvey Williams
Cushing aliongeza umaarufu wa matibabu ya maumivu ya mgongo kupitia upasuaji.
Katika miaka ya 1920 na 1930, nadharia geni zilizuka, huku madaktari wakidokeza
kuna uhusiano kati ya mfumo wa neva na matatizo ya kisaikolojia kama vile
ulegevu wa neva (niurasthenia) na histeria ya wanawake. Rimathoidi ya misuli
(fibromiljia) pia ilitajwa sana.

Vifaa vya kisasa vya teknolojia, kama vile Eksirei viliwapa madaktari vifaa
vipya vya utambuzi, hivyo kufichua kuwa diski ya kati ya pingili za uti wa
mgongo ndizo zilizokuwa chanzo cha maumivu ya mgongo katika baadhi ya visa.
Mwaka wa 1938 mpasuaji wa mifupa, Joseph S. Barr, aliripoti kuwa maumivu ya
nyonga yanayohusiana na diski yaliimarika au kuponywa kupitia upasuaji wa
mgongo. Kufuatia ripoti hii, umbo la mfano wa diski lilitolewa miaka ya 1940, na
kuvuma katika fasihi katika miaka ya 1980 na kusaidia kuzinduliwa kwa pichatiba
nyingine kama vile Tomografia ya Kompyuta na Picha za Mwangwi wa Sumaku.

Mjadala huu ulififia utafiti ulipoonyesha kuwa matatizo ya diski si kisababishi
kikuu cha maumivu. Tangu wakati huo, madaktari waligundua kuwa mara nyingi kuna
uwezekano ya kisababishi maalumu cha maumivu ya mgongo kutobainika, hivyo
wakakosoa haja ya kupata angalau kisababishi kimoja kwa sababu wakati mwingi
dalili hizi zilipotea katika wiki 6 hadi 12 matibabu yasipokuwepo au yakiwepo.

Maumivu ya sehemu ya chini ya mgongo husababisha gharama ya kiuchumi ya kiwango
cha juu. Nchini Marekani, maumivu ya mgongo ni aina kuu ya maumivu katika watu
wazima yanayosababisha idadi kubwa ya watu kutokwenda kazini. Halii hii pia ni
tatizo kuu la misuli na mifupa linaloripotiwa mara nyingi katika kitengo cha
matibabu ya dharura.Mwaka wa 1998, ilikadiriwa kuwa gharama ya maumivu haya ni
bilioni $90 katika bajeti ya afya ya kila mwaka, huku 5% ya watu wakigharamia
kiasi kikubwa zaidi (75%). Kati ya 1990 na 2001, kulikuwa na ongezeko la zaidi
ya mikunjo miwili ya uunganishaji wa mifupa ya uti wa mgongo nchini Marekani,
hata ingawa hakukuwa na mabadiliko ya viashirio vya upasuaji au utafiti kuhusu
umuhimu wa upasuaji. Gharama zaidi huingia kupitia kufifia kwa utendakazi wa mtu
na kupata mapato ya chini, huku maumivu ya mgongo yakichangia 40% ya siku zote
ambazo watu walikosa kufika kazini nchini Marekani. Maumivu ya mgongo
husababisha ulemavu kwa asilimia kubwa ya wafanyakazi nchini Kanada, Uingereza,
Uholanzi na Uswisi kuliko Marekani au Ujerumani.

Ubadilishaji wa diski nzima ni chaguo la kujaribia, lakini hakuna ushahidi wa
kutosha unaopendekeza manufaa ya ubadilishaji huu kuliko uunganishaji wa mifupa
ya kiuno. Watafiti wanachunguza uwezekano wa kukuza diski mpya wakitumia dawa ya
ukuaji inayodungwa binadamu; vipandikizo, tibaseli, na uhandisi wa tishu.



https://sw.wikipedia.org/wiki/Magonjwa_ya_Kuku

Magonjwa ya kuku ni magonjwa ya kuku yanayowakumba wafugaji wengi kuku, hasa
wafugaji wadogowadogo. Kuku kama walivyo viumbe wengine hupatwa na magonjwa
mbalimbali. Kwa kuku ni mifugo ya binadamu, hivyo huwa ni jukumu la mfugaji
kutatua tatizo linapotokea ambalo hujumuisha afya ya mfugo wake - kuku. Makala
hii inaelezea baadhi ya magonjwa ya kuku yanayowakabili wafugaji wengi na baadhi
ya njia za kupunguza au kujilinda na magonjwa haya.

Mfugaji wa kuku hana budi ajitahidi kuyazuia magonjwa kuliko kuyaponya kwa
kuwalisha kuku chakula bora, na cha kutosha. Kama itawezekana chakula chao
kichanganywe na dawa zinazotumika kwenye chakula. Usafi wa nyumba ya kuku ni
muhimu sana. Sehemu zinazozunguka nyumba pia zisafishwe. Vyombo vya maji,
chakula na vitu vinginevyo lazima viwe safi. Kwenye milango ya nyumba za kuku
ziwekwe dawa za kuuwa wadudu wa magonjwa. Nyumba za kuku zisiruhusiwe wageni
kuingia mara kwa mara kwa sababu wanaweza kuingiza magonjwa kutoka sehemu
walizotoka. Panya na wadudu wengine wazuiwe kabisa kuingia ndani ya nyumba za
kuku. Pamoja na usafi katika nyumba ya kuu, kuna baadhi ya magonjwa ya kuku
ambayo ni ya hatari sana kwa sababu yanapoingia huuwa kuku wengi kwa mara moja.
Baadhi ya magonjwa ni kama ifuatavyo.

Mpaka sasa hakuna matibabu ambayo yanafahamika yanayoweza kutibu ugonjwa huu.
Kitu ambacho mfugaji anawezaa kufanya ni kuchoma moto kuku wote wanaougua, na
kusafisha nyumba nzima kwa dawa. Mfugaji amjulishe haraka bwana mganga wa
wanyama aliye karibu naye. Njia nzuri ya kuzuia magonjwa, kwa mfugaji kununua
vifaranga kutoka vituo vyenye sifa nzuri ya kutokuwa na ugonjwa huu, hasa vituo
ambavyo hupitisha uchunguzi wa mara kwa mara kutafuta kama ugonjwa huu upo
kwenye kutuo chao. Kituo hicho cha kuangua vifaranga lazima kiwe kinatumia dawa
za kusafisha mashine za kuangua vifaranga.

Kuku walioathiwa na ugonjwa huu huonyesha dalili zifuatazo. Kati ya majuma manne
hadi kumi hivi, baada ya kuambukizwa kuku huharisha damu, Kuku ambao wameshikwa
sana na ugonjwa huu, huonekana wemedhoofika sana na huwa kama wemavaa koti, na
shingo yao huinama chini. Kuku hao hawashughuliki kutafuta chakula wala maji, na
husinzia mara kwa mara kwenye pembe za nyumba. Vifo hutokea vingi kila siku.
Kuku wakubwa ambao hawakufa hukuwa taratibu sana. Utagaji wa mayai hucheleweshwa
au hupunguzwa. Wakati mwingine kinyesi cha kuku hao huwa na rangi ya kahawia
baadaye kuwa na damu.

Ugongwa huu hupona haraka kama matibabu yaanza mapema. Mfugaji amwone haraka
bwana mganga wa wanyama aliye karibu naye, ili amshauri dawa ambazo zinatumika,
kwa sehemu mbalimbali. Uzingatiaji wa masharti ya dawa ni jambo muhimu sana.
Kuushinda ugonjwa huu kunategemea usafi wa mfugaji. Mfugaji inampasa ahakikishe
kuwa haruhusu unyevunyevu kwenye takataka zinazowekwa ndani ya chumba kwa
kulalia kuku, hasa kwenye nyumba ya kulelea vifaranga sehemu ambazo humwagwa
sana maji ovyo kuzunguka vyombo vya maji. Sehemu hizi ni lazima zitupiwe macho
mara kwa mara. Ikiwezekana vyombo vya maji na chakula viwekwe kwenye chakula au
maji.

Haya ni magonjwa ya kooni, nayo hutokana sana katika kuku waliosongamana, na
kwenye nyumba zilizojengwa vibaya. Sehemu za joto kama Tanzania magonjwa haya ya
kooni yanaweza kuzuiliwa kwa urahisi kwa kujenga nyumba zenye kupitisha hewa ya
kutosha, kwa sababu hakuna hofu ya baridi kali. Kuku wadogo wanaweza kuugua
ugonjwa huu kama kuna upepo mkali. Kwa hiyo nyumba za kulelea vifaranga ziwekewe
pazia la gunia, au vitamba au makaratasi. Vumbi lipanguswe mara kwa mara kwenye
kuta za nyumba za kuku.

Hii ni ndui ya kuku. Kuku huonekana na vipele vya rangi ya kijivujivu, kwenye
ngozi yake, hasa kwenye upanga wa kichwa. Baada ya muda mfupi vipele hivi huwa
vikubwa na kukutana na kufanya majeraha mabichi na yenye kutoa damu. Baada ya
siku kumi hadi kumi na nne hivi, majeraha haya hukauka na kufanya makovu meusi.
Kuku wanaougua wanaweza kutibiwa lakini mfugaji inampasa atoe taarifa haraka kwa
bwana maganga wa wanyama aliye karibu naye ili ampatie dawa zinazofaa. Kuku
wanaougua watengwe haraka wanapoonekana ili wasiambukize wazima. Usafi ni muhimu
katika kuzuia ugonjwa huu usitokee. Kuku wapewe nafasi ya kutosha na
wasisongamane. Ugonjwa huu unaweza kuzuiwa kabisa kwa kuchanja dawa kuku wote
mapema.

Kuku walioshikwa na ugonjwa huu huwa wazembe na hutokwa na hamu ya chakula.
Shingo ya kuku hulegea na manyoya hukunjamana. Upanga na ndevu hugeuka na kuwa
na rangi ya bluu. Koo la chakula huwa kubwa na hutoa mate yanayotoa harufu
mbaya. Kuku huyu hulemewa kuvuta pumzi, na huharisha kinyesi chenye rangi ya
kijani. Kichwa cha kuku huinamia nyuma au mbele au pembeni. Kuku wengi, hasa
wachanga hufa. Ugonjwa huu haujapata dawa maalum ya kutibu. Mfugaji awatenge
kuku haraka na amwarifu mganga wa wanyama aliye karibu naye. Usafi wa nyumba na
uwanja wa kuku ni jambo muhimu sana katika uzuiaji wa ugonjwa huu. Kuku
wachanjwe dawa mapema. Kuku ambao wamepata ugonjwa huu wachomwe moto au wazikwe
kwenye shimo lenye kina kirefu kwenda chini.

Mfugaji inampasa awachunguze kuku wake mara kwa mara, ili ahakikishe kuwa kuku
wake hawana viroboto, chawa, papasi au wadudu wengine ambao ni wadogo sana hata
ni vigumu kuwaona kwa urahisi kwa macho. Wadudu hawa huwasumbua kuku na
kuwapunguzia uwezo wao wa kutoa mazao mengi ya mayai au nyama. Ni jambo la
busara kutumia dawa za wadudu ambazo hutengenezwa katika hali ya unga. Dawa hizi
hutumika kwa kuwapaka kuku au kumwagia sakafu, au kwenye masanduku ya kutagia,
au kwenye ngazi za kupumzika kuku. Mfugaji amwone maganga wa wanyama aliye
karibu naye ili amshauri dawa zinazofaa kwa sehemu yake. Kuna baadhi ya wadudu
wa kuku ambao wanakaa kwenye miguu ya kuku na kufanya magamba miguuni. Mfugaji
anaweza kutumia mafuta ya taa kwa kupaka miguu mpaka atakapoona kuwa wadudu wote
wametoweka.

Kuku hushambuliwa na aina nyingi za minyoo ambayo huishi tumboni na kuwanyonya
damu au chakula na kuwadhoofisha, au kuwauwa kabisa. Njia iliyo bora ya kuzuia
minyoo hii ni usafi wa nyumba na uwanja wa kuku. Hali ya kuambukiza ya minyoo
ikizidi, mfugaji amwarifu bwana mganga wa wanyama aliye karibu naye, ili
amshauri dawa za kutumia.

Tabia hizi mbaya za kuku hutokana na sababu nyingi mbalimbali. Sabubu mojawapo
ni upungufu wa nafasi ambayo hufanya kuku wasongamane sana. Kwa hiyo kuku wapewe
nafasi ya kutosha ya chakula maji na ya kupumzika. Kuku wanaweza kuanzisha tabia
hizi ikiwa chakula chao hakina aina zote za chakula hasa nyama au chumvi au
vitamini. Kwa hiyo njia mojawapo ya kuepukana na tabia hizi mbaya ni kuwapa kuku
chakula bora. Wakati mwingine kuku hushawishiwa kula mayai kutokana ukosefu wa
kuondoa mayai kwenye nyumba ya kutagia, mara kwa mara. Kwa hiyo mayai ni lazima
yaondolewe kwenye nyumba za kutagia mara tatu au zaidi kwa siku.

Uchovu wa kukaa mahali pamoja unaweza kuwafanya kuku waanze baadhi ya tabia hizi
mbaya. Wafugaji wengi wenye busara huwazuia kuku wasianze tabia hizi kwa
kuwapatia majani mabichi ambayo huwafanya wawe na mchezo wa kupoteza na kusahau
kudonoana. Majani hayo hutundikwa kwa kamba. Njia nyingine ambazo hutumika kwa
kuzuia tabia hizi mbaya za kuku ni kuwakata midomo kwa kutumia kisu
kilichopashwa moto, au chuma cha moto wanachotumia mafundi kuungia. Ubora wa
chombo kilichopashwa moto ni kwamba mdomo wa kuku hukatwa na kuzuia damu
isitoke. Kwa hiyo jeraha hupona haraka. Kuku wakubwa na wadogo wanaweza kutumia
vyombo hivi, lakini mfugaji inambidi kukata kuku midomo kati ya majuma matatu
hadi tano. Mdomo unaokatwa ni wa juu, na ukatwe kuanzia robo hadi nusu ya mdomo.
Majogoo ya kupandisha yasikatwe kwa sababu yatashindwa kupanda.



https://sw.wikipedia.org/wiki/Kuku

Kuku ni ndege anayefugwa na binadamu tangu miaka 8,000 hivi. Watu hutumia nyama
yake na mayai kama chakula. Katika nchi ya baridi malaika yao ambayo ni manyoya
madogo ya chini yanatumiwa kwa kujaza mashuka au makoti. Samadi ya kuku ni
mbolea mzuri lakini inapaswa kukaa kwa muda kabla ya kutumiwa.

Kuku dume huitwa jogoo na jike ni tembe; mtoto wa kuku ni kifaranga. Kutokana na
ufugaji uwezo wa kuruka umepotea.

Idadi ya kuku duniani inakadiriwa kuwa zaidi ya bilioni 10 na wengi wanafugwa
kwa wingi wakiotamiwa na kuishi zizini. Kwa njia ya ufugaji aina nyingi za kuku
zimeendelezwa kwa kuchagua wanyama wenye tabia maalumu na kuzaliana. Wanaofugwa
siku hizi ni aina zinazotoa hasa nyama na aina nyingine zinatoa hasa mayai.

Asili ya kuku zetu ni kuku mwitu wa [Indonesia]]. Ufugaji wake ulisambazwa Asia
Bara na Polynesia. Mabaki ya mifupa ya kuku yamepatikana China yakiwa na umri wa
miaka 8,000. Kutoka Asia ya Kusini-Magharibi kuku walisambazwa Uhindi na kupita
Uajemi hadi Ugiriki na sehemu nyingine za Ulaya. Inaaminiwa ya kwamba kuku
waliletwa Amerika Kusini kabla ya kuja kwa Kolumbus kupitia Pasifiki.

Kuku, kisayansi Gallus galena – domestians’, ni ndege anayefugwa nyumbani akiwa
ni miongoni mwa wanyama waliosambaa zaidi duniani. Mpaka kufikia bilioni 24
mwaka 2003, kuku ndio ndege walio wengi zaidi duniani. Binadamu huwatunza kuku
majumbani mwao kama chanzo cha chakula, hasa ikiwa nyama na mayai yao.

Ilisemekana kuwa, kuku walianza huko India, lakini ushahidi wa sasa unaonyesha
kuwa walianza huko Vietnam miaka 10,000 iliyopita, kisha wakaenea mapaka
Ugiriki, Misri n.k.

Kuku hula majani na nyama. Wakiwa mwituni mara nyingi huonekana wakitumia muda
wao mwingi kuparua-parua kutafuta mbegu, wadudu na hata wanyama wakubwa kama
vile mijusi na panya pori wadogo.

Kuku huweza kuishi kwa miaka mitano mpaka kumi na moja kadiri ya spishi husika.
Kuku wa biashara hukua kwa wiki sita tu kabla ya kuchinjwa. Kuku wanaokula kwa
kutangatanga huweza kuchinjwa kuanzia wiki ya 14 na kuendelea. Kuku maalumu wa
mayai huweza hata kutaga mayai 300 kwa mwaka kila mmoja. Baada ya mwaka mmoja
uwezo wa kuku kutaga hupungua na kuku hao huchinjwa kwa ajili ya nyama. Kuku
aliyevunja rekodi ya dunia, ni yule aliyeishi kwa zaidi ya miaka 16.

Baiolojia ya kawaida ya mazingira, kuku dume, jogoo, hutofautiana na kuku jike,
tena kwa mwonekano wao. Majogoo huwa na kilemba na mkia maridadi, huku wakiwa
pia na manyoya marefu mgongoni na shingoni mwao. Japo kuna baadhi ya aina ya
kuku, ambao jogoo hawana kilemba chao, isipokuwa tu manyoya mengi.

Kuku huwa na tabia ya kutaga mayai kwenye kiota ambacho kina mayai tayari.
Baadhi ya wakulima hutumia mayai ya unsushi ili kuwavutia kuku watage maeneo
wanayoyataka wao.

Jogoo anapopata chakula huwaita kuku wengine na kuwapa fursa ya kula kwanza.
Hufanya hivi kwa kulia kwa mlio wa juu na kuinua chakula na kukiangusha tena
mara kadhaa, jogoo hueleza mbele ya temba wake, kwa kumzunguka huku bawa moja
likiwa chini na kucheza huku huamsha ubongo wa temba na jogoo huendelea na kazi
ya kumzalisha temba huyo.

Kuku hutaga mayai mpaka yanapoisha kwenye mfuko wake. Kisha huanza kutamia.
Wakati huu kuku hutulia kwenye kiota chake bila ya kutembea wala kula, huku tu
akigeuzageuza mayai yake, akijitahidi kuweka kiwango sawa cha joto na unyevu kwa
mayai yote.



https://sw.wikipedia.org/wiki/Adolf_Hitler

Adolf Hitler (Braunau, Austria, 20 Aprili 1889; Berlin, Ujerumani, 30 Aprili
1945) alikuwa dikteta wa Ujerumani kuanzia mwaka 1933 hadi kifo chake.

Alizaliwa nchini Austria mwaka 1889. Wazazi wake walikuwa mtumishi wa forodha ya
Austria Alois Hitler na mamake Klara aliyekuwa mke wa tatu wa Alois. Adolf
alikuwa na ndugu watano lakini kati ya hao ni dadake Paula pekee aliyeishi
kufikia umri wa mtu mzima, wengine wote walikufa mapema. Alikuwa pia na ndugu
wawili kutoka ndoa ya mke wa pili wa baba na hao waliitwa Alois mdogo na Angela
waliokaa katika familia ya Alois mzee baada ya kifo cha mama.

Alipokaa Linza Adolf alifahamika na mafundisho ya kiongozi wa chama cha
"Alldeutsch" na hasa chuki dhidi ya Wayahudi na dharau dhidi ya mataifa ya
Waslavoni ya Ulaya.

Tangu Januari 1908 alitumia urithi wa mama pamoja na pensheni ya mjane kwa
kuhamia Vienna alipokaa hadi 1913. Alijaribu tena kupata nafasi kwenye chuo cha
sanaa cha Vienna akashindwa tena. Mtu aliyeishi pamoja naye katika chumba kimoja
alisema wakati ule Hitler alivutwa zaidi na opera za Richard Wagner kuliko
siasa.

Tangu mwisho wa 1908 alibadilisha vyumba alipokaa mara kwa mara akitafuta
kupanga vyumba kwa bei nafuu zaidi; inaonekana matatizo ya pesa yaliongezeka.
1910-1911 alipaswa kuishi katika bweni la wanaume wasio na nyumba.

Tangu 1910 Hitler alikuwa na mapato madogo kwa njia ya kunakili picha alizouza
kupitia watu walioishi pamoja naye katika bweni. Wengine waliouza picha kwa
niaba yake walikuwa Wayahudi lakini tofauti na daktari wa mamake hawakupata
usaidizi wowote baadaye waliteswa kama Wayahudi wote baada ya kuvamiwa kwa
Austria 1938.

Hitler alisoma mengi wakati ule na hasa maandiko yaliyotangaza ubora wa mbari wa
Kigermanik na chuki dhidi ya Wayahudi.

Mwaka 1913 alihamia Munich katika jimbo la Bavaria, Ujerumani. Alikuwa amepokea
urithi wa babake pia alitaka kujiondoa katika wajibu wa kufanya huduma ya lazima
ya kijeshi katika Austria-Hungaria. Aliendelea kunakili picha na kuziuza kwenye
maduka ya sanaa. Februari 1914 alikamatwa na polisi ya Bavaria na kupelekwa
Austria lakini huko iliamuliwa hafai kwa huduma ya kijeshi akarudi Munich.
Wakati wa kukaa Munich alisoma maandiko ya Houston Stewart Chamberlain kuhusu
ubaguzi wa kimbari.

Mwaka 1913 alihamia Munich katika jimbo la Bavaria (Ujerumani). Mnamo Agosti
1914, wakati wa mwanzo wa Vita Kuu ya Kwanza ya Dunia, alijitolea kwa jeshi la
Bavaria ambapo kutokana na bidii na ukakamavu wake alipanda cheo na kuwa
praiveti. Mwisho wa vita mwaka 1918 alikuwa na cheo cha koplo.

Baada ya vita alikosa kazi lakini aligundua kipawa chake cha kuhutubia watu,
akajiunga na siasa na kuingia katika chama kidogo cha Nazi (NSDAP) alikopanda
ngazi haraka.

Hitler alivutwa sana na mfano wa Benito Mussolini, kiongozi wa kifashisti wa
Italia, aliyefaulu mwaka 1922 kupindua serikali ya Italia kwa maandamano makubwa
ya wafuasi wake kuelekea Roma.

Mwaka 1923 Hitler alijaribu kumwiga Mussolini kwa kupindua serikali ya jimbo la
Bavaria - kama utangulizi wa kupindua serikali ya kitaifa huko Berlin- lakini
alikamatwa na kuhukumiwa kwa uasi huo kifungo cha miaka mitano, ingawa
alitumikia miezi tisa tu. Chama chake kilipigwa marufuku.

Hitler akiwa kijana aliwahi kusoma vitabu vya Mwingereza Chamberlain aliyedai
kwamba kuna mbari mbalimbali za watu zenye tabia na thamani tofauti sana.

Akiwa gerezani aliandika kitabu kilichoitwa "Mein Kampf" ("Mapambano Yangu")
alikojaribu kueleza imani na siasa zake. Humo alieleza pia chuki dhidi ya
Wayahudi na itikadi yake ya ubaguzi wa kimbari.

Katika itikadi hiyo mbari ya juu ni watu wa Ulaya ya Kaskazini aliowaita
"Waaria", na wale ambao ni duni zaidi ni watu weusi. Vikundi vingine vimo
katikati. Lakini watu wabaya kabisa katika itikadi hiyo ni Wayahudi ambao ni
wajanja wakuu upande mmoja, lakini hawana uwezo wa kuunda kitu kwa upande
mwingine. Hivyo wanajaribu kwa ujanja wao kutawala dunia kwa kuiba fikra na
mafanikio ya Waaria.

Baada ya kutoka gerezani alirudia siasa. Alijitahidi kushika utawala wa chama
cha NSDAP akakubaliwa kuwa kiongozi mkuu. Ndani ya chama alianzisha vikosi
viwili vilivyovaa sare vikifanya mazoezi kama wanamgambo na kuwa tayari kupigana
na maadui wa kisiasa wakati wa maandamano.

Kikundi cha SA ("Sturmabteilung" - "Kikosi cha kushambulia") kilikuwa na watu
wengi sana kikavuta hasa wanaume wasio na kazi waliovaa sare ya kahawia. Kikosi
cha pili kilikuwa na watu wachache kikaitwa "SS" ("Schutzstaffel" - "Kikosi cha
ulinzi") waliovaa sare nyeusi.

Chama chake hakikufaulu hadi 1929, wakati uchumi wa dunia pamoja na wa Ujerumani
ulipoporomoka vibaya katika mdodoro mkuu. Mamilioni waliachishwa kazi na kuona
njaa. Katika hali hiyo watu walianza kupigia kura vyama vyenye itikadi kali.

Katika uchaguzi wa mwaka 1930 kura za NSDAP ziliongezeka kutoka 2.6% hadi 18.3%.
Serikali za Ujerumani zilikuwa za vyama vingi na dhaifu.

Mwaka 1932 chama cha NSDAP kilipata 33% za kura na kuwa chama chenye kura nyingi
zaidi nchini na chama kikubwa katika bunge la Reichstag. Katika hali hiyo
viongozi wa Dola la Ujerumani waliamua kumwingiza Hitler katika serikali mwaka
1933.

Tarehe 30 Januari 1933 Hitler akawa Chansela wa Ujerumani. Mara moja alichukua
nafasi kuwakandamiza wapinzani wake na baada ya mwaka mmoja hata wale
waliomwingiza madarakani.

Baada ya mwaka mmoja utawala wake ulisimama imara kabisa ilhali wapinzani wengi
walikamatwa na kupelekwa katika makambi ya KZ.

Hitler alifuta mapatano yote ya Ujerumani yaliyoweka mipaka kwa ukubwa wa jeshi
lake kuwa watu 100,000 tu akajenga jeshi kubwa zaidi, akaanzisha utawala wa
kidikteta wa "Dola la Tatu" akipiga marufuku vyama vya upinzani. Alitesa
wapinzani wote na watu wa mbari alizochukia, hasa Wayahudi.

Chuki dhidi ya Wajerumani waliokuwa Wayahudi aliionyesha kwa sheria mbalimbali
zilizokuwa kali zaidi na zaidi. Idadi ya Wayahudi katika Ujerumani ilikuwa
ndogo, takriban nusu milioni kati ya wakazi milioni 62. Kila Mjerumani akitaka
kuajiriwa na serikali au kupata nafasi ya masomo alitakiwa kuorodhesha wazazi na
mababu hadi kizazi cha pili. Kwa njia hiyo Hitler alipanga Wajerumani wote
katika vikundi vya "Waaria" (ambao hawana Wayahudi katika familia), "Wayahudi"
(watu wenye asili ya Kiyahudi, hata kama wameshakuwa Wakristo tangu vizazi
kadhaa au hawakufuata dini), "Wayahudi nusu" kama mzazi mmoja alikuwa Myahudi,
"Wayahudi robo" kama mmoja kati ya mababu na mabibi wanne alikuwa Myahudi.
Wayahudi na Wayahudi nusu walifukuzwa katika ajira ya serikali na walikataliwa
kufanya kazi mbalimbali.

Sheria kuhusu "Aibu wa mbari" ilikataza ndoa kati ya "Waaria" na "Wayahudi";
"Wayahudi" waliondolewa uraia kamili.

Tokeo moja la siasa hiyo lilikuwa kuondoka kwa Wayahudi wengi kidogo katika
Ujerumani; baada ya mashambulizi makali na mauaji mwaka 1938 mwelekeo huo
uliongezeka. Hasa wanasayansi na wasanii wengi walihamia nchi huru.

Hitler alifuata mwanzoni siasa ya kukusanya Wajerumani wote wa Ulaya katika Dola
la Ujerumani.

Mwaka 1938 alifaulu kuteka Austria na maeneo ya Wajerumani katika Ucheki bila
upingamizi wa kimataifa.

Lakini aliposhambulia Poland tarehe 1 Septemba 1939 tendo hili lilikuwa mwanzo
wa Vita Kuu ya Pili ya Dunia kwa sababu Uingereza na Ufaransa walisimama imara
kwa mikataba ya kusaidiana na Poland.

Wakati wa vita Hitler alichukua mwenyewe uongozi mkuu wa jeshi. Mwanzoni
alifaulu hata dhidi ya ushauri ya majenerali wake, hasa wakati wa vita dhidi ya
Poland na Ufaransa. Lakini maazimio yake ya 1941 ya kushambulia Urusi na
kutangaza hali ya vita dhidi ya Marekani yalikuwa mwanzo wa mwisho wake. Nguvu
ya kiuchumi wa Ujerumani haikutosha kushindana na dunia yote.

Wakati wa vita aliamuru uuaji wa Wayahudi wote wa Ulaya, na inakadiriwa alifaulu
kuwaua takriban milioni sita (2/3 ya Wayahudi wote wa Ulaya) pamoja na watu vya
mbari mbalimbali kama Wasinti (kati ya 200,000 na 1,500,000).

Hasa alipoona ya kwamba vita dhidi ya Urusi haikufaulu haraka jinsi
alivyotegemea aliamua kumaliza jambo lililosababisha chuki yake hasa. Azimio la
"usuluhisho wa mwisho wa suala la Kiyahudi" lilichukuliwa mwisho wa mwaka 1941
na kutangazwa mbele ya viongozi wachache mnamo Januari 1942 katika Mkutano wa
Wannsee.

Baadaye siasa ya kuwatenda Wayahudi vibaya na kuwaua katika maeneo fulani
ilibadilishwa kulenga Wayahudi wote katika nchi zote zilizokuwa chini ya athira
ya Ujerumani au kutekwa na jeshi lake. Hadi mwisho wa vita Wayahudi walikusanywa
kutoka kote Ulaya na kupelekwa kwa reli hadi makambi ya mauti.

Maafisa wa jeshi ya Ujerumani walipanga mara kadhaa kumwua Hitler. Tarehe 20
Julai 1944 alijeruhiwa na bomu ya Stauffenberg lakini hakuuawa.

Tarehe 30 Aprili alijiua kwa sumu pamoja na mpenzi wake Eva Braun (alimwoa masaa
tu kabla ya kujiua) na mbwa wake mpendwa "Blondi". Maiti zilichomwa kwa petroli
lakini zilitambuliwa na Warusi kutokana na meno yake.



https://sw.wikipedia.org/wiki/Ufeministi

Ufeministi (kutoka mzizi wa Kilatini femina, yaani wa kike; kwa Kifaransa
féminisme linamaanisha harakati ya ukombozi wa wanawake‎) ni jina linalojumlisha
aina nyingi za misimamo, itikadi na matapo tofautitofauti yanayochanga lengo kuu
la kutetea haki za wanawake dhidi ya ubaguzi wa jinsia uliotawala dunia kwa muda
mrefu sana upande wa siasa, uchumi, utamaduni, dini na jamii kwa jumla.

Wafuasi wa nadharia hii wanashikilia kwamba, pana haja ya kuwa na usawa wa
kijinsia licha ya kuwapo kwa tofauti za kimaumbile.

Kati ya haki hizo za msingi, ufeministi umepigania kwa mfano zile za kupiga
kura, kupata vyeo serikalini, kufanya kazi, kulipwa mshahara, kumiliki, kupata
malezi, kufanya mikataba sawa na wanaume n.k.

Katika historia harakati za kudai haki za wanawake zilianza katika Ulaya wakati
haki za binadamu zilipoanza kutangazwa, ambazo awali zilijadiliwa kwa wanaume
pekee.

Harakati ya kuwapa wanawake haki za kupiga kura kwenye uchaguzi wa kisiasa
ilikuwa kampeni ya awali kuanzia karne ya 19.



https://sw.wikipedia.org/wiki/Jamhuri_ya_Watu_wa_China

China (pia: Uchina, Sina) au Jamhuri ya Watu wa China, ni nchi kubwa ya Asia ya
Mashariki na nchi yenye watu wengi kuliko zote duniani.

China imepakana na Vietnam, Laos, Myanmar, India, Bhutan, Nepal, Pakistan,
Afghanistan, Tajikistan, Kyrgyzstan, Kazakhstan, Urusi, Mongolia, Korea ya
Kaskazini.

Kuna pwani ndefu ya Bahari ya Kusini ya China na Bahari ya Mashariki ya China
ambazo ni bahari ya kando ya Pasifiki.

China kuna makabila tofauti 56. Walio wengi (92%) ni Wahan. Lugha rasmi ni
Kichina cha Mandarin kinachotumiwa na asilimia 70 za wananchi.

Hong Kong iliyokuwa koloni la Uingereza na Macau iliyokuwa koloni la Ureno ni
maeneo ya China yenye utawala wa pekee.

Taiwan na visiwa vingine vya Jamhuri ya China vinatazamwa na serikali ya Beijing
kuwa majimbo chini yake lakini vimekuwa kama nchi ya pekee tangu mwaka 1949.

China ina eneo la kilomita za mraba 9.6 hivyo ni nchi kubwa ya tatu au ya nne
duniani.

Upande wa kaskazini, mpakani na Siberia na Mongolia, kuna maeneo yabisi pamoja
na jangwa la Gobi.

Kinyume chake upande wa kusini, mpakani wa Vietnam, Laos na Burma, hali ya hewa
ni nusutropiki yenye mvua nyingi inayolisha misitu minene.

Sehemu za magharibi zina milima mingi ambayo ni kati ya milima mirefu duniani
kama Himalaya na Tian Shan.

Mashariki ya nchi huwa na tambarare zenye rutuba na hapa ndipo kanda lenye
wakazi wengi.

Upana wa China kati ya kaskazini na kusini ni kilomita 4,200 na kati ya
mashariki na magharibi ni kilomita 4,200.

Kuna mito mikubwa; mrefu zaidi ni Yangtse (km 6,300), Hwangho au Mto Njano, Xi
Jiang au mto wa Magharibi, Mekong, Mto wa Lulu, Brahmaputra na Amur. Mito hiyo
yote ina vyanzo vyake katika milima mikubwa yenye usimbishaji mwingi, ikibeba
maji kwenda tambarare pasipo mvua nyingi.

Jiografia hiyo ilikuwa chanzo cha kilimo cha umwagiliaji na kukua kwa madola ya
kwanza.

Kutokana na madawa ya kilimo na maji machafu ya viwanda mito na maziwa ya China
hupambana na machafuko makali; mwaka 2007 ziwa Tai lilisafishwa kwa gharama
kubwa mno kwa sababu maji hayakufaa tena kwa mahitaji ya maji ya bomba.

Kuna kanda 18 za hali ya hewa zinazoonyesha tofauti kubwa kati yake. Upande wa
magharibi, kaskazini na kaskazini-mashariki huwa na majira yenye joto kali na
baridi kali. Upande wa kusini ina tabia ya tropiki au nusutropiki. Tibet huwa na
hali ya hewa kulingana na kimo chake juu ya mita 4,000.

Ramani ya usimbishaji inaonyesha ya kwamba kilimo kinawezekana katika nusu ya
kusini na kusini-mashariki ya nchi tu. Upande wa kaskazini na magharibi mvua ni
ndogo mno. Mstari mwekundu unaonyesha mpaka na juu yake usimbishaji ni chini ya
milimita 390 kwa mwaka.

Historia ya China hugawanyika katika vipindi vya nasaba za kifalme mbalimbali.
Vipindi muhimu zaidi ni kama ifuatavyo:

Baada ya kipindi cha vurugu jamhuri ya China ilitawaliwa na chama cha Kuomintang
chini ya rais Chiang Kai-shek.

Wakati wa vita kuu ya pili ya dunia sehemu kubwa ilitwaliwa na Japani. Wakati
huo Chama cha Kikomunisti cha China kiliandaa jeshi kikapambana na serikali ya
Kuomintang na Japani pia.

Baada ya mwisho wa vita kuu Wakomunisti waliendelea kupingana na serikali na
mwaka 1949 Kuomintang ilishindwa. Wakomunisti chini ya Mao Zedong walianza
kutawala China Bara kama Jamhuri ya Watu wa China na Kuomintang walikimbilia
kisiwa cha Taiwan walipoendelea kutawala kama "Jamhuri ya China".

Serikali ya China inatawala kwa mfumo wa udikteta chini ya uongozi wa Chama cha
Kikomunisti ya China. Kuna vyama vidogo lakini hivi havina umuhimu wowoteː
vinasimamiwa na Wakomunisti, hivyo hali halisi ni mfumo wa chama kimoja.

Kikatiba chombo kikuu ni Bunge la umma la China linalomchagua rais, serikali,
mahakama kuu, kamati kuu ya kijeshi na mwanasheria mkuu. Lakini hali halisi
maazimio yote ya bunge ni utekelezaji tu wa maazimio ya uongozi wa chama cha
Kikomunisti.

Uongozi huo ni kundi dogo la wakubwa wa chama na jeshi. Mwanasiasa muhimu ni
mwenyekiti Xi Jinping. Kwa sasa yeye anaunganisha vyeo vya Katibu Mkuu wa Chama
cha Kikomunisti, Rais wa Jamhuri ya Watu wa China na mwenyekiti wa Kamati Kuu ya
Kijeshi. Kwa jumla katika mapokeo ya kikomunisti vyeo vya chama ni muhimu kuliko
vyeo vya serikali ingawa katiba na sheria inasema tofauti.

Kuna pia "maeneo yenye utawala wa pekee" ambayo ni Hongkong na Macau. Katika
miji hiyo miwili, iliyokuwa makoloni ya Uingereza na Ureno, kuna uhuru wa
kisiasa na wa uandishi, uchaguzi huru na upinzani kamili lakini maeneo yana tu
madaraka kadhaa ya kujitawala kwa mambo ya ndani.

China ikiwa na wakazi milioni 1,376 ni nchi yenye watu wengi zaidi duniani.
Historia yake yote iliona tena na tena vipindi vya njaa kutokana na idadi kubwa
ya watu wake. Msongamano wa watu kwa wastani ni wakazi 145 kwenye kila kilomita
ya mraba. Lakini tofauti ziko kubwa kati ya miji mikubwa ambako milioni 115
wanakaa kwenye eneo la km² 50,000 na Tibet yenye watu 2 tu kwa kilomita ya
mraba.

Zaidi ya asilimia 90 za wakazi wote wanakaa katika theluthi ya kusini-mashariki
ya nchi yenye mvua ya kutosha. Ndani ya theluthi hiyo ni nusu ya Wachina wote
wanaosongamana kwenye asilimia 10 za China yote, maana yake katika 10% hizi kuna
msongamano wa watu 740 kwa km².

Wakazi walio wengi ni Wahan au Wachina wenyewe. Wanatumia hasa lahaja mbalimbali
za lugha ya Kichina. Pamoja na Wahan kuna makabila 55 yaliyotambuliwa na
serikali. Kwa jumla lugha hai ni 292 ambazo zinahusika na makundi mbalimbali ya
lugha (angalia orodha ya lugha za China).

Serikali inafuata rasmi ukanamungu, lakini inaruhusu dini kwa kiasi fulani.
Pamoja na hayo, dhuluma zinaendelea dhidi ya madhehebu mbalimbali. Takwimu
hazieleweki, pia kwa sababu kabla ya Ukomunisti kupinga dini, hasa wakati wa
Mapinduzi ya utamaduni, watu waliweza kuchanganya mafundisho na desturi za
Ukonfusio, Utao na Ubuddha. Leo wanaoendelea kufanya hivyo wanakadiriwa kuwa
asilimia 30-80 za wakazi. Wabuddha ni 6-16%, Wakristo (hasa Waprotestanti,
halafu Wakatoliki na kidogo Waorthodoksi) ni 2-4%, Waislamu ni 1-2%.



https://sw.wikipedia.org/wiki/Fizikia

Fizikia (kutoka neno la Kigiriki φυσικός, physikos, "ya kimaumbile", ambalo tena
linatokana na φύσις, physis, "umbile") ni fani ya sayansi inayohusu maumbile ya
ulimwengu, hususan asili ya dunia na viumbe vyote.

Tangu zama za nyuma kabisa, wanafalsafa ya asili walijaribu kueleza mafumbo,
kama vile mienendo ya sayari na asili ya maada. Mlengo huu ulijulikana hapo
mwanzo kama Fizikisi (kutoka Kiingereza Physics, ikiandikwa Physike kuiga dhana
ya Aristotle).

Kuibuka kwa Fizikia kama tawi la sayansi lenye kujitegemea, toka kwenye shina la
falsafa asilia, kulitokana na mapinduzi ya kisayansi ya karne ya 16 na ya 17 na
kuendelea mpaka pambazuko la sayansi ya Kisasa mwanzoni mwa karne ya 20.

Fani hii imekuwa ikiendelea kutanuka kulingana na kukua kwa tafiti na kupelekea
gunduzi mbalimbali kama vile: modeli sahili ya chembe za kimsingi na uelezi
uliotanuka wa historia ya ulimwengu, sambamba na mapinduzi ya teknolojia mpya
kama silaha za nyuklia na semikonda.

Leo hii utafiti unaendelea katika mikondo mipana ya kimata; kuhusisha
mpitishoumemkuu katika joto la hali ya juu, ukokotoaji wa kikwantumu, utafutaji
wa Higg Boson, na jitahada za kuendeleza nadharia ya mtuazi wa kikwantumu.
Ulikitwa katika mitazamo na vitendo, na pia seti zilizojisheheneza kwa nadharia
zinazodhihirishwa kwa hisabati nzuri.

Ugunduzi katika sayansi umegusa kote ndani ya Sayansi Asilia, na Fizikia
inaelezwa kama Sayansi ya Msingi kwa sababu nyanja nyingine kama Kemia na
Biolojia huchunguza mifumo ambayo tabia zake husimama kwenye kanuni za Fizikia.

Kemia, kwa mfano, ni sayansi ya dutu iliyofanyika na atomu na molekuli kwa wingi
mmoja, lakini tabia za kampaundi za kikemia zinatathminiwa kwa tabia za
kimaumbile za molekuli zinazochipukia kwayo.

Fizikia ya vitendo inahusiana kwa karibu na uhandisi na teknolojia. Mwanafizikia
anayejihusisha na msingi wa utafiti hufanya muundopicha na kisha kufanya vitendo
kwa kutumia vyombotekichi kama kikazanishio mwendo wa chembe na Biru, na angali
mwanafizikia anayejihusisha na tafiti zilizotendewa kazi, huvumbua teknolojia
kama vile Upigaji Picha Kiusumaku Mtetemiazi (kwa Kiingereza MRI, Magnetic
Resonance Imaging) na transista za sifa mbalimbali.

Fizikia ya kinadharia ina uhusiano wa karibu na hisabati, ambayo huipa lugha ya
nadharia za kimaumbile. Aghalabu ni kweli kwamba shauri la kwanza la Nadharia ni
kupembua mahusiano katika sura ya kiulimwengu inayoshabihiana na yatendekayo.
Kazi nyingine ya umuhimu sawa ni kufanyiza kanuni za mahusiano kimahesabu.

Matumizi ya hisabati katika nadharia huwakilisha dhana ya kimawazo, katika
mchakato wa kuibua hitimisho muhimu kutoka kwenye hali ya udhanifu uliopitia
sheria rasmi za ukokotoaji.

Hata hivyo, nafasi ya hisabati katika nyanja za Fizikia ya Kinadharia inapelekea
kwamba, si tatizo la mwanafizikia ya kinadharia kuchetua kidhibiti hakikivu cha
kihesabu na, kwa kweli kabisa, mahitaji yaliyokaza sana kwenye hesabu mara
nyingi hupingana na kweli za kimaumbile.

Mwanafizikia ya Kinadharia mara nyingi vilevile huegamia katika ufuatiliaji
tathmini wa kinamba na uchocheaji picha wa kompyuta na hivyo kuona matokeo yake;
na ndiyo maana kompyuta na kuprogramu kompyuta vimekuwa na uwanda mpana wenye
sura mbalimbali katika kufanya modeli za kimaumbile.

Fizikia ya kinadharia mara nyingi huhusiana na falsafa na metafizikia ambapo
inaangukia upande wa mawazo ya kufikirika kama vile nafasi za vizio wakadhaa na
ulimwengu sambamba.

Ingawaje mwanafizikia husoma aina mbalimbali za mafumbo ya maisha, kuna baadhi
ya nadharia zinazotumika kwa wanafizikia wote. Kila moja kati ya hizi nadharia
imejaribiwa kwa idadi ya vitendo na kuhakikishwa makadirio sahihi ya asili
iliyopo ndani ya mizingo yenye kubadilika umakini. Kwa mfano, nadharia ya
utafiti.

Astronomia inatajwa kama sayansi ya kale zaidi, ambapo jamii zilizokuwa
zimestaarabika zamani, kama Wasumeri, Wamisri wa kale na jamii kuzunguka uwanda
wa mto Indus, takriban miaka 3000 KK zilikuwa na uelewa juu ya elimu ya utabiri
kuhusu mienendo ya jua, mwezi na nyota. Nyota na mwezi mara nyingi zilichukuliwa
kama alama za kidini, zikiaminika kuwakilisha miungu yao.

Ingawa maelezo ya matukio hayo mara nyingi hayakuwa ya kisayansi, tena yenye
upungufu wa vithibitisho, hayo maono ya enzi hizo yalikuwa msingi wa uendelezaji
wa elimu ya astronomia baadaye.

Kwa mujibu wa Asger Aaboe, chanzo cha astronomia ya kimagharibi kinaweza
kupatikana Mesopotamia, na juhudi zote za watu wa magharibi kuelekea sayansi ya
uhalisia zimerithiwa kutoka astronomia ya kale ya Kibabuloni.

Wanaastronomia wa Misri waliacha alama katika makaburi na kumbukumbu zingine juu
ya makundi nyota na mienendo ya maumbo mengine katika samawati
(maumbosamawati/magimba) mengine.

Homer, mshairi bora wa Ugiriki wa kale, aliandika katika Iliad na Odyssey juu ya
maumbosamawati tofauti; baadaye wanaastronomia wa Kigiriki waliyapa majina
makundi nyota mengi yanayoonekana katika kizio cha kaskazini cha dunia, majina
ambayo yanatumika hadi leo.

Falsafa ya asili ina chanzo chake huko Ugiriki wakati wa kipindi cha kale, (650
KK– 480 KK), ambapo wanafalsafa wa kabla ya Sokrates kama Thales waliyakataa
maelezo yasiyo ya kiasili kwa matukio ya kiasilia na kutangaza kwamba kila tukio
lilikuwa na sababu za kiasili.

Walipendekeza kwamba lazima mawazo yathibitishwe na sababu makini na uoni na
nyingi katika nadharia zao zilithibitishwa kwa mafanikio makubwa katika
majaribio mbalimbali, kwa mfano, nadharia ya atomi ilijulikana kuwa sahihi
takribani miaka 2000 baada ya kupendekezwa kwa mara ya kwanza na Leucippus na
mwanafunzi wake Democritus.

Isaac Newton (1643–1727) aliandika sheria za mwendo na mvutano ambazo zilikuwa
hatua kubwa katika fizikia ya zamani.

Fizikia ilipata kuwa somo peke yake la sayansi wakati Wazungu walipoanza kutumia
njia za majaribio na upimaji kugundua kile ambacho leo kinachukuliwa ni sheria
za fizikia.

Maendeleo makubwa katika kipindi hicho yalijumlisha ubadilishaji wa mfumo wa jua
uliofuata mfumo wa jiosentriki kuwa mfumo wa heliosentriki wa Copernicus.

Sheria zinazotawala miendo ya sayari katika mfumo wa jua ziliamuliwa na Johannes
Kepler kati ya miaka 1609 na 1619.

Kazi za mwanzo katika darubini na unajimu wa kiuchunguzi vilifanywa na Galileo
Galilei katika karne ya 16 na 17, na ugunduzi wa Isaac Newton na muungano wa
sheria zake za mwendo na sheria za jumla za mvutano ambazo zilikuja kubeba jina
lake ulifanyika.

Newton pia aliendeleza kalikulasi, somo la mahesabu ya mabadiliko, ambalo
lilileta njia mpya ya kukokotoa matukio ya kiumbo.

Ugunduzi wa sheria mpya za joto mwendojoto (thermodynamics), kemia na
sumakuumeme ulitokana na juhudi kubwa za uchunguzi katika kipindi cha mapinduzi
ya viwanda kutokana na kuongezeka kwa kiasi kikubwa kwa mahitaji ya nishati.

Sheria zenye maudhui ya fizikia ya zamani ziliendelea kuwa na matumizi makubwa
katika matukio ya kila siku ambapo maada ilisafiri na miendokasi isiyokaribia
ule wa mwanga kwa kuwa yalitoa majibu yenye makadirio ya karibu zaidi, na
nadharia kama kwanta ya kimakenika na ile ya rilativiti zilirahisika kuelekea
kutoa majibu kama yaliyotolewa na fizikia ya awali.

Kazi za Albert Einstein (1879–1955), katika athari za kifotoelektriki na
nadharia ya rilativiti, ndiyo iliyopelekea mapinduzi ya fizikia katika karne ya
20.

Max Planck (1858–1947) alianzilisha nadharia ya kwanta ya kimakenika na
vifurushi kimakenika.

Nadharia hizo zote kwa pamoja zilikuja kwa sababu ya majibu yasiyo sahihi sana
yaliyotolewa na mekaniki ya zamani katika baadhi ya matukio.

Mekaniki ya zamani ilitabiri mabadiliko ya mwendokasi wa mwanga, jambo ambalo
lilishindwa kutatuliwa na mwendokasi usiobadilika uliotabiriwa na milinganyo ya
sumakuumeme ya Maxwell; utata huo ulirekebishwa na nadharia ya Einstein ya
rilativiti maalum, ambayo iichukua nafasi ya mekaniki ya zamani kwa vitu
vinavyokwenda kwa spidi kubwa zaidi na ikaruhusu mwendo wa mwanga usiobadilika.

Mnururisho wa vitu vyeusi pia ulikuwa tatizo lingine kwa mekaniki ya zamani,
ambalo lilitatuliwa wakati Planck alipopendekeza kwamba mwanga husafiri katika
mfumo wa vifurushi vidogovidogo vinavyoitwa fotoni; pamoja na athari za
fotoniumeme na nadharia nzima inayotabiri ngazi zilizojitenga za njiamzingo za
elektroni, ilipelekea kwenye nadharia ya vifurushikimakenika (kwa Kiingereza
Quantum mechanics) kushika nafasi ya mekaniki ya zamani katika mizania ndogo
sana.

Nadharia ya vifurushikimakenika ilianzishwa kutokana na kazi za awali za akina
Werner Heisenberg, Erwin Schrödinger na Paul Dirac. Kutokana na kazi hizo za
mwanzo kila mmoja katika tasnia yake muundo wa kiwango kinachotambulika wa
fizikia ya hardali/vitu vidogo ilipatikana.

Kufuatia ugunduzi wa tabia za hardali zinazokubaliana na Higgs boson katika
kituo cha CERN mwaka 2012, hardali zote za msingi ziliweza kutabiriwa na muundo
unaotambulikana, na hakuna hardali nyingine zilizoonekana kupatikana, hata hivyo
fizikia zaidi ya muundo unaotambulika, na nadharia kama za supersymmetry, ni
katika mambo yanayoendelea kufanyiwa utafiti hivi leo.



https://sw.wikipedia.org/wiki/Dar_es_Salaam

Dar es Salaam ni jiji kubwa kuliko yote nchini Tanzania. Pia ni jina la Mkoa wa
Dar es Salaam. Dar es Salaam ni mji mkongwe na wenye mamilioni ya watu katika
nchi ya Tanzania. Dar es Salaam ndio mji wenye vitega uchumi vingi na ndio mji
unaoangaliwa.

Ni mji mkuu wa kibiashara wa Tanzania wakati Dodoma ni makao makuu ya Tanzania
tangu mwaka 1973. Mpango wa kuhamishia serikali mjini Dodoma bado unaendelea,
japokuwa bado ofisi nyingi za serikali, ikiwa ni pamoja na Ikulu, zipo Dar es
Saalaam.

Mji una wakazi wapatao 4,364,541 kwa hesabu ya sensa iliyofanyika katika mwaka
wa 2012.

Jiji hili zamani liliitwa Mzizima. Sultani Seyyid Majid wa Zanzibar ndiye
aliyelipa jiji hili jina "Dar es Salaam" linalotokana na lugha ya Kiarabu دار
السلام (Dār as-Salām) lenye kumaanisha "nyumba ya amani." Maelezo yanayopatikana
mara nyingi kuwa maana ni "bandari ya salama" yachanganya maneno mawili
yanayofanana katika Kiarabu yaani "dar" (=nyumba) na "bandar" (=bandari).

Dar es Salaam ilichaguliwa na wakoloni Wajerumani kuwa mji mkuu wa Afrika ya
Mashariki ya Kijerumani kwa sababu ya bandari asilia yenye mdomo mpana wa mto
Kurasini. Hivyo kuanzia mwaka 1891 Dar es Salaam ilichukua nafasi ya Bagamoyo
kama makao makuu ya utawala.

Bandari pamoja na ujenzi wa reli ya kati kwenda Kigoma tangu mwaka 1904
viliimarisha nafasi ya mji ulioendelea kama mji mkuu baada ya Tanzania bara ya
leo kuwa eneo lindwa la Tanganyika chini ya Uingereza.

Dar es Salaam inakadiriwa kuwa na wakazi wapatao milioni tatu. Ingawa Dodoma
inafahamika kama ndio mji mkuu wa Tanzania, Dar es Salaam ndiko ziliko ofisi kuu
za viongozi wa serikali, mabalozi, mashirika ya kimataifa, n.k.

Uwanja wa ndege mkuu wa Tanzania uko pia mjini hii ni Uwanja wa ndege wa
kimataifa wa Julius Nyerere. Bandari ya Dar es Salaam katika bahari ya Hindi,
ndio bandari kubwa nchini Tanzania inayojihusisha na usafirishaji na uingizaji
wa bidhaa mbalimbali za kilimo, ufugaji, ujenzi, magari, madawa, n.k.

Kiutawala, Dar es Salaam imegawanywa katika wilaya za Temeke, Ilala, na
Kinondoni.

Huduma ya maji Dar es Salaam imekuwa na tatizo kubwa katika kudhibiti mfumo wa
maji taka katika mkoa wa Dar es Salaam kwa muda mrefu. Tangu shirika la maji
DAWASCO (Dar es Salaam Water Supply Company) lilipowekwa rasmi kama shirika
husika katika kuratibu utaratibu mzima wa mfumo wa maji safi na maji taka,
kumekuwa na nafuu kidogo tu, lakini baada ya muda, liliibuka tatizo la kuibiwa
kwa mabomba na uharibifu wa vyanzo mbalimbali vya maji.

Kwenye suala hili la elimu vijana wanatakiwa kupewa elimu; hasa vijana wa
mitaani wasioingiza kipato inabidi wapewe elimu kwa kazi fulani ili waweze
kuajiriwa na kulipa faida taifa kwa kuingizia kipato na kukuza uchumi wa taifa.
Mfano wa kazi hizo ni kama ujenzi wa nyumba n.k.



https://sw.wikipedia.org/wiki/Mnyama

Wanyama ni viumbehai wasio mmea. Jina la kisayansi ni animalia (kutoka
Kilatini).

Hawapati chakula chao kupitia usanisinuru (nishati ya jua) lakini kutoka kwa
viumbehai vingine ama wanyama wengine au mimea.

Wanyama walio wengi hutembea yaani hubadilisha mahali wanapokaa, kwa hiyo
wanahitaji milango ya maarifa.

Wala mimea huitwa herbivori na wala nyama huitwa karnivori. Kuna pia wanyama
wanaoitwa omnivori yaani wanakula kila kitu ama mimea au wanyama wengine.

Aina za wanyama ni nyingi sana. Mara nyingi aina zao zinatofautishwa kama ni
wanyama wenye seli nyingi (metazoa) au seli moja (protozoa) tu.

Kuna wanyama wanaoishi peke yao, katika vikundi na jamii. Mfano wa wanyama
wanaoishi peke yao ni kifaru au nyoka. Wanajumuika kwa tendo la kuzaa pekee.
Mfano wa wanyama wa jumuiya ni simba wanaokaa na kuwinda pamoja. Ushirikiano
unasaidia kupata chakula bora. Mfano wa wanyama katika jamii ni nyuki na wadudu
wengine.

Upande wa mwili hata binadamu ni mnyama na kimaumbile anahesabiwa kati ya
mamalia.



https://sw.wikipedia.org/wiki/Iceland

Iceland (pia: Aisilandi, Isilandi; Kiiceland: "Nchi ya barafu") ni nchi ya Ulaya
kwenye kisiwa cha Bahari ya Atlantiki ya kaskazini. Iko km 300 kutoka Greenland
upande wa magharibi na km 1000 kutoka Norwei upande wa mashariki.

Ingawa Iceland si sehemu ya rasi ya Skandinavia, inahesabiwa kati ya nchi za
Skandinavia.

Iceland ina asili ya kivolkeno. Ni kisiwa kikubwa cha safu ya mgongo kati wa
Atlantiki mahali ambako mabamba ya Amerika ya Kaskazini na Ulaya-Asia
yanakutana. Kwa sababu hiyo kuna milima mingi, hasa volkeno ni nyingi. Kati ya
volkeno mashuhuri za Iceland kuna Hekla, Eldgjá, Herðubreið na Eldfell.

Kwa ujumla hali ya hewa ni baridi na barafuto zinafunika sehemu kubwa ya nchi.
Hasa nyanda za juu ni baridi mno, hivyo hakuna mimea. Karibu makazi yote ya watu
ni karibu na pwani.

Kusini mwa kisiwa haikuwa baridi mno kwa sababu ya mkondo wa ghuba linaloendelea
kusukuma maji ya ghuba la Mexiko hadi Atlantiki ya kaskazini. Mkondo huo
unapofikia Iceland si ya moto tena lakini vuguvugu kidogo hivyo inazuia baridi
kali sana.

Volkeno zimesababisha kuwepo kwa maji ya moto mahali pengi. Waiceland wanapenda
kuogelea nje katika mabwawa hata wakati wa theluji katika maji ya moto kutokana
na joto la kivolkeno. Joto hilo linatumika kidogo hata kwa kilimo; linapasha
moto nyumba za kioo na kuwezesha mimea kuzaa matunda mwaka wote, hata wakati wa
baridi kali. Kwa njia hiyo Iceland inavuna ndizi na machungwa yake!

Iceland iko mbali na bara la Ulaya na la Amerika tena katika mazingira ya
baridi. Inaaminika haikuwa na watu kabisa hadi mwaka 800 BK. Wataalamu
hawakubaliani kama ni mabaharia kutoka Norwei au Ueire waliobahatika kufika
kisiwani na kujenga makao ya kwanza.

Hakika waliofika wengi kidogo walikuwa Waviking au Wanorwei wa kale katika karne
ya 9. Kama Waeire walikuwepo walifukuzwa au kuwa sehemu za Waviking. Mtu wa
kwanza aliyekumbukwa kwa jina alikuwa Flóki Vilgerðarson.

Waviking waliofika walikuja pamoja na familia na watumishi au watumwa wao. Mnamo
mwaka 930 machifu na wasimamizi wa familia zilizokuwepo walipatana kuhusu aina
ya katiba kwa Iceland. Walianzisha bunge la Althing. Ulikuwa mkutano wa watu 36
walioitwa "Godi" wakiwa na cheo cha kuunganisha madaraka ya chifu, hakimu na
kuhani. Utaratibu huu wa kuwa na bunge umeendelea hadi leo bila kusimama. Hivyo
Iceland ni nchi ya pekee ambako utaratibu wa kidemokrasia wa kale umeendelea
wakati katika nchi za Ulaya nafasi ya wafalme au watawala wengine iliongezeka na
kumeza haki zote za watu wa kawaida.

Mwaka 985 Mwiceland aligundua njia ya kufika Greenland na baadaye Amerika ya
Kaskazini. Mviking mmoja kwa jina "Erik Mwekundu" alifukuzwa kisiwani kwa sababu
alikuwa mwuaji. Alielekea magharibi kwa jahazi yake na kufika kwanza Greenland
halafu pwani ya Kanada ya leo. Aliita bara jipya "nchi ya mzabibu" kwa sababu
alikuta aina ya mizabibu isipokuwa bila matunda.

Tangu 1262 uhuru wa Iceland ulikwisha kwa sababu viongozi walijiunga na Ufalme
wa Norwei. Iceland iliendelea kuwa na bunge lake na madaraka mbalimbali - hasa
kwa sababu usafiri uliendelea kuwa mgumu - lakini mabwana wakuu walikuwa sasa
wafalme wa Skandinavia, kwanza Wanorwei, baadaye Wadenmark.

Mwaka 1918 Denmark ilirudisha madaraka yote ya serikali kwa Waiceland wenyewe
isipokuwa mfalme wa Denmark aliendelea kama Mkuu wa nchi.

Wakati wa Vita Kuu ya Dunia ya Pili Denmark ilivamiwa na Ujerumani na Althing
iliamua ya kwamba kuanzia sasa kisiwa kitajitawala kabisa. Mwaka 1944 Iceland
ilipata uhuru kamili.

Baada ya vita Iceland ilikuwa nchi mwanachama ya NATO lakini haina wanajeshi
hadi leo. Ilifanya mkataba na Marekani ya kuwa Waamerika wanapewa haki ya
kutumia kituo cha ndege kisiwani na kwa upande mwingine wanaahidi kutetea
Iceland.

Reykjavík ni mji mkuu wa Iceland pia bandari kubwa na kitovu cha uchumi na
utamaduni wa nchi.

Miji mingine ni pamoja na Akureyri, Kópavogur, Hafnarfjördhur, Keflavík na
Vestmannaeyjar.

Watu wa Iceland karibu wote (92.61%) ni Waskandinavia. Kati ya wengine,
Wapolandi ndio wengi (3.36%).

Lugha ya Kiiceland bado inafanana sana na ile ya Kinorwei cha kale kilicholetwa
kisiwani na wakazi wa kwanza miaka 1000 iliyopita. Watu bado wanaelewa mashairi
yaliyotunzwa tangu zamani ile.

Kanisa la kitaifa la Kilutheri ni dini rasmi ya nchi. Hivyo Waiceland wengi
(73.8%) wanahesabiwa kuwa Wakristo Walutheri, ingawa wengi hawafuati dini.
Wakristo wa madhehebu mengine, kama vile Wakatoliki, wanafikia 11.7%. Kuna
wafuasi wachache sana wa imani nyingine mbalimbali. Kwa jumla Iceland ni kati ya
nchi ambazo zina wakazi wengi wasiomuamini Mungu.

Hadi leo Waiceland hawana majina ya pili au ya familia. Kila mtoto anapewa jina
lake la kwanza halafu jina la baba - wakati mwingine pia jina la mama. Kama
mtoto ni wa kiume "-son" (=mwana) itaongezwa, kama ni binti "-dottir" (binti).

Kwa mfano mwimbaji mashuhuri wa kike Björk Guðmundsdóttir alipewa jina la
"Björk". Baba yake alikuwa Guðmund hivyo anatumia jina hili pamoja na "-dottir":
Guðmundsdottir: "Björk binti Guðmund". Kama mwenyewe atamzaa binti anaweza
kuitwa "Björkdottir" lakini mara nyingi jina la baba hutumiwa. Wanawake
wanaendelea na jina hili, hawaliachi wakati wa kuolewa.



https://sw.wikipedia.org/wiki/Ice_Cube

O'Shea Jackson (amezaliwa tar. 15 Juni 1969), anajulikana sana kwa jina lake la
kisanii kama Ice Cube, ni rapa wa Kimarekani, mwigizaji na pia mwongozaji wa
filamu. Anatazamika kama ni msanii mkubwa duniani wa muziki aina ya hip hop.

Ice Cube alianza shughuli zake za kimuziki kama mmoja wa waanzilishi wa kundi la
muziki aina ya hip hop maarufu kama N.W.A., baadae akaanza shughuli za kuimba
muziki akiwa peke yake bila ushirika wowote ule huku kwa mbali anaigiza filamu,
kitu ambacho kilimpa mafanikio makubwa sana. Mnamo mwaka wa 1992, akamuoa
Kimberly Woodruff, kwa pamoja wamezaa watoto wanne.

Mwaka huo huo wa 1992, Ice Cube akabadili dini na kuwa mwislam. Kuanzia kati
kati mwa miaka ya 1990 na kuendelea, Cube aliegemea sana katika shughuli za
uigizaji, na shughuli zake za kimuziki zikawa zinafiriwa kama zina fifia kwakuwa
hakuwa anaangaikia sana muziki kama alivyokuwa mwanzo.

Cube akabaki kuwa kama mmoja wa waonekanao kuwa ni marapa wa West Coast rappers,
kwa kuwa alikuwa akitoa msaada mkubwa sana katika vikundi vya rap. Anafahamika
hasa kwa uimbaji wake vile akizungumzia siasa na sela za kibaguzi, kwasababu
nyimbo nyingi za Ice zilikuwa zikifiriwa kama tiba kwa watu weusi wa Marekani.

Ice Cube alizaliwa kama O'Shea Jackson mjini South Central Los Angeles,
Marekani, ni mtoto wa Doris, kalani wa hospitalini, na Andrew Jackson, ambae
baadae alikuja kufanya kazi katika Chuo Kikuu cha California, Los Angeles (kwa
Kiing: University of California, Los Angeles, kwa kifupi:UCLA).

Alizaliwa na kukulia mjini South Central Los Angeles. Akiwa na umri wa miaka
kumi na sita, akawa na shauku saana na muziki wa hip hop, na akaanza kuandika
nyimbo za rap akiwa shuleni huku akiwa anatumia kinanda cha darasani alipokuwa
anasoma.

Alihitimu masoma yake katika tasisi ya teknolijia maarufu kama "Phoenix
Institute of Technology" mwishoni mwa miaka ya 1987, na alisomea masomo ya
kuchora ramani za majengo (kwa kiing: Architectural Drafting). Cube na rafiki
yake wa karibu aitwae Sir Jinx, wakaunda kundi la muziiki lilojulikana kwa jina
la C.I.A., wakaimba nyimbo flani hivi na baadhi ya sehemu katika nyimbo hiyo
wakamshirikisha Dr. Dre.



https://sw.wikipedia.org/wiki/Afrika

Afrika ni bara la pili duniani kwa ukubwa, likiwa na eneo la kilometa mraba
30,244,050 na wakazi bilioni 1.1 ambao ni takriban 15% za wakazi wote wa dunia
(mwaka 2013). Asia ndiyo bara pekee kubwa kushinda Afrika.

Neno "Afrika" limetokana na lugha ya Kilatini ya Waroma wa Kale. Waroma kwa jina
hilo hawakumaanisha bara lote bali eneo fulani katika Tunisia ya leo tu.

Inasemekana asili yake ni kabila la "Afrig" lililoishi sehemu zile,lakini kuna
pia maelezo mengine tofautitofauti.

Wakati huo Wagiriki wa Kale walitumia zaidi jina la Libya kwa ajili ya nchi
kusini kwa Bahari ya Mediteraneo. Maeneo ya ndani kuelekea kusini mara nyingi
yaliitwa kwa jina la "Ethiopia" linalomaanisha nchi ya watu weusiweusi (kwa
Kigiriki "aithiops": aliyechomwa na jua).

Katika ramani za kale kutoka Ulaya maneno yote matatu ya "Afrika", "Lybia" na
"Ethiopia" yanapatikana yakitumika kama jina la bara zima. Jina la "Afrika"
limekuwa la kawaida kuanzia karne ya 16 BK.

Afrika imezungukwa na bahari karibu pande zote. Kuna kiungo chembamba cha nchi
kavu upande wa kaskazini mashariki na bara la Asia kwenye rasi ya Sinai .

Upande wa kaskazini iko Bahari ya Mediteranea, upande wa mashariki kuna Bahari
Hindi pamoja na Bahari ya Shamu na upande wa magharibi iko Bahari Atlantiki.

Barani kuna nchi huru 54 zinazotambuliwa na Umoja wa Mataifa, maeneo 9 yenye
hali ya pekee na madola mawili ambayo yanajitawala bila kutambuliwa kimataifa.

Kuna umbali wa kilomita 8,000 kutoka Ras ben Sakka nchini Tunisia (37°21' N,
sehemu ya kaskazini kabisa) hadi rasi ya Cape Agulhas nchini Afrika Kusini
(34°51'15" S, sehemu ya kusini kabisa) .

Umbali ni 7,400 km kutoka upande wa magharibi (rasi ya Cape Verde, 17°33'22" W)
hadi mashariki (Ras Hafun nchini Somalia, 51°27'52" E).

Nchi kubwa ya Afrika ni Algeria na nchi ndogo ni funguvisiwa vya Shelisheli
katika Bahari Hindi. Nchi ndogo Afrika bara ni Gambia.

Kijiolojia Afrika iko kwenye bamba la Afrika. Lile bamba la gandunia la Afrika
linaenea mbali zaidi kuliko maeneo tunayotazama kuwa Afrika kijiografia, ni
pamoja na maeneo chini ya bahari linapopakana na mabamba ya Ulaya-Asia,
Uarabuni, Uhindi na Australia, Antaktika, Amerika ya Kusini na Kaskazini. Upande
wa mashariki wa bamba la Afrika kuna ufa unaozidi kupanuka ikielekea kujitenga
kutoka Afrika kama bamba la Somalia.

Tabianchi ya Afrika ni pana, kuanzia kanda za tropiki hadi kufikia maeneo ya
nusu-aktiki (baridi) kwenye ncha za milima mirefu.

Nusu ya kaskazini ya bara ni jangwa au angalau yabisi. Sehemu za kati na za
kusini zina maeneo ya savanna na kanda za msitu wa mvua.

Afrika ni bara lenye joto kuliko mabara yote na asilimia 60 za uso wake ni
maeneo yabisi au jangwa.

Wataalamu wengi wanakubaliana kutambua Afrika kama asili ya binadamu wote
walioko duniani.

Mwaka 2010 idadi ya wakazi wa nchi zote za Afrika ilipita bilioni 1. Ni kwamba
idadi yao imeongezeka sana katika miaka 40 iliyopita,ikipiku zile za Ulaya na
Amerika.

Ilhali mwaka 1950 walikuwepo Waafrika milioni 229 pekee, idadi iliongezeka kuwa
milioni 630 mwaka 1990 na milioni 1200 mnamo 2014.

Hivyo asilimia ya watoto na vijana ni kubwa. Kuna nchi kadhaa ambako zaidi ya
nusu ya wananchi wako chini ya umri wa miaka 25. Wakazi wa Afrika ni vijana
kuliko wale wa mabara mengine yote; mwaka 2012 umri wa wastani ulikuwa miaka
19.7, wakati kidunia ulikuwa 30.4.

Zaidi ya lugha elfu za Kiafrika zinazungumzwa barani leo, ingawa nyingi zinazidi
kufifia.

Kusini mwa Afrika, Afrika Mashariki na ya Kati watu wengi ni wasemaji wa lugha
za Kibantu (kwa mfano Kiswahili). Asili yao ilikuwa pande za kusini za kanda ya
Sahel na kutoka kule walienea katika sehemu nyingi za Afrika upande wa kusini
kwa Sahara.

Kuna pia vikundi vya wasemaji wa lugha za Kinilo-Sahara waliofika hadi Afrika ya
Mashariki.

Wakazi asilia siku hizi wako wachache, wakionekana kama wasemaji wa lugha za
Khoisan au za Wabilikimo.

Watu wa Afrika Magharibi husema zaidi Lugha za Kiniger-Kongo hasa zisizo za
Kibantu, pamoja na wasemaji wa lugha za Kinilo-Sahara.

Waarabu waliovamia eneo hilo lote tangu karne ya 7 BK wameleta lugha yao pamoja
na dini ya Uislamu. Lugha yao imekuwa lugha ya watu wengi siku hizi. Wasemaji wa
Kiberber bado wako wengi kidogo Moroko na Algeria na wachache katika sehemu za
Tunisia na Libya.

Kutokana na ukoloni, lugha za Kihindi-Kiulaya zinazumgumzwa pia, hasa
Kiingereza, Kifaransa na Kireno.

Katika kisiwa cha Madagaska kwenye Bahari ya Hindi, inatumika lugha ya
Kimalagasy, ambayo ni kati ya lugha za Austronesia.

Waafrika wana imani za dini nyingi tofauti, lakini takwimu zinazotolewa hazina
hakika, pia kwa sababu suala hilo ni nyeti kisiasa kwa serikali zenye
mchanganyiko mkubwa wa watu, kama vile Nigeria, Ethiopia na Tanzania.

Kadiri ya World Book Encyclopedia, Islam ndiyo inayoongoza, ikifuatwa na
Ukristo. Kumbe kadiri ya Encyclopedia Britannica, 45% za wakazi ni Wakristo, 40%
ni Waislamu na 10% wanafuata dini asilia za Kiafrika. Wachache tu ni Wahindu,
Wabuddha, Wabaha'i au hawana dini yoyote.



https://sw.wikipedia.org/wiki/Uyahudi

Uyahudi ni mojawapo kati ya dini za kale za binadamu, lakini jina hilo lilienea
baada ya makabila mengi ya Israeli kutoweka, hata wakabaki karibu watu wa kabila
la Yuda tu.

Uyahudi (Yuda) ni pia jina la kihistoria la sehemu ya kusini ya nchi ya
Palestina au Israel.

Kuna Wayahudi wanaojitazama raia wa nchi fulani na Uyahudi wao ni katika imani
tu. Kuna Wayahudi wengine wanaosema hawafuati dini ya Kiyahudi wala hawaamini
lakini wanajisikia kuwa Wayahudi kwa sababu ya ukoo na pia desturi za utamaduni
wao.

Hata wakati ambapo idadi yao ilikuwa ndogo duniani, imani yao ilikuwa na athira
kubwa. Wataalamu wengine huuita "dini mama" ya Ukristo na Uislamu.

Imani yake ni kwamba Mungu ni mmoja tu na wa milele; anajua na kuweza yote;
ndiye aliyeumba mbingu na dunia akamteua Ibrahimu kuwa baba wa taifa la Mungu.

Mara nyingi kanuni 13 za mwalimu Myahudi Maimonides aliyeishi katika karne ya 12
hukubaliwa na Wayahudi wengi.

Msingi wa Imani ya Kiyahudi ni maandiko matakatifu ya Biblia ya Kiebrania au
Tanakh. Maandiko hayo hukubaliwa pia na Wakristo katika Agano la Kale ambalo ni
sehemu ya kwanza ya Biblia ya Kikristo.

Ndani ya maandiko hayo mara nyingi vitabu vya Torati huheshimiwa sana kama neno
la Mungu mwenyewe lililotolewa kwa Musa.

Halafu vitabu vya manabii vinavyotazamiwa kama maneno yaliyotamkwa na manabii
kwa agizo la Mungu.

Ngazi ya tatu ni maandiko mengine (ketuvim) yanayoaminiwa ni maandiko ya
kibinadamu yaliyoongozwa na Roho wa Mungu.

Mbali ya Biblia, huheshimiwa pia maandiko ya Talmudi ambayo ni maelezo ya Biblia
kuhusu maswali ya imani, historia na mapokeo ya Kiyahudi.

Kuna matendo fulani ambayo ni muhimu katika imani hiyo. Yanaitwa mitzvot au amri
ya Mungu kwa Wayahudi.

Sehemu ya amri hizo hazitekelezwi leo kwa sababu zinahusu hekalu la Yerusalemu
lililoharibiwa mwaka 70 BK.

Pamoja na amri hizo za Torati kuna maelezo mapana katika Talmudi. Hata madai ya
Talmudi mara nyingi zatajwa kama "mizvot". Ila tu ni tabia ya Uyahudi ya kwamba
wataalamu hutofautiana juu ya maelezo haya mara kwa mara.



https://sw.wikipedia.org/wiki/Usanii

Usanii ni neno lenye maana pana sana. Kwa kifupi ni ubunifu wa vitu mbalimbali
unaofanana na uumbaji.

Mtu anayejishughulisha na usanii huitwa msanii, na kile alichokibuni au kukiumba
huitwa sanaa.

Wasanii wengi wanaamini kuwa Mungu ni msanii mkubwa wa kwanza, kwa sababu ndiye
aliyeumba vitu vyote, ambavyo wasanii, hasa wa uchoraji, huviiga na kuvibadili
kidogo. Hapa ndipo ubunifu unapochukua nafasi katika usanii.

Msanii kupitia vitu anavyoviumba, kama ni picha ya kuchora au muziki, hapo
hupata nafasi ya kueleza hisia zake za ndani, k.mf. furaha, au ya wengine,
huzuni yake au ya wengine, kuelimisha, au kufurahisha.

Msanii ni mtu muhimu sana katika jamii, kwa sababu kwa njia ya sanaa ni rahisi
kufikisha ujumbe kwa watu wengi na kwa wakati mmoja, hasa sanaa ya uimbaji,
yaani muziki. Sanaa ya uchoraji inachuka muda kufikisha ujumbe au burudani
lakini ni sanaa inayotunza ujumbe au kuvutia kwa muda mrefu zaidi, kwa sababu
watu wengi, hasa wa nchi za Afrika, bado hawana mwamko wa sanaa
hiyo,ukilinganisha na nchi za Ulaya na Amerika, ambako sanaa hiyo inathaminiwa
sana na watu wengi na marika yote.

Hivyo sanaa hiyo pia ni muhimu sana kwa kutunza kumbukumbu, hasa pale msanii
anapochora picha inayoonyesha hali halisi ya wakati fulani ambao hupita na watu
kusahau, hivyo kwa kutazama picha au mchoro huo watu au jamii hupata kumbukumbu
ya jambo au tukio au wakati huo uliopita.

Hii ni maana ya usanii au sanaa kwa kifupi, lakini siku hizi imetokewa na wezi
wa maneno au kwa lugha rahisi matapeli kuitwa wasanii, kwa sababu wanabuni na
kuumba maneno ya udanganyifu na kuyageuza kama ni ya ukweli ilhali si ya ukweli.
Hii si sawa kabisa na wasanii wengi wanawataka watu waache kabisa kutumia neno
hili kwa watu wa namna hiyo, na watu hao waitwe wezi au matapeli kama
inavyofamika.



https://sw.wikipedia.org/wiki/Ukoloni

Ukoloni ni mfumo wa taifa moja kuvuka mipaka yake na kutawala maeneo ya mbali
yanayokaliwa na watu wengine kwa nyanja za uchumi, utamaduni na jamii. Maeneo
hayo yanaweza kuitwa makoloni ya kawaida au maeneo lindwa tu.

Ukoloni ni hasa ule wa kipindi tangu karne ya 15 ambako Ureno na Hispania
zilianza kueneza himaya zao Afrika na Amerika ya Kusini na kudumu pengine hadi
baada ya Vita Kuu ya Pili ya Dunia.

Lakini kulikuwa na vipindi vya ukoloni pia zamani katika historia kama vile
ukoloni wa Roma ya Kale, ukoloni wa Waarabu na wengine. Ukoloni kwa maana hii
unaweza kuwa tofauti na kuundwa kwa koloni katika vipindi mbalimbali vya
historia ambapo maeneo bila wakazi au yenye wakazi wachache sana yaliingiliwa na
watu kutoka sehemu nyingine.

Ukoloni mamboleo ni aina ya nchi au kundi la nchi fulani kutawala nchi nyingine
kinyemela kwa kuweka vikwazo na masharti yatakayowafanya watawaliwa waendelee
kuwa na uchumi tegemezi ili watajirishe zaidi hao wanaowatawala kinyemela.

Utawala wa kikoloni ni utawala ulioanzishwa hasa na Wazungu kwa lengo la
kunyonya na pengine kuwabagua Waafrika na watu wengine wenyeji wa Asia, Oseania
na Amerika.

Utawala huo ulitegemea hali ya taifa husika pamoja na hali ya jamii zilizokuwa
zinatawaliwa.

Baada ya kuanzisha utawala huo wakoloni walibadilisha utawala wa jadi na
kuufanya utawale kwa masilahi ya wakoloni; pia utawala huo uliharibu hadhi ya
utawala wa jadi na misingi ya jadi.

(a) Kazi katika ngazi za juu zilifanywa na Wazungu, hasa kazi zilizohitaji
ujuzi.

(b) Kazi katika ngazi za chini zilifanywa na wenyeji kama vile ukarani,
utarishi, ufagizi na ukorokoroni.

(c) Wakoloni walitoa elimu duni kwa wenyeji ili waendelee kuwaajiri katika ngazi
za chini.

Nchi za Afrika ziliwekwa rasmi chini ya ukoloni wa nchi za Ulaya mara baada ya
Mkutano wa Berlin wa 1885 ulioitishwa na chansella wa Ujerumani Bismarck mwaka
1884-1885.

Nchi zilizojenga ukoloni huo Afrika zilikuwa Uingereza, Ufaransa, Ureno,
Ujerumani, Uhispania, Italia na Ubelgiji. Uholanzi karne za nyuma ilikuwa na
Afrika Kusini.

1. Ubelgiji ilikuwa na maeneo ya Jamhuri ya Kidemokrasia ya Kongo, Burundi na
Rwanda ya leo

2. Uingereza ilikuwa na Afrika Kusini, Botswana, Cameroon ya Kiingereza, Gambia,
Ghana, Kenya, Lesotho, Malawi, Mauritius, Misri, Nigeria, Shelisheli, Sierra
Leone, Somaliland, Sudan, Swaziland, Tanganyika, Uganda, Zanzibar, Zambia,
Zimbabwe na sehemu nyingine kwa muda.

3. Ufaransa ilikuwa na Algeria, Benin, Cameroon, Chad, Cote d'Ivoire, Jamhuri ya
Afrika ya Kati, Jibuti, Komoro, Gabon, Guinea, Madagaska, Mali, Mauritania,
Moroko, Niger, Senegal, Togo, Tunisia na sehemu nyingine kwa muda.

3. Ujerumani ilikuwa na Burundi, Cameroon, Namibia, Rwanda, Tanganyika, Togo,
lakini baada ya vita vikuu vya kwanza ilinyang'anywa kila mojawapo

4. Italia ilikuwa na Eritrea, Libya na Somalia ya Kiitalia; pia Ethiopia kwa
miaka mitano tu (1936-1941).

5. Ureno ilikuwa na Angola, Cape Verde, Guinea-Bissau, Msumbiji, Sao Tome na
Principe



https://sw.wikipedia.org/wiki/Roma

Roma (pia: Rumi) ndio mji mkuu ("Roma Capitale") wa Jamhuri ya Italia. Uko
katika makutano ya mito ya Tiber na Aniene karibu na Bahari ya Mediteranea.

Ndani ya mji wa Roma lipo eneo la mji wa Vatikano ambao ni nchi ya kujitawala
chini ya Papa wa Kanisa Katoliki.

Historia ya mji inasemekana imeanza rasmi tarehe 21 Aprili 753 KK, lakini
majengo ya kwanza ni ya karne ya 10 KK. Katika karne za KK ulikuwa mji mkuu wa
ufalme wa Roma, halafu wa Jamhuri ya Roma, hatimaye wa Dola la Roma. Kuanzia
karne ya 7 BK ukawa mji mkuu wa Dola la Papa, halafu wa Ufalme wa Italia na sasa
wa Jamhuri ya Italia. Huitwa mara nyingi "Mji wa Milele".

Roma uko katikati ya Italia ikiwa mita 20 juu ya UB ndani ya tambarare ya bonde
la mto Tiber linalopakana na milima ya Abruzzi, milima ya Sabino na milima ya
Albani.

Mwanzo wa Roma ulikuwa kwenye vilima saba vilivyo katikati ya mji wa leo
vinavyoitwa: Palatino, Aventino, Campidoglio, Quirinale, Viminale, Esquilino na
Celio.

Hali ya hewa hutawaliwa na bahari iliyo karibu. Wastani wa halijoto kwa mwaka ni
sentigredi 15,4. Mvua hunyesha wastani wa mm 758 kwa mwaka.

Miezi yenye joto ni Juni hadi Agosti ikiwa na wastani wa sentigredi 21 hadi
23,8; ni miezi ya mvua kidogo.

Roma ndiyo kitovu kimojawapo cha sekta ya viwanda na sekta ya huduma ya Italia.
Utalii ni pia muhimu sana kiuchumi, kutokana na watalii 26,100,000
wanaoutembelea kwa mwaka: 6.5% za Jumla ya Pato la Taifa zinapatikana ndani ya
Roma ambazo ni kushinda miji mingine yote ya Italia.

Roma ina makao makuu ya F.A.O. (Food and Agriculture Organisation - Shirika la
Chakula na Kilimo) ya Umoja wa Mataifa pamoja na ofisi zote za serikali ya
Italia.

Tangu kuondoka kwa makao makuu ya Kaisari na kupungua kwa nguvu ya Dola la Roma
Magharibi idadi ya wakazi ilipungua hadi kuwa na takriban 100,000 mnamo mwaka
530.

Katika karne zilizofuata Italia pamoja na Ulaya iliona vita na mashambulio ya
makabila yasiyostaarabika. Mnamo mwaka 1000 Roma ilikuwa mji mdogo wenye wakazi
20,000 pekee walioishi ndani ya maghofu ya mji mkubwa wa kale.

Tangu kuimarika kwa utawala wa mapapa mji ulianza kukua tena; mnamo mwaka 1900
ukawa na wakazi 400,000. Katika karne ya 20 mji ulipanuka sana hadi kufikia
idadi ya wakazi wa zamani hata kuipita. Siku hizi asilimia 7.4 ni wageni.



https://sw.wikipedia.org/wiki/Mwezi_(gimba_la_angani)

Sayari inaweza kukosa mwezi au kuwa na miezi mingi. Dunia yetu ina mwezi mmoja
tu. Mshtarii ina miezi zaidi ya 60, mingine mikubwa kama sayari ndogo, mingine
midogo yenye kipenyo cha km 1 tu. Utaridi haina mwezi.

Mwezi hauna nuru ya kwake wenyewe bali unang'aa kutokana na nuru ya jua
inaoakisiwa usoni mwake kama kwenye kioo.

Mwezi wa dunia yetu ni mkubwa kushinda miezi mingine katika mfumo wa jua. Hakuna
jina tofauti kuliko "mwezi" isipokuwa watu wametumia neno la Kilatini "luna" kwa
ajili ya mwezi wakitaja mwezi wetu ili kuutofautihsa na miezi ya sayari
nyingine.

Mwezi wetu huwa na umbo la tufe lakini si tufe kamili. Kipenyo cha wastani ni
kilomita 3,476 (dunia yetu ina kipenyo cha km 12,756 kwenye ikweta). Mwezi
unazunguka dunia yetu kwenye obiti (njia yake) chenye umbo la duaradufu kwa
umbali baina ya kilomita 363,300 hadi 405,500 kutoka dunia. Pamoja na dunia
unazunguka jua.

Uso wa mwezi unajaa mashimo ya kasoko yaliyosababishwa kwa kugongwa na
meteoridi. Mwezi hauna angahewa inayozuia mapigo ya meteoridi ndogo au kupunguzu
nguvu yao jinsi ilivyo duniani.

[[Picha:Mond Phasen. jpg||framed|none|Awamu za mwezi kuanzia mwezi mwandamo (1)
kupitia hilali (2), robo ya kwanza, nusu mwezi, robo ya tatu, mwezi mpevu (5)
hadi mwezi mwandamo tena]] Uso wa mwezi jinsi unavyoonekana duniani
hubadilikabadilika. Mwezi mpevu unaonekana kama duara kamili la kung'aa lakini
baada ya kuonekana hivi umbo lapungua kila siku hadi kutoonekana kabisa na hali
hii huitwa mwezi mwandamo. Baadaye mwezi unaonekana tena kama hilali nyembamba
na kuongezeka hadi kuwa duara tena. Muda wa mabadiliko yote kupita mara 1 ni
siku 29 1/4.

Muda wa mabadiliko kati ya mwezi mwandamo hadi kupotea na kuwa mwezi mwandamo
tena ni kati ya siku 28 - 29. Kipindi hiki kinakumbukwa kirahisi, kinatazamiwa
na watu wote wakati uleule kwa hiyo pamoja na kipindi cha siku kilikuwa kati ya
vipimo vya kwanza vya wakati kwa binadamu.

Inawezekana kwamba juma la siku saba lilianza kwa kuzingatia robo 4 za mwezi wa
siku 28.

Awamu za mwezi zilikuwa vipindi vya kuhesabu wakati tangu mwanzo wa kalenda.
Hadi leo kuna kalenda ya mwezi ndiyo kalenda ya Kiislamu inayopanga wakati
kutokana na hali halisi ya awamu za mwezi.

Mwezi wetu ni gimba la angani la kwanza ambako wanadamu wamefika. Tarehe 21
Julai 1969 mwanaanga Mmarekani Neil Armstrong alikuwa mtu wa kwanza wa kukanyaga
uso wa mwezi. Wamarekani 11 walimfuata hadi mwaka 1972. Baadaye safari za kwenda
mwezini hazikufanywa tena kutokana na gharama kubwa.

Hata kama Warusi na Wamarekani walifikisha bendera zao mwezini, hakuna anayedai
mali huko. Katika mkataba wa kimataifa kuhusu anga wa nje nchi 192 za dunia
zimepatana ya kwamba mwezi utaangaliwa sawa na maeneo ya kimataifa ya bahari.
Walipatana pia ya kwamba itakuwa marufuku kupeleka silaha kali kama za nyuklia
angani. Mataifa mengi ya dunia yamejiunga na mkataba huo, isipokuwa nchi chache
hasa za Afrika hazikutia sahihi kama vile Tanzania.

Kwanza kuna familia ya Jürgens wanaoishi Westerkappeln (Ujerumani) walipewa hati
ya kumiliki mwezi na mfalme wa Prussia Friederich II tarehe 15 Julai 1756 BK.
Mfalme alitoa hati kama zawadi ya shukrani kwa huduma bora akiamuru ya kwamba
Martin Jürgens atakuwa mwenye mwezi na haki hii itarithiwa na mtoto wa kwanza.

Bila shaka ilhali hakujua haki za mali za Mjerumani katika mwaka 1980 Mwamerika
Dennis M. Hope alifika mbele ya msajili wa viwanda mjini San Francisco akidai
mwezi ni wake. Kufuatana na sheria ya Marekani kiwanda ni mali ya mtu
akiandikisha dai lake na katika muda wa miaka minane hakuna upingamizi dhidi ya
dai lake. Kwa njia hii - iliyowahi kufaulu tayari karne zilizopita Wazungu
walipojipatia Amerika ya Kaskazini (hakuna aliyepinga madai yao mbele ya
msajili) - alipata hati ya kumiliki akijaribu kuuza sasa mwezi polepole.



https://sw.wikipedia.org/wiki/Muhammad

Muhammad (kwa Kiarabu "Mwenye kusifika sana"; jina kamili kwa kirefu ni محمد بن
عبد الله بن عبد ﺍﻟﻤﻄﻠﺐ ﺍﻟﻬﺎﺷﻤﻲ Muhammad bin 'Abd Allāh bin 'Abd al-Muţţalib
al-Hāshimī) anaaminika katika dini ya Uislamu kuwa ni mtume wa mwisho wa Mungu
(Allah) kwa binadamu.

Baadaye akachukuliwa na babu yake Abdul Muttalib na kuishi naye kwa muda wa
miaka miwili, kisha babu yake naye akafariki.

Kadiri ya hadithi za Kiislamu, ilipokua karibu atadhihiri Mtume mapadri wa
Kinasara na makuhani wa Kiyahudi waliokuwa wakikaa Bara Arabu walikuwa
wakiwatahayarisha majirani wao wa Kiarabu waliokuwa wakiabudu sanamu,
wakiwaambia: “Karibu ataletwa Mtume katika nchi yenu hii, abatilishe hii ibada
yenu mbovu ya sanamu”. Walipoambiwa hivi wale Waarabu waliwauliza jina la Mtume
huyo, wakawajibu kuwa jina lake litakuwa Muhammad. Kwa hivyo kila mwenye
kusadiki hayo alimwita mwanawe Muhammad.

Lakini hayakusikilizana majina haya ila kwa baadhi ya Waarabu waliokua wakikaa
Shamu tu na Najran (Yaman) ambako mapadri wengi walikaa, na vilevile katika
Madina ambayo nusu ya wakazi wake walikuwa Wayahudi.

Inasemekana Mtume aliinukia tangu utotoni kwake juu ya sifa zake nzuri na
ukomavu wa akili ya kiutu uzima, hakupata kufanya vitendo vya utoto umri wake,
wala kuazimia kuvifanya ila mara mbili tu, ambazo mara mbili zote hizo Mwenyezi
Mungu alimhifadhi navyo.

Kitendo chenyewe alichokiazimia kukifanya mara mbili zote hizo na Mwenyezi Mungu
akamhifadhi nacho ni kutaka kwenda kukesha katika ngoma za arusi mbili za
marafiki wake waliooa katika mji wa Makka.

Mkewe Aisha alipoombwa kutaja kidogo sifa za Mtume, alisema hivi: “Sifa zake ni
zile sifa nzuri zinazosifiwa na Qurani” na katika Qurani zimetajwa chungu ya
sifa zilizo nzuri.

Wakubwa na wadogo walikuwa wakimheshimu na kumpa amana zao kuwawekea, hata baada
ya utume.

Hata alipotimia miaka 12 mwaka 582, alisafiri tena pamoja na baba yake mdogo
mwingine, Bwana Abu Talib; safari hii waliazimia kwenda Shamu, lakini walipofika
Busra – mji wa kusini kabisa katika nchi ya Shamu – walikutana na padri jina
lake Bahyra ambaye alimkataza asisogee na mwanawe zaidi kuliko hapo, akamwambia:
“Mtoto huyu namwona ana alama zote za Mtume aliyetabiriwa kuwa atakuja, basi
naona ni hatari kubwa akienda Shamu, asije akauawa na Wayahudi huko. Nakusihi
sana urejee naye, au umpe mtu mwaminifu arejee naye, nawe uende katika biashara
zako”. Abu Talib alimpa mtu arejee naye Makka naye akaendelea na safari yake.

Huyu padri Bahyra alikuwa mwanachuoni wa Kinasara, na alimbashiri Mtume lakini
hakuwahi kumwamini alipoanza utume, ila mwanafunzi wake Salman Al-Farsy Mwajemi
mara alipopata habari ya kupata utume wake alisilimu, na aliusaidia Uislamu
katika mambo mengi.

Baada ya kutimia miaka 15 Mtume aliingia katika kufanya biashara ndogondogo yeye
na mwenziwe Saib bin Yazid, lakini biashara yao walikuwa wakiifanyia katika miji
iliyokuwa karibu na Makka tu. Alipata sifa kubwa ya uaminifu na ukweli katika
biashara zake hizi. Mshirika wake huyu alisilimu siku ilipotekwa Makka, na Mtume
alifurahi sana kwa kusilimu rafiki yake huyu.

Muhammad hakuwa akihudhuria sikukuu za Wapagani tangu kufahamu kwake. Alikuwa
akipenda kukaa peke yake. Kufanya haya kulikuwa kukimwonjesha raha kubwa kuliko
kutoka mbele za watu akaona yale mambo yao mabaya aliyokuwa akiyachukia. Kila
usiku ukicha alikuwa akizidi kuyachukia. Lakini alikuwa hajui la kufanya.

Akapata pango zuri katika Jabal Hira Kaskazini ya Makka, inapata maili 3 toka
huko Makka. Akawa akikaa huko kwenye Jabal Hira kwa muda wa wiki nyingi, kisha
hurejea Makka kuja kumtazama mkewe, wanawe na jamaa zake wengine, na vile vile
kwa ajili ya kuchukua chakula kinapokuwa kimekwisha.

Wakati mwingine akikaa siku nyingi sana huko porini hata humpasa mkewe Khadija
kwenda kumsikiliza na mara nyingine alikuwa akifuatana naye, pamoja na watoto
wao.

Mara yule mtu (malaika) akaondoka machoni pake asimwone kaenda wapi, naye
akarejea kwake hofu imemshika.

Alipofika nyumbani, Khadija alidhani ana homa, akamfunika nguo gubigubi akakaa
mbele yake akimsikiliza anavyoweweseka. Homa ilipomwachia alimweleza Khadija
yote yaliyomtokea, naye akamtuliza moyo wake, akamyakinishia ya kuwa hapana
lolote baya litakalomzukia.

Mara Bibi huyu akaondoka akaenda kwa jamaa yake Waraqa bin Naufal akampa habari
yote iliyompata mumewe. Naye akamwamrisha amwite, na Mtume akaenda akamweleza
habari yake yote. Bwana Waraqa akamwambia: “Huyo ndiye Jibril aliyemshukia Nabii
Musa na Nabii Isa. Basi jibashirie kuwa wewe ni Mtume wa Umma huu! Nami natamani
kuwa hai nikuone unavyosimama kuwatengeneza jamaa zako, Inshaalla nitakuwa mkono
wako wa kulia!”.

Huyu Waraqa hakuwa akiabudu dini ya sanamu bali alikuwa Mkristo, alipokuwa
akisoma vitabu aliona kutatokea Mtume mwingine, ndiyo maana alipohadithiwa
habari ile mara moja akaamini kuwa aliyemjia Mtume ni Jibril.

Mwaka 622 Wakureshi, wakiona hasara katika mafungamano yao na Waarabu wengine
wenye kuabudu miungu mingi, kwa dukuduku zao zilimfanya Muhammad ahame pamoja na
sahibu wake Abubakar Assiddiq na wafuasi wake 70 hivi akaishi Yathrib, mji ambao
ulikaliwa na Waarabu na Wayahudi pamoja na ambao baadaya ukaitwa Madinat al-Nabi
(yaani Mji wa Nabii, kifupi Madina).

Mwaka huo ukawa wa kwanza katika Kalenda ya Kiislamu inayotumika tangu wakati wa
halifa 'Omar ibn al-Khattàb hadi leo.

Mtume Muhammad, baada ya kupewa amri ya kuguria Madina, aliondoka na kuhamia mji
huo ambao ulimpokea na kumkubali na kumsaidia na kumtukuza na kumlinda na
maadui.

Ingawa Wayahudi wa Madina walikataa kumsadiki kuwa nabii kama wale wa Biblia,
aliendelea kuhubiri huko na tangu mwaka wa kwanza alitunga Hati ya Agano
iliyokubaliwa na Wamadina wote: ndiyo asili ya Umma, jamii ya waumini.

Wakati huohuo alianza kushambulia misafara ya Wamakka wapagani na kuwashinda
kwanza huko Badr (624), akashindwa huko Uhud (625), hatimaye akapata ushindi
mkuu huko Madina katika vita vya handaki (627): hapo alifukuza na hatimaye
akaangamiza kama wasaliti Wayahudi wote wa Madina na wanaume wote wa Waqurayza,
wakati wanawake wao pamoja na watoto wakauzwa kama watumwa huko Syria.

Mwaka 630 Muhammad akiwa na nguvu za kutosha aliweza kurudi Makka na kuiteka,
akairudisha Kaaba ambayo ndiyo kibla cha Waislamu wote ulimwenguni katika mambo
ya Sala na Hija.

Hata hivyo akarudi kuishi Madina na kutoka huko akaeneza kazi yake ya kisiasa na
ya kidini katika Hijaz yote. Baada ya ushindi wake huko Hunayn dhidi ya Waawazin
na wenzao, aliteka au kusilimisha vijiji mbalimbali vya maana upande wa uchumi
au wa vita kwa mfululizo wa mapigano kwenye Wadi al-qura.

Akiendelea kuishi Madina, alinadhimu kwa Sharia na hukumu nyingi maisha ya jamii
ya Waislamu huko, na kuweka chanzo cha dola ya kiislamu ulimwenguni.

Sharia na hukumu hizo zinapatikana katika kitabu kitakatifu cha (Qurani),
ambacho leo Waislamu wote ulimwenguni wananadhimu maisha yao kulingana nacho.



https://sw.wikipedia.org/wiki/Kemia

Kemia (labda jina limetokana na neno la Kiarabu al-kemia) ni sayansi ya mata kwa
kiwango cha atomi.

Kemia yahusu tabia ya elementi na viungo vya atomi, ni somo la kujua mabadiliko
ya mata na uhusiano wa mata na mata ndogo tofauti, na pia huhusika wa nishati.

Kimsingi kemia ni somo la atomi na mkusanyo wa atomi kwa molekyuli, bilauli ama
madini ambazo zajenga mata za kawaida. Kulingana na kemia ya kisasa ni ujenzi wa
mata kwa kiwango cha atomi.

Kemia wakati mwingine yasemekana kuwa somo la sayansi la kati, kwa sababu
inaunganisha sayansi nyingine, kama vile fizikia, biolojia na jiologia.

Kemia ina matawi mengi yaliyo maalumu kwa masomo na watalaamu wa matawi hayo,
mahususi wa kemia, kwa mfano waruhusu utengenezaji wa vitu vipya, uoteshaji au
uendelezaji wa madawa ili kutibu magonjwa, na kutambua umekanika wa harakati za
maisha.

Moja ya majawabu kwa kemia ni ati radhi imehusika. Kwa kemia radhi yaweza
kuhusika na radhi nyingine, ama, ihusike radhi na harakati za nishati. Uhusiano
ambao unajulikana zaidi ni uhusiano wa kiini ama viini na viini vingine kwa
jawabu ya kemikali ambapo kiini kimoja au viini za penduliwa kwa ainanyingine.
Hii yahusu mnururishi wa samaku (kama kwa nuru ya kemia) Ambapo jawabu ya
kemikali ya tokea kwa sababu ya papo ya nuru. Jawabu za kemikali ni masomo
mengine ya tawi ya kemia mbapo ya stadi radhi kwa mifano mingine. Kemikali ya
Kispektroskopi kwa mfano wa stadi uhusiano wa nuru na radhi, bila jawabu lolote
kutokea.

Wanasayansi ambao wanadumisha sayansi hii waitwa wanakemia. Kulingana nao radhi
zote zina viungo vya atomi ama radhi ndogo zaidi zinazounda atomi. Atomi zaweza
kuungana na kutoa radhi kubwa kama ioni, molekyuli ama bilauli.

Chuma cha pua ni chuma ngumu kwa sababu atomi zake zimeshikana pamoja kwa mshono
wa bilauli.

Mbao huchomeka kwa sababu ya jawabu pesi ya oksijeni kwa jawabu za kemikali kwa
kiwango fulani cha joto.

Maji ni kiowevu kwa joto inayodumisha maisha kwa sababu, molekyuli za maji
zasonga zaidi kuliko mango ya barafu, lakini kidogo kwa mvuke.

Binadamu au mnyama yeyote aweza kuona kwa sababu ya uhusiano wa nuru na
molekyuli za unyama nyuma ya macho.

Kwa hili eneo kubwa la masomo, ni vigumu sana kuhekima kila stadi kwa kemia na
kuhtasari stadi yote kwa jumla. Hata kwa wataalamu zaidi wa kemia, wengi ujuzi
wao umetia maanani kwa stadi kadhaa walizotia maanani zaidi kwa masomo yao.
Kemia ina matawi mengi sana, yanayoitwa tawi za kemia, ambazo wanakemia watia
makini. Kemia ambao hufunzwa kwa shule ya upili na miaka ya kwanza ya chuo
kikuu, yenyewe huitwa kemia ya msingi ambayo huwapa wanafunzi masomo ya kemia
kwa msingi ili kuimarisha masomo pana ya kemia, kulingana na tawi lolote la
kemia mwanafunzi atakayofuata. Kwa kemia ya msingi, stadi yenyewe haimalizii kwa
utaalamu lakini wataalam wengi hutumia masomo haya ya msingi wa kemia kueleza
kazi yao kwa sababu jibu lenyewe ni ngumu zaidi kueleza kwa ujuzi ama jibu
lenyewe ni laghai.

Sayansi ya Kemia ni maendeleo ya kisasa kulingana na historia, lakini mizizi
yake ni kutokana na alkemia ambayo ilikuwa desturi kwa milenia katika dunia
nzima. Jina la kemia ni kutoka alkemia; lakini, etimologia ya alkemia
haijavumbuka zaidi (ona alkemia).

Jina al-kemia yatoka katika Kiarabu al-kīmiyaˀ au al-khīmiyaˀ (الكيمياء or
الخيمياء), kilichotanguliza al- kwa neno la Kigiriki χημεία, khemeia, ambalo
linamaanisha "kuunganisha pamoja", "kumwaga pamoja", "kuchomelea", "aloi ya
chuma", na kadhalika.

Msingi wa kemia waweza kutokana na kuchoma. Moto ulikuwa nguvu ambayo iligeuza
vitu kutoka ain amoja hadi nyingine, na hiyo ndiyo iliyoleta shauku ya binadamu.
Ni moto ulioleta ufumbuzi wa chuma na glass. Baada ya migodi kugunduliwa na kuwa
madini ya mali, watu wengi walitamani kugundua njia ya kupindua madini mengine
kuwa migodi.

Hii ilileta sayansi ya kujaribu ambayo iliitwa Alkemia. Wanaalkemia waligundua
taratibu aina nyingi za kemikali ambazo zilileta maendeleo ya Kemia ya kisasa.
Kemia kama vile twaijua leo iligunduliwa na Antoine Lavoisier ambaye alile
sheria ya kuhifadhi uzito mwaka wa 1783.

Ugunduzi wa radhi za Kemikali ina historia ndefu ya uedelezaji wa jedwali
iliopagwa kwa ufumbuzi wa Dmitri Mendeleev. Tuzo ya Nobel ya Kemia ilioanzwa
mwaka wa 1901, ina historia jema kuhusu uvumbuzi wa kemia miaka 100 iliopita.

Utabiri wa kemikali ni utabiri unaoweza kuelezwa na kemia na unahusu viungo na
nishati. Utabiri wa kemikali unahusika na mapenduzi ya tabia ya viini
panapotokea majawabu ya kemikali. Moto ni mojawapo ya utabiri uliowahi
kushangaza zaidi. Wanakemia wao hujaribu kutabiri mambo yote kuhusu Tabiri za
kemikali zinazojulikana, na kugundua tabiri ambazo hazijajulikana na kuziweka
kwa kundi ya jedwali kulingana na tabia ya viini vya kemikali. Mfano, Viini
ambavyo zaitikia jawabu ya oksijeni, ilikutoa majibu kwa aina ya viini vingine,
husemekana kwamba zime oksijeniwa; hata hivyo kundi ya kemikali za kali ama
alkali za weza jawabu na kutuliza athari, utabiri ambao wajulikana kama
utulizaji wa athari za kemikali. Viini vinaweza kua pia dhoofu ama ziendelee
kujiunda kutoka viini vingine kwa njia ya jawabu aina nyingi. Jawabu za kemikali
zinahusika na mapenduzi au uhifadhi wa bidii, utabiri huu wasomwa kwa stadi ya
kemia inayoitwa, Kemikali ya SiyaraJoto/ kemia ya athari-joto. Na pia, viini
vingine hutoa nuru bila kuashwa moto, utabiri huu waitwa fosfati nuru.

Elimu nyingine za Kemia ni kama Kemia ya Sayari, Kemia ya Anga, Uhandisi wa
Kemikali, Kemia ya maarifa, Kemia ya umeme, Kemia ya mazingira, jeo-kemia, Kemia
ya kijani kibichi, Historia ya Kemia, Sayansi ya Vifaa, Kemia ya Dawa, Biolojia
ya molekyuli, Molekyuli za Jenetika, Technologia ya nukta, Kemia ya mahulukulu
madini, Petrokemia, Pharmacology, Photochemistry, Kemia ya bidii za nuru na
kemikali, Kemia ya polima, Kemia ya molekyuli jitu, Kemia ya Wajihi, na Kemia ya
athari-joto.

Mifumo ya kemia, ni taratibu zinazo husika kwa eneo hii kupea majina ya viungo
vya kemikali. Kuna mifumo fumbuzi zaidi ya kupa majina kemikali zilizogudulika.
Viungo mahuluku zapewa majina kulingana na mifumo ya mahuluku. viungo si
mahuluku za pewa majina kulingana na mifumo ya si mahuluku.

Atomi ni muungano wa radhi ambazo zimepata sitima ya kuunga kwa kiini (kwa
nuklia ya atomi) ambayo ina protoni na niutroni, napia elektroni kadhaa ili
kupima nguvu viini vilivyo na stima ya kuunga.

Kiini ni atomi ambazo zina kiwango cha nambari za protoni na nuklia sawa. Hii
nambari yaitwa namba ya atomi ya kiini. Kwa mfano, atomi zote zina 6 protoni kwa
nuklia ni atomi za kiini cha kemikali caboni, na atomika zote zina 92 protoni
kwa nuklia ni atomi za kiini cha urani.

Maonyesho mazuri ya nambari za viini za kemikali ni jedwali, ambayo huweka viini
vya kemikali ambazo zina tabia sawa ya kemikali pamoja. Orotha ya viinikwa jina,
kwa ishara na kwa nambari ya atomi, na pia kwa kuongezea kuna orotha ya
aisotope.

Kiungo ni kifaa kilicho na hakiba tosha ya viini vya kemikaliambazo za zaleta
viungo, an mpango wa kujiunganisha ambao unaleta tabia fulani ya kemikali.
Mfano, maji ni kiungo ambacho kina viini vya hidrojeni na oksijeni kwa uwiano wa
mbili kwa moja, na oksijeni kati ya hidrojeni, na kwa pembe ya 104.5° kati.
Viungo vi na tengenezwa na kubomolewa kwa Jawabu ya kemikali

Molekyuli ni kiungo asili kidogo zaidi kwa Viungo au kiini, ambacho hakiwezi
kugauika mara nyingi, na kia tabia za kemikali. Molekyuli hasa yaweza kuwa na
atomi mbili ama zaidi, zinazo kujiunga kikaza pamoja.

Ioni ni kifaa kilicho na stima, ama atomi ama molekyuli ambayo imepoteza au
kuongeza elektroni. Iliyoongeza yaitwa kationi (kama natiri kationi Na+) na
iliyopoteza elektroni yaitwa anioni (kama klorini Cl-) ambazo zaweza kutulizana
kama chumvi kwa kemikali (ni natiri ya kloroni NaCl). Mfano wa ioni za poliatomi
ambazo hazigawani wakati wa Jawabu za kali-alkali ni kama haidroksaidi (OH-),
ama fosfeti (PO43-).

Kifaa cha kemikali yaweza kuwa ni Kiini, Kiungo ama mchanganyiko wa Kiungo,
Viini ama Viungo na viini. Radhi nyingi twaziona kilasiku kwa maisha yetu na
mchanganyiko mwingine nikama anga, aloi, na radhi za biolojia na zaidi ya vitu
vingine nyingi.



https://sw.wikipedia.org/wiki/Istanbul

Istanbul (kwa Kituruki unatajwa İstanbul) ni mji mkubwa zaidi katika nchi ya
Uturuki, ukiwa na wakazi wanaokadiriwa kuwa kati ya milioni 11 na milioni 15,
ambao wanaufanya kuwa miongoni mwa miji mikubwa ya dunia. Huu ndiyo mji mkuu wa
Mkoa wa İstanbul.

Eneo la Istanbul linaelekea pande zote mbili za mlangobahari wa Bosporus
unaotenganisha Ulaya na Asia. Hivyo ni mji wa pekee duniani uliopo katika mabara
mawili.

Kiini cha kihistoria kipo upande wa Ulaya kwenye sehemu yenye umbo la rasi baina
Bahari ya Marmara na Pembe la Dhahabu ambayo ni mkono wa bahari unaoingia ndani
ya nchi na hivyo mahali pa mji ulikingwa kwa bahari pande tatu.

Mji huu umebadilisha jina lake mara kadhaa katika historia yake ya zaidi ya
miaka 2600. Awali jiji hilo liliundwa mnamo mwaka 660 KK na Wagiriki kwa jina la
Bizanti. Mnamo mwaka 330 BK Kaisari Konstantino aliufanya kuwa mji mkuu wa Dola
la Roma akaupanua ukajulikana kama Konstantinopoli (yaani mji wa Konstantino).

Konstantinopoli uliendelea kama mji mkuu wa Dola la Roma na baadaye Roma ya
Mashariki uliojulikana pia kama Milki ya Bizanti hadi 1453 ambako mji ulitwaliwa
na Waturuki. Tangu mwaka ule uliendelea kama mji mkuu wa Milki ya Osmani hadi
mwaka 1923. Baadaye serikali ya Uturuki ilihamia Ankara.

Katika Ukristo ni muhimu kama makao ya Askofu wa pili kwa heshima kati ya
Maaskofu wote duniani, kadiri ya orodha iliyotolewa na mitaguso mikuu ya karne
ya 4.



https://sw.wikipedia.org/wiki/Historia_ya_Kanisa

Historia ya Kanisa ni fani inahochunguza historia ya Ukristo na ya miundo yake
mbalimbali tangu Kanisa lilipoanzishwa na Yesu Kristo katika karne ya 1 hadi
leo.

Kwa Wakristo, Kanisa ni kitu kizuri na muhimu sana. Ni chombo cha Mungu cha
kuunganisha waumini wake. Linatangaza Habari Njema. Linaleta neno la faraja kwa
watu wanaotaka kukata tamaa. Linaombea watu. Linasaidia wenye dhiki. Linatetea
haki za binadamu. Limepewa wito wa Mungu wa kuwaletea watu Neno lake. Ndiyo
sababu ya kusema: Nasadiki Kanisa takatifu.

Lakini Kanisa lina upande mwingine. Kati ya habari za siku zetu tunaweza kusikia
juu ya magomvi ndani ya madhehebu fulani. Viongozi wanaweza kushindana. Vikundi
vinaweza kujitokeza na kujitenga na Kanisa. Mambo ya hela yanaweza kupata uzito
kuliko mambo ya kiroho. Masharti ya ajabuajabu yasiyo na msingi katika imani na
mafundisho ya mitume, yanaweza kuzushwa ghafla na kutangazwa kuwa ya lazima
mbele za Mungu.

Tukiingia katika historia ya Kanisa kwa undani tunapata habari nyingi za
kusikitisha. Ni kwamba Wakristo ni binadamu. Waliopokea wokovu katika Kristo
wako njiani kwenda mbinguni. Lakini bado ni wanadamu wenye dhambi na wenye
kasoro. Kasoro hizo za kibinadamu zinaonekana katika historia ya Kanisa pia.

Mwanzo wa Kanisa ni kule Yerusalemu, mji mkuu wa nchi inayoitwa kwa majina
mbalimbali katika historia yake ndefu, kama Kanaani, Israeli, Palestina au
Uyahudi.

Mnamo mwaka 30 BK Yesu wa Nazareti alikufa msalabani. Aliuawa na serikali ya
kikoloni ya Kiroma. Liwali (gavana) Mroma, kwa jina Pontio Pilato, alitoa dhidi
yake hukumu ya mauti kwa sababu ya maombi ya viongozi wa Kiyahudi.

Yesu alishtakiwa mbele yake kuwa anataka kujipatia cheo cha Mfalme wa Wayahudi
yaani kupindua utawala wa Kiroma. Viongozi Wayahudi wenyewe waliona kosa lake ni
kwamba amejitangaza kwa uongo kuwa Masiya au Mwana wa Mungu. Lakini hilo
halikuwa kosa machoni pa Waroma (ambao walikuwa Wapagani), hivyo wakatumia
mashtaka yaliyoeleweka mbele za Pontio Pilato.

Biblia ya Kikristo inatuambia jinsi wafuasi wa Yesu walivyoanza kukata tamaa
lakini baadaye wakakutana na Yesu aliyefufuka. Akaonana nao na kuwafundisha
katika kipindi cha siku arobaini baada ya Pasaka na hatimaye akapaa mbinguni.

Siku ya hamsini baada ya Pasaka mji wa Yerusalemu ulijaa wageni kutoka sehemu
nyingi za dunia. Walikuwa Wayahudi na watu waliovutiwa na dini yao: walikuwa
wamefika kushiriki sikukuu za Kiyahudi.

Siku hiyo wanafunzi wa Yesu walimpokea Roho Mtakatifu. Matokeo yake ni kwamba
walitoka nje ya mkutano wao wakaanza kumshuhudia Bwana wao mbele ya watu wote.
Wengi wakasikia na wengi wakaamini wakabatizwa.

Kati ya wasikilizaji wa mahubiri ya wafuasi wa Yesu walikuwepo watu kutoka Asia,
Ulaya na Afrika Kaskazini, na baadhi yao wakabatizwa. Ndio mwanzo wa ushirika wa
Kikristo.

Siku ile inaitwa "Pentekoste": neno hilo la Kigiriki, maana yake ni "hamsini",
yaani siku 50 baada ya Pasaka. Pentekoste ni sikukuu ya kuzaliwa kwa Kanisa.

Wote waliobatizwa siku ya Pentekoste "waliendelea kujifunza kutoka kwa mitume,
kuishi pamoja kindugu, kumega mkate na kusali".(Mdo 2:42).

"Waumini wote waliendelea kuwa kitu kimoja na mali zao waligawana pamoja".(Mdo
2:44)

"Jumuiya yote ya waumini ilikuwa moyo mmoja na roho moja. Hakuna hata mmoja
aliyekuwa na kitu chochote akakiweka kuwa mali yake binafsi, ila waligawana
vyote walivyokuwa navyo. Mitume walishuhudia kwa nguvu nyingi kufufuka kwa Bwana
Yesu, naye Mungu akawapa baraka nyingi. Hakuna mtu yeyote aliyetindikiwa kitu,
maana waliokuwa na mashamba au nyumba walikuwa wanaviuza na kukabidhi mitume
fedha hizo, zikagawiwa kila mmoja kadiri ya mahitaji yake". (Mdo 4:32-35).

Ushirika wa Wakristo leo unaonekana tofauti katika mambo mbalimbali.
Tusishangae: Yesu alitumia mfano wa mbegu ndogo inayotarajiwa kuwa mti mkubwa
baadaye. Watu 120 wa kwanza wamekuwa leo 2,500,000,000! Picha hiyo si sheria
ambayo ni lazima tuifuate, bali ni mfano bora tu kwetu, ambao tuzingatie kwamba
kila mahali mazingira ni tofauti.

Mpaka leo tabia kadhaa zilizotajwa katika Biblia zinakubalika kuwa alama za
Kanisa:

Kati ya mambo muhimu zaidi yaliyojitokeza wakati wa Mitume ni maandishi
mbalimbali ambayo baadhi yake yalianza kukusanywa na katika karne zilizofuata
yalikuja kuunda Agano Jipya kama sehemu ya pili ya Biblia.

Maandishi ya kwanza ni barua zilizoandikwa na Mtume Paulo na wengineo tangu
mwaka 50 hivi. Tangu mwaka 65 hivi zilianza kupatikana Injili, ambazo ni vitabu
juu ya maisha na mafundisho ya Yesu. Luka mwinjili aliiongezea ile ya kwake
kitabu cha pili (Matendo ya Mitume) kuhusu uenezi wa Kanisa kutoka Yerusalemu
hadi Roma. Hatimaye kuna kitabu cha Ufunuo ambacho peke yake ni kwa kinabii,
kikitumia mtindo wa kiapokaliptiko.

Uandishi (na halafu uteuzi) wa vitabu hivyo 27 kati ya vingine vyote ni sehemu
muhimu ya maendeleo ya Kanisa chini ya Roho Mtakatifu.

Nyingine ni kupatikana kwa muundo mmoja wa uongozi kila jimbo, yaani askofu,
mapadri na mashemasi, badala ya mitindo mbalimbali iliyojitokeza awali. Ni hasa
Ignas wa Antiokia ambaye katika barua zake anathibitisha muundo huohuo kila
mahali alipopitia kutoka Siria hadi Italia mwanzoni mwa karne ya 2.

Katika barua hizo Ignas anaonyesha heshima ya pekee kwa Kanisa la Roma akiandika
kuwa "linasimamia upendo". Hiyo ilichangiwa na kwamba mjini Roma ndiko Mitume
Petro na Paulo walipomfia Yesu katika dhuluma ya Kaisari Nero (64-68).

Ukristo katika karne za kwanza ulienea haraka katika mabara matatu: Asia
Magharibi, Afrika Kaskazini na Ulaya ya Kusini na Magharibi.

Siri mojawapo ya uenezi huo ni kuwepo kwa Dola la Roma. Serikali yake ilitawala
nchi nyingi kuanzia kando ya Sahara upande wa kusini mpaka Uholanzi na Uingereza
wa leo upande wa kaskazini, halafu kutoka milima ya Mesopotamia (leo Iraq)
upande wa mashariki mpaka Ureno wa leo upande wa magharibi.

Watu wa Roma walifaulu kujenga dola hilo kubwa katika muda wa karne nyingi. Kwa
jumla walitawala kwa hekima, hivyo wakafaulu kuendelea muda mrefu. Mwanzoni
uraia ulikuwa kwa wakazi huru wa mji wa Roma tu, lakini polepole hata wakazi wa
maeneo mengine chini ya Roma wakapewa haki za uraia.

Uwepo wa dola hilo ulisaidia sana uenezaji wa Ukristo. Ingawa watawala wake
walijaribu muda mrefu kupinga imani mpya, kuwepo kwa utaratibu mmoja katika eneo
kubwa hivyo kulisaidia kazi ya mitume na wahubiri wa Injili. Sababu ni kwamba:

Utawala wa Kiroma ulileta kipindi kirefu cha amani na cha maendeleo ya kiuchumi.
Lakini maendeleo hayo yalijengwa juu ya utaratibu mkali wa unyonyaji wa nchi na
mikoa ndani ya dola. Kila sehemu wakazi walipaswa kulipa kodi. Kama kabila
fulani lilijaribu kupinga utawala wa Roma wanajeshi wake wakafika haraka na
kuzima ghasia.

Kwa mfano Wayahudi walipojaribu kujipatia uhuru tena mnamo mwaka 70 B.K. mji wa
Yerusalemu uliharibiwa kabisa na wakazi wote wakauzwa utumwani. Watoto wa
watumwa wakawa watumwa vilevile. Njia nyingine ya kugeuzwa mtumwa ilikuwa
kutolipa madeni. Mdaiwa aliweza kushtakiwa na aliposhindwa kulipa aliuzwa
mwenyewe kama malipo ya madeni yake.

Idadi ya watumwa ilikuwa kubwa: katika mikoa kadhaa ya Dola la Roma watumwa
walikuwa asilimia 20 za wakazi wote. Wengi wao walikuwa na maisha mabaya, lakini
wengine waliweza kupata maendeleo na hata kupewa uhuru na mabwana wao.

Wale watumwa walifurahia sana kusikia mafundisho mapya ya kwamba kila mtu ni
mtoto wa Mungu na anapendwa naye. Wakashangaa sana kusikia ya kwamba Yesu Kristo
alikufa msalabani kwa ajili ya dhambi za watu wote, na Mungu hajali sifa au cheo
cha mtu. Wakiingia katika ushirika wa Kikristo waliweza kushangaa
wanavyoruhusiwa kukutana na watu huru na hata matajiri. Ibada za kipagani
zilitenga matabaka ya kijamii. Haikuwa kawaida kwa tajiri kusali pamoja na
watumishi wake.

Watumwa walisikia katika ibada za Wakristo nyaraka za Mtume Paulo zinazokazia
usawa kati ya Wakristo wote, akisititiza ya kwamba Wakristo wote watazamane kama
ndugu na viungo vya mwili mmoja. "Maana katika Roho mmoja tulibatizwa sisi sote
tulibatizwa kuwa mwili mmoja, ikiwa tu watumwa au ikiwa tu huru"(1Kor 12:13)

Ndiyo sababu ujumbe wa Kristo ulienea hasa kati ya maskini na watumwa. Lakini
hata watu wa matabaka ya juu walivutwa na neno la Injili na mfano mzuri wa
maisha ya Wakristo, uhodari wao katika mateso mbalimbali na utaratibu wao wa
kusaidiana.

Dola la Roma lilikuwa na eneo kubwa sana katika nchi zinazozunguka Mediteranea
katika mabara matatu. Mataifa mengi waliishi chini ya utawala wake. Utawala huo
ulianza kabla ya Yesu kuzaliwa ukaendelea mpaka karne ya 5 baada ya Kristo
upande wa magharibi wa bahari ya Kati na hadi karne ya 15 upande wa mashariki.

Kwa jumla serikali ya Roma iliwaachia watu uhuru waendelee na desturi au mila
zao ila tu ilikuwa lazima walipe kodi na kukubali utawala mkuu.

Watu wengi sana walikuwa na imani ya miungu mingi. Waliabudu mahekaluni mbele ya
sanamu za miungu ile. Walikuwa na imani ya kwamba miungu ilifanana kiasi na
wanadamu ila ni mikubwa na yenye nguvu zaidi na inaishi milele. Vinginevyo
waliamini miungu kuwa na tabia nyingi zinazofanana na tabia za kibinadamu.

Kwa upande mwingine waliamini ya kwamba hata mtu anaweza kupanda ngazi na kuwa
kama mungu akiwa na sifa za kutosha zinazokubalika mbele za miungu yote na hasa
mungu mkuu. Ndiyo asili ya kumtangaza mtawala mkuu au Kaisari wa Roma kuwa na
sifa za kimungu.

Dhuluma ya kwanza yalitokea mwaka 64 BK, ya mwisho mwaka 309 BK. Katika kipindi
hicho kirefu, vilirudia tena na tena vipindi vya mateso vikifuatana na vipindi
vya amani. Lakini miaka yote Ukristo ulikuwa dini isiyo halali. Kila mara mateso
yaliweza kuanza upya.

Mwishoni mwa karne ya 1 B.K. Kaisari Domitiano alianza kudai ibada za kimungu
kwake mwenyewe. Popote katika eneo kubwa la Dola la Roma watu waliitwa
kusimamisha sanamu zake na kumwabudu. Kwa wakazi wengi jambo halikuwa geni sana
maana yake kwao jina moja liliongezeka katika orodha ya miungu iliyoabudiwa.
Lakini kwa Wakristo tendo hili lilikuwa gumu mno. Imani ya Kikristo hukataa
kuwepo kwa miungu mingi, vilevile hukataza kuiabudu.

Lakini katika mwendo wa miaka ibada za sanamu za Kaisari zikaongezeka. Matatizo
yakakua, vita vikaongezeka, uchumi na biashara vikashuka chini. Thamani ya fedha
ikapungua. Watu wengi wakaanza kukata tamaa na kutafuta msaada katika dini
mbalimbali. Hivyo mafundisho ya kidini yalizidi. Hapo wazo lilikua la kuwa
anayekana kuwepo kwa miungu ni hatari kwa umma. Ni mwasi atakayesababisha hasira
ya miungu juu ya watu wote: ni lazima aadhibiwe.

Katika hali hiyo Wakristo walijenga utaratibu mzuri wa kufundishana na
kusaidiana katika matatizo. Halafu wakakaza sana mafundisho ili waumini wasimame
imara katika matatizo na dhuluma. Wakaendelea kuombea serikali na watu wote.
Wakajitahidi kuonyesha kwa maisha na matendo yao ya kwamba Ukristo ni imani
yenye amani na upendo isiyoharibu umma. Wakakutana katika nyumba za watu
binafsi, au kule Roma pia kwenye "katakombi" yaani makaburini chini ya ardhi
kwani polisi haikuruhusiwa kuingia makaburini.

Mateso ya Wakristo yaliendelea mpaka mwaka 311. Lakini idadi yao iliendelea
kuongezeka kote katika Dola la Roma. Mwaka 312 B.K. mtu kwa jina Konstantino
alitafuta Ukaisari (cheo cha mtawala mkuu) akishindana na mgombea mwingine.
Inasemekana siku moja aliota ndoto, akaona alama ya msalaba akasikia sauti
iliyosema: "Kwa alama hii utashinda". Hapo aliwaruhusu wanajeshi wake waliokuwa
Wakristo kusali akamshinda mgombea mwingine katika vita. Mwaka 313 B.K. Kaisari
Konstantino akatangaza sheria iliyoruhusu Wakristo kuabudu kwa uhuru. Ukristo
ukawa dini inayokubaliwa katika Dola la Roma.

Kipindi kipya kikaanza katika historia ya Ukristo. Kwa wengi hali hiyo ilikuwa
ajabu la Mungu mwenyewe aliyemaliza matatizo yao, jinsi Biblia ilivyosema katika
kitabu cha Ufunuo. Wakristo wakazidi kujenga na kupamba makanisa kila mahali.
Vilevile ibada zilizidi kupangwa kwa utaratibu mzuri wa matini na vitendo.
Maaskofu waliweza kukutana bila matatizo. Mikutano ya maaskofu (mitaguso ya
ngazi mbalimbali) iliamua juu ya masuala na matatizo yaliyojitokeza.

Mwaka 325 mkutano wa kwanza wa Kanisa zima ukafanyika kule Nisea (Asia Ndogo).
Wakristo wa nchi mbalimbali walikuwa wanatofautiana katika maelezo yao juu ya
tabia ya Kimungu na ya kibinadamu za Kristo. Yaani kiasi gani Yesu ni mwanadamu
na kiasi gani yeye ni Mungu. Kama alikuwa mwanadamu, je aliumbwa kama wanadamu
wote? Lakini kama anaitwa Mungu ndiye Muumba mwenyewe. Kama yeye ni Mungu -
aliwezaje kuumia msalabani? Au ni Mungu aliyejificha tu katika umbo la mwili,
kumbe hakuteswa kweli, ilikuwa kama igizo tu.

Maaskofu waliokutana kule Nikea wakapatana juu ya mafundisho ya "Kanuni ya Imani
ya Nisea" yanayosema "Twamwamini Bwana mmoja, Yesu Kristo, mwana pekee wa Mungu,
mwana wa azali wa Baba, yu Mungu kutoka kwa Mungu, yu nuru kutoka kwa nuru, yu
Mungu kweli kutoka kwa Mungu kweli, Mwana wa azali, asiyeumbwa; aliyeshuka
kutoka mbinguni kwa ajili yetu wanadamu na kwa wokovu wetu; akatwaa mwili kwa
uwezo wa Roho Mtakatifu katika Bikira Maria, akawa mwanadamu; akasulibiwa kwa
ajili yetu zamani za Pontio Pilato; aliteswa, akazikwa, siku ya tatu akafufuka
kama yanenavyo maandiko matakatifu; akapaa mbinguni, ameketi mkono wa kuume wa
Baba; kutoka huko atakuja tena kwa utukufu kuwahukumu walio hai na wafu; na
ufalme wake hauna mwisho." Maneno hayo hutumika mpaka leo katika ibada za
kikristo (pamoja na "kanuni ya Imani ya Mitume").

Baada ya Konstantino Kanisa lilikua sana. Watu wengi walijiunga na Ukristo.
Zamani ilikuwa hatari kuwa Mkristo, kumbe sasa imekuwa faida, hata watu wenye
imani haba waliosita zamani wakajiunga na Kanisa. Baada ya Konstantino makaisari
wenyewe walikuwa Wakristo.

Mwaka 380 mambo yaligeuka kinyume cha hali ya awali: serikali ya Kaisari
Theodosi I ilitangaza Ukristo wa Kikatoliki kuwa dini rasmi ya dola. Kanisa
lilipewa hela na serikali. Kaisari mpya aliwekwa wakfu katika ibada kanisani.
Mwishoni serikali ilianza kufunga na kubomoa mahekalu ya Wapagani. Asiyekuwa
Mkristo alianza kupata matatizo. Ilitokea mara kadhaa ya kwamba walimu wapagani
walipigwa na kuuawa na umati wa Wakristo.

Katika miji mbalimbali watu walianza kuwatesa hata kuwaua Wayahudi wakiwashutumu
kwamba ndio waliomwua Yesu. Sisi tunaweza kushangaa jinsi hali hiyo ilivyoweza
kutokea. Yesu mwenyewe alikuwa Myahudi na mpaka msalabani alifuata taratibu za
taifa la Israeli. Mtume Paulo alifundisha ya kwamba Wayahudi hawawezi kupoteza
ahadi na agano la Mungu kwao hata wakimkataa Yesu Kristo.

Bila shaka Yesu hakutaka watu walazimishwe kujiunga na Kanisa lake. Lakini
katika mawazo na uzoefu wa Waroma dini na serikali zilikuwa kitu kimoja. Ikiwa
sasa Kaisari, wakubwa wa serikali na watu wengi walikuwa Wakristo walihisi ni
kawaida kwa wote kufuata dini hiyo. Kumbe Kanisa lilianza kutumiwa na wanasiasa
kwa malengo yao ya kidunia.

Ni huko Aleksandria ulikotokea uzushi mkuu wa historia yote ya Kanisa: padri
Ario alikanusha umungu wa Yesu. Mafundisho yake yalienea kote mashariki na
kuungwa mkono na watawala kwa nguvu za dola. Lakini ni Kanisa la Misri
lililompinga kwa uimara wa pekee, bila kujali dhuluma.

Kati ya wote, alijitokeza Atanasi wa Aleksandria anayeitwa Mkuu (Aleksandria,
Misri, 295 hivi - Aleksandria, 2 Mei 373), Patriarki wa Kanisa Katoliki la
madhehebu ya Misri kati ya mitaguso mikuu miwili ya kwanza: Nisea I (325) na
Konstantinopoli I (383).

Maisha yote ya Atanasi yalihusika na juhudi kubwa za Kanisa kwa ajili ya
kufafanua na kutetea imani sahihi juu ya Yesu na juu ya Utatu hata akaitwa
mapema “nguzo ya Kanisa” (Gregori wa Nazianzo).

Pamoja na kupatwa na vurugu nyingi maishani (hasa kufukuzwa mara tano kutoka mji
wake), Atanasi aliandika sana: hotuba na barua, lakini pia vitabu juu ya imani,
historia, ufafanuzi wa Biblia, pamoja na maisha ya Kiroho. Kitabu chake maarufu
kimojawapo kinahusu umwilisho wa Neno; humo aliandika kuwa Neno wa Mungu
“alifanyika mtu ili sisi tuweze kufanywa Mungu”.

Lakini kitabu ambacho kilienea na kuathiri zaidi maisha ya Kanisa labda ni
"Maisha ya Antoni" ambacho kilieneza umonaki haraka mashariki na vilevile
magharibi.

Mbali ya Atanasi, katika karne ya 4 na ya 5 Kanisa la Mashariki lilizaa mababu
wengine bora: Basili Mkuu (Kaisarea wa Kapadokia, leo Kayseri, nchini Uturuki,
takriban 329 – Kaisarea wa Kapadokia, 1 Januari 379, Gregori wa Nazianzo
(Arianzo, leo Güzelyurt nchini Uturuki, 329 - Arianzo, 25 Januari 390) na Yohane
Krisostomo (Antiokia wa Siria, leo Antakya, nchini Uturuki, 347 hivi - Comana
Pontica, Uturuki, 14 Septemba 407). Wote walikuwa maaskofu na wote walipitia
kwanza umonaki. Ndio waliofafanua kwa dhati zaidi mafumbo ya Ukristo, kuanzia
lile la Utatu mtakatifu, na ndio waliobaki kielelezo kwa liturujia na uchungaji
bora.

Watawa ni Wakristo walioamua kuishi kwa njia ya pekee. Leo hii mashirika ya
watawa ni maelfu. Kwa kawaida kila shirika lina mkazo wake wa pekee, kama vile
maisha ya kimya katika sala au huduma za upendo: hospitali, nyumba za mayatima,
ufundishaji, uinjilishaji, misheni, au n.k. Hivyo mtawa anaweza kuwa na maisha
ya kutotoka katika nyumba ya shirika lake au anaweza kuishi kati ya Wakristo na
wasio Wakristo akiwatolea huduma zake.

Mara nyingi tumezoea kuwaona katika Kanisa Katoliki. Lakini wako vilevile kati
ya Waanglikana na Walutheri, ingawa si wengi. Ulaya wako hata masista Wamoravian
na Wabaptisti.

Mtawa amepokea katika maisha yake ushauri wa mtume Paulo (ambaye hakuoa):
«Nawaambia wale wasiooa bado, Ni heri wakae kama nilivyo» 1Kor 7:8. Yesu
mwenyewe aliwahi kueleza ya kwamba watakuwepo wale watakaochagua maisha ya pekee
bila familia na uzazi kwa ajili ya Ufalme wa Mungu (Mt 19:12: "Wako matowashi
waliojifanya kuwa matowashi kwa ajili ya ufalme wa mbinguni»).

Kwa jumla watawa ni kundi muhimu linalosaidia sana kazi ya kiroho katika
Ukristo. Wako huru kuliko wengine kujitolea katika huduma za Kanisa, kwani
hawalazimiki kufikiria maendeleo ya watoto wao. Watawa wanaweza kuishi peke yao
lakini mara nyingi wanajiunga na shirika au jumuiya na kuweka nadhiri za useja
mtakatifu, ufukara na utiifu.

Asili ya jumuiya hizo iko Misri. Katika karne ya 3 mateso yalizidi chini ya
serikali ya Waroma Wapagani. Wakristo wengine walijificha jangwani wakiogopa
kulazimishwa kutoa sadaka kwa sanamu. Wengine waliona jinsi familia yao
ilivyouawa katika dhuluma za kidini. Wengine karibu walikata tamaa wakiona
Wakristo wengine walivyokana imani kwa kuogopa mateso. Kumbe wengine hawakuona
raha tena katika maisha ya kawaida, wakajitenga na dunia wakaenda porini kuishi
kule maisha ya kufunga na kusali.

Watawa hao waliitwa kwa jina la Kigiriki "wamonaki" (monos= moja; monakos=
anayekaa peke yake). Walikaa jangwani katika maeneo yaliyokuwa mbali na miji na
vitovu vya utawala wa Kiroma. Lakini waliheshimiwa sana na wananchi wa kawaida.
Walitumia muda mwingi wakisali na kusoma Biblia. Watu wakazoea kuwaendea kuomba
ushauri wao katika mambo ya kiroho au maisha kwa ujumla, kuombewa katika
magonjwa n.k. Wengine walizoea kupokea zawadi za wanavijiji wakaelekea maisha ya
kuombaomba.

Wamonaki wa kwanza walikaa kila mmoja peke yake bila kushirikiana. Antoni wa
Misri alikuwa mmojawao, naye akaona umuhimu wa kuweka utaratibu fulani kati ya
wamonaki wenzake.

Mwanafunzi wake Pakomi aliendeleza mkazo wake akawaunganisha wamonaki mahali
pamoja akawapa utaratibu wa kazi na sala. Katika utaratibu huo kila mmonaki (pia
masista katika mashirika yao) hutoa ahadi au nadhiri tatu: 1. Useja mtakatifu:
atachagua maisha bila ndoa; badala yake kujiunga na shirika la wenzake kama
familia ya kiroho. 2. Ufukara: ataacha mali yake ya binafsi na hatatafuta tena
utajiri wa kidunia. 3. Utii: atamtii mkuu wa shirika hilo aliyechaguliwa kati
yao (huitwa "Abba/Abati") na kutii taratibu za ushirika wake.

Utaratibu huo wa umonaki ulienea haraka: watawa wakaanza kukaa na kufanya kazi
pamoja ili kujipatia mahitaji yao wenyewe. Baadaye vituo vya wamonaki vilikuwa
vitovu vya elimu ambapo sehemu ya wamonaki walisoma, kuandika (au kunakili)
vitabu, kuanzisha shule n.k.

Tangu karne IV umonaki ulijitokeza magharibi pia: huko Italia, Ufaransa na
Hispania kulikuwa na monasteri za kike na za kiume zilizosimamiwa na maaskofu
watakatifu. Kati yao wa kwanza kupitia umonaki ni Martino wa Tours (316-397).

Hasa maandishi ya Yohane Kasiano (360-435) yalieneza hekima ya wamonaki wengi wa
mashariki alioongea nao.

Augustino wa Hippo (354-430), babu wa Kanisa muhimu kuliko wote, baada ya
kuongoka na kutembelea baadhi ya monasteri, alirudi Afrika Kaskazini aanzishe
maisha ya pamoja. Kwanza aliishi na walei wenzake, halafu akiwa askofu aliishi
na mapadri wake, akawashirikisha utajiri wake wa akili na roho ili wafanye
vizuri utume. Katika kanuni yake, iliyotumika kwa wanawake pia, umoja uliwekwa
kuwa lengo lenyewe la utawa, si jambo lake mojawapo tu. Hata yeye aliathiri sana
maisha ya kitawa ya magharibi kote.

Benedikto wa Nursia (480-547) ndiye aliyeunda umonaki wa magharibi kwa namna ya
kudumu hasa kwa njia ya kanuni aliyoitunga polepole, kutokana na mang’amuzi
yake, Kanuni ya Mwalimu asiyejulikana na mafundisho ya Bazili na mababu wengine
wa jangwani.

Kanuni yake iliunganisha vizuri maelekeo mawili ya umonaki wa zamani: kumtafuta
Mungu kwa juhudi upwekeni na kuishi kwa umoja. Sifa yake nyingine ni mchanganuo
mzuri wa sala na kazi mbalimbali ambazo ziliokoa elimu ya zamani na kufufua
uchumi wa Ulaya Magharibi baada ya makabila ya Kijerumani kuvuruga kote. Yeye
alidumisha ubaba wa Kiroho katika jumuia nzima: ndiyo maana abati ana nafasi ya
pekee na ya kudumu kwa wamonaki, ambao aliwafafanua kuwa watu “wanaoishi katika
monasteri na kutii kanuni moja na abati mmoja”. Kwake monasteri ni shule ya
utumishi wa Bwana, ambapo abati ndiye mwalimu, na kanuni ndiyo kitabu. Kinyume
cha watawa wazururaji wa zamani hizo za misusuko, Benedikto alidai udumifu
katika monasteri.

Kutokana na kila monasteri kujitegemea, Wabenedikto wakapata sura tofautitofauti
bila ya kuachana na kanuni. Ushirikiano kati ya monasteri mbalimbali unategemea
asili yake na mitindo yake.

Kati ya aina nyingine za umonaki wa magharibi inakumbukwa hasa ile ya Wakristo
wa Kiselti (Ulaya visiwani). Hao hawakuwa na majimbo bali walimtegemea
askofu-abati wa monasteri ya jirani na kufuata desturi za kimonaki, hasa maisha
magumu ya malipizi na maungamo ya mara kwa mara. Kutoka huko wamonaki wengi
walihamia Ulaya bara kama wasafiri wa Kristo na wamisionari wakieneza desturi
hizo. Kati yao anasifiwa hasa Kolumbani (540-615).

Hatimaye wakaja kukubali kanuni ya Benedikto pamoja na desturi za Kanisa la
Roma.

Wamonaki wengine pia walichangia sana uenezaji wa Ukristo Ulaya, k.mf. Augustino
wa Canterbury (+605), aliyetumwa Uingereza na Papa Gregori I (540-604), mmonaki
wa kwanza kufikia Upapa, halafu Bonifas (672-754), mtume wa Ujerumani na
mfiadini.

Panteno wa Chuo cha Aleksandria alikwenda India kuhubiri Injili. Wamisionari wa
Kanisa la Misri walianzisha Kanisa katika Sudan, Sudan Kusini na Ethiopia za
leo.

Hata sehemu mbalimbali za Ulaya zinakumbuka wamisionari kutoka Afrika
waliohubiri huko Injili wakati wa Dola la Roma. Askari Wamisri katika jeshi la
Roma walikaa miaka mingi Uswisi na kwingineko. Kati yao kulikuwa na Wakristo
waliohubiri huko Injili kwa mara ya kwanza.

Kule Ireland Wamisri waliunda monasteri mnamo mwaka 500 na kufundisha Injili.
Waireland wanafunzi wa Waafrika hao ndio wainjilisti wa Ujerumani na Uholanzi
baadaye.

Augustino (Thagaste, leo Souk Ahras nchini Algeria, 13 Novemba 354 – Hippo, leo
Annaba, Algeria, 28 Agosti, 430) alikuwa mtawa, mwanateolojia, padri na hatimaye
askofu mkuu wa Hippo.

Ndiye kiongozi mkuu wa Kanisa Katoliki katika Afrika Kaskazini mwanzoni mwa
karne ya 5.

Katika historia yote Augustino ni kati ya watu wenye akili kubwa zaidi,
iliyopenya masuala yoyote, pamoja na ubunifu wa ajabu na moyo mpana. Aliunda
upya teolojia ya mapokeo akiitia chapa yake mwenyewe.

Kati ya mababu wa Kanisa, ndiye aliyetuachia maandishi mengi zaidi, kuanzia yale
maarufu sana yanayoitwa "Maungamo", kwa kuwa humo miaka 397-400 aliungama sifa
za Mungu na ukosefu wake mwenyewe kwa kusimulia alivyoishi hadi miaka ya kwanza
baada ya kuongoka.

Kila wakati ulifurahia zaidi kitu fulani katika Augustino. Siku hizi anapendwa
hasa kwa unyofu wake katika kujichunguza na kutoa siri zake, akikiri makosa yake
na kuyageuza yawe sifa kwa Mungu.

Uzingatifu wake wa fumbo la nafsi yake ambamo fumbo la Mungu limefichama, ni
mzuri ajabu kiasi cha kubaki hata leo kilele cha kujitafiti kiroho. Aliandika:
“Usiende nje, rudi ndani mwako; ukweli unakaa katika utu wa ndani; na ukiona
umbile lako ni geugeu, panda juu yako. Lakini kumbuka, unapopanda juu yako,
unapanda juu ya roho inayofikiri. Basi, ufikie pale mwanga wa akili unapowaka”.
Tena: “Naona ni lazima wanadamu warudishiwe tumaini la kupata ukweli”.

Kazi yake kubwa haikuwa kuandika maelezo juu ya vitabu na maneno ya Biblia
yenyewe alivyofanya Origene, bali kuingiza Biblia katika mazingira ya kiroho, ya
kijamii na ya kisiasa ya wakati wake. Hapo, akitegemea mamlaka ya imani
inayodhihirishwa na Biblia, maandiko ya Kimungu yasiyoweza kukosea yakisomwa
katika mapokeo ya Kanisa lililoorodhesha vitabu vinavyoiunda, aliuliza maswali
na kutoa majibu yaliyo muhimu mpaka leo.

Akilinganisha imani na akili, Augustino alichunguza hasa fumbo la Mungu (Ukweli
mkuu na Upendo wa milele, unaohitajiwa na roho ili kupata amani) na la binadamu
(ambaye ni sura na mfano wa Mungu). Huyo katika roho yake isiyokufa, bado ana
uwezo wa kuinuka hadi kwa Mungu, ingawa uwezo huo umeharibiwa na dhambi na
unahitaji kabisa kurekebishwa na neema.

Teolojia yake kuhusu Utatu inaendeleza ile ya mapokeo na kuathiri Kanisa lote la
Magharibi. Augustino anaweka wazi kuwa Nafsi tatu ni sawa lakini
hazichanganyikani; tena anajaribu kuufafanua Utatu kwa kutumia saikolojia (mfano
wa kumbukumbu, akili na utashi). Kitabu muhimu zaidi kuhusu Utatu (kwa Kilatini
kinaitwa “De Trinitate”) alikiandika miaka 399-420. Kilichukua muda mrefu kwa
kuwa alisimamisha uandishi wake miaka minane “kwa sababu ni kigumu mno na
nadhani wachache tu wanaweza kukielewa; basi kuna haraka zaidi ya kuwa na vitabu
vingine tunavyotumaini vitafaidisha wengi”.

Hivyo alielekeza nguvu zake kutunga vitabu vya katekesi kwa wasio na elimu (hasa
“De Catechizandis Rudibus”). Akijibu hoja za Wadonati, ambao walitaka Kanisa la
Kiafrika na kuchukia mambo ya Kilatini, alikubali kurahisisha lugha hata kufanya
makosa ya kisarufi kusudi wamuelewe zaidi akifafanua umoja wa Kanisa ulivyo
muhimu kwa mahusiano na Mungu na kwa amani duniani.

Hasa hotuba zake, zilizoandikwa na wengine wakati alipokuwa anazitoa kwa watu
akiongea nao kirahisi, zimechangia kueneza ujumbe wake. Tunazo bado karibu 600,
lakini zilikuwa zaidi ya 3,000.

Pia alifafanua upya imani kuhusu umwilisho wa Mwana wa Mungu, akiwahi kutumia
misamiati iliyokuja kupitishwa na Mtaguso wa Kalsedonia (451): uwepo wa hali
mbili (ya Kimungu na ya kibinadamu) katika nafsi moja. Lengo la umwilisho
lilikuwa wokovu wa watu, hivyo hakuna anayeweza kuokoka bila Kristo aliyejitoa
sadaka kwa Baba, “akitakasa, akifuta na kutangua makosa yote ya binadamu,
akiwakomboa kutoka mamlaka ya shetani”.

Mbali ya Augustino, Kanisa la Magharibi katika karne ya 4 hadi ya 6 lilizaa
mababu wa Kanisa wengine walioathiri moja kwa moja imani, maadili, liturujia na
uchungaji: kwanza askofu Ambrosi (Trier, leo nchini Ujerumani, 340 hivi -
Milano, Italia, 4 Aprili 397), ambaye ndiye aliyembatiza Augustino, halafu padri
Jeromu (Strido, leo nchini Korasya 347 - Bethlehemu, Israeli, 420) na Papa
Gregori I (Roma, Italia, 540 hivi – Roma, 12 Machi 604) .

Katika karne ya 4 dola kubwa la Roma lilianza kupata matatizo. Makabila kutoka
Ulaya kaskazini yalianza kuhamia kusini. Hali ya hewa kule ilibadilika: watu
wakakosa chakula cha kutosha. Hiyo ilisababisha kipindi kirefu cha vita na
vurugu. Waliohama wakawasukuma majirani wao walioanza kuhamahama vilevile.
Matembezi hayo yalifika kwenye mipaka ya Dola la Roma. Waroma walishindwa
kuwazuia na polepole mataifa yale yasiyostaarabika yakaingia katika eneo la dola
na kutwaa mikoa mbalimbali. Waroma wakatumia hela nyingi sana kwa ajili ya jeshi
lao lakini bila kufanikiwa.

Mwaka 395 Kaisari akagawa dola la Roma katika sehemu mbili, yaani Magharibi
(makao makuu Roma) na Mashariki (makao makuu Bizanti). Mpaka wa katikati
ulifuata tofauti ya utamaduni kati ya maeneo yaliyotumia zaidi lugha ya Kigiriki
na maeneo yaliyotumia zaidi Kilatini. Ugawaji huo ulikuwa na kusudi la
kurahisisha utawala na utetezi. Lakini mwaka 410 makabila yasiyostaarabika
yaliteka na kuharibu mji wa Roma. Mwaka 476 Kaisari wa mwisho wa Magharibi
aliuawa.

Makabila ya Kijerumaniki yalichukua utawala katika sehemu zote za Ulaya mpaka
Afrika Kaskazini. Dola la Roma la Magharibi likagawanywa katika nchi nyingi
ndogondogo. Kila sehemu makabila toka Kaskazini yalitawala kama tabaka dogo la
juu wakiwategemea wenyeji kuendelea kuzalisha mali na wenyewe kupokea kodi zao.
Lakini utaratibu, mawasiliano na usalama viliharibika kabisa. Uchumi na
utamaduni vilirudi nyuma. Umoja wa kisiasa uliharibika, badala yake yalitokea
maeneo mengi madogo ya kikabila. Ulaya Magharibi ilibaki na chombo kimoja tu
chenye umoja uliovuka mipaka: Kanisa Katoliki chini ya uongozi wa Askofu wa
Roma. Ndiye aliyetunza urithi wa jina kubwa la Roma akiheshimiwa pia kama
mwandamizi wa Mtume Petro.

Kwa sababu elimu ilishuka chini popote Ulaya Magharibi, ni ndani ya Kanisa tu
kwamba mapadri na wamonaki wakaendelea kusoma na kutunza elimu ya kale. Watu
kutoka Ulaya kaskazini hawakuwa wasomi. Hivyo watawala wao walitegemea watu wa
Kanisa wakitaka kuandika au kusomewa barua au mikataba. Polepole watawala wapya
pamoja na makabila yao wakapokea Ukristo. Walifundishwa kwamba mfalme hupewa
madaraka yake na Mungu, hivi anapaswa kufuata shauri la Kanisa ambalo
linatangaza mapenzi ya Mungu. Kutokana na hali hiyo ya kiutamaduni na ya kiroho
Kanisa lilikuwa na athari kubwa sana.

Utamaduni na utaratibu wa kale viliendelea katika sehemu ya mashariki ya dola.
Mtawala wa Bizanti akaendelea kutumia cheo cha Kaisari wa Roma. Taratibu za
siasa, serikali na uchumi ziliendelea. Makaisari wengine wa Mashariki walijaribu
kutawala tena eneo lote la zamani hata upande wa magharibi lakini ilishindikana.
Kanisa huko liliendelea kuwa dini rasmi ya serikali. Kwa sababu serikali ilikuwa
yenye nguvu zaidi, Kanisa lilikuwa chini yake. Kaisari alikuwa mlezi mkuu wa
kanisa. Ndiye aliyemthibitisha Askofu Mkuu wa Bizanti na maaskofu wa dayosisi.

Kwa sababu ya matatizo ya ndani ya dola la Roma la Mashariki (= Bizanti)
mafarakano yalitokea katika nchi za Misri na Siria zilizokuwa chini ya Kaisari
wa Bizanti. Katika nchi hizo, baada ya mtaguso wa Kalsedonia (451), sehemu kubwa
ya Wakristo walijitenga na kuendelea kama Kanisa la kitaifa. Kanisa la Misri
lilifuatwa na Kanisa la Nubia na la Ethiopia. Kwa namna hiyo makanisa hayo ya
kale ya Afrika yameendelea hadi leo kwa namna ya pekee. Ilitokea vilevile kwa
Kanisa la Siria, la Armenia n.k. Hawakuwa tena waamini binafsi walioshika
msimamo tofauti na ule rasmi, bali Wakristo karibu wote wa nchi fulani chini ya
maaskofu wao waliojitenga na umoja wa Kanisa.

Kabla ya hapo, kufuatana na mtaguso wa Efeso (431), Wakristo wa nje ya Dola la
Roma upande wa mashariki (Mesopotamia, Uajemi n.k.) walikuwa wameshajitenga na
kuendeleza maisha ya Kikristo chini ya dhuluma za Dola la Uajemi, huku wakieneza
habari njema mbali zaidi na zaidi, hadi China na Indonesia.

Pamoja na magomvi katika uenezaji wa Ukristo kwenye maeneo ya Ulaya yaliyokuwa
bado ya Kipagani (hasa kati ya Waslavi), tofauti hizo zilisababisha desturi na
mawazo yaliyozidi kutofautiana. Ziliweka msingi wa kutokea kwa madhehebu mawili
makubwa yanayoendelea mpaka leo yaani Kanisa Katoliki la Kiroma (magharibi) na
Kanisa la Kiorthodoksi (mashariki).

Baada ya mafarakano ya muda (hasa la miaka 863-967 kuhusu Patriarki Fosyo),
mwaka 1054 wajumbe wa Askofu wa Roma walimtembelea Askofu Mkuu wa Bizanti.
Walianza kupingana vikali na mwishoni wakalaaniana. Tangu mwaka ule farakano
lilikuwa rasmi kati ya Ukristo wa Magharibi na Ukristo wa Mashariki.

Ilichukua miaka mingi kushinda laana hizo. Mwaka 1967 Papa Paulo VI wa Roma
alimtembelea Askofu Athenagoras wa Bizanti (leo: Istanbul) wakapatana tena na
kusameheana makosa ya zamani. Uelewano umeanza kujengwa pia kati ya makanisa
yaliyofarakana zamani na Bizanti kama vile Wakopti na Wasiria.

Mwaka 622 B.K. Mwarabu kwa jina Muhammad alikimbia mji wa Maka. Wakazi wa Maka
walikuwa wamemkasirikia Muhamad. Kwa miaka 12 aliwahi kuhubiri juu ya ufunuo
aliodai ameupokea kutoka kwa malaika wa Mungu. Alipinga desturi na maadili ya
watu wa mji wake. Akatangaza "Uislamu" yaani imani katika Mungu mmoja aliyetoa
amri zake kwa wanadamu. Kumbe viongozi wa Maka waliona anaharibu dini ya asili
ya kuabudu sanamu za miungu. Makabila ya Waarabu walikuja kila mwaka kuabudu
sanamu za Maka katika jengo la Kaaba. Wakati wa ziara hizo biashara ya Maka
ilistawi vizuri sana. Muhammad alionekana anaweza kuwazibia viongozi hao riziki
wakakasirika wakajaribu kumwua lakini akakimbia.

Akisafiri pamoja na marafiki wachache akaelekea mji wa Jathrib (leo Madina).
Pale alipokewa vizuri, na wenyeji wakamwamini. Habari zake zikaenea haraka pande
zote za Uarabuni. Makabila mbalimbali ya Waarabu walimwunga mkono. Akawa
kiongozi wao kidini, kijeshi na kisiasa. Mwaka 630 akawashinda watu wa Maka
kivita lakini alionyesha busara kwa kuwahurumia mradi wajiunge na Uislamu.

Alipokufa mwaka 632 B.K. karibu Waarabu wote waliunganishwa chini ya bendera ya
imani mpya ya Uislamu. Katika jina la Mungu (kwa Kiarabu: Allah) wafuasi wake
wakashambulia maeneo jirani ya Waroma wa Bizanti na ya Waajemi.

Mwaka 636 Waarabu wakawashinda Waroma wa Bizanti kule Shamu wakateka Dameski na
Yerusalemu. Mwaka uleule wakawashinda Waajemi kule Mesopotamia (Iraq). Mwaka 639
wakaingia Misri na kuteka Aleksandria miaka mitatu baadaye. Mwaka 642 waliteka
sehemu kubwa ya Uajemi wenyewe. Miaka 670/696 waliteka mkoa wa "Afrika" ya
Kiroma pamoja na Karthago (Tunisia ya leo). Mwaka 711 wakavuka mlangobahari na
kuingia Hispania (Ulaya Kusini). Walifika mpaka Ufaransa wakarudishwa na wenyeji
mwaka 732 lakini walitawala sehemu za Hispania kwa karne saba zilizofuata.

Walishindwa kuteka Bizanti yenyewe iliyoendelea kutawala Asia Ndogo lakini
wakaenea Asia ya Kati. Mwaka 751 walipigana na jeshi la China. Na kule Mashariki
wakasimama ana kwa ana mbele ya wanajeshi wa Wahindi na Wachina. Miaka mia moja
baada ya kifo cha Muhamad sehemu kubwa ya dunia kati ya Moroko na Bonde la Indus
ilikuwa chini ya bendera ya Uislamu.

Utawala wa Kiislamu ulifikia nchi hizo kwa njia ya vita. Mwanzoni walikuwa
Waarabu kadhaa tu: walichukua madaraka ya serikali kuu na kujenga makambi ya
kijeshi katika kila nchi. Vijana wa Kiarabu walifuata baba zao wakiitikia wito
wa dini uliokuja pamoja na nafasi ya kupata maisha nafuu. Walifundishwa kwamba
ikiwa watakufa vitani watapokewa na Mungu kama mashahidi wa imani na kuingia
Paradiso moja kwa moja. Lakini wasipokufa vitani watakuwa matajiri wakitawala
nchi mpya na kupokea kodi za wenyeji wasio Waislamu. Imani ya aina hii iliwapa
nguvu kweli na iliendelea kuvuta Waarabu wengi kutoka kwao kuhamia Afrika
Kaskazini na Asia ya Kati.

Chini ya utawala wa Waarabu Waislamu, wenyeji waliruhusiwa kuendelea na desturi
zao lakini hawakuwa na haki zote za uraia. Wasio Waislamu walitozwa kodi kubwa
ya pekee. Mahakamani hawakuweza kushuhudia dhidi ya Mwislamu, walilazimishwa
kuvaa nguo za pekee tofauti na Waislamu, walikataliwa kupanda farasi, kujenga
makanisa mapya, au kutumia kengele makanisani. Waislamu walipata kipaumbele
katika mambo yote. Hivyo polepole wenyeji walianza kutumia lugha ya Kiarabu
pamoja na kujiunga na Uislamu. Bila shaka wazazi wengine walitumaini kuwasaidia
watoto wao wapate maendeleo maishani wakifuata dini ya watawala.

Masharti ya kujiunga na Uislamu yalikuwa rahisi sana. Hakuna mafundisho magumu,
mwanzoni inatosha kutamka "shahada" ya Kiislamu ambayo ni fupi sana: As-haddu
inna la ilaha ila allah, wa Muhamad rasul ullah. (Nakiri ya kwamba Mungu ndiye
mmoja tu, na Mohamad ni mtume wa Mungu). Lakini baadaye haikuwezekana kurudi
katika Ukristo maana sheria ya Kiislamu iliruhusu Mkristo kugeuka Mwislamu
lakini ilikataza kwa adhabu ya kifo Mwislamu asitoke katika imani hiyo na
kufuata dini nyingine.

Kwa kawaida Wakristo hawakulazimishwa kuacha imani yao. Viongozi wa Waarabu
washindi walifanya mikataba na maaskofu wa Kikristo katika maeneo waliyoyateka.
Wakristo waliahidiwa ulinzi wa makanisa yao wakiambiwa wanaweza kuendelea na
mila na desturi walivyozoea.

Lakini vipindi vya kulazimisha vilitokea tena na tena, hasa baada ya mataifa
mapya kuwa Waislamu. Waarabu wenyewe walionyesha ustahimilivu zaidi kwa wenye
imani nyingine (Wakristo, Wayahudi, Wafuasi wa dini ya Uajemi n.k.). Lakini
Waturuki, Waajemi na Wamongolia baada ya kuwa Waislamu walikuwa wakali. Hasa
vipindi vya vita kati ya Wakristo kutoka Ulaya na Waarabu viliongeza uchungu kwa
Wakristo waliokuwa chini ya utawala wa Kiarabu. Katika vipindi hivyo Wakristo
chini ya Waislamu waliweza kuangaliwa kama wasaliti na kuteswa, makanisa yao
kubomolewa au kugeuzwa misikiti, n.k.

Pamoja na Wakristo wengi kugeuka Waislamu, umisionari kwa mataifa mengine ya
Afrika na Asia ulizuiwa na dola la Kiislamu lililozunguka karibu pande zote nchi
za Kikristo.

Athari nyingine ya Uislamu katika historia ya Kanisa, hasa la Mashariki, ilikuwa
dharau kwa sanamu na picha takatifu zilizoenea tangu karne za kwanza BK. Ni
kwamba, kisha kupigwa vitani na Waislamu mara kadhaa, kwenye miaka ya 720
Kaisari Leo III wa Bizanti alizikataza hizo na kuagiza zilizokuwepo ziteketezwe.
Lengo lake lilikuwa kupunguza uadui wa Waislamu dhidi ya Wakristo na dola la
Roma. Lakini waamini wengi wa dola lake walipinga uamuzi huo, wakiungwa mkono na
Papa Gregori III. Hatimaye Mtaguso wa pili wa Nisea (787) ulitetea na kupitisha
uhalali wa picha hizo katika Ukristo.

Tangu kuja kwa Uislamu uenezaji wa Injili katika Afrika ulikwama na kurudi
nyuma. Kusini mwa Sahara ilifika kupitia Nubia lakini baada ya Nubia kuwa ndani
ya eneo la Kiislamu athari hii haikuendelea. Kumbe uenezi wa Ukristo katika
kipindi kile ulipatikana Ulaya na Asia.

Kule Ulaya makabila mengi yaliendelea kupokea Ukristo. Wakati mwingine watu
walivutwa na mahubiri kuacha Upagani na kubatizwa. Mara nyingi waliona ya kwamba
miungu ya kikabila haina msaada tena katika mazingira iliyobadilika. Waliweza
kuvutwa na mfano bora wa wamonaki walioishi kati yao, au kushangazwa na elimu au
maendeleo yao. Wakati mwingine wafalme waliamua kuwa Wakristo kwa sababu za
kiroho au za kisiasa wakabatizwa pamoja na kabila au taifa zima. Katika mawazo
ya Wazungu wa kale dini haikuwa jambo la mtu binafsi bali jambo la kijamii.
Wakati mwingine washindi wa vita waliamua kuwabatiza maadui ili kujenga uhusiano
wa kiroho nao. Ndiyo sababu ya ubatizo wa mabavu ulioweza kutokea katika nchi
kadhaa.

Mfano mmojawapo ni ubatizo wa Wasaksoni, kabila kubwa katika eneo la Ujerumani
kaskazini. Baadhi ya mababu wao walivuka bahari na kuteka Uingereza pamoja na
Waangli. Wakati ule Wajerumani wengi walikuwa Wakristo lakini Wasaksoni
waliendelea kutetea Upagani wao.

Mfalme wa eneo la Ufaransa na Ujerumani Magharibi aliyeitwa Karolo Mkuu
alipigana nao mara kwa mara. Mwishowe aliona wakibaki Wapagani hatawashinda.
Mwaka 800 B.K. aliwapa chaguo: upanga au ubatizo. Mwanzoni walikataa akawaua
machifu 4000 wa Wasaksoni katika siku moja. Waliobaki wakabatizwa wakawaamuru
wenzao kubatizwa vilevile. Hivyo eneo kubwa lilipokea Ukristo, lakini si kwa
sababu ya imani, ila kwa kulazimishwa.

Si ajabu ya kwamba kwa muda mrefu Ukristo wa Ulaya katika nchi mbalimbali
ulikuwa wa juujuu tu, ukaonyesha dalili za mchanganyiko wa Injili na desturi za
kale za Upagani. Kumbe Ukristo ulikwenda njia ndefu sana tangu zamani za
mashahidi wa Aleksandria na Karthago waliokufa badala ya kukana Ukristo wao
mpaka wale Wakristo wapya wa Kisaksoni walioona heri wabatizwe kuliko kufa.

Maeneo mapya ya Ukristo yalifuata desturi za kule walikotokea wahubiri wao.
Ndivyo makabila ya Ulaya kaskazini walivyojiunga na Kanisa Katoliki la Kilatini.
Kumbe makabila ya Mashariki wakawa Waorthodoksi wakipokea ubatizo kutoka kwa
wajumbe wa Askofu wa Bizanti. Mpaka leo Ulaya mataifa ya Warusi, Waukraina,
Waromania, Wabulgaria na Waserbia (pamoja na Wagiriki wenyewe) ni Waorthodoksi.
(Afrika ni hasa nchi za Misri, Ethiopia na Eritrea zinazofuata mapokeo ya
Kiorthodoksi ya Kikopti). Mnamo mwaka 1000 karibu maeneo yote ya Ulaya yalikuwa
na Wakristo, ingawa mara nyingi kwa jina tu.

Kule Asia Ukristo wa Kiorthodoksi uliendelea vizuri katika nchi nyingi. Tangu
mwanzo mpaka leo lipo Kanisa la India Kusini (jimbo la Kerala). Wamisionari wa
Kanisa la Mesopotamia na Uajemi walihubiri kote Asia ya Kati hadi Uchina na
Indonesia. Lakini maendeleo hayo yalirudishwa nyuma na mashindano kati ya
Ukristo na Uislamu. Kiasili Uislamu ulikuwa na uvumilivu kwa dini za Wakristo na
Wayahudi. Katika maeneo ya Waarabu kama Misri au Siria Kanisa liliendelea kupata
ustahimilivu: liliweza kuendelea na ibada ya Kikristo ingawa kwa matatizo.

Lakini huko Asia makabila na mataifa mapya walipokea Uislamu, mara nyingi kwa
njia ya vita. Makabila hayo ya Waturuki na Wamongolia yalifuata imani ya
Kiislamu kwa ukali kuliko Waarabu wenyewe. Walilazimisha wote waliokuwa na imani
tofauti (Wakristo, Wabuddha au wafuasi wa dini za jadi) wawe Waislamu. Mtawala
Mwislamu wa Wamongolia, Tamerlano, aliua Wakristo lukuki na kubomoa makanisa
elfu kadhaa alipofanya vita vyake Asia ya Kati. Katika vita hivyo Ukristo wa
Asia ya Kati uliharibika kabisa. Maeneo makubwa yalichomwa moto, watu
walilazimishwa kwa upanga kuwa Waislamu au kuuawa. Mnamo mwaka 1400 Ukristo wa
Asia ulibaki katika Mashariki ya Kati tu (Asia ya Magharibi) pamoja na India
Kusini. Kumbe uzito wa Ulaya uliongezeka katika Kanisa kwani ni huko tu
lilipoweza kuendelea bila maadui wa nje.

Mwaka 1200 kwa jumla Ulaya ilikuwa bara la Kikristo. Kanisa Katoliki (au: la
Kiorthodoksi katika Mashariki) lilikuwa dini rasmi. Popote Kanisa lilikuwa chini
ya ulinzi wa serikali. Watu wote walipaswa kuonekana Wakristo. Watu pekee wenye
tofauti walikuwa Wayahudi, lakini waliruhusiwa kuishi katika nchi kadhaa tu;
katika nchi nyingine walifukuzwa. Katika mila na desturi za Ulaya zilizotangulia
kuja kwa Ukristo umoja huo wa dini na kabila ulikuwa kawaida.

Hivyo kwa upande mmoja Ukristo ulikuwa na nguvu sana Ulaya wakati ule. Lakini
kwa ndani ulikuwa na udhaifu wa aina mbalimbali. Wataalamu wengine wa historia
ya Ulaya huita kipindi hicho "Karne za Kati" au hata "Nyakati za Giza". Maana
yake ni kipindi kati ya kuanguka kwa utamaduni na uchumi wa hali ya juu
uliokuwapo wakati wa Dola la Roma na kipindi cha kuanzia mwaka 1500 ambacho
uchumi na elimu vilianza kusonga mbele tena. Tutajaribu kuangalia pande zote
mbili, yaani mafanikio na matatizo.

Katika nchi nyingi tumezoea kwamba serikali haina dini. Kila mwananchi ni huru
kuchagua imani yake. Kumbe wazo hilo si la kawaida popote duniani. Mpaka leo
tunasikia habari za nchi zinazotoa kipaumbele kwa dini au madhehebu fulani
upande wa serikali. Taratibu hizo ni mabaki ya zile zilizokuwa kawaida katika
sehemu nyingi za dunia. Zamani katika nchi nyingi ilikuwa kawaida kuangalia
mambo ya dini na mambo ya dola pamoja.

Agano Jipya halina amri yoyote juu ya kuunda "serikali za Kikristo". Kinyume
chake Wakristo walifundishwa na mtume Paulo kuiombea serikali ya Kipagani ya
Kaisari wa Roma. Lakini baada ya viongozi wa mataifa kuwa Wakristo waliona
lazima kulitumia Kanisa kama chombo kinachoongeza umoja na nguvu ya nchi.

Utaratibu wa utawala wakati ule ulikuwa wa kikabaila yaani machifu na watu wa
familia za wakubwa walitawala maeneo chini ya serikali kuu ya mfalme.

Ni kawaida ya binadamu kuanzisha kazi kwa nguvu halafu kuchoka, kuanza safari
kwa kasi halafu kupunguza mwendo. Vilevile jumuia zina vipindi vya bidii na vya
ulegevu.

Kanisa lenyewe, ingawa ni takatifu, linaathiriwa na ukosefu wa wanae. Ila Roho
Mtakatifu haliachi bila ya msaada wa watu motomoto ili kulirekebisha.

Utawa unahusika kabisa na utakatifu wa Kanisa: ukistawi mmoja, unastawi wa pili
pia. Hasa katika karne IX hadi XII Kanisa la magharibi lilitambua wazi haja ya
urekebisho katika umonaki na katika maisha yake yote.

Kati ya matukio muhimu yaliyoandaa ukombozi wa Kanisa kutoka mikono ya wanasiasa
kuna uundaji wa monasteri ya Cluny (leo nchini Ufaransa) mwaka 910 ikiwa chini
ya Mtume Petro (yaani chini ya Papa tu), si chini ya mtawala wa dunia hii.
Monasteri hiyo ilizaa nyingine nyingi kote Ulaya ambazo kwa kutoingiliwa
waliweza kuongozwa na watu wa kiroho waliochaguliwa na wamonaki wenyewe kwa
malengo ya imani.

Kati ya matawi mapya ya Kibenedikto yaliyotokana na juhudi hizo, mbali ya lile
la Cluny (ambalo lilikazia liturujia kuliko kazi za mikono), lile la Camaldoli
(lililofufua ukaapweke) na lile la Citeaux (ambalo lilirudia maisha magumu
katika ufukara na kazi).

Wamonaki wa matawi hayo wakaja kushika nafasi muhimu katika kurekebisha Kanisa,
hasa Petro Damiani (1007-1072), Papa Gregori VII (1028-1085) na Bernardo wa
Clairvaux (1090-1153).

Wakati huohuo Bruno (1035-1101) alianzisha aina mpya ya ukaapweke iliyodumu kuwa
na juhudi hadi leo (Wakartusi).

Kutoka monasteri za namna hiyo walitokea viongozi wa Kanisa waliokomboa Upapa
pia katika kuingiliwa na wanasiasa. Muhimu zaidi kati yao ni Papa Gregori VII
aliyeshindana na Kaisari akitumia mamlaka ya kiroho. Mwenzake aliyesababisha
Mapapa wachaguliwe na makardinali tu ni Petro Damiani, Mbenedikto wa urekebisho
mwingine, ule wa Camaldoli (Italia).

Hasa kuanzia karne XI wengi walifanya hivyo kwenye makanisa makubwa kama mtindo
mpya wa kitawa unaosisitiza liturujia ya fahari pamoja na uchungaji.

Inavyoweza kueleweka, hao walifuata kanuni ya Augustino na kuitwa Wakanoni.
Maarufu zaidi katika yao ni Norbert (1082-1134), mwanzilishi wa Wapremontree.

Kanisa lilikuwa tajiri sana. Makanisa yalijengwa na wakubwa waliotoa baadaye
shamba fulani kuwa mradi wa kanisa lile. Ilikuwa kawaida kwa kanisa kumiliki
mashamba yenye nia mbalimbali: moja kugharimia matengenezo ya jengo, lingine
kumtunza mchungaji au paroko, lingine kumlipa msaidizi wake n.k.

Kanisa kubwa lenye watumishi wengi lilikuwa na mapato makubwa. Watu wa vijiji
kadhaa walitakiwa kuchanga sehemu ya mavuno yao na kulifanyia kanisa kazi siku
mbili kwa juma kama kodi kwa ajili ya gharama za jengo, mapadri kadhaa au
askofu.

Mara nyingi zawadi hizo za mashamba au vijiji zilitolewa kama sadaka, kama alama
ya toba au kama shukrani. Sadaka za makabaila ziliongeza utajiri wa Kanisa.

Familia za makabaila zilichagua nafasi za uaskofu kwa watoto wao. Mwana wa chifu
aliyepokewa katika upadri alizuiliwa kuunda familia na kurithi cheo cha baba,
lakini alipanda ngazi ndani ya Kanisa, kupata cheo cha heshima katika jamii na
kuwa na mapato makubwa yaliyomwezesha kuishi maisha mazuri na tajiri kama
familia yake.

Wakati wa njaa maskini waliweza kupata misaada kanisani, hasa katika nyumba za
watawa. Wamonaki waliweza kuwasaidia maskini hata kwa kuuza hazina ya kanisa
hata mapambo ya dhahabu yaliyopatikana wakati wa utajiri. Lakini mara nyingi
maaskofu walijisikia kuwa wakubwa na wengi wao hawakujali matatizo ya wadogo.

Karne za Kati kule Ulaya zilikuwa kipindi pasipo elimu kwa watu wengi. Kwa jumla
utamaduni wa juu wa Kiroma ulikuwa umeanguka chini. Karibu watu wote hawakujua
kusoma wala kuandika. Katika nchi nyingi ni watawa tu waliosoma.

Tatizo mojawapo lilikuwa uhaba wa vitabu. Mashine za kupiga chapa vitabu
hazikujulikana. Maana yake kila kitabu kiliandikwa kwa mkono. Nakala ya Biblia
ilihitaji kuandikwa na mtu kwa muda wa mwaka au zaidi. Hivyo vitabu vilikuwa
ghali sana. Mtu wa kawaida alishindwa kununua kitabu, hata kama angeweza kusoma.
Kumbe Wakristo wengi sana hawakuwahi kusoma Biblia.

Zaidi ya hayo Kanisa Katoliki lilitumia popote Biblia katika lugha moja tu,
yaani Kilatini, ambacho kilikuwa pia lugha ya ibada zote kwa ajili ya nyimbo,
masomo na sala. Kutumia lugha moja popote kulisaidia sana kutunza umoja wa
Kanisa.

Lakini watu wa kawaida hawakuelewa Kilatini, hata mapadri wengi hawakukielewa
vizuri. Kidogo ingekuwa kama kusoma Biblia na kuhubiri katika makanisa ya Afrika
kwa Kiingereza au Kifaransa tu.

Hali hii ilisababisha elimu ya Kikristo kuwa chini kati ya waamini wa kawaida.
Hivyo walijali sana mambo ya pembeni kama vile masalia ya watakatifu. Watu wengi
waliona muhimu sana kuhiji kwenye "mahali patakatifu" wakiamini ya kwamba safari
za aina hii zinaleta sifa mbele za Mungu.

Ilikuwa vema kusafiri ili kusali kwenye kaburi la mtakatifu, k.mf. shahidi
aliyekufa kwa ajili ya imani yake zamani, lakini mifano mbalimbali inaonyesha
jinsi gani imani ya asili ya ushirikina ilikuwa bado na nguvu baada ya Ukristo
kuenea.

Wakristo waliohiji Yerusalemu kutoka Ulaya walishambuliwa njiani mara kwa mara.
Naye Kaisari wa Bizanti aliomba msaada wa Wakristo wa magharibi dhidi ya
mashambulio ya Waturuki Waislamu.

Kuanzia mwaka 1095 Wakristo Wakatoliki wa Ulaya walijaribu kuwaondoa Waislamu
katika nchi za Mashariki ya Kati. Papa aliwaita mataifa ya Kikatoliki ya Ulaya
kuikomboa nchi takatifu. Tangu mwaka 1096 hadi mwaka 1270 kampeni za kijeshi
zilianzishwa Ulaya kuelekea Yerusalemu.

Kampeni hizo huitwa "Vita vya msalaba" kwani wanajeshi walipokea kanisani alama
ya msalaba wa kitambaa waliobandika juu ya nguo zao. Walifundishwa kuwa vita
hivyo ni vitakatifu: atakayekufa atafika mbinguni kwa hakika. Wataalamu wanahisi
kama hapo athari za mafundisho ya Kiislamu juu ya "jihadi" zimeingia katika
Ukristo.

Mwaka 1099 jeshi la Ulaya lilifika mbele ya kuta za Yerusalemu. Baada ya
mapigano mafupi jeshi la msalaba liliwashinda wateteaji Waislamu. Katika hasira
ya mapigano waliua ovyo wakazi wengi sana, wazee na watoto, wakiwemo Waislamu,
Wakristo na Wayahudi. Mkabaila Mfaransa alipokea cheo cha "Mfalme wa
Yerusalemu".

Lakini miaka 100 baadaye Sultani Salah-ed-Din wa Misri aliwafukuza wanamsalaba
tena kutoka Yerusalemu. Miaka 40 baadaye alirudisha mji huo kwa hiari baada ya
kupatana na Mfalme Mjerumani.

Lakini muda wote huo Wazungu walitawala sehemu ya Palestina na Siria tu.
Waislamu waliwaona kama maadui. Hata Wakristo wenyeji (Waorthodoksi)
hawakuwakubali kuwa wakombozi kwani walijaribu kuwaunganisha Wakristo wote chini
ya Kanisa Katoliki.

Safari moja iliyoondoka Ulaya mwaka 1204 ili kuikomboa Yerusalemu, kumbe ilifika
mpaka Bizanti tu ambako wanajeshi wa msalaba waliteka mji, kupora utajiri na
kumfukuza Kaisari wa Bizanti. Miaka 100 baadaye Kaisari alirudi na kuunda upya
Ufalme wa Roma ya Mashariki.

Mwaka 1291 jeshi la Kiislamu liliwafukuza kabisa wanajeshi wa msalaba katika
nchi takatifu wasirudi tena. Lakini kabla ya kuondoka waliwahi kuvunja nguvu ya
Bizanti kiasi cha kutosha. Kumbe Ulaya Magharibi iliharibu ulinzi wa dola la
mashariki dhidi ya Waturuki waliofaulu baadaye kuingia Ulaya.

Badala ya kufukuzwa, jeshi la Waturuki lilianza kuishambulia Ulaya
Kusini-Mashariki. Mwaka 1453 ulianguka mji wa Bizanti, na mwaka 1529 Waturuki
walifika mpaka Vienna, mji mkuu wa Mfalme wa Ujerumani. Hapo walirudishwa nyuma,
lakini nchi nyingi za Ulaya Kusini-Mashariki pamoja na Wakristo wao walikaa
chini ya Waturuki kwa karne tatu zijazo.

Katika karne XII, ambapo baadhi ya Wakristo walipiga vita vya msalaba kuikomboa
nchi takatifu, na baadhi walitekwa na Waislamu kuwa watumwa, zilianzishwa aina
mpya za watawa ambao washike maisha ya Kiroho pamoja na upanga ili kusindikiza,
kukaribisha, kulinda na kutibu waliohiji Yerusalemu, au wajitolee kukomboa
watumwa hata kwa kubadilishana nao.

Baadhi ya mashirika hayo yanadumu mpaka leo, lakini yamebadili sana malengo na
mbinu. Kati ya waanzilishi wakumbukwe Yohane wa Matha (1154-1213) na Petro
Nolasco (1180-1249).

Kwa ujumla majaribio ya vita vya msalaba ya kuikomboa nchi takatifu
yalishindikana. Vita hivyo vilidhoofisha Wakristo wa Mashariki waliozoea kuishi
chini ya Waarabu Waislamu. Kipindi cha vita vya kidini kilisababisha mateso
mengi kwa Wakristo Waorthodoksi chini ya Waislamu. Walilipa madeni yaliyoachwa
nyuma na ndugu zao kutoka Ulaya Magharibi.

Katika uhusiano mgumu kati ya dini hizo mbili kule Ulaya na Mashariki ya Kati,
Waislamu wanastahili pia sifa. Ahadi nyingi walizozifanya zilivunjika, lakini
mahali pengi Wakristo walipewa nafasi za kuendelea kuishi kati ya Waislamu hata
kama ilikuwa kwa ubaguzi na mateso.

Katika mambo ya ndoa au urithi wa mali walikuwa chini ya makanisa yao. Viongozi
wa makanisa yao waliwajibika mbele ya serikali ya Kiislamu juu ya ushirikiano
mwema. Kwa namna hiyo jumuiya za makanisa kama vile la Kigiriki, la Kikopti, la
Kisiria, la Kiarmenia n.k. zilihifadhiwa mpaka leo katika nchi za Kiarabu,
isipokuwa idadi ya waumini wao iliendelea kupungua. Sababu kuu ni kwamba kama
Mkristo amekuwa Mwislamu hakuweza kurudi tena. Sheria ya Kiislamu inamruhusu
Mkristo kugeukia Uislamu, lakini mtu aliyekuwa Mwislamu anastahili adhabu ya
kifo akigeukia Ukristo au dini nyingine. Pamoja na hayo Wakristo walianza
kuhamia nchi ambako watakuwa raia huru bila kasoro.

Kumbe historia inaonyesha kwamba giza lipo hata upande wa Wakristo. Wakati ule
Wakristo wengi walikosa vilevile ustahimilivu kwa watu wenye imani tofauti.
Hakuna Mwislamu aliyeweza kubaki katika nchi za Hispania na Ureno baada ya
kuvunjwa wa utawala wa Kiarabu.

Inatosha kulinganisha hali ya Waislamu kule Hispania. Sehemu kubwa ya Hispania
ilikuwa miaka mamia chini ya utawala wa Waarabu Waislamu. Katika vita vingi
mfululizo Wahispania waliteka nchi yao tena. Mwaka 1492 mfalme wa mwisho
Mwislamu alishindwa. Waislamu wakaishi chini ya utawala wa Wahispania
Wakatoliki. Lakini miaka michache baadaye Waislamu wote walilazimishwa wapokee
ubatizo, wengine waliuawa au kufukuzwa.

Bila shaka hayo ni matokeo ya hali ya vita kati ya Waislamu na Wakristo.
Wahispania walionyesha tabia zinazofanana na zile za Wamongolia Waislamu
walioharibu makanisa yote ya Asia ya Kati.

Lakini ipo mifano mingine: Wakristo wote walifyekwa Uarabuni kwenyewe kumbe
Waislamu waliweza kubaki chini ya Waaustria Wakristo waliotawala nchi za Ulaya
Kusini-Mashariki. Kweli kati ya dini hizo mbili hakuna anayeweza kujisifu tu juu
ya historia ya dini yake bila kukiri makosa na kasoro pia.

Serikali ziliona ni lazima kutetea umoja wa Kanisa. Hivyo viongozi wa Kanisa
walishawishika kutumia nguvu ya serikali kuhakikisha uongozi wao ufuatwe. Ikiwa
walijitokeza Wakristo waliodai mabadiliko au kupinga uongozi wa Kanisa, serikali
iliingilia kati na kuwagandamiza kama "wazushi". Ilikuwa hasa utajiri wa Kanisa
na wa maaskofu wengi uliosababisha ugomvi.

Katika karne ya 13 Ufaransa alijitokeza mfanyabiashara Petro Waldo aliyesikia
wito wa Kristo katika maisha yake. Aliwapa maskini mali yake yote akaanza maisha
ya kuhubiri akijaribu kumwiga Bwana Yesu.

Akafundisha ya kwamba Mkristo wa kweli anapaswa kumfuata Yesu hata katika maisha
ya umaskini. Akauliza: mbona Kristo alikuwa maskini, lakini maaskofu wa leo ni
matajiri? Wafuasi wake kwanza waliruhusiwa, halafu wakaanza kukutana nje ya
makanisa. Kanisa liliwatangaza kuwa wazushi wakatafutwa na kukamatwa na
serikali. Wengine wakafungwa gerezani, wengine wakauawa.

Baadaye ilikuwa kawaida kuweka "wazushi" mbele ya mahakama za pekee na hata
kuwachoma moto. Papa Inosenti III akaunda idara ya pekee "Baraza la Ulinzi wa
Imani". Ofisi hiyo ilikuwa na kazi ya kuwatafuta "wazushi" na kuwahoji juu ya
imani zao. Wakionekana kuwa na makosa wasitake kutubu walikabidhiwa mikononi mwa
serikali iliyotoa adhabu ya kifo. Hata hivyo mawazo yao yaliendelea kuzunguka
kati ya watu wa kawaida. Wawaldo walihubiri kwa siri katika nchi nyingi.

Pia hija na vita vya msalaba vilifanya wengi wajionee nchi ya Yesu na hivyo
kuvutiwa upya na maisha yake. Ndiyo sababu walistawisha mifumo mbalimbali ya
Kiinjili na kulenga maisha ya Kanisa la mwanzoni.

Dhidi ya mwenendo wa mapadri na wamonaki, walisisitiza ufukara na unyofu hata
wengi walifikia hatua ya kuliasi Kanisa. Ulikuwa wakati wa utajiri kuzidi hata
kufanya watu kadhaa waukinai.

Katika matatizo hayo Mungu aliita watu wairudishe upya roho ya Injili. Hivyo
katika karne XIII yalianzishwa mashirika mbalimbali (hasa Wafransisko na
Wadominiko, lakini pia Waaugustino, Wakarmeli na Watumishi wa Maria) yaliyoitwa
ya ombaomba kwa jinsi yalivyokaza ufukara.

Fransisko wa Asizi alizaliwa katika familia tajiri akawa kijana aliyependa sana
muziki na sherehe. Vitani alifungwa mwaka mmoja akaanza kumtafuta Mungu.

Siku moja aliposali akasikia sauti, "nenda ukatengeneze Kanisa langu linalotaka
kubomoka". Basi, akachukua pesa akaanza kutengeneza kanisa dogo lililokuwa bovu
sana. Baba yake akakasirika akiona kijana anapoteza mali ya familia. Fransisko
akakutana na baba mbele ya Askofu uwanjani akavua nguo zake na kumrudishia baba
pamoja na pesa zakeː "Kuanzia sasa nitasema tu, Baba yetu uliye mbinguni".

Fransisko akaishi maisha kama mtawa akimwomba Mungu amwonyeshe njia. Siku moja
kanisani alisikia somo la Mathayo 10:7-20, akajua: Hiyo ndiyo njia yangu!
Alielewa maana yake "ukatengeneze Kanisa langu": kwamba si jengo lile dogo
alipoanzia, lakini Kanisa la Kristo lililobomolewa kwa sababu ya ujumbe wa
Injili kusahauliwa.

Alianza maisha ya ufukara akijaribu kuiga mfano wa Yesu. Akazunguka akivaa kanzu
ya gunia na kuhubiri upendo wa Mungu. Vijana wengine wakamfuata wakaunda
utaratibu wa maisha ya pamoja.

Fransisko akaona ya kwamba nyumba za wamonaki zilikuwa tajiri sana (mmonaki
mwenyewe hakuwa na mali, lakini jumuiya yake iliweza kuwa tajiri). Kwa wafuasi
wake alikataza jumuiya zisiwe na mali.

Fransisko alipendwa sana kwani alionyesha imani na furaha katika Kristo na
upendo kwa watu wote. Mwenyewe alisafiri mpaka Afrika akahubiri mbele ya Sultani
wa Misri. Ingawa wakati ule vita vilikuwa vinaendelea kati ya jeshi la
Kikatoliki la Ulaya na Waislamu, Sultani alimpokea kwa heshima, akamsikiliza na
kumruhusu kurudi kwake.

Fransisko aliamini ya kwamba majaribio yote ya kuwashinda Waislamu kwa silaha ni
ya bure. Kwa Mkristo hakuna njia nyingine kuliko mfano wa Bwana Yesu, yaani
upendo na unyenyekevu.

Mfumo wa Wafransisko ulienea haraka sana. Ndugu hao walitembea popote wamevaa
usiku na mchana kanzu ileile na kupewa chakula kutoka kwa Wakristo wa kawaida.
Tofauti na wamonaki, wakaishi kati ya watu wakihubiri na kufundisha. Walikuwa
mfano wa kumtegemea Mungu kabisa katika umaskini kwani hawakuwa na mali wala
mapato kuliko sadaka za hiari kutoka kwa Wakristo.

Katika maisha hayo walifanana na vikundi kama Wawaldo lakini wakawafundisha
Wakristo kufuata uongozi wa Kanisa na maaskofu. Hivyo Wafransisko walikuwa
silaha muhimu ya Kanisa Katoliki dhidi ya waliopinga utajiri wake. Mahali pengi
Wakristo wa kawaida wakajiunga na jumuiya za kiroho zilizokuwa chini ya ulezi wa
Wafransisko.

Muda uleule Mhispania kwa jina Dominiko Guzman (1170-1221) aliunda shirika la
watawa. Kusudi lake lilikuwa kuhubiri. Akiwa padri aliguswa na uenezi wa uzushi
akajitahidi kutatua tatizo hilo. Ili akubaliwe na watu wote kama mhubiri halisi
wa Injili alishika ufukara wa Yesu na mitume wake: kwenda wawiliwawili, kwa
miguu, bila ya kuchukua chochote kwa safari. Hivyo aliliandalia Kanisa kundi la
watu wanaofanya kazi ya kuhubiri, ambayo awali ilikuwa maalumu ya maaskofu. Kwa
lengo hilo utawa wake ulipunguza miundo ya kimonaki na urefu wa liturujia ili
kuacha nafasi ya kusoma na kusali zaidi mmojammoja: hivyo ndugu wahubiri
watajipatia ukweli ambao wawashirikishe wengine kwa kuhubiri na kufundisha. Ndio
utume unaolingana zaidi na maisha ya sala na kusoma.

Wafransisko na Wadominiko walinyosha kiasi kasoro za kukosa mahubiri katika Misa
ya kawaida. Walifanya kazi muhimu sana ya kuwafundisha watu wadogo waliokuwa
maskini na bila elimu wala uwezo wa kusoma. Baadaye Wadominiko waliogopwa pia
kwa kazi ya kutafuta na kushtaki walioitwa "wazushi".

Watawa wa kike hawakuweza kufuata mtindo uleule: waliishi kimonaki lakini kwa
kuzingatia ufukara na udugu wa Kifransisko na kwa kuombea utume wa hao ndugu
wadogo. Klara wa Asizi (1193-1253), “mche mdogo” wa Fransisko, ndiye mwanamke wa
kwanza kutunga kanuni ya kitawa. Tapo hilo ni maarufu kwa marekebisho
yaliyofuatana hadi leo kuhusu ufukara.

Tangu karne XII wanawake wengine pia walichangia sana ustawi wa utawa, wa maisha
ya Kiroho na wa Kanisa kwa jumla hata kwa maandishi yao. Kati yao Katerina wa
Siena (1347-1380), wa utawa wa tatu wa Mt. Dominiko, ametangazwa kuwa mwalimu wa
Kanisa.

Kuanzia karne XIII zilijitokeza pia jumuia nyingine ambazo pengine zinahusiana
na mashirika ya kitawa (yaani za Utawa wa Tatu), lakini hazina nadhiri au si za
hadhara. Kwa kuenea, zikaja kuwa na muundo kama wa mashirika (1401), ingawa kwa
kawaida ya kwao yalikuwa na jumuia za kiume na za kike ndani yake.

Baada ya upinzani mwingi, wanawake wakaja kukubaliwa wafanye utume na kuanzisha
mashirika yasiyobanwa na ugo. Kwa namna ya pekee Anjela Merici (1474-1540)
alitaka wafuasi wake waishi na kutumikia kati ya watu; baada ya karne nne
shirika lake likakubaliwa kutambulika kuwa la kilimwengu.

Upande wa wanaume Filipo Neri (1515-1595) ndiye maarufu zaidi kati ya
walioanzisha jumuia ambapo watu wanaishi pamoja ili kujipatia malezi na kufanya
utume fulani, lakini bila ya kuwekwa wakfu.

Matatizo ya Kanisa yalionekana mpaka ngazi ya Upapa. Mara nyingi Papa mpya
(Askofu wa Roma) alichaguliwa kufuatana na ukoo au sifa za kisiasa tu. Cheo cha
Papa kiliingizwa katika siasa kubwa kati ya wafalme wa Ujerumani, Uingereza na
Ufaransa.

Mwaka 1300 Papa Bonifas VIII alidai kuwa na madaraka juu ya wafalme wote. Mfalme
wa Ufaransa alikasirika akajaribu kulipiza kisasi.

Migongano hii ilisababisha tatizo la Mapapa kwenda kukaa miaka 68 (1309-1377)
huko Avinyon (leo nchini Ufaransa) badala ya kuongoza mjini Roma. Aliyefaulu
kumrudisha Papa katika jimbo lake hilo ni Katerina wa Siena.

Lakini baada ya muda mfupi makardinali waliofanya uchaguzi wa Papa mpya
walisababisha farakano ndani ya Kanisa lililoendelea kwa muda wa karibu miaka 40
(1378-1417). Sehemu ya maaskofu walimfuata Papa wa kule Roma, wengine wakamfuata
mwingine aliyekaa Avinyon.

Hali ilizidi kuwa mbaya: mwaka 1409 walikuwepo watu watatu waliojiita "Papa" na
kukubaliwa na sehemu ya maaskofu. Maaskofu na Wakristo walichoka sana farakano
hilo. Mwaka 1417 Mtaguso mkuu wa Konstanz (Ujerumani) ulifaulu kuwaondoa wote
watatu na kumchagua Papa mpya, Martin V.

Farakano la magharibi liliisha kwa Mtaguso wa Konstanz. Viongozi mbalimbali
wakajitahidi kufuta maovu ndani ya Kanisa lakini hawakufaulu sana. Walikuwepo
watu wakubwa wengi mno waliofaidika na hali halisi.

Cheo cha uaskofu kilikuwa nafasi iliyotafutwa sana na familia za makabaila kwa
ajili ya wanao wasioweza kurithi cheo cha baba. Uaskofu ulipatikana mara nyingi
kwa njia ya kuwahonga wenye haki ya kumchagua au kumthibitisha askofu. Viongozi
wa Kanisa katika eneo fulani walipokea hela kabla ya kumchagua askofu mpya. Papa
wa Roma alidai hela kabla ya kumthibitisha askofu yeyote aliyechaguliwa. Mfalme
alidai hela kabla ya kumkabidhi askofu madaraka ya kiserikali katika eneo lake.

Lakini malipo hayo yote yalifidiwa tena na watu wa kawaida, wakulima na
wafanyabiashara wa eneo hilo waliopaswa kumlipa askofu kodi zao kila mwaka.

Maaskofu wengine walianguka kabisa wakitumia hela zao katika vita dhidi ya
majirani wao, kwa ujenzi wa maboma na makanisa uliopita uwezo wao, au kwa maisha
ya ulevi na uasherati. Askofu alikataliwa kuoa lakini wengi walikuwa na wapenzi
wao na kuwajengea nyumba kubwa pamoja na watoto wao.

Padri Yohane Hus alikuwa mwalimu wa teolojia kwenye Chuo Kikuu. Mwaka 1412
alihubiri kwa nguvu sana kule Praha (leo mji mkuu wa Ucheki), akafundisha ya
kwamba mamlaka kuu Kanisani ni katika Biblia si katika maamuzi ya maaskofu au
Papa.

Miaka 1414-1418 kulikuwa na Mtaguso mkuu wa Kanisa Katoliki kule Konstanz,
Ujerumani. Hus akaitwa kujitetea mbele ya mkutano huo, akaahidiwa ulinzi wa
mfalme, yaani kwamba ataweza kurudi tena hata akionekana kuwa mzushi. Lakini
kinyume cha ahadi alikamatwa akahukumiwa kuwa mwasi na mzushi, akachomwa moto
akiwa hai.

Wafuasi wake katika mikoa ya Bohemia na Moravia (leo Ucheki) wakasikitika mno.
Wengine wakachukua silaha wakataka kutenga nchi yao kutoka uongozi wa Kanisa.

Vita vya miaka mingi vilianza kati ya Wahus na askari wa mfalme na maaskofu.
Alama ya Wahus ilikuwa kikombe cha Ekaristi kwani Hus alifundisha ya kwamba
Wakristo wote wanapaswa kupokea kikombe kanisani (katika karne XII Kanisa
Katoliki lilianza desturi ya kutoa kikombe kwa mapadri tu).

Mwishoni Ukristo wa Bohemia na Moravia uligawanyika. Wahus wakali waliojaribu
kuunda utaratibu wa kisiasa juu ya mahubiri ya Yesu na kuwalazimisha wote
kuufuata kwa silaha wakashindwa. Wengine wakafuata Wahus wasio wakali
waliopatana na wakubwa wa nchi. Wengine wakabaki ndani ya Kanisa Katoliki,
wakaruhusiwa kuwa na ibada ya Misa (chakula cha Bwana) wakipokea sakramenti
katika maumbo ya mkate na divai.

Mwaka 1457 kikundi kidogo cha wafuasi wa Hus waliochoka uuaji na vita vya kidini
walianzisha jumuiya ya Kikristo iliyoitwa "Umoja wa Ndugu", wakajaribu kuishi
kama ndugu wakikaa pamoja, kufanya kazi na kusali pamoja. Mwanzoni hawakupokea
matajiri waliotaka kujiunga nao.

Mwanzoni walihudumiwa kiroho na mapadri wa Kanisa Katoliki, lakini mwaka 1467
waliamua kuchagua watumishi wao wenyewe, wakiwemo mpaka leo mashemasi, makasisi
na maaskofu. Umoja huo ulienea Bohemia na Moravia ukawa chanzo cha madhehebu
ambayo yalistawi upya kuanzia mwaka 1722 na yanaitwa ya "Wamoravia" (leo wengi
wao wanaishi nchini Tanzania).

Huko Asia ya Kati jeshi la Wamongolia Waislamu chini ya kiongozi Timur liliteka
na kuharibu nchi nyingi. Makanisa yalichomwa moto popote Asia ya Kati na Uajemi
mpaka Palestina. (Wakaharibu vilevile nyumba za dini nyingine kama Wabuddha au
Wahindu).

Waturuki wakaendelea kuingia Ulaya ya Kusini-Mashariki. Kwa muda wakatawala eneo
la nchi za Ugiriki, Bulgaria, Romania, Masedonia, Serbia, Albania, Montenegro na
Hungaria za leo. Ukristo wa Kiorthodoksi ulibaki huru katika nchi za Urusi na
Ethiopia tu.

Lakini Hispania wafalme Wakatoliki walifaulu kuwafukuza Waarabu kutoka rasi ile.
Tangu mwaka 711 hadi 1491 sehemu za Hispania na Ureno zilikuwa chini ya Waarabu
Waislamu. Baadhi ya wenyeji walisilimu.

Kumbe 1491 mji wa mwisho uliotawaliwa na Waarabu ulitekwa, na mfalme wake
akakimbilia Moroko. Wakristo wa nchi hizo walichukua nafasi ya kulipiza kisasi
kwa mateso yote ya nyuma. Waislamu waliobaki walilazimishwa kubatizwa, wengine
waliuawa.

Ingawa uhusiano kati ya mataifa ya Waislamu na ya Wakristo ulikuwa mgumu
yaliendelea kufanya biashara. Kwa jumla Waarabu walikuwa na ujuzi zaidi katika
mambo ya elimu na ufundi. Vilevile walifaulu sana katika biashara. Ni Waarabu
walionunua bidhaa kule India na kuzipeleka mpaka Italia.

Katika kipindi kilekile mawazo mapya yalienea duniani. Anguko la Bizanti mwaka
1453 lilisababisha wasomi wengi wa mashariki kukimbilia Ulaya Magharibi wakileta
vitabu vyao. Wataalamu walianza kusoma tena vitabu vya Wagiriki na Waroma wa
kale. Elimu ilisonga mbele. Hasa mijini shule ziliundwa.

Mjerumani kwa jina Gutenberg alitengeneza mashine ya kwanza ya kupiga chapa
vitabu. Hivyo vitabu vilianza kupatikana kwa urahisi. Habari zikazunguka haraka
kati ya nchi na nchi, hali isiyojulikana karne nyingi tangu anguko la Dola la
Roma.

Yakaanza kusambaa tena mafundisho ya kale kuwa dunia si tambarare lakini
mviringo kama chungwa. Alijitokeza nahodha Mwitalia kwa jina Kristoforo Kolombo
aliyetaka kujaribisha mafundisho hayo. Ikiwa dunia kweli ina umbo la chungwa
inawezekana kuelekea magharibi kutoka Hispania na kufika mashariki katika Bara
Hindi. Kwa njia hiyo inawezekana kufanya biashara moja kwa moja na nchi tajiri
za mashariki bila kuwapa faida wafanyabiashara Waarabu. Mfalme wa Hispania
akampa Kolombo fedha za kuandaa meli tatu.

Mwaka 1492 Kolombo akaondoka Hispania akakuta bara jipya magharibi lililoitwa
baadaye Amerika. (Mwenyewe alifikiri amefika Bara Hindi, hivyo akawaita wenyeji
"Wahindi" na visiwa alipofika mwanzoni mpaka leo huitwa "West Indies" = India
Magharibi).

Umoja halisi wa Kanisa unaweza kupatikana tu katika ukweli wa Injili ya Yesu
Kristo. Ni habari mbaya kwamba katika karne ya 16 kuupigania ukweli huo
kulivunja umoja wa Ukristo wa magharibi. Haiwezekani kushangilia mafarakano ya
wafuasi wa Yesu.

Yale ya karne hiyo yalitokana na kuelewa tofauti kweli za imani ya Kikristo na
yalikuwa na ukali kwa sababu pande zote zilisadiki kwamba kushikilia kwa usahihi
ufunuo wa Mungu ni suala la wokovu wa milele. Kwa mfano, Martin Luther
aliandika, «Sikubali mafundisho yangu yahukumiwe na yeyote, hata kama ni
malaika. Asiyekubali mafundisho yangu hawezi kufikia wokovu».

Pamoja na hayo, mambo mengi yalichangia farakano, si teolojia tu, bali siasa,
uchumi, jamii na utamaduni. Wakati huo mara nyingi hoja za imani na malengo ya
kisiasa vilichanganyikana: wanasiasa wengi walitumia hoja hizo ili kufikia
malengo ya kiutawala, na vilevile wanateolojia walitumia siasa kutetea
mafundisho yao ili kuvuta watu. Ndiyo sababu Luther alichorwa kama shujaa wa
taifa la Ujerumani.

Mara nyingi pande zote zilipotosha maana ya wapinzani na kuwachora vibaya
wakivunja amri ya nane inayokataza uongo dhidi ya jirani. Hata waliojitahidi
kusema ukweli tu juu ya wengine kwa kawaida hawakujitahidi vya kutosha kuelewa
msimamo wao na kuona kwamba pengine si mbaya zaidi. Kila mmoja alitaka ushindi
akachangia ugomvi uliorithishwa kwa vizazi vilivyofuata.

Hivyo, kilichosababisha zaidi farakano si masuala ya imani yaliyojadiliwa na
Waprotestanti, bali lawama zao dhidi ya hali mbaya ya Kanisa la wakati huo
iliyokuwa inakera wengi na kuwaelekeza kuunga mkono urekebisho.

Hapo kale neno hilo (kwa Kilatini reformatio) lilihusu badiliko la hali mbaya
iliyopo ili kurudia hali nzuri zaidi ya awali. Katika Karne za Kati lilitumika
mara nyingi kwa marekebisho ya umonaki.

Katika karne ya 15 haja ya urekebisho ilionekana wazi si tu kwa mashirika ya
kitawa bali kwa Kanisa lote. Hasa Mtaguso wa Konstanz (1414-1418) ulidai kabisa
ufanyike «katika kichwa na katika viungo». Lakini kwa jumla mitaguso yote ya
Karne za Kati na mikutano mingi ya Bunge la Dola la Ujerumani ililenga
urekebisho wa Kanisa.

Kwa kweli Karne za Kati zilikuwa na mchanganyiko wa mambo yaliyopingana: ibada
za nje tu na za dhati kabisa; teolojia iliyoelekeza kutenda kwa msingi wa nipe
nikupe na hakika ya kwamba binadamu anategemea kabisa neema ya Mungu; kutojali
wajibu hata upande wa viongozi wa Kanisa na marekebisho safi ya mashirika ya
kitawa.

Karne XV ilikuwa kipindi cha umotomoto wa pekee katika Kanisa, ambapo walei
wengi zaidi na zaidi walipata elimu nzuri, hivyo walitamani hotuba bora na
mafundisho ya kuwasaidia kuishi Kikristo zaidi. Luther aliitikia haja hizo
zilizomgusa sana kama mtu wa wakati wake.

Mwenyewe alitumia kwa nadra neno urekebisho, lakini likaja kuwa jina la kawaida
la matukio yale mengi ya miaka 1517 - 1555, yaani kuanzia uenezi wa hoja 95 za
Martin Luther hadi amani ya Augsburg. Kati yake mabishano ya Kikanisa
yaliyosababishwa na teolojia ya Luther, yalichanganyikana mapema na siasa,
uchumi na utamaduni, kutokana na hali halisi ya wakati huo, mbali kuliko
mwenyewe alivyofikiri.

Mwanzoni walimwona Luther kuwa padri mdogo tu apaswaye kurudishwa kwenye njia
iliyo halali. Papa Leo X hakuona umuhimu mkubwa katika habari zake: mwaka 1521
akamtenga Luther katika Kanisa, halafu akapokea habari za Bunge la Ujerumani
lililomhukumu Luther kuwa mzushi na adui wa taifa.

Miaka 1522/1523 akafuata Papa Adriano VI: akiona uenezaji wa haraka wa
mafundisho ya Luther kila mahali akakiri Kanisa lilikuwa na makosa. Lakini
uongozi wake ulidumu muda mfupi mno.

Papa Klementi VII aliyefuata hakuwa na mawazo ya kiroho, akashughulikia zaidi
siasa akipigana vita na Mfalme juu ya kutawala mikoa mbalimbali ya Italia.

Mwaka 1527 jeshi la Mfalme liliteka Roma, Papa akakimbia. Walipatana mwaka 1529
lakini mwaka uleule Waturuki Waislamu walifika mbele ya mji mkuu wa mfalme,
Vienna. Kwa shida tu jeshi la Wakristo liliwashinda.

Mfalme Karolo V wa Ujerumani alikuwa pia Mfalme wa Hispania. Mwaka 1521 jeshi la
Wahispania liliteka Meksiko, baadaye Peru katika Amerika Kusini. Dhahabu na
fedha za huko zilianza kuletwa Hispania. Mfalme hakuwa na muda wala nguvu
kushindana na sehemu kubwa ya makabaila wa Ujerumani waliomuunga mkono Luther.

Kivulini mwa matokeo hayo mafundisho ya Wainjili yalienea haraka pande nyingi za
Ulaya. Kuanzia mwaka 1530 ilikuwa wazi kwamba farakano limetokea.

Sasa sauti ya wale waliodai urekebisho ndani ya Kanisa Katoliki ilisikika zaidi.
Papa Paulo III akachukua hatua mbili: kwanza aliandaa mtaguso wa maaskofu wote
halafu aliimarisha Baraza la Ulinzi wa Imani. Ofisi hiyo ilikuwa na kazi ya
kufuatilia habari zote za upinzani dhidi ya Kanisa Katoliki na kuomba serikali
zilizokuwa mikononi mwa Wakatoliki kugandamiza wote waliotaka kufuata mafundisho
ya Luther na wenzake.

Chombo kingine muhimu zaidi cha urekebisho wa Kikatoliki kilikuwa Shirika la
Yesu, jumuia ya mapadri iliyoongozwa na "Jenerali" wake akitumia nidhamu ya
kijeshi.

Mwanzilishi wake ni Ignas wa Loyola, Mhispania ambaye alikuwa mwanajeshi. Mwaka
1521 alijeruhiwa vibaya vitani. Alipokaa hospitalini muda mrefu akasikia wito wa
Mungu uliobadilisha maisha yake.

Kisha kuacha jeshi, akamtolea Bikira Maria upanga wake akawa "Mwanajeshi wa
Kiroho". Alifuata kwa juhudi zote maisha ya kiroho na kutunga Mazoezi ya Kiroho
ili kuongoza watu wamfuate Yesu Kristo.

Mwaka 1534, Ignas alikusanya vijana sita wakaweka nadhiri za ufukara, useja
mtakatifu na utiifu, halafu ile ya kumtii daima Papa.

Kisha kusoma teolojia akapadrishwa. Akakusanya kikundi cha marafiki akiwaongoza
kujenga maisha ya kiroho kwa njia ya mazoezi ya pekee. Wote walifuata utaratibu
uleule. Kila mwaka walikutana kwa kipindi cha sala, kutafakari na kusoma
kilichofuata hatua au mbinu maalumu. Wengi walianza kumfuata na chama chake
kikakubaliwa na Papa mwaka 1540.

Kila mwanachama alitakiwa kuwa na elimu ya juu. Hivyo Kanisa Katoliki
liliimarika katika teolojia, jambo lililowahi kukazwa zaidi na Waprotestanti.

Mapadri Wajesuiti walifanya hasa kazi ya ualimu wakiunda shule na kufundisha
vijana elimu pamoja na upendo kwa Kanisa Katoliki.

Mkazo mwingine ulikuwa kufufua utaratibu wa maungamo. Popote Ulaya Wajesuiti
walikuwa washauri hasa wa watawala Wakatoliki. Waliposikiliza ungamo la dhambi
zao walipata nafasi nzuri ya kuwapa mawazo na kusababisha hatua za serikali
dhidi ya Waprotestanti.

Hivyo kwa athari ya Wajesuiti polepole Uprotestanti ulirudi nyuma katika nchi za
Ulaya ambako wakazi wengi walikuwa wameanza kufuata mafundisho ya Martin Luther
na Calvin lakini watawala walikuwa bado Wakatoliki.

Mbali nao, mashirika mengine yalifanya kazi kubwa ya kuzuia uenezi wa
Uprotestanti, kuanzia Wafransisko waliowahi kutambua hatari kabla ya viongozi wa
Kanisa. Baadaye ulikuwa hasa urekebisho wa Wakapuchini uliorudisha wengi katika
Kanisa Katoliki kwa upole, usikivu na ushuhuda wa maisha safi yenye kujitosa.

Miaka 1545-1563 maaskofu wa Kanisa Katoliki walikutana Trento, Italia kaskazini,
wakajadiliana juu ya mafundisho na hali ya Kanisa, wakachukua hatua za kuondoa
matatizo na kuimarisha imani. Maazimio yake makuu yalibaki muhimu mpaka karne ya
20:

Kwa jumla Mtaguso wa Trento ulishindwa kuwavuta Wainjili warudi, lakini
uliendeleza urekebisho wa Kanisa Katoliki. Katika nchi zilizobaki chini ya Roma
Kanisa lilipata nguvu tena kwa kuimarisha mafundisho ya kale pamoja na kuondoa
kasoro mbalimbali. Hata hivyo haikuwezekana kufuta farakano lililotokea tayari.

Karolo V, Kaisari wa Dola Takatifu la Kiroma, aliendesha Vita vya Schmalkald
(1546-1547) dhidi ya maeneo ya Walutheri yaliyokuwa ndani ya dola hilo kubwa la
Ujerumani.

Mwanzoni alishinda (20 Julai 1547); kwenye Bunge la Augsburg (1547-1548) alidai
Walutheri wakubali kuwa chini ya maaskofu na Papa wa Kanisa Katoliki. Ingawa
aliruhusu ndoa ya mapadri na kupokea ekaristi kwa maumbo yote mawili (mkate na
divai), maitikio hayakuwa mazuri hata kidogo: kukawa na vurugu kubwa.

Mwaka 1552, baada ya njama ya watawala hao dhidi ya Karolo V, vilianza tena vita
ambavyo vilimlazimisha kukimbia Austria. Hatimaye watawala Walutheri walipatana
na mwanae, mfalme Ferdinand III. Hivyo jaribio la kufuta Ulutheri kijeshi
lilishindikana kabisa.

Vita vilimalizika mwaka 1555 kwa amani ya Augsburg. Mapatano hayo yalilenga
kuwezesha wananchi wenye imani tofauti waishi katika taifa lilelile. Watawala
walipewa haki ya kuwachagulia madhehebu ya dini raia wao. Wasiokubali kufuata
imani ya mtawala, walipewa tu haki ya kuhamia eneo lingine ambapo mtawala wake
alikuwa na imani yao.

Hivyo katika Dola la Kijerumani yalikubalika rasmi maeneo yaliyoshikilia Ungamo
la Augsburg na yale yaliyobaki katika Kanisa Katoliki, lakini si wenye imani
tofauti na hizo mbili, kama vile Wareformati na Waanabaptisti.

Amani ya Augsburg kwanza ilifaulu kuleta mahusiano imara upande wa siasa, lakini
baadaye haikuweza kuzuia mlipuko wa vita vikali vya karne XVII: vita vya miaka
30 (1618-1648).

Madola ya Ujerumani yalipigana kati yao, na nchi za nje zilishiriki zikiwemo
Hispania, Ufaransa, Uswidi, Uholanzi na Denmark, lakini mapigano yake yalitokea
hasa katika Ujerumani kwenye eneo la Dola Takatifu la Kiroma.

Vita hivyo vilileta uharibifu mkubwa mno katika Ujerumani. Kuna makadirio ya
kwamba karibu theluthi moja ya wakazi wote walikufa kutokana na mauaji, njaa na
magonjwa. Katika maeneo ya Ujerumani ya Kusini zaidi ya nusu ya watu walipotea.

Wanajeshi walikuwa askari wa kukodiwa ambao mara nyingi hawakulipwa bali
walipewa uhuru wa kutwaa kwa mabavu chochote walichotaka.

Uchovu ulileta majadiliano juu ya amani. Mwaka 1648 wawakilishi wa wafalme
walipatana katika amani ya Westfalia kuhusu kanuni za amani.

Kumbe mapatano hayo yaliunda ramani ya kimadhehebu kule Ulaya yenye maeneo ya
Wakatoliki, Walutheri au Wareformati watupu. Jumuiya ndogo ziliendelea
kugandamizwa wakapata ustahimilivu mahali pachache. Hivyo wafuasi wa madhehebu
madogo walilazimika kuficha imani yao au kuhamahama katika Ulaya.

Wakati wa matengenezo na mafarakano ulikuwa pia kipindi kilicholeta habari za
nchi mpya kwa watu wa Ulaya. Mataifa ya Wahispania na Wareno yalijenga aina mpya
za meli zilizoweza kusafiri kote duniani hata kuvuka bahari kubwa.

Wafanyabiashara na wanajeshi wao walizunguka pande zote za dunia wakiambatana na
mapadri wao. Hao walikutana na wenyeji wengi wa nchi mbalimbali wasio Wakristo,
au walikuwa Wakristo lakini si washiriki wa Kanisa Katoliki (kama Waethiopia au
Wahindi wa Kusini).

Wakaanza kuwaeleza imani, wakahubiri mbele ya Mfalme wa China, mbele ya Negus
Negesti wa Ethiopia na mbele ya watawala wa Amerika Kusini.

Tatizo la misheni hizo lilikuwa kwamba liliambatana na uenezaji wa kijeshi wa
Hispania na Ureno. Hasa Amerika wamisionari walijikuta kati ya mahitaji ya
walowezi, waliotaka kuhudumiwa kiroho, na mahitaji ya wazalendo, waliogandamizwa
vibaya na walowezi walewale.

Lakini mara kwa mara walijitokeza Wakristo wengine waliopinga unyama na kuleta
taarifa za kweli kule Ulaya. Mmojawao alikuwa Askofu Bartolomeo Las Casas
aliyewashtaki walowezi Wahispania kwa sababu waliua wenyeji wengi
wakiwalazimisha kufanya kazi zao migodini na mashambani bila kujali afya zao.
Akafaulu kuleta sheria zilizolinda Waamerika na kupunguza ukali dhidi ya
watumwa, lakini walowezi walijaribu kumwua.

Zaidi tena Wajesuiti walijaribu kuwalinda Waindio wa Paraguay wakiwakusanya
katika vijiji vya ujamaa vilivyojitegemea kiuchumi na hata kisiasa. Lakini
walishtakiwa na walowezi majirani waliotaka kuwinda watumwa, ati wanadhoofisha
utawala wa kikoloni. Mwishoni Wajesuiti walifukuzwa na serikali, na vijiji vya
Wakristo wenyeji waliharibiwa na wawindaji wa watumwa.

Kule Asia mapadri wa Shirika la Yesu walifaulu kupanda mbegu ya Injili mpaka
Japani na China. Walijitahidi kupatanisha Injili na utamaduni wa nchi hizo ambao
ni tofauti na desturi za Ulaya. Lakini uongozi wa Kanisa kule Roma uliwakataza
wasitumie mbinu hizo. Hivyo Wakristo wa Japan walionekana kufuata dini ya
kigeni. Kwa sababu hiyo waligandamizwa, ila wachache walishika imani yao kwa
siri mpaka kutokea kwa uhuru wa dini katika karne ya 19.

Kati ya wote anakumbukwa hasa Fransisko Saveri (Francisco de Jasso y
Azpilicueta) (Javier, Navarra, leo nchini Hispania, 7 Aprili 1506 - kisiwa cha
Shangchuan, China, 3 Desemba 1552), padri wa Shirika la Yesu, ambalo alichangia
kulianzisha pamoja na Ignas wa Loyola.

Baadaye alitangaza Injili katika nchi nyingi za Ulaya, Afrika na Asia hata akawa
kati ya wamisionari maarufu zaidi ya historia ya Kanisa.

Kati ya miaka 1500 na 1800 wamisionari Wakatoliki walihubiri kwenye pwani ya
Afrika Mashariki pia. Walifuata uenezi wa Wareno waliojaribu kutawala pwani hiyo
kama vituo vya biashara kati ya Ulaya na Bara Hindi.

Kutoka kwa makao yao ya Sofala na Msumbiji walijaribu pia kutawala biashara ya
dhahabu iliyochimbwa katika eneo la Mwene Mtapa (Zimbabwe).

Kati ya matunda bora ya uinjilishaji huo wanakumbukwa "Mashahidi wa Mombasa"
waliomfia Yesu mwaka 1631.

Mizizi ya Kanisa Afrika ilikauka tena mnamo karne za 16-18 kwa sababu ya
kuingiliana kwa hotuba ya Injili na siasa ya ukoloni. Udhaifu wa kibinadamu
uliongezea ugumu wa mazingira na hali ya hewa kwa ajili ya wamisionari kutoka
Ulaya.

Upietisti (kwa Kiingereza Pietism, kutoka neno la Kilatini pietas, yaani heshima
kwa Mungu, kwa wazazi, kwa ndugu na kwa nchi asili) ulikuwa tapo lenye athari
kubwa kati ya Walutheri, lakini pia kwa madhehebu mengine ya Uprotestanti, na
hata kwa Wakatoliki huko Ulaya na Amerika Kaskazini tangu mwishoni mwa karne ya
17.

Uliunganisha mikazo ya Kilutheri kuhusu mafundisho ya Biblia ya Kikristo na
mikazo ya Kikalvini kuhusu maadili imara.

Asili yake ni Ujerumani ya leo na kazi ya Philipp Jakob Spener, mwanateolojia
Mlutheri aliyesisitiza mabadiliko ya Mkristo kwa aina ya kuzaliwa upya. Ingawa
yeye hakudai wafuasi wake wajitenge na Wakristo wenzao, mahimizo yake yalielekea
huko.

Upietisti ulienea kwanza Uswisi na nchi nyingine za lugha ya Kijerumani barani
Ulaya, halafu Skandinavia na Baltiki (ulipoathiri zaidi tena utamaduni wa
Kikristo kupitia watu kama Hans Nielsen Hauge huko Norway, Carl Olof Rosenius
huko Sweden, Katarina Asplund huko Finland na Barbara von Krüdener katika nchi
za Baltiki), na hatimaye Ulaya nzima.

Kutoka huko ulipelekwa Amerika Kaskazini, hasa kwa njia ya wahamiaji kutoka
Ujerumani na Skandinavia, ukaathiri Waprotestanti wenye asili tofauti ukachangia
katika karne ya 18 mwanzo wa Ukristo wa Kiinjilisti, ambao leo una waumini
milioni mia tatu.

Tapo la Upietisti ndani ya Ulutheri lilifikia kilele chake katikati ya karne ya
18, lilififia kati karne ya 19 na kutoweka Amerika mwishoni mwa karne ya 20.

Hata hivyo, baadhi ya misimamo yake iliathiri Uprotestanti kwa jumla,
ikimchochea kasisi Mwanglikana John Wesley kuanzisha tapo la Wamethodisti, na
vilevile Alexander Mack kuanzisha tapo la Schwarzenau Brethren kati ya
Waanabaptisti.

Huko Marekani, Upietisti ulitawala pia kati ya Quakers, Wakalvini, Wabaptisti,
Waanglikana n.k.

Tumeshaona kwamba tangu mwaka 1500 wamisionari Wakatoliki walienda sehemu
mbalimbali za dunia. Katika karne ya 17 Waprotestanti walienea nje ya Ulaya,
lakini bila kumtangaza Kristo kwa wenyeji, kwa mfano katika makoloni ya Marekani
mashariki ya leo. Kumbe katika 18 walianza kuiga mifano ya wamisionari
Wakatoliki.

Uenezaji wa Ukristo wa Kiprotestanti ulianzishwa na Wakristo kutoka nchi za
Ulaya zilizoendelea kama Uingereza, Ufaransa na Ujerumani. Mapinduzi ya
viwandani yaliongeza sana uwezo wa kiuchumi wa mataifa hayo.

Biashara ya kimataifa ilianza kuunganisha nchi za mbali sana. Vyombo vya usafiri
kama vile meli, reli na baadaye hata ndege vilifikisha watu na bidhaa kila
sehemu za dunia. Watu walianza kupata habari za nchi zisizojulikana kwao mpaka
wakati ule.

Wakristo wa nchi za Ulaya walitumia mawasiliano hayo. Labda tunaweza
kulinganisha hali hiyo na sera za mitume ambao walitumia njia zilizofunguliwa na
biashara ya Kiroma katika karne za kwanza. Wengine waliona uwezo wao kama wito
wa Mungu kwa Wakristo wa Ulaya katika karne ile hasa.

Mahali pengi Ulaya Wakristo hawakuridhika tena na hali ya Kanisa. Ukristo
ulikwisha kuwa sehemu ya utamaduni na jambo la kawaida. Bila kutafakari sana,
mtoto alibatizwa, akafundishwa na kupewa Kipaimara, akafunga ndoa kanisani,
akawabatiza watoto wake halafu akazikwa kwa ibada.

Kanisa lilikuwa kama idara ya serikali iliyosaidia taifa kuweka utaratibu wa
kidini kwa manufaa ya maadili ya umma. Serikali zilihimiza watu washiriki na
kuhudhuria ibada. Wasipofika kanisani waliweza kutozwa faini.

Mahali pengi watumishi wa makanisa hawakujua kujibu maswali mapya ila tu
kukumbusha mazoea ya kale na mila nzuri za zamani.

Ndiyo asili ya matapo ya uamsho yaliyotokea kwa nguvu sana. Wasioridhika na hali
hiyo walikutana nje ya makanisa. Katika maeneo ya Kiprotestanti hali ilitegemea.
Penye uongozi wenye busara walipewa nafasi zao shirikani. Watu waliguswa upya na
neno la Mungu na Roho wake, walitafuta njia mpya za kuishi na kuonyesha imani
yao. Hivyo vilijitokeza vyama vya kusaidia wagonjwa, wajane, mayatima na
maskini.

Katika maeneo ya Wakatoliki matapo yaliyofanana na uamsho yalisababisha mara
nyingi kutokea kwa shirika jipya la watawa au la walei. Muundo wa Kanisa
Katoliki unasaidia kuwapa watu wenye wito au vipawa vya pekee nafasi zao katika
mashirika hayo.

Kanisa la Anglikana liliunda kamati ya kupeleka Injili katika nchi za ng'ambo
lakini ilishughulikia hasa Waingereza waliohamia makoloni. Polepole wazalendo
wachache walianza kuwaendea pia, jambo lililokuwa gumu kutokana na hali ya
ukoloni wenyewe.

Kanisa la kwanza la Kiprotestanti lililotuma wamisionari hasa kwa watu wasiomjua
Kristo lilikuwa ni la Ndugu wa Herrnhut (Wamoravia).

Katika kijiji hicho kidogo cha Ujerumani waliishi wakimbizi kutoka Moravia
waliopewa ustahimilivu kuanzisha upya ushirika wa Umoja wa Ndugu kufuatana na
urithi wao kutoka Ucheki. Walikuwa watu wa kawaida kama wakulima na mafundi.

Siku moja katika mwaka 1732 walikutana na mgeni, kwa jina Antoni, mtumishi wa
Mdenmark aliyemtembelea Mkuu wa Herrnhut, Ludwig von Zinzendorf. Antoni alikuwa
mtumwa mwenye asili ya Afrika aliyenunuliwa na bwana wake katika Visiwa vya
Karibi. Baadaye akapewa uhuru wake akasafiri pamoja na bwana wake hadi Denmark.

Kwa Antoni Ndugu wa Herrnhut wakasikia kwa mara ya kwanza habari za hali mbaya
ya watumwa Waafrika kule Karibi, na jinsi walivyozuiwa kusikia neno la Mungu
pamoja na mateso yao mengine. Usiku ule ndugu wawili wakasali pamoja na asubuhi
yake wakamwendea Mkuu wa Herrnhut wakamwomba ruhusa ya kusafiri hadi Karibi ili
wawahubirie wale watumwa. Katika sala hiyo ya maseremala wawili ilianza kazi ya
misheni ya Umoja wa Ndugu (Wamoravia).

Baadaye Ndugu Wamoravia waliendelea kuhubiri kule Greenland, Urusi, Nikaragua,
Afrika Kusini na kati ya Waindio wa Amerika. Mawasiliano mapya yakaleta habari
hiyo katika kila pembe ya dunia zisizosikika zamani kwa watu wengi.

Mnamo mwaka 1800 Wakristo Waingereza waliunda vyama mbalimbali vya misheni, kama
Wabatisti mwaka 1792, Chama cha Misheni cha London mwaka 1795 na Chama cha
Misheni cha Kanisa (la Kianglikana = Church Missionary Society/CMS) mwaka 1799.
Waprotestanti wa nchi nyingine za Ulaya walifuata.

Kumbe walikuwa walei na wachungaji wa kawaida waliounda vyama vya misheni,
kuiombea kazi hiyo, kutafuta habari za nchi nyingine na kuchanga pesa wakiandaa
vijana watakaokuwa tayari kuacha ndugu zao wakielekea nchi za mbali
zisizojulikana nao.

Wakati Ukristo ulipozidi kuenea na kuchangamka katika bara lote la Amerika, huko
Ulaya Kanisa Katoliki lilipitia kipindi cha udhaifu, hasa kutokana na
mashambulizi ya falsafa ya Mwangaza dhidi yake.

Mambo yalizidi kuwa magumu Mapinduzi ya Ufaransa yalipopiga vita dini, kuanzia
Ukatoliki. Akili ilisimikwa kama mungu mpya. Kalenda mpya ilitengenezwa ili
kufuta wiki na Jumapili pamoja na sikukuu za Kikristo. Monasteri zote
zilibomolewa, wengi waliuawa au kufukuzwa nchini kwa sababu ya imani yao. Mali
za Kanisa zilitaifishwa na mapadri walidaiwa kula kiapo cha kufuata serikali
badala ya Papa. Mnamo 1799 Papa Pius VI alitekwa hadi Ufaransa na hatimaye kufa
kifungoni.

Kiongozi wa Ufaransa, Napoleon Bonaparte, alizidi kueneza misimamo mipya katika
sehemu kubwa ya Ulaya aliyoiteka.

Hata Waorthodoksi walipata shida za namna hiyo hasa Urusi, ambapo mwaka 1721
Kaisari Petro I alifuta Upatriarki nchini na kuweka Kanisa moja kwa moja chini
ya serikali.

Baada ya Ufaransa wa Napoleon kushindwa (1815), nchi za Ulaya zilikubaliana
kurudisha hali ilivyokuwa kabla ya mapinduzi, lakini haikuwa rahisi. Umati wa
watu ulizidi kusogea mbali na dini.

Baada ya mateso yao, Papa na Kanisa Katoliki walipewa tena heshima, lakini siasa
iliendelea kuwa dhidi yao.

Kilele chake ni Kulturkampf (kwa Kijerumani: vita vya utamaduni) iliyotangazwa
na Chansela Bismarck ili kuzuia umoja wa Wakatoliki wa Ujerumani na Papa.
Majimbo na parokia nyingi vilibaki bila mchungaji, mapadri wengi walifungwa n.k.

Kabla ya hapo, Papa Pius IX alikutanisha maaskofu mjini Roma kwa Mtaguso wa
kwanza wa Vatikano (1869-1870) uliotangaza dogma ya karama ya Papa kutokosea
anapotoa mafundisho ya moja kwa moja "ex cathedra".

Mtaguso ulikatishwa na jeshi la Italia lililovamia Roma na kuuteka moja kwa
moja, likikomesha Dola la Papa (1870). Tukio hilo lilimkomboa Papa kutoka
majukumu ya kisiasa na kumwezesha kuimarisha mamlaka yake ya kiroho duniani kote
dhidi ya utaifa uliotesa Kanisa kwa karne kadhaa.

Jambo lingine la pekee katika Kanisa Katoliki la karne hiyo ni uundaji wa
mashirika ya kitawa ya kike na ya kiume zaidi ya 2000 yaliyolenga huduma
maalumu, k.mf. kuhubiri vijijini, kulea vijana, kufundisha mafukara, kuuguza
wagonjwa, kuanzisha misheni, kushughulikia upashanaji habari. Mara nyingi
mashirika hayo yanafanana ingawa yalianzishwa wakati na mahali tofauti, kwa
kawaida chini ya askofu wa jimbo, baada ya mashirika ya zamani kuzuiwa na
serikali.

Kati ya waanzilishi muhimu zaidi wakumbukwe Karolo Yosefu Mazenod (1782-1861),
Vinsenti Pallotti (1795-1850), Antoni Maria Claret (1807-1870), Yohane Bosco
(1815-1888), Daniele Comboni (1831-1881), Arnold Janssen (1837-1909). Kati ya
wanawake, Yoana Antida Thouret (1765-1826), Magdalena wa Canossa (1774-1835),
Visensya Gerosa (1784-1847) pamoja na Bartolomea Capitanio (1807-1833),
Fransiska Saveri Cabrini (1850-1917).

Miaka ya mwisho ya karne ya 19 iliona ustawi wa elimu ya Biblia iliyoongozwa na
mawazo mapya kabisa yaliyoyumbisha imani ya wengi kwa kukanusha mambo yapitayo
maumbile (teolojia ya Usasa).

Mang'amuzi ya kimisionari yalifanya Wakristo watambue upya haja ya umoja kati
yao. Walianza Waprotestanti (Kongamano la Edinburgh, 1910), halafu Waorthodoksi
na Wakatoliki.

Mtaguso wa pili wa Vatikano (1962-1965) ulioitishwa na Papa Yohane XXIII
ulielekeza Kanisa Katoliki kukabili vema ulimwengu wa kisasa badala ya kuulaumu
tu.

Lakini karne ya 20 inakumbukwa hasa kwa dhuluma za kidini zisizowahi kutokea:
hasa Ukomunisti, ulioteka Urusi ukaenea polepole hadi kutawala theluthi moja ya
binadamu wote, ulipiga vita dini kwa namna zote na kuua mamilioni ya waamini,
hasa Waorthodoksi.

Hatimaye, chini ya Papa Yohane Paulo II, wa kwanza kutoka mataifa ya Kislavi,
Wapolandi walifaulu kuangusha serikali ya Kikomunisti, wakifuata na wenzao wa
nchi zote za Ulaya Mashariki.



https://sw.wikipedia.org/wiki/Gabon

Nchi hii ina umma mdogo, madini na mali kwa wingi, na wafanyabiashara kutoka
nchi za kigeni wameweza kufanya Gabon iwe nchi moja katika eneo hili la Afrika
yenye maendeleo na neema.

Jamhuri ya Gabon, kutoka kushinda uhuru kutoka Ufaransa tarehe 17 Agosti 1960,
imeongozwa na Rais watatu, Léon M'ba, El Hadj Omar Bongo ambaye amekuwa kiongozi
kutoka mwaka wa 1967 hadi kifo chake (2009: ndiye aliyekuwa kiongozi barani
Afrika aliyeshikilia uongozi kwa muda mrefu zaidi), halafu mwanae Ali.

Mwaka wa 1990 Gabon ilianza demokrasia ya vyama vingi na katiba ya kidemokrasia
ambayo inaruhusu ukweli wa uchaguzi na utekelezaji wa idara za serikali.

Gabon ni nchi yenye neema sana kuliko nchi jirani. Uchumi wake, hasa chumo cha
umma, ni mara nne ya nchi za Afrika kusini mwa Sahara. Hii hasa ni kwa sababu ya
uzalishaji wa mafuta ambao umeleta utajiri na mali, lakini usambazaji wa mali
hii ya mafuta bado umedhoofika.

Gabon ilikuwa mwanachama wa Muungano wa Nchi Zinazouza Mafuta (OPEC) kutoka
mwaka wa 1975 mbaka 1995.

Mwaka 1990, udhaifu wa pesa CFA frank uliacha Gabon katika shida ya kulipa deni
za kimataifa; Ufaransa na Shirika la Fedha la Kimataifa (IMF) wameipa Gabon
mkopo na usaidizi kwa uelewano kwamba Gabon itageuza uchumi wake barabara.

Yasemekana mambo ya mazingira yalifanya umma wa Gabon kutopanda kwa sensa kati
ya miaka 1900 na 1940.

Umma hasa kwa ujumla yasemekana ni kama watu milioni 1.5 lakini mambo haya
yamebaki bila kuwaziwa.

Karibu Wagabon wote ni wa jamii ya Bantu. Gabon hasa ina makabila 40 ambayo yana
utamaduni na lugha tafauti.

Wafang wakiwa ndio kabila kubwa zaidi nchini Gabon, wengine ni Wamyene,
Wabandjabi, Waeshira, Wabapounou na Waokande.

Lugha ya Kifaransa ndiyo lugha rasmi ya taifa ambayo hutumika kwa mawasiliano
(wakazi wanaoimudu ni 80%). Wafaransa 10,000 wanaishi Gabon, na Ufaransa
unaathiri mambo ya kigeni, utamaduni na biashara nchini Gabon.

Upande wa dini, imekadiriwa kwamba 73% za wakazi ni Wakristo (hasa Wakatoliki),
12% ni Waislamu (hasa wageni), na 10% wanafuata dini asilia za Kiafrika (Bwiti).



https://sw.wikipedia.org/wiki/Binadamu

Binadamu (pia mwanadamu) ni neno linalomaanisha "Mwana wa Adamu", anayeaminiwa
na dini za Uyahudi, Ukristo na Uislamu kuwa ndiye mtu wa kwanza.

Kisayansi jina hilo linaweza kutumika kwa maana ya Homo sapiens ili
kumtofautisha na viumbe wengine wa jenasi Homo ambao wote walitoweka walau miaka
12,000 hivi iliyopita.

Watu wote walioko leo hii ni spishi ileile na tofauti zinazoonekana kati ya
maumbile yao katika sehemu mbalimbali za dunia ni kidogo tu.

Utafiti juu ya DNA umethibitisha kwamba binadamu wote wametokana na watu
waliokuwepo Afrika walau miaka 250,000 hivi iliyopita.

Kwa namna ya pekee, upimaji wa DNA ya mviringo, ambayo kila mmoja anarithi kwa
mama tu, ulionyesha kuwa binadamu wote waliopo duniani wanachanga mama mmoja
aliyewahi kuishi miaka 130,000 hivi iliyopita.

Halafu upimaji wa kromosomu Y, ambayo kila mwanamume anarithi kwa baba tu,
ulionyesha kuwa wanaume wote waliopo duniani wanachanga baba mmoja aliyewahi
kuishi walau miaka 70,000 hivi iliyopita, kidogo kabla ya baadhi ya watu kuanza
kuhama bara la Afrika na kuenea Asia labda kufuatia pwani za Bahari ya Hindi.

Hata hivyo, miaka hii ya mwisho imegundulika katika baadhi ya wanaume wenye
asili ya makabila ya Wabangwa na Wambo (Camerun, Afrika ya Kati) aina ya
kromosomu Y tofauti sana na ile ya wanaume wengine wote waliowahi kupimwa, kiasi
cha kukadiria imetofautiana miaka 350,000 hivi iliyopita.

Vilevile, upimaji wa DNA ya mstari kwa jumla umeonyesha uwezekano wa kwamba
baadhi ya binadamu wa leo, wale wasio wa kusini kwa Sahara, wana asilimia 1-6 ya
urithi wa kibiolojia kutoka kwa aina nyingine za homo, hususan Homo
neanderthalensis, ile ya pango la Denisova na ile iliyorithiwa na baadhi ya watu
wa visiwa vya Andaman (India).

Kama hao waliweza kweli kuzaliana na Homo sapiens maana yake walikuwa spishi
moja na yeye. Hapo asili ya binadamu inatakiwa kuhesabiwa ya zamani zaidi sana
kuliko miaka 200,000 iliyofikiriwa kwanza.

Kutoka bara la Asia, watu walienea kwanza Australia na Ulaya, halafu Amerika
toka kaskazini hadi kusini.

Hatimaye, katika karne ya 20 watu walikwenda kukaa kwa muda katika bara la
Antaktika kwa ajili ya utafiti.

Ingawa binadamu ana undugu mkubwa wa kibiolojia na sokwe na viumbe vingine,
ustawi wake hauna mfano, kiasi cha kufanya wengi waamini tofauti iliyopo inadai
kuelezwa kwa uwemo wa roho ndani ya mwili wake; roho ambayo dini hizo zinasadiki
imetiwa na Mungu moja kwa moja.

Kadiri ya Biblia, binadamu ameumbwa “kwa mfano wa Mungu” (Mwa 1:27), mwenye roho
isiyokufa. Ameshirikishwa naye ukuu juu ya viumbe vyote vinavyoonekana.

Yeye tu ni nafsi, akiwa na uwezo wa kujifahamu, kujitawala, kujitolea na
kupendana na wengine.

Utotoni anasukumwa tu na haja za umbile lake, ambazo ni muhimu kwake na
anazilenga bila ya kuhitaji juhudi.

Lakini akikua anaanza kutambua tunu za maadili na dini, ambazo ni njema, ni
muhimu kwa zenyewe na zinamdai azifuate kwa nia imara hadi afikie lengo.

Anapopitia misukosuko ya ujana asikubali kushindwa na vionjo wala asikate tamaa,
kwa kuwa Mungu amemuumba atawale hata nafsi yake na mwili wake.

Mtu wa kwanza kuumbwa na Mungu kadiri ya Biblia alikuwa Adamu, akifuatwa na Eva
mkewe. Hapo “Mungu aliona kila kitu alichokifanya, na tazama ni chema sana” (Mwa
1:31).

Hata hivyo, baada ya dhambi ya asili anadaiwa bidii katika kutekeleza tunu ili
wema alionao uzae matunda.

Basi, apanie kukuza wema aliojaliwa ili kesho awe mtu bora kama mzazi, raia,
kiongozi wa dini na jamii n.k.

Penye nia pana njia hata ya kuelekea utakatifu utakaokamilika katika uzima wa
milele.

Binadamu amekabidhiwa na Mungu dunia, lakini hasa amekabidhiwa nafsi yake
mwenyewe. Itamfaa nini kujua na kutawala ulimwengu, asipojijua na kujitawala
kweli?

Karne XX imeleta maendeleo makubwa katika elimunafsia (= saikolojia). Hivyo
anaweza kutambua vizuri mema na mabaya yaliyomo ndani mwake.

Anahitaji kuishi katika mazingira bora ambapo ajisikie nyumbani, huru na mtulivu
kwa kupendana na wenzake, kusikiliza watu wanaomfahamu (hasa walezi wake)
wanasema nini juu yake, kujipatia muda wa kutulia peke yake na kujifikiria
kulingana na maneno yao, kujichunguza kwa makini kuanzia miaka ya utotoni.

Kwa kuwa utu unategemea urithi, mazingira na utashi wa kila mmoja, anapaswa
kuchunguza hayo yote yaliyochangia kumjenga.

Mara kwa mara ajitenge na watu na shughuli ili kutathmini tena maisha yake,
kupima maono yake na kuweka maazimio ya kufaa, bila ya kusahau kwamba uhai wake
ni fumbo, kwa kuwa unamtegemea Mungu.



https://sw.wikipedia.org/wiki/Bara

Bara (au kontinenti) ni sehemu kubwa ya dunia iliyochomoza juu ya bahari, ambayo
kwa kawaida hukaliwa na watu na kuwa juu yake na milima na mimea na wanyama na
kila aina ya viumbe, ingawa viumbe hai wengi zaidi wanaishi baharini. Sehemu hii
ya dunia ndiyo inayojulikana kama bara, na sehemu nyingine ya dunia ni ile
iliyoko chini ya bahari.

Neno "bara" lamaanisha nchi kavu, tofauti na bahari au visiwa vidogo karibu na
pwani ya nchi kavu kubwa zaidi. Si lazima kutaja maeneo makubwa tunayomaanisha
tukiongea juu ya "mabara saba ya dunia". Neno "kontinenti" latokana na Kilatini
"terra continens" yaani "nchi (kavu) mfululizo".

Kwa hiyo elezo la neno bara / kontinenti katika sayansi ya jiografia ni "masi
kubwa na mfululizo za nchi kavu zinazotengwa kwa maeneo makubwa ya maji" Lakini
hali halisi sehemu kubwa ya mabara saba yanayokubaliwa kwa kawaida hayatengwi
kabisa kati yake kwa maji. Pia neno "masi kubwa" halieleweki waziwazi kabisa.
Kwa nini Greenland yenye eneo la kilomita za mraba 2,166,086 inaitwa "kisiwa"
lakini Australia yenye eneo la 7,617,930 huitwa bara?

Mabara yote ya dunia yetu huwa na pwani kwenye bahari kuu ya dunia ambayo ni
moja tu ikigawiwa kwa sehemu mbalimbali na mabara vigezo vingine.

Kwa lugha ya kawaida “bara” ni eneo mfululizo wa nchi kavu. Kwa maana hii
“Tanzania bara” ni eneo lote la Tanzania isipokuwa visiwa ambavyo ni sehemu ya
nchi ya Tanzania bila visiwa vya Unguja, Pemba, Mafia na kadhalika.

Vivyo hivyo “Ulaya bara” ni eneo la Ulaya bila visiwa kama Britania, Eire, Malta
na kadhalika.

Kwa macho ya jiolojia “bara” ni pana kuliko nchi kavu tu: inaweza kutaja pia
maeneo ya tako la bara yaliyo chini ya maji yasiyo na kina kikubwa pamoja na
visiwa vya sehemu hizi. Kwa mtazamo huu visiwa vya Britania na Eire ni sehemu ya
Ulaya na vivyo hivyo Autralia na Guinea Mpya ni bara moja.

Kwa maana ya utamaduni wazo la bara linaweza kujumlisha pia visiwa vya mbali
kama vile Iceland huhesabiwa sehemu ya Ulaya au hata mikoa ya Ufaransa katika
Bahari Hindi kuhesabiwa katika Ulaya.

Kwenye ramani zinazotumia lugha ya Kiingereza kawaida huhesabiwa mabara saba
duniani, mengine yakiwa makubwa na mengine madogo.

Mabara jinsi yalivyo leo hayakuwepo tangu mwanzo wala hayakai vile. Ilhali kila
bara inalingana na bamba 1 au mabamba ya gandunia ina pia mwendo pamoja na bamba
lake. Wanajiolojia huamini ya kwamba miaka mamilioni iliyopita mabara yote
yaliwahi kukaa pamoja kama bara 1 kubwa sana lililoendelea kupasuliwa baadaye.
Vipande huelea juu ya koti ya dunia ambayo ni kiowevo na moto. Mwendo wa mabamba
umepimiwa kuwa sentimita kadhaa kila mwake. Uhindi zamani haikuwepo sehemu ya
Asia, na sasa hivi Afrika inaelekea kupasuliwa kwenye mstari wa bonde la Ufa la
Afrika ya Mashariki.

Mabara jinsi yanavyoonekana hukaa juu ya mabamba ya gandunia ambayo ni vipande
vikubwa vya mwamba vinavyounda uso wa dunia. Mabara tunavyoyajua yanalingana
kila moja na bamba lake na kila bamba ina mwendo wake wa polepole. Hii ni sababu
ya kwamba baada ya miaka mingi uso wa dunia utaonekana tofauti kuliko leo.

Kijiolojia bara haliishi kwenye pwani pale bahari inapoanza. Bara linaendelea
chini ya uso wa bahari kama tako la bara.

Mabara na mabamba yao ni kama ifuatayo: Afrika (Bamba la Afrika), Antaktika
(Bamba la Antaktika), Australia (Bamba la Australia), Ulaya na sehemu kubwa ya
Asia (Bamba la Ulaya-Asia), Amerika Kaskazini pamoja na Siberia (Bamba la
Amerika ya Kaskazini) na Amerika Kusini (Bamba la Amerika ya Kusini). Mabamba
madogo yamejitenga ingawa nchi juu yao inaonekana kuwa sehemu ya bara lingine.
Mfano wake ni Bara Hindi iliyokuwa kama bara ndogo au kisiwa kikubwa zamani
lakini tangu miaka milioni 10 imejisukuma chini ya bamba la Asia-Ulaya na
kuikunja hadi kutokea kwa milima ya Himalaya.



https://sw.wikipedia.org/wiki/Wavuti_wa_Walimwengu

Wavuti wa Walimwengu (kifupi WWW, kwa Kiingereza World Wide Web, yaani utando
mpana kama ulimwengu) ni sehemu ya intaneti yenye tovuti nyingi. Sehemu nyingine
za intaneti, kama huduma ya baruapepe (email) si sehemu ya WWW.

Tovuti za WWW zinafanywa na kurasa zenye matinikivo (hypertext) zinazoelekezana
kwa njia ya viungokivo (hyperlinks). Yaliyomo ya tovuti hizo ni mara nyingi
matini (habari za kimaandishi) pamoja na picha za mgando na za video, hati za
sauti au muziki.

WWW ulianzishwa mwaka 1989 na Tim Berners-Lee kwenye taasisi ya CERN huko
Geneva, Uswisi. Alitunga namna mpya ya ukurasa kwa kutumia lugha ya HTML.
Alilenga kupata nafasi ya kubadilishana matokeo ya kazi yake na wataalamu
wengine. Kwa maneno yake mwenyewe:

Mnamo Machi 1989 Berners-Lee alitumia kwa mradi wake jina la "Mesh" lililofutwa
tena kwa sababu lilikuwa karibu mno na neno "mess" (=fujo). Baadaye alijaribu
kutumia majina ya "Mine of Information" (ing. "Mgodi wa habari") au "The
Information Mine" lakini vifupi vyao "MOI" (kwa Kifaransa "mimi") na TIM (jina
lake mewenyewe) yalikuwa na harufu ya ubinafsi. Pia picha ya "mgodi" ilionekana
haifai maana mgodi ni mahali pa kuchukulia kitu lakini wavuti ni pia mahali pa
kupelekea habari, si kujipatia pekee.

Hatimaye Berners-Lee alibuni majina ya "Web" ("utando") na "World Wide Web".
Jina la "web" lilionekana kufaa vema kutokana na matumizi ya jina katika
hisabati kwa wavu wa vinundu ambako kila kimoja kimeunganishwa na kingine.



https://sw.wikipedia.org/wiki/Uswidi

Uswidi (au: Sweden; Swideni; kwa Kiswidi: "Sverige") ni nchi ya Skandinavia
katika Ulaya ya Kaskazini. Imepakana na Ufini (Finland) na Norwei.

Nchi imegawiwa katika mikoa mitatu: Norrland katika kaskazini, Svealand katikati
na Götaland katika kusini.

Ina pwani ndefu kwenye bahari ya Baltiki. Kuna daraja la kuvukia mlango wa
bahari ya Oresund ya kuunganisha Uswidi na Denmark.

Hali ya hewa ya sehemu kubwa ya Uswidi si baridi kutokana na athira ya mkondo wa
Ghuba. Kuna tofauti kati ya urefu wa mchana katika miezi ya Mei hadi Julai na
giza wakati wa Desemba. Tarehe 21 Juni ni siku ndefu: hakuna giza kabisa na
usiku wake Waswidi hufanya sherehe kubwa ya "midsommar" kwa ngoma na dansi kote
nchini.

Wakazi wa kwanza kujilikana walikuwa makabila ya Kigermanik kama wakazi wote
waliowafuata. Huko Roma Tacitus aliandika juu yao mwaka 98 BK.

Kati ya karne ya 8 hadi ya 11 waliitwa mara nyingi "Waviking" wakiogopwa na
wenyeji wa Ulaya bara kwa sababu Waviking walivamia mara kwa mara maeneo ya
pwani kwa jahazi zao ndogo. Lakini Waviking au Wanormani ni neno la kutaja watu
wa Kaskazini waliovamia na kufanya ujambazi kwenye nchi za Ulaya bara si namna
jinsi wenyewe walivyojiita.

Malkia Margarete I wa Udani aliolewa na mfalme wa Norway. Baada ya kifo cha
mumewe alitawala nchi zote mbili na baadaye pia Uswidi. Mwaka 1397 wawakilishi
wa falme tatu zilikutana katika mji wa Kalmar (Uswidi ya kusini) na kuelewana
juu ya "Umoja wa Kalmar" yaliyounganisha nchi zote za Skandinavia chini ya
mfalme wa Denmark ilhali kila nchi iliendelea kujitawala. Wakati ule Ufini
(Finland) ilikuwa chini ya Uswidi. Iceland na Visiwa vya Faroe ziliingia pia kwa
sababu zilikuwa chini ya Norway wakati ule.

Umoja huo uliendela hadi mwaka 1521. Waswidi walianza kuchoka na utawala wa
Kidenmark wakaondoka katika umoja huu mwaka 1521 pamoja na Ufini. Lakini Norway
iliendela kuwa chini ya Denmark hadi mwaka 1814.

Uswidi ulijiunga na Matengenezo ya Kiprotestanti na kanisa la Kilutheri likawa
dini rasmi nchini hadi mwaka 2000. Hivyo Uswidi ikawa kati ya nchi muhimu sana
ya Ulutheri.

Uswidi ulistawi na kueneza himaya yake kuanzia karne ya 17 hadi mwanzo wa karne
ya 18 kama mojawapo kati ya nchi zenye nguvu zaidi Ulaya.

Kati ya miaka 1814 na 1905 ililazimisha Norwei kukubali mfalme wa Uswidi kama
wake pia.

Kwa sasa Uswidi ni ufalme wa kikatiba yaani Mkuu wa Dola ni mfalme (kwa sasa
Carl XVI Gustaf), lakini huyu mfalme anapaswa kufuata sheria ya katiba ya nchi.
Utawala umo mikononi mwa serikali iliyochaguliwa kidemokrasia.

Katika karne ya 20 Uswidi umefaulu vizuri kujenga uchumi ili kuondoka katika
umaskini na kuwa moja kati ya nchi tajiri za dunia (ikiwa na nafasi ya 8 kwa
pato la kichwa).

Nchi ilijiunga na Umoja wa Ulaya mwaka 1995 lakini haikukubali pesa ya Euro
ikaendelea na Krona ya Uswidi.

Uswidi ni nchi kubwa yenye wakazi wachache: hawafikii milioni 10, wengi wao
wenye asili ya makabila ya Kijerumani, lakini kwa sasa zaidi ya 27% wana damu
tofauti au mchanganyiko.

Lugha rasmi ni Kiswidi, ambacho kinafanana sana na Kidani na Kinorwe. Lugha ya
pili kati ya tano zilizokubalika kwa makundi madogo ya asili ni Kifini (5%),
lakini siku hizi uhamiaji umefanya Kiarabu kiwe na watumiaji wengi zaidi.

Upande wa dini, 64.6% ni Walutheri, lakini kati yao 2% tu wanashiriki ibada ya
kila wiki. Waprotestanti wengine ni 275,000, Waorthodoksi wa Mashariki 100,000
na Wakatoliki 92,000.

Waislamu ni kama 500,000, lakini wengi hawashiriki, na 25,000 tu wanafuata swala
tano.



https://sw.wikipedia.org/wiki/Ubuddha

Ubuddha ni mfumo wa kidini uliotokana na mafundisho ya Siddharta Gautama
aliyejulikana kama Buddha.

Kuna wafuasi wengi, hasa katika Asia ya Kusini, Kusini-Mashariki na Mashariki.
Makadirio ya idadi yao ni kati ya milioni 488-535 (7-8% ya watu wote duniani).
Hivyo ni dini kubwa ya nne baada ya Ukristo, Uislamu na Uhindu.

Mafundisho yao yalianzishwa na Siddhartha Gautama aliyezaliwa mnamo mwaka 563 KK
kufuatana na mapokeo; wataalamu wengine huona ya kwamba alizaliwa karne moja
baadaye.

Wanahistoria wengi wa mwanzo wa karne ya 20 walitaja miaka 563 KK hadi 483 KK
hivi, lakini maoni ya siku hizi yanataja mwaka wa kufariki kati ya 486 KK na 483
KK au, hata kati ya 411 KK na 400 KK.

Kadiri ya akiolojia, Buddha aliweza kuzaliwa huko Lumbini, (leo nchini Nepal) au
huko Kapilavastu, Piprahwa, Uttar Pradesh, India au tena Kapileswara, Orissa,
India.

Anaitwa pia "Buddha wa kihistoria" au "Buddha Shakyamuni" kwa sababu katika
imani yao kuna mabuddha mbalimbali.

Neno "Buddha" si jina bali cheo cha heshima chenye maana ya "aliyeamka". Humo
mna kiini cha imani ya Ubuddha kuwa binadamu huishi kwa kawaida bila ya kutambua
hali yake mwenyewe, lakini akielewa mafundisho anakuja kuamka na kuona hali yake
pamoja na njia inayopaswa kufuatwa.

Kati ya Wabuddha kuna mielekeo mbalimbali kama madhehebu. Yale yenye wafuasi
wengi ni:

Yeye alizaliwa na kupewa jina la Siddharta kutoka kwenye familia ya kifalme ya
ukoo wa Shakyamuni yapata miaka 2500 iliyopita huko India ya kaskazini.

Mama wa Buddha alifariki angali yeye ni mtoto na tena alikuwa na shauku la kuwa
mtoto atayemzaa si wa kawaida. Akiwa mjamzito, aliota ndoto ya tembo mweupe
aliyehusunika na mtoto atakayejifungua.

Jambo hilo lilikuwa dalili ya kwamba mtoto atakayezaliwa atakuwa mtu mwenye
bahati, tena maalum.

Mwona aliyetembelea jumba la kifalme ili kutoa utabiri wake kuhusu maajaliwa ya
mtoto, kwa mujibu wa desturi na mila za siku zile, alitabiri kwamba mtoto huyo
atakuja kuwa mkubwa na mtawala mahiri; ama ataiacha kasri ya baba yake na kuishi
maisha ya upwekeni kutafuta shauri kuu kuhusu Maisha na Uhai.

Baba yake Siddharta aliyekuwa mtawala, alishtushwa mno na kauli juu ya mtoto
wake kuja kuwa Mmistiya. Hivyo alijitahidi kila aliloweza kumficha mtoto kuhusu
upande wa maisha wenye sura ya tabu na mahangaiko. Akijaribu kumsogezea na kumpa
kila fahari ya maisha ili asahau sehemu ya nafsi yake yenye uwezekano wa
kumfanya aghairi maisha ya anasa ili kwenda kuishi kimaskini kama wamistiya
wengi wa zama zile walivyokuwa wakifanya, kutoka mijini na kwenda porini kuishi
maisha duni na hali ya asili.

Alipofikia umri wa kuoa, baba yake alimpa mke ambaye alimzalia mjukuu mmoja.
Hapo Siddharta alikuwa anatimiza miaka takribani ishirini na tisa.

Wakati ule Siddharta alitoka nje ya jumba la kifalme la baba yake kwa mara ya
kwanza akiongozana na mtumishi wake mmoja mwadilifu.

Alishangaa sana alipomwona mtu aliyetembea kwa shida tu na uso ulikuwa na
mafinyo. Akamwuliza mtumishi wake, "Kwa nini mtu huyu anatembea kwa shida na uso
wake unaonyesha mafinyo?" Mtumishi akamjibu, "Huyu ni mzee. Watu wote watakuwa
wazee siku mmoja. Ni hali ya kawaida". Siddharta, asiyewahi kumwona mzee kwa
sababu baba yake hakuruhusu wazee katika mazingira ya mtoto wake, akashtuka
akauliza: "Je, na mimi nitakuwa mzee na nitaonekana hivyo?". Mtumishi akamjibu,
"Ndiyo, na wewe utazeeka kama kila mtu." Wakarudi kwao kimya.

Wakatoka nje tena. Safari ya pili wakamwona mgonjwa, na safari ya tatu wakaona
maiti. Kila safari Siddharta alisikia ya kwamba hata yeye ataona mambo hayo
maishani mwake. Yote yalimgusa sana akawa na wasiwasi kwa sababu pande hizo za
maisha ziliwahi kufichwa mbele yake.

Katika safari ya nne walimwona mtawa wa Kihindu aliyeketi kando ya barabara.
Siddharta alivutwa sana na fikra ya kwamba mtu huyO aliachana na mali na mambo
yote kwa hiari yake na kufikia uhuru wa roho na hakuogopa tena kifo.

Hapo alikata shauri moyoni mwake kuondoka katika maisha ya kifalme na kutafuta
maisha ya utawa.

Siddharta aliondoka nje ya jumba la kifalme usiku mmoja bila ya kumwaga mtu
yeyote, akajiunga na kundi la watawa na kufuata maisha yao.

Hatimaye, akiwa na wenzake alikutana nao katika harakati zake kutafuta kilele
cha ufahamu, walikwenda kuishi kwenye misitu ya mbali na kudumu katika
kutafakari na Milaya.

Miaka sita ilipita, iliyojaa maisha ya kujima na kila namna ya kuusonga mwili
ili kutafuta taamuli. Hatimaye Siddharta mtawa alidhoofu na mwili wake kukonda
kutokana na kufunga kwa siku mfululizo.

Siku moja akiwa mwenye kukata tamaa, akiwa kando ya mto, alipita mwanamke
aliyebeba maziwa. Siddharta alimwomba yule mwanamke ampatie maziwa anywe, maana
alikuwa mwenye kuhitaji. Basi yule mwanamke akampatia. Baada ya kunywa na
kushukuru alijisikia ni mwenye utulivu akajisemea moyoni kwamba baada ya hapo
ataketi chini ya mti na hatainuka tena mpaka atapotokewa na Taamuli.

Huo ukawa mwanzo mpya uliofuatiwa na baraka na neema. Kwani ni usiku uliofuatia
alitokewa na Taamuli na Ufunuo. Katika imani ya Wabuddha akabadilika kuwa
"Buddha" katika usiku huo yaani mtu aliyepokea ufunuo na ujuzi.

Baada ya hapo alikaa na kutafakari mambo yote aliyoyaona na kuangalia jinsi
atakavyoweza kufundisha njia yenye kuleta wongofu. Kwani Taamuli yake ilifuatia
kutambua Kweli Nne kuhusu maisha.

Kweli ya Kwanza ni kuwa Maisha ya duniani ni mateso kutoka kuzaliwa hadi kufa,
hata kifo si mwisho kwani maisha ni mzunguko wa majira ya kufa na kuzaliwa tena
na tena.

Kweli ya Pili ni kuwa asili ya masumbuko yote ni Ujinga, yaani kutokujua namna
asilia na kanuni ya mambo na hali za maisha na jinsi yanavyosonga.

Kweli ya Tatu ni kwamba shida na masumbuko hutokana na kujishikiza kwa mwanadamu
na mambo ya dunia hii pasipo uelewa wa lolote linalozidi milango ya fahamu na
budi (Sehemu ya Akili yenye kuendesha fikra kutokana na milango ya fahamu).

Kweli ya Nne ni kwamba njia ya wongofu yaani namna ya kutoka katika matatizo
hayo aliyoiita (Njia ya Nguzo Nane).

Ni gurudumu la nguzo nane ambazo humuongoza mwanadamu kuelekea kwenye Taamuli na
hasa kufikia wongofu. Kufikia wongofu ni kuachana na mzunguko wa kufa na
kuzaliwa unaosababishwa na matakwa yenye msingi wa Budi inayojengeka na
kurudisha hali za kimaisha zenye kufanya mzunguko usiokoma wa masumbuko. Hivyo,
njia hii iliyoitwa Dhammapada (Dhamma ni uadilifu na Pada ni njia) ndiyo pekee
yenye kumkomboa mwanadamu kutoka kwenye taabu na masumbuko ya ulimwengu. Nayo
ina nguzo nane zifuatazo.

Moja ni Ono sahihi. Pili ni Dhamira sahihi. Tatu ni Kauli sahihi Nne ni Jitihada
sahihi. Tano ni Tendo sahihi. Sita ni Isho sahihi. Saba ni Umakini sahihi. Nane
ni Mkazo nia sahihi.

Mkazo nia ni dhana ya kudumu katika kitendo cha akili yenye kuona pasipo kusogea
ama kutangatanga juu ya jambo moja hadi lingine. Na hii ndio kigezo kikuu cha
Siddhaharta Buddha katika kufundisha Milaya yenye kuongoza kwenye Taamuli.



https://sw.wikipedia.org/wiki/Somalia

Somalia, (kwa Kisomali: Soomaaliya; kwa Kiarabu: الصومال, As-Suumaal), ambayo
inajulikana rasmi kama Jamhuri ya Shirikisho ya Somalia, ni nchi kwenye pwani ya
Afrika ya Mashariki katika Pembe ya Afrika.

Kijiografia, imezungukwa upande wa kaskazini-mashariki na Ethiopia na Jibuti, na
upande wa magharibi ya kati na Kenya; Ghuba ya Aden nayo iko mashariki.

Nchi iliunganika mwaka 1960, kutokana na makoloni mawiliː la Waitalia (kusini)
na la Waingereza (kaskazini).

Baada ya mwaka 1991 nchi ya Somalia ilibaki haina serikali wala umoja wa taifa,
iligawiwa na wakereketwa na wanamgambo wa ukoo na eneo, hasa Somaliland,
Puntland na Galmudug upande wa kaskazini.

Katika miaka 2008-2013 ilihesabika kama nchi filisika. Kwa sasa ni nchi dhaifu
lakini inaanza kujengwa upya kama shirikisho.

Kisomali ndiyo lugha ya kawaida ya wakazi wengi na lugha rasmi pamoja na
Kiarabu. Kati ya lugha nyingine zinazotumika nchini, mojawapo ni Kiswahili.

Maeneo (umoja: gobolka, wingi: gobollada) ya Somalia, ambayo imegawiwa tena kwa
wilaya, ni:

Mawasiliano ya Jamhuri ya Somalia ilikaribia kuangamia kwa vita vya wenyewe kwa
wenyewe, lakini kwa sasa kampuni za binafsi za mawasiliano ya mitambo, zimetwaa
karibu miji yote Somalia, na hata kutoa huduma njema kuliko nchi zilizo jirani.

Somalia ni nchi mojawapo Afrika ambayo ina mawasiliano ya bei rahisi zaidi,
pengine kwa kuwa Somalia haikuwa na serikali iliyotoza ushuru; (Telecoms
thriving in lawless Somalia) Kampuni zinazohudumia watu wa Somalia ni kama:



https://sw.wikipedia.org/wiki/Saudia

Ufalme wa Uarabuni wa Saudia (المملكة العربية السعودية, al-mamlaka al-'arabiyya
as-sa'audiyya ) ni nchi kubwa kati ya nchi za Bara Arabu.

Imepakana na Yordani, Iraq, Kuwait, Qatar, Bahrain, Falme za Kiarabu, Oman na
Yemen.

Kuna pwani ya Ghuba la Uajemi upande wa kaskazini-mashariki na Bahari ya Shamu
upande wa magharibi.

Jina la nchi limetoka kwa familia ya watawala, yaani familia ya aliyeianzisha,
Chifu Ibn Saud wa Riyad. Yeye, baada ya kuondoka kwa jeshi la Waturuki Waosmani
waliotawala Arabia kwa karne kadha, alishinda vita baina ya makabila ya Uarabuni
ya kati akaweza kuvamia na kutawala maeneo ya Najd na Hejaz na mwaka 1932
alitangaza Ufalme wa Uarabuni wa Saudia

Mara nyingi Saudia inaitwa "al-haramain", yaani nchi ya mahali patakatifu
pawili, kwa kumaanisha miji ya Makka na Madina ambayo ni miji mitakatifu zaidi
katika Uislamu.

Ukweli huu unatumika kuzuia waumini wa dini nyingine zote, ambao ni wahamiaji
(21% za wakazi wote), wasiweze kujenga maabadi wala kufanya ibada za pamoja,
hata kama ni ndani ya nyumba zao.



https://sw.wikipedia.org/wiki/Ndizi

Ndizi ni tunda muhimu Afrika ya Mashariki na katika nchi za joto kwa jumla hasa
visiwa vya caribian. Mmea wake huitwa mgomba. Kibiolojia ndizi moja ni fuu
inakua pamoja na fuu nyingine kwenye mshikano au shazi.

Makabila mengi katika Afrika Mashariki yanaitegemea kama chakula kikuu. Katika
kilimo ndizi inatumiwa pia kama lishe ya mifugo na mti wa kivuli katika kilimo
cha kahawa. Ndizi

Ndizi hulimwa katika zaidi ya nchi 107 duniani. katika nchi nyingi, ndizi
humaanisha zile laini na tamu ambazo huliwa kama matunda baada yamlo. Lakini pia
ndizi zaweza kukatwa na kukaushwa na kuliwa kama vile chipsi. Ndizi
zilizokaushwa pia zaweza kusagwa na kupata unga wa ndizi.Ingawa baadhi ya aina
ya migomba ya mwituni huwa na ndizi zenye mbegu kubwa na ngumu, ndizi zinazoliwa
kwa kawaida huwa hazina mbegu. Kwa kawaida ndizi zote aidha hutumiwa zikiwa
zimeiva, za njano na laini au zikiwa mbichi yaani, za kijani na ngumu kiasi. Kwa
wastani ndizi zinazouzwa biashara kimataifa ni asilimia 10 – 15 tu, huku
Marekani na Uingereza wakiwa wanunuzi wakuu. Maubmile. 1.png mmea wa ndizi.



https://sw.wikipedia.org/wiki/Mmea

Mimea ni moja ya kundi la viumbe hai duniani ikijumuisha miti, maua,
mitishamba,n.k. Kuna zaidi ya aina 300,000 ya mimea.

Sayansi inayochunguza mimea huitwa botania ambayo ni kitengo cha biolojia.
Kwenye uainishaji wa kisayansi mimea hujumlishwa katika himaya ya planta kwenye
milki ya Eukaryota (viumbehai vyenye kiini cha seli na utando wa seli.).

Kwa hiyo mimea huwa na utando wa seli mwenye selulosi. Mmea unapata sehemu kubwa
ya nishati kutoka kwa nuru ya jua kwa njia ya usanisinuru yaani hujilisha kwa
msaada wa nuru. Ndani ya majani ya mimea kuna klorofili, dutu kijani, inayofanya
kazi ya kupokea nuru na kupitisha nishati yake kwa sehemu nyingine ya mmea
ambako inatumiwa kujenga molekuli zinazotunza nishati kwa njia ya kikemia na
kutumiwa katika metaboli ya mwili.

Mimea kadhaa imepoteza uwezo wa kutengeneza klorofili ya kutosha hivyo
inajipatia nishati yao kama vimelea kutoka kwa mimea au viumbehai vingine.

Mimea ni msingi muhimu kwa viumbehai wengine duniani kwa sababu sehemu kubwa ya
oksijeni katika angahewa ya dunia inatengenezwa na mimea.. Mimea inatoa chakula
cha kibinadamu kama vile nafaka, matunda na mboga majani, pia lishe kwa wanyama
wa kufugwa.



https://sw.wikipedia.org/wiki/Mboo

Mboo au mboro (pia: uume) ni kiungo cha uzazi cha kiume ambacho hupitisha
shahawa yenye mbegu kutoka mapumbu kupitia kifuko cha akiba kwa kuingizwa katika
kuma.

Muundo wa uume ni misuli aina ya sifongo yenye neva nyingi. Kukiwa na msisimko
damu inajaa nafasi zilizomo na kusababisha uume utanuke na kusimama imara na
wima.

Ingawa kila mtu ni mwanamume au mwanamke tangu atungwe (kadiri alivyo na
kromosomu Y au la), kabla ya kubalehe tofauti hazionekani sana, isipokuwa katika
viungo vya uzazi. Kumbe muda unafika wa watoto kuanza kukomaa kijinsia: ndipo
tofauti zinapojitokeza wazi.

Kutoka utotoni kuingia utu uzima kuna mabadiliko ya haraka katika viungo, hisia
na roho. Kama ilivyo kwa viumbe hai wote, ustawi huo unaweza ukawahi au
kuchelewa, lakini kwa kawaida unatokea kati ya umri wa miaka 12 na 16. Wasichana
wanawahi kuliko wavulana, na Wazungu kuliko Waafrika, lakini mabadiliko ni
yaleyale, nayo yanafanyika hatua kwa hatua.

Katika hayo, mengine yanamfurahisha kijana, lakini mengine hayampendezi,
anayonea aibu hata kuyafadhaikia hasa asipoyaelewa. Bila ya shaka anahitaji
msaada wa walezi aweze kukabili hayo yote bila ya kuvurugika kiasi cha kupotoka.

Kwanza mvulana anajikuta akirefuka haraka na kupata misuli mikubwa; kifua
kinapanuka. Papo hapo sauti yake inaanza kupasuka na kuwa nzito, ndevu zinaweza
zikaota, na vilevile [[malaika sehemu za siri, kwapani na pengine kifuani. Hali
ya ngozi inakuwa ikikwaruzakwaruza hasa usoni, na chunusi hujitokeza.

Mabadiliko ya mwili yanaendana na mengine ya nafsi yanayofanya tabia iwe tofauti
na ile ya awali. Hisia zinabadilika kadiri mwili unavyozidi kutengeneza chachu
(homoni) zinazomfanya kijana aelekee namna ya baba au mama zake.

Mvulana anajikuta akivutiwa na uzuri wa wasichana, na kupenda kuwajua zaidi,
kuongea nao n.k. Anapenda kuwagombeza na kuwaonea ili aonyeshe uwezo na nguvu
alivyonavyo. Katika hatua hiyo anakuwa mvivu na mzito katika kutembea na mara
nyingi hajali unadhifu. Kumbe msichana anazidi kupenda sifa na kujiremba.

Akili pia inapevuka na kumfanya kijana apende kuwa na maoni maalumu kuhusu mambo
mbalimbali, hata kubishana na wengine. Pia apende mabadiliko, ujuzi mpya n.k.
Ndiyo sababu kijana si mwepesi kupokea mashauri na maoni ya wakubwa, asije
akajisikia tena mtoto huku akipenda kutambulika amekuwa mtu mzima. Kwa ajili
hiyo anatamani kufanya yale wanayoyafanya wakubwa (kuvuta sigara, kurudi
nyumbani usiku n.k.), kushirikiana na rika lake na hata kujiunga na makundi ya
wanaomzidi katika shughuli zao (genge, timu n.k.) ingawa pengine hazifai (uhuni,
bangi n.k.).

Hatimaye kuna mabadiliko upande wa roho: kati ya mawazo mengine, kijana
anajitafutia msimamo mpya kuhusu maswali makuu ya maisha: anataka kuwa na
falsafa na dini yake. Shida ni kwamba usahihi wa majibu unategemea sana uadilifu
wa maisha: kijana akifuata anasa, akili inapofuka na imani inapotea.

Uume (mboo) wa mvulana unakua, lakini kwa kiasi tofauti kati ya mtu na mtu. Ni
muhimu kila mmoja ajipokee alivyo hata katika kiungo hicho, bila ya kuhangaika
wala kuona aibu kwa sababu, eti ni kidogo.

Kusimika kwa uume si jambo jipya kwa kuwa utotoni limeshatokea kawaida kutokana
na kibofu kujaa mkojo. Ila sasa linaweza kutokea kwa sababu mpya, yaani jinsia.

Kusimika kunajitokeza na kupotea haraka kutegemeana na hali iliyopo. Hali hiyo
inaweza kutokea bila ya mtu kutaka, kwa mfano usiku au pia mchana kati ya watu
ikimfanya aone haya.

Upande wa maadili tusisababishe hali hiyo bila ya lengo jema, kama vile kumtibu
mgonjwa, kutoa ushauri nasaha au kujielimisha kuhusu jinsia. Kwa hiyo tukwepe
kwa kawaida yale yote yanayoweza kusisimua, kama vile mawazo, maneno, masomo,
mitazamo na vitendo mbalimbali kuhusu jinsia. Mvulana anahitaji kujifunza
nidhamu ya namna hiyo.

Mashauri mengine ni kutovaa kaptura wala suruali zinazobana, na kuficha kwa
adabu hali hiyo ikitokea, lakini bila ya kuiogopa wala kudhani ni dhambi.

Mapumbu yanaanza kutengeneza mbegu za kibinadamu kwa wingi sana: hizo ni
ndogondogo na zina umbo kama la viluwiluwi vya chura, yaani vina vichwa na mikia
tu.

Vichwa ndivyo vinavyoleta viini vya urithi wa baba. Mikia kazi yake ni kusaidia
tu kusukuma mbegu ndani ya tumbo la uzazi mpaka zikutane na kijiyai cha mama,
halafu inapotea ndani ya kijiyai. Mbegu zikiwa tayari zinahifadhiwa kwanza
katika kifuko cha akiba, karibu na kibofu, zikisubiri msisimko wa kijinsia ili
zitoke kwa njia ya uume na kuanza mashindano ya kutafuta kijiyai, zikisaidiwa na
majimaji ambayo yanaitwa shahawa na kutengenezwa ndani ya kifuko. Shahawa
inafuata mshipa wa mkojo bila ya kuchanganyikana nao.

Shahawa inaweza ikatoka hata nje ya tumbo la uzazi la mke, lililo shabaha yake,
kwa kuwa inalenga uzazi hasa. Inaweza ikatokea k.mf. kutokana na ndoto za usiku,
bila ya mtu kukusudia; huyo anaweza akazinduka mara au kutambua asubuhi tu
kilichotokea. Kwa vyovyote asihangaike kwa kuwa hilo ni jambo la kawaida
lililopangwa na Mungu ili kumsaidia mwanamume asiye na mwenzi. Maana mbegu zake
kadiri zinavyoongezeka katika kifuko cha akiba zinataka kutoka, hivyo
zinamuelekeza kwenye matendo ya kijinsia. Basi, kwa ndoto hizo mbegu zinapungua
bila ya dhambi, na vishawishi vinakosa ukali wake. Ni suala la kusubiri tu na
kuwa na hakika kwamba havitadumu muda mrefu kwa nguvu ileile.

Mvulana anapotokwa na shahawa kwa mara ya kwanza ni dalili ya kuwa si mtoto
tena, bali ana uwezo wa kuzaa: kwa hiyo awajibike kama mtu mzima kuhusu uwezo
mpya aliojaliwa. Hasa azingatie kuwa uwezo wake huo bado ni mbichi: ingawa
unaweza kusababisha mimba, mimba hiyo itaendelea kwa shida au kufa kabisa.

Ubichi ni mkubwa zaidi upande wa nafsi, kwa kuwa mvulana hajawa tayari kubeba
mzigo wa familia mpya. Ndiyo sababu asichezee uwezo huo, bali ajiandae kuwa baba
safi siku za mbele: ajipatie elimu au ufundi fulani, akomae kiutu na kutunza
afya yake ya mwili na ya nafsi.

Kumbe akijiingiza mapema katika masuala ya ngono, anahatarisha heshima yake
pamoja na afya, kwa kuambukizwa maradhi yanayoweza yakasababisha utasa au kwa
kuzaa kwa shida kabla ya wakati wa kufaa.



https://sw.wikipedia.org/wiki/Kanda_muda

Kanda muda ni eneo la dunia lenye umbo la mlia unaoenea kati ya ncha zote mbili
yaani kuanzia kaskazini hadi kusini. Ndani ya mlia huu muda sanifu ni uleule,
yaani masaa huonyesha saa ileile.

Saa zetu zinalenga kulingana na mwendo wa jua angani. Wakati wa jua kufika
kwenye kilele chake angani kabisa ni katikati ya mchana au ni saa 6 mchana.

Kwenye ikweta saa ya upweo ni saa 12 asubuhi. Mahali pote panapopatikana kwenye
mstari mmoja kati ya kaskazini na kusini huwa pamoja kimuda wakati wa mchana.
Lakini maeneo ambayo ni mbali zaidi upande wa mashariki au magharibi huwa na
wakati tofauti maana kwao jua lina upweo au mchana wakati tofauti ama mapema au
baadaye.

Zamani kila mji au kijiji kiliweza kuamulia wakati wake kulingana na jua. Tangu
kupatikana kwa njia za mawasiliano ya haraka kama simu, barua pepe au usafiri
kwa kutumia reli, gari au eropleni imekuwa muhimu kuwa na saa za kulingana kati
ya mahali mbalimbali. Hii ni msingi wa kuanzisha kanda wakati. Kwa hiyo kati ya
Daressalaam na Mbeya hali halisi kuna tofauti ya zaidi ya nusu zaa. Maanake
tukipiga simu wakati wa kucha kutoka Dar kwa mtu huko Mbeya kwake jua bado liko
angani maanake yuko magharibi na huko jua linazama baadaye. Lakini ndani ya nchi
ya Tanzania miji yote imepangwa kanda wakati moja hivyo kote ni saa ileile.



https://sw.wikipedia.org/wiki/Kalenda_ya_Gregori

Kalenda ya Gregori ni kalenda ambayo leo inatumiwa zaidi kimataifa. Jina
limetokana na Papa Gregori XIII aliyeamua kutumia kalenda hiyo tangu tar. 15
Februari 1582 badala ya Kalenda ya Juliasi.

Kalenda inahesabu mwaka wa siku 365. Mwaka huu una miezi 12. Miaka inahesabiwa
tangu "kuzaliwa kwake Kristo" kufuatana na makadirio ya Dionysius Exiguus. Siku
hizi ni kawaida kuanzisha mwaka tarehe 1 Januari lakini hii ni mapatano ya
baadaye si utaratibu wa kalenda ya Gregori yenyewe.

Utaratibu wa wiki (au: juma) ya siku saba umeendelea hauna uhusiano na utaratibu
wa mwaka.

Kalenda ya Gregori inashika vizuri muda wa mwaka mwenyewe. Muda kamili wa
mzunguko mmoja wa dunia kwenye mzingo wake ni siku 365.2425 kwa hiyo unazidi
muda wa mizunguko 365 wa dunia kwenye kipenyo chake. Hivyo Kalenda ya Gregori
inatumia utaratibu ufuatao wa kupatanisha tofauti hiyo:

Papa Gregori XIII kama kiongozi wa kiroho wa dunia ya kikatoliki (sehemu kubwa
ya Ulaya) alitaka kusahihisha kasoro zilizoonekana katika kalenda ya awali.
Tangu zamani za Waroma wa Kale hesabu ya wakati ilifuata Kalenda ya Juliasi
iliyoanzishwa na Julius Caesar mwaka 46 KK. Kalenda hii ilikuwa na tatizo la
kuwa urefu wa mwaka wake ulipita muda kamili ya mwaka wa jua kwa dakika 11 na
sekondi 14 yaani mwaka wa kalenda hii ilikuwa mrefu mno muda wa dakika 11 kila
mwaka. Kosa lilikuwa ndogo mwanzoni lakini lilizidi kuongezeka.

Tatizo kwa maisha ya kanisa lilikuwa ya kwamba tarehe ya Pasaka liliendelea
kusogea nyuma polepole na haikufuata tena utaratibu uliowekwa na mtaguso wa
Nikea. Azimio hili katika mwaka 325 BK lilisema ya kwamba Pasaka itasheherekewa
Jumapili ya kwanza baada ya mwezi mpevu wa kwanza baada ya 21 Machi (tarehe ya
sikusare machipuo ambayo ni siku ya usawa wa mchana na usiku hivyo mwanzo wa
majira ya kuchipua katika kaskazini ya dunia). Wakati wa Papa Gregori XIII
tarehe ya sikusare ilikuwa imewahi siku 10 na kufika tayari 11 Machi! Kwa sababu
hiyo mtaguso wa Trento wa kanisa katoliki katika mwaka 1563 uliamua kusahihisha
kalenda.

Ni Papa Gregori XIII aliyeita wataalamu waliofanya makadirio mapya. Alifuata
mapendekezo ya mtabibu Mwitalia Aloisius Lilius pamoja na padre na mwanahisabati
Mjerumani Christopher Clavius.

Kosa lilinyoshwa kwa kufuta siku kati ya 4 Oktoba ya 15 Oktoba mwaka 1582. Watu
walienda kulala usingizi jioni ya 4 Oktoba 1582 wakaamka kesho yake tarehe 15
Oktoba 1582.

Mwanzoni palikuwa na nchi chache tu zilizofuata kalenda mpya. Nje ya Italia
zilifuata Hispania na Ureno katika Oktoba 1582, Ufaransa mwisho wa 1582.

Menginevyo ilikuwa swali la siasa kama nchi zilipokea utaratibu mpya haraka au
la. Kwa jumla nchi za kikatoliki ziliwahi kutumia kalenda mpya lakini nchi za
kiprotestant zilichelewa kukubali zilizo nyingi zikapokea kalenda mpya kuanzia
mwaka 1700. Kwa karne nyingi kalenda hii ilikuwa jambo la Ulaya ya Magharibi tu
lakini ilienea pamoja na ukoloni.

Nchi za kiorthodoksi za Ulaya ya Mashariki zilikataa kalenda mpya hadi karne ya
20.

Mfano bora la matatizo haya ni mapinduzi ya Urusi ya 1917. Chama cha Bolsheviki
kilichukua utawala wa Urusi katika mchakato unaoendelea kuitwa "Mapinduzi ya
Oktoba". Lakini sikukuu yake husheherekewa mwezi wa Novemba. Sababu yake ni ya
kwamba mapinduzi yalitokea wakati kalenda ya kale bado ilikuwa kalenda rasmi ya
Urusi ikatokea kwenye usiku wa 24/25 Oktoba 1917 kufuatana na kalenda ya
Juliasi. Mwaka uliofuata 1918 Urusi ulijiunga na mfumo wa Kalenda ya Gregori.
Kwa hiyo tarehe ya kumbukumbu ya mapinduzi ilisogezwa kufika mwezi wa Novemba.



https://sw.wikipedia.org/wiki/Israel

Israel (kwa Kiebrania: מדינת ישראל - Medinat Yisra'el; kwa Kiarabu: دَوْلَةْ
إِسْرَائِيل - dawlat Isrā'īl) ni nchi ya Mashariki ya Kati kwenye mwambao wa
mashariki wa Mediteranea.

Imepakana na Lebanon, Syria, Yordani, Misri na maeneo yaliyo chini ya mamlaka ya
serikali ya Palestina.

Nchi ya kisasa ilianzishwa tarehe 14 Mei 1948 lakini nyuma kuna historia ndefu,
ambayo kwa sehemu muhimu inasimulia na Biblia kama kiini cha historia ya wokovu.

Mji mkuu umekuwa Yerusalemu tangu mwaka 1950 lakini nchi nyingi hazikubali kuwa
hivyo kwa sababu hali yake kadiri ya Sheria ya kimataifa haieleweki.

Takriban 74.9% za wakazi ni Wayahudi ambao wengi wao wanafuata dini ya Uyahudi,
na 20.7 % ni Waarabu ambao wengi ni Waislamu (16%) lakini pia Wakristo (2% za
raia wote: kati ya Wakristo hao karibu 80% ni Waarabu). Wahamiaji wengi
wasiopata uraia ni Wakristo.

Lugha rasmi ni Kiebrania na Kiarabu. Lugha nyingine zinazotumika sana nyumbani
ni Kirusi, Kifaransa na Kiamhari, mbali ya Kiingereza.



https://sw.wikipedia.org/wiki/Hadithi_za_Mtume_Muhammad

Hadithi au Sunnah ni maneno na vitendo ambavyo Mtume Muhammad alikuwa akisema au
akifanya katika kipindi chake cha utume. Hadithi hizi ni mmoja kati ya miongozo
ya imani kwa Waislamu.

Hadithi hizi zinajumuisha pia mambo aliyoyaona au kuyasikia katika muda wa utume
wake akalinyamazia kimya au akawa hakulipinga na akalikubali.

Kisha Mwenyezi Mungu akamletea mjumbe kutoka kwake aitwaye malaika Jibrili
anayeaminiwa na Waislamu kuwa ndiye aliyempa aya zilizoko katika msahafu wa
Waislamu, Kurani.

Inaelezwa kuwa Jibrili alimpa Muhammad aya hizo kwa muda wa miaka ishirini na
mitatu mpaka alipofariki dunia akiwa na umri wa miaka 63.

Hadithi za Mtume Muhammad zimekusanywa katika vitabu vingi sana na wanazuoni
mbalimbali wa Hadithi, lakini vitabu vya hadithi ambavyo ni muhimu na
vinategemewa na wengi katika Uislamu ni hivi vifuatavyo:

Mtume Muhammad alikuwa hapendelei Hadithi zake ziandikwe wakati mmoja na Kurani,
yasije yakachanganyika maneno yake na yale ya Mwenyezi Mungu. Kwa hiyo Hadithi
zilichelewa kuandikwa mpaka baada ya kufariki kwake dunia kwa muda mkubwa
kidogo, na kwa sababu hiyo Hadithi zikatawanyika sehemu mbalimbali kulingana na
usahihi wake au udhaifu wake au uwongo wake.



https://sw.wikipedia.org/wiki/Denmark

Denmark (pia Denmaki, Denimaki au Udani - kwa Kidenmark: Kongeriget Danmark) ni
ufalme wa Ulaya ya Kaskazini. Ni nchi ndogo kati ya nchi za Skandinavia.

Imepakana na Ujerumani upande wa kusini na kuzungukwa na maji pande tatu
zilizobaki. Kaskazini kwake iko Unowe ng'ambo ya mlango wa bahari ya Skagerak,
mashariki iko Uswidi ng'ambo ya Kattegat na Oresund. Bahari ya Kaskazini iko
upande wa magharibi, Baltiki inaanza kwenye visiwa vikuu vya Denmark.

Greenland na visiwa vya Faroe ni sehemu ya ufalme wa Denmark lakini
zinajitawala.

Denmark ina eneo la km² 43.000. Theluthi ya eneo hili ni kwenye visiwa 443 vya
Denmark ambavyo 76 tu kati yake vinakaliwa na watu.

Rasi ya Jutland ni sehemu kubwa ya eneo. Jutland ni Denmark bara. Ina urefu wa
300 km kuelekea kaskazini kutoka mpaka wa Ujerumani hadi ncha yake kwa Skagen.

Kwa jumla Denmark iko tambarare. Mlima wa juu una kimo wa 170 m juu ya UB pekee.

Wakazi wa kwanza waliojulikana katika historia kwa jina ni makabila ya Wakimbri
na Wateutonia waliohamia hadi Ulaya ya kusini wakati wa njaa mnamo mwaka 113 KK.

Katika karne ya 8 hadi karne ya 11 BK majambazi wa baharini kutoka Denmark na
Norway waliogopwa kote Ulaya kwa jina la "Waviking". Walivamia pia Uingereza
mara kwa mara na kujenga makao huko. Tangu mwaka 793 walitawala eneo la Danelag
(au: Danelaw) kaskazini na kaskazini-mashariki mwa Uingereza wa leo.

Katika karne ya 8 na karne ya 10 maeneo madogo yaliunganishwa. Wafalme wa kwanza
wanaojulikana kutawala Denmark yote walikuwa Garm Mzee na Harald Jino Buluu
(mnamo mwaka 980). Harald alikuwa mfalme wa kwanza wa kupokea Ukristo wa Kanisa
Katoliki.

Kuanzia 1397 hadi 1521 nchi zote za Skandinavia ziliunganishwa katika maungano
ya kifalme chini ya wafalme wa Denmark ilhali kila nchi ilijitawala katika mambo
ya ndani.

Baada ya Uswidi kujitenga na umoja huo, Norway iliendela kuwa chini ya Denmark
hadi mwaka 1814.

Mwaka 1537 Denmark ilijiunga na Matengenezo ya Kiprotestanti na Kanisa la
Kilutheri likawa dini rasmi nchini hadi leo, ikifuatwa na 76.9% za wakazi.
Denmark ilikuwa kati ya nchi muhimu sana ya Ulutheri, lakini leo 3% tu
wanashiriki ibada ya Jumapili.

Baada ya vita za Napoleoni Denmark iliondolewa utawala wa Norway iliyounganishwa
na Uswidi mwaka 1814. Lakini makoloni ya Greenland, Iceland, Faroe na visiwa vya
Karibi zilibaki chini yake.

Karne ya 19 ilileta fitina na Ujerumani juu ya utawala wa Schleswig na Holstein.
Baada ya vita ya 1864 Denmark ilipaswa kuacha majimbo hayo mawili kwa Ujerumani.

Denmark haikushiriki katika Vita Kuu ya Dunia ya Kwanza lakini ilirudishwa
sehemu ya kaskazini ya jimbo la Schleswig.

Wakati wa Vita Kuu ya Dunia ya Pili Denmark ilivamiwa na Ujerumani mwaka 1940
hadi 1945. Wakati wa vita Iceland iliamua kutangaza uhuru wake.

Mwaka 1948 mara baada ya vita visiwa vya Faroe vilipewa madaraka ya kujitawala
lakini vilibaki ndani ya umoja na Denmark. Koloni la Greenland lilipewa madaraka
hayo mwaka 1979.

Mwaka 1973 ikajiunga na Jumuiya ya Ulaya (sasa: Umoja wa Ulaya), lakini imekataa
kutumia euro badala ya krona.

Kutokana na uzazi mdogo, miaka ya mwisho uhamiaji umeongezeka, hivi 12.3% wana
asili ya kigeni (yaani hata mzazi wao mmoja ni raia na mzaliwa wa Udani).



https://sw.wikipedia.org/wiki/Usafi_wa_mazingira

Usafi wa mazingira ni njia ya kuendeleza afya kwa kuzuia mawasiliano ya binadamu
na athari za taka. Athari hizo zinaweza kuhusu mwili, mikrobiolojia, biolojia au
kemikali vikolezo vya ugonjwa.

Taka ambazo zinaweza kusababisha matatizo ya afya ni kinyesi cha binadamu na
wanyama, taka ngumu, maji machafu, taka za viwandani, na taka za kilimo.

Usafi kama njia ya kuzuia maradhi unaweza kutumika kwa ufumbuzi handisi (kama
majitaka na tiba ya maji machafu), teknolojia rahisi kama vyoo, au matendo ya
usafi binafsi (kama uoshaji wa mikono kwa sabuni).

Usafi wa mazingira kama unavyoelezwa kwa ujumla na Shirika la Afya Duniani (kwa
Kiingereza World Health Organisation, kifupi WHO), unahusu utoaji wa vifaa na
huduma ya usalama wa mkojo na kinyesi cha binadamu.

Upungufu wa usafi wa mazingira ni sababu kuu ya maradhi duniani kote. Uboreshaji
wa mazingira una manufaa makubwa kwa afya ya wote katika kaya na katika jamii.

Usafi wa mazingira unahusu pia udumishaji wa ratiba ya usafi, kwa njia ya huduma
kama vile ukusanyaji wa taka na maji machafu.

Neno "usafi wa mazingira" linaweza kutumika kwa kipengele maalumu tu, dhana,
eneo au mbinu, kama vile:

Miji ya Kirumi ilikuwa na vipengele vya mifumo ya usafi wa mazingira, yakutoa
maji katika mitaa ya miji kama vile Pompeii, mawe ya ujenzi na mbao za kukusanya
na kuondoa maji machafu kutoka maeneo ya wakazi - kwa mfano maxima Cloaca katika
mto Tiber Roma . Pia kuna rekodi za usafi wa mazingira mahala pengine katika
Ulaya mpaka wakati wa kati umri makao. Uchafu wa mazingira na hali ya msongamano
mkubwa ulikuwa katika Ulaya na Asia wakati wa Zama za Kati, mara kwa mara katika
janga kusababisha mlipuko kama vile ugonjwa wa Justinian (541-42) na tauni
(1347-1351), ambazo ziliua makumi ya mamilioni ya watu wakati wa ubadilishaji wa
jamii.

Vifo vya watoto wachanga vilienea katika Ulaya wakati wa medieval, siyo tu
kutokana na upungufu wa usafi wa mazingira lakini kwa sababu ya ukosefu wa
chakula kwa idadi ya watu ambayo ilikuwa ikipanuka haraka zaidi kuliko kilimo.
Mapambano ya mara kwa mara na unyasasaji wa raia na viongozi kikatili ulitatiza
haya zaidi. Maisha ya mtu wa kawaida kwa wakati huo yalikuwa ngumu na mfupi.

Katika nchi zilizoendelea, matibabu ya maji taka katika manispaa yanafanywa kwa
wingi, lakini bado hayafanyiki kila pahali duniani. Katika nchi zinazoendelea
maji machafu bado ina achiliwa katika mazingira bila kutibiwa. Kwa mfano, katika
Amerika ya Kusini 15% ya majitaka zilizokusanywa ndio ilitibiwa tibiwa (tazama
maji na usafi wa mazingira katika Amerika ya Kusini)

Ikolojia ya usafi wa mazingira kwa wakati mwingine hufahamiwa kama pinduzi
mbadala wa mifumo ya usafi wa mazingira ya kawaida. Msingi wa ikolojia ya usafi
wa mazingira unahusu utumizi tena wa mkofo na kinyesi kutoka vyoo ambazo
zinanyekenya ambapo kuna utengaji umeshafanyika. Hii hupunguza viumbe
zinazosababisha magonjwa. Ikiwa ikologia ya usafi wa mazingira itazingatiwa,
maji taka ya manispaa ndio itabaki ambayo inaweza kutumiwa tena kwenye bustani.
Hata hivyo, mara nyingi maji taka kutoka bafu, jikoni yanaendelea kuwekwa kwa
mambopa ya maji taka ya kinyesi.

Umuhimu wa kutenga taka upo katika jitihada za kuzuia maji na usafi wa mazingira
kuhusiana na ugonjwa, ambayo inaadhiri nchi zilizoendelea na zinazoendelea kwa
viwango mbalimbali. Inakadiriwa kuwa hadi watu milioni 5 wanakufa kila mwaka
kutokana na magonjwa yanayozuilika yanayotokana na maji , kwa sababu ya upungufu
wa usafi na usafi wa mazingira. Athari za usafi wa mazingira zimeathiri jamii
pakubwa. Katika kitabu cha Griffins usafi wa mazingira ya Umma utafiti wa Usafi
wa Mazingira unaonyesha kuwa hali ya juu ya usafi wa mazingira inaleta mvutio
maishani.

Mpango wa ufuatiliaji wa Pamoja wa maji na usafi wa WHO na UNICEF inafasili
uboreshaji wa usafi wa mazingira kama:

Kulingana na maelezo hayo, 62% ya watu duniani wanapata kuboresha usafi wa
mazingira katika 2008, ukilinganisha na 8% tangu 1990. [1] Zaidi ya nusu au
karibu 31 % ya idadi ya watu duniani waliishi katika nyumba zilizokuwa zima
miferiji ya maji ambayo imeunganishwa. Kwa ujumla, 2,500,000,000 watu hukosa
kupata usafi wa mazingira ulioboreshwa na hivyo wao hutumia njia zingine kama
kama vile vyoo vya umma au vyoo vya shimo wazi. Hii ni pamoja na watu bilioni
1.2 ambao hawana vyoo wakati wote. Hali hii inaleta maadhari makubwa ya afya kwa
umma kwa sababu taka ina chafua maji ya kunywa na kutishia maisha ya watoto
wachanga kwa kusababisha kuhara. Uboreshaji wa usafi wa mazingira, unahusu
uoshaji wa mikono na ushafishaji wa maji, ambao unaweza kuokoa maisha ya watoto
milioni 1.5 ambao wanakabiliwa na magonjwa ya kuhara kila mwaka.

Wakati wa kuchoma, hewa chafu huingia kwenye mazingira ambayo inavipengele sumu
ambayo ina madhara mengi. Kuchakata na kubadili nishati ya mimea ni njia
endelevu ya kuwa na maisha kwa ujumla gharama za mzunguko wa kushinda, hasa
wakati jumla matokeo ya kiikolojia kuzingatiwa. Thamani ya kutayarisha samadi
itategemea hitaji la bidhaa za samadi kwenye soko.

Malengo ya Maendeleo ya Milenia (MDGs) ya Umoja wa Mataifa yalijumuisha lengo la
kupunguza kwa takribani nusu idadi ya watu ambao hawana usafi wa mazingira
ifikapo mwaka 2015. Mnamo Desemba 2006, Baraza la Umoja wa Mataifa lilitangaza
mwaka 2008 kuwa 'Mwaka wa Kimataifa wa Usafi wa Mazingira, kutambua upole wa
utendekezaji wa Lengo la Maendeleo ya Milenea la (MDGs) la usafi wa mazingira.
Mwaka huo ulilenga kuendeleza ufahamishaji na vitendo ili kufikia hayo malengo.
Haya ilifanywa hasa katika:

Utafiti kutoka Overseas Development Institute unaonyesha kuwa usafi wa mazingira
na uendelezaji wa usafi wa mazingira unafaa kuunganishwa na maendeleo ijapo
malengo ya Milinea yatatimizwa. Kwa sasa, udhamini wa usafi na usafi wa
mazingira ni kwa njia ya taasisi ya maji. Utafiti unaonyesha kuwa, inafaa kuwe
na taasisi nyingi ambazo zina shughulikia usafi na usafi wa maji katika nchi
zinazoendelea. Kwa mfano, taasisi za elimu zinaweza kufundisha juu ya usafi, na
taasisi za afya zinaweza kujitolea kwa mali na matendo kwa kazi ya
uzuilishaji(ili kuepuka, kwa mfano, kuzuka kwa kipindupindu).

Usafi wa mazingira katika sekta ya chakula ni ya matibabu ya kutosha ya nyuso za
chakula-wasiliana na utaratibu huo ni ufanisi katika kuharibu seli vegetative ya
microorganism ya umuhimu wa afya ya umma, na kikubwa kupunguza idadi ya
undesirable microorganisms nyingine, lakini bila negativt yanayoathiri bidhaa au
usalama wake kwa ajili ya matumizi (Marekani Chakula na Dawa Utawala, Kanuni za
Shirikisho Kanuni, 21CFR110, USA). Taratibu za Uendeshaji wa darasa la usafi wa
mazingira ni lazima kwa ajili ya viwanda chakula katika Marekani, ambayo pia
umewekwa na 9 CFR sehemu 416 katika kushirikiana na sehemu 21 CFR 178.1010.
Similaly katika Japan, chakula usafi ina kuwa kufikiwa kwa njia ya kufuata
sheria ya Chakula Usafi wa Mazingira.

Zaidi ya hayo, katika viwanda vya chakula na bayofamasia, usafi wa vifaa
unamaanisha vifaa ambavyo vinaoshwa kutumia utaratibu wa Clean-in Place (CIP) na
Sterization-in-Place. Taratibu hizi za hutoa mchanganyiko wa vioevu kabisa.
Tarakibu hii inafaa kuwa na maeneo ya kuweka mnyunyusiko wakati wa kusafisha
kama hakuna maeneo ya kuondoa amana ya bidhaa haitoshi. Kwa ujumla, ili
kuboresha usafishaji, vifaa hizi hutengenezwa kwa chuma cha pua kisioingia kutu
316L, (Aloi yenye kiasi kindogo cha molibdenami). uso wa kawaida electropolish
ed kwa ufanisi uso Ukwaru ni ya zaidi ya 0.5 Mikromita chini, ili kupunguza
uwezekano wa vimelea l adhesion kwa uso.

Hata kama usafi kiasi unafaa ili kuzuia shida mbaya za afya, usafi wa ziada
afadhali ufishwe, katika watoto hasa. Utafiti umeanza kuonyesha zaidi na zaidi
kwamba ukosefu wa uponzaji kwa vijidudu na vidusia visababishavyo magonja
unaelekea kwa mfumo kingamaradhi hitilafu, kwa sababu mfumo huu lazima uzoeshwe
ili kufaa. Shida nyingine ni kunawa sana kwa sabuni. Hii ina matokeo maharibifu
kwa flora ya asili ya vijidudu vya ngozi na kwa utando wa asili wa mafuta wa
ngozi.



https://sw.wikipedia.org/wiki/Ukraine

Ukraine (Україна, Ukraina) ni nchi ya Ulaya ya Mashariki. Imepakana na Urusi,
Belarus, Poland, Slovakia, Hungaria, Romania na Moldova.

Kiukraine (українська мова "ukrajin's'ka mova") ni lugha rasmi, lakini angalau
nusu ya wakazi hutumia Kirusi. Kiukraine ni lugha ya Kislavoni karibu sana na
Kirusi.

Kwa muda mrefu Ukraine ilitawaliwa na Urusi na Kirusi kilikuwa lugha ya utawala
hali halisi.

Tangu uhuru serikali imeendesha sera ya kujenga lugha ya kitaifa, pamoja na
kujali lugha nyingine 18 za kieneo.

Sensa ya mwaka 2001 ilionyesha ya kwamba 77.8% za wakazi hujiita "Waukraine".
Waliojiita Warusi walikuwa 17.3%. Vikundi vingi vingine kama Wabelarus,
Wamoldova, Watartari, Wabulgaria, Wapoland, Wayahudi na wengine walikuwa kila
kimoja chini ya 1%.

Baada ya ukomunisti kupiga vita dini kwa njia zote na kwa miaka mingi, siku hizi
wakazi wengi hawana dini yoyote.

Walionayo ni hasa Wakristo wa Kanisa la Kiorthodoksi la Russia, lakini
Waorthodoksi wengine wamejitenga na kuanzisha Kanisa la Kiorthodoksi la Ukraina.

Pia kuwa waamini wengiwengi wa Kanisa Katoliki, hasa wa Kanisa Katoliki la
Kigiriki la Ukraina linalofuata mapokeo ya Kigiriki kama Waorthodoksi, lakini
pia wa Kanisa la Kilatini.

Miaka 1918 - 1921 baada ya mwisho wa Vita Kuu ya Kwanza ya Dunia na ya
kuporomoka kwa Dola la Urusi nchi ilikuwa na kipindi kifupi cha uhuru na vita
vya wenyewe kwa wenyewe.

Hatimaye ilijipatia tena uhuru wake, ingawa Russia haijaridhika wala kukubali
mipaka. Hivyo mwaka 2014 ilivamia rasi ya Krimea na maeneo mengine ya mashariki.



https://sw.wikipedia.org/wiki/Rwanda

Rwanda (kwa Kifaransa: Le Rwanda; zamani pia "Ruanda") ni nchi ya Afrika ya
Mashariki isiyo na pwani kwenye bahari yoyote.

Rwanda huitwa nchi ya vilima elfu (Kifaransa: Pays de Mille Collines;
Kinyarwanda: Igihugu cy'Imisozi Igihumbi); ndivyo sehemu kubwa ya eneo lake
inavyoonekana hasa magharibi.

Ni nyanda za juu na milima; sehemu kubwa ni mita 1500 juu ya UB. Milima
kaskazini mwa nchi inapanda hadi mita 4507 juu ya UB. Kutokana na urefu huo hali
ya hewa haina joto kali.

Mpaka na Kongo ni hasa ziwa la Kivu ambalo ni ziwa mojawapo la bonde la ufa la
Afrika ya Mashariki.

Mpakani kwa Kongo na Uganda ndiyo milima ya kivolkeno ya Virunga. Huko kuna
mazingira ya pekee duniani yenye sokwe wa milimani. Wako hatarini kuangamizwa
kutokana na uwindaji na upanuzi wa mashamba unaopunguza mazingira wanamoishi.

Miji mikubwa zaidi ndiyo: Kigali wakazi 745.261, Butare wakazi 89.800, Gitarama
wakazi 87.613, Ruhengeri wakazi 86.685 na Gisenyi wakazi 83.623.(namba za
Januari 2005)

Gisenyi ni mji kwenye ncha ya kaskazini ya Ziwa la Kivu mpakani kwa Kongo ukiwa
jirani na mji wa Goma. Kuna usafiri wa mashua kwenda Kibuye na Cyangugu.

Kibuye ni mji mdogo ufukoni mwa Ziwa la Kivu. Una wavuvi wengi, kituo cha
watalii na nyumba za kihistoria za wamisionari. Hadi mwaka 1994 Watutsi 250,000
waliishi katika wilaya ya Kibuye, lakini tangu uangamizaji wa Watutsi katika
vita vya wenyewe kwa wenyewe wamebaki 8000 pekee.

Wakazi wa Rwanda ni zaidi ya milioni 11. Banyarwanda milioni 2 wako Uganda na
wengi zaidi Jamhuri ya Kidemokrasia ya Kongo.

Kwa kawaida vikundi vitatu hutajwa kuwa wakazi wa Rwanda ndio Wahutu, Watutsi,
Watwa. Lakini kuna tofauti kali kati ya mawazo kama vikundi hivyo ni makabila,
mataifa ya pekee au matabaka ya kijamii. Hali halisi wanatumia lugha ileile ya
Kinyarwanda na wanafuata utamaduni uleule.

Wanahistoria wengi wanasema ya kuwa Watwa walikuwa wakazi wa kwanza wakiwa
wawindaji, Wahutu ndio wakulima wa Kibantu waliopatikana kwa uenezi wa Wabantu
katika Afrika ya Kati na mababu wa Watutsi waliingia kama wafugaji kutoka
kaskazini.

Watutsi walikuwa tabaka la kikabaila, pia mfalme alikuwa Mtutsi. Lakini wengine
wanaamini ya kwamba vikundi vyote vitatu vilijitokeza nchini si kama tokeo la
uhamiaji mbalimbali lakini zaidi kama matabaka yaliyotofautiana kikazi:
wakulima, wavindaji na wafugaji waliokuwa pia askari wa mfalme.

Wakati wa ukoloni Wabelgiji walihesabu mwaka 1931 wakazi wa nchi kama ifuatavyo:
84 % Wahutu, 15 % Watutsi na 1 % Watwa.

Kabla ya uhuru vilitokea kwa mara ya kwanza vita vya wenyewe kwa wenyewe kati ya
makabila mawili makubwa viliyosababisha kupungua kwa Watutsi kutokana na mauaji
na zaidi kwa Watutsi kukimbilia nchi jirani. Mnamo 1990 asilimia ya Watutsi
ilikadiriwa kuwa 9 - 10 %.

Vita vya wenyewe kwa wenyewe vya miaka ya 1990 vilileta uangamizaji mkubwa wa
Watutsi. Kati ya asilimia 75 hadi 90 za wakazi Watutsi waliuawa katika wiki
chache za mwaka 1994. Baada ya mwisho wa vita Watutsi wengi ambao wenyewe au
wazazi wao walikuwa wamekimbilia Uganda na Tanzania walirudi tena Rwanda.

Kwa wastani kuna wakazi 300 kwa kilomita ya mraba ambayo ni msongamano mkubwa
kabisa katika Afrika. Karibu nusu ya wakazi ni watoto hadi umri wa miaka 14.

Wastani wa muda wa maisha ni miaka 40 pekee. Vita vimesababisha idadi kubwa ya
wagonjwa wa UKIMWI.

Lugha ya taifa, lugha rasmi na lugha ya mama kwa Wanyarwanda wote ni Kinyarwanda
ambayo ni lugha ya Kibantu, mojawapo ya Niger-Kongo.

Lugha rasmi tangu enzi za ukoloni ni Kifaransa. Tangu mwaka 1994 serikali mpya,
iliyoongozwa na Watutsi walioishi miaka mingi Uganda, imetumia pia Kiingereza
kama lugha rasmi ya tatu.

Kadiri ya sensa ya mwaka 2012 wakazi wengi ni Wakristo, hasa Waprotestanti
(49.5%) na Wakatoliki (43.7%). Waislamu ni 2%.

Mwanzo wa karne ya 20 ilikuwa sehemu ya Afrika ya Mashariki ya Kijerumani na
sababu ya mzozo kati ya Ujerumani na Ubelgiji.

Baada ya Vita Kuu ya Kwanza ya Dunia Rwanda ikawa chini ya Ubelgiji kama eneo
lindwa.

Uhuru katika mwaka 1961 ulifika pamoja na vita vya wenyewe kwa wenyewe kati ya
Wahutu na Watutsi. Uhusiano kati ya vikundi hivi viwili uliendelea kuwa vigumu.

Kuuawa kwa rais Juvenal Habariyama mwaka 1994 kulisababisha mauaji ya watu
karibu milioni moja (walau 600,000) kati ya Watutsi, Watwa pamoja na Wahutu
wasio na msimamo mkali.

Tangu ushindi wake wa kijeshi mwaka 1994 RPF ilianzisha serikali ya umoja wa
kitaifa.

Rwanda pamoja na Burundi zilijiunga na Kenya, Uganda na Tanzania kama
wanashirika wa Jumuia ya Afrika Mashariki kwa maendeleo muhimu katika elimu,
afya, uchumi na mambo mbalimbali. Mwaka 2017 bunge la Rwanda liliamua kufanya
Kiswahili kuwa moja ya lugha rasmi nchini.

Vita vya Kongo vilivyokuwa na majeshi ya mataifa mbalimbali (Kivu Conflict)
vilimalizika mwaka 2012.

Rais na mkuu wa dola ndiye jenerali Paul Kagame (RPF). Waziri Mkuu ni Anastase
Murekezi.



https://sw.wikipedia.org/wiki/Nigeria

Nigeria (kwa Kiswahili pia: Nijeria au Naijeria) ni nchi ya Afrika ya Magharibi
kwenye pwani ya Bahari Atlantiki.

Nigeria imepata uhuru wake tarehe 1 Oktoba 1960, ikiunganisha maeneo ya koloni
la Nigeria na sehemu ya kaskazini ya eneo lindwa la Kamerun ya Kiingereza.

Kwa sasa ni nchi ya Afrika yenye watu wengi na uchumi mkubwa kuliko zote.
Kimataifa, ni ya 7 kwa idadi ya watu na ya 20 kwa uchumi.

Nigeria inaunganisha maeneo tofauti sana ikiwa na msitu wa mvua upande wa kusini
kupitia nchi ya savana hadi kanda ya Sahel na mwanzo wa jangwa la Sahara
kaskazini kabisa.

Hali ya hewa ni ya kitropiki. Kusini kuna mvua mwaka wote lakini kaskazini mwa
nchi kuna ukame kati ya Novemba na Aprili.

Mito mikubwa ni mto Niger na mto Benue; yote miwili inakutana na kuishia katika
delta ya Niger ambayo ni kati ya delta kubwa zaidi duniani.

Mji mkubwa zaidi ni Lagos (mji mkuu wa zamani) ukiwa na wakazi 15,000,000. Kati
ya miji mingine kuna Abuja, Kano, Ibadan, Oshogbo, Ilorin, Abeokuta, Ogbomosho
na Port Harcourt.

Tangu mnamo 500 KK kulikuwa na Utamaduni wa Nok kaskazini mwa Nigeria.
Unajulikana tu kutokana na sanamu kubwa za watu zilizotengenezwa kwa terakota
(udongo wa kuchomwa) ambazo zilitengenezwa kati ya 500 KK na 200 BK kufuatana na
vipimo vya rediokaboni.

Katika kusini milki ya Nri kati ya Waigbo ilianza kabla ya karne ya 10 BK
ikaendelea hadi kumezwa na koloni la Uingereza mwaka 1911. Nri ilitawaliwa na
mfalme (Eze Nri) na mji wa Nri huangaliwa kama chanzo cha utamaduni wa Waigbo.

Tangu karne ya 12 kuna habari za falme za Ife na Oyo katika kusini magharibi
zilizoundwa na Wayoruba. and 14th Ife ilianza kukaliwa na watu tangu karne ya 9
na utamaduni wake ulitengeneza sanamu mashuhuri za terakota na bronzi. .

Mnamo mwaka 1500 kulikuwa na falme kubwa katika eneo la Nigeria ya leo. Katika
kusini ni milki ya Benin (tofauti na nchi ya leo) na Onitsa ya Waigbo, katika
kaskazini falme za Wahausa na Songhai ambazo zilitawaliwa na wafalme au
masultani Waislamu. Falme za kaskazini zilishiriki katika biashara ya ng'ambo ya
Sahara ambako hasa chumvi, dhahabu na watumwa walipelekwa kwa njia ya misafara
hadi nchi za Waislamu karibu na Bahari Mediteranea. ,

Wakati huohuo wapelelezi Wareno na Wahispania walianza kufika kwenye pwani za
Afrika ya Magharibi na pia katika delta ya Niger. Walianza kujenga vituo vya
biashara kwa vibali vya watawala wa sehemu za pwani kama huko Lagos na Calabar.
Wazungu walifanya biashara ya bidhaa mbalimbali na watu wa pwani na hii ilikuwa
pia chanzo cha biashara ya watumwa ya kuvukia Atlantiki. Bandari ya Calabar
kwenye Hori ya Biafra (leo hii inajulikana zaidi kwa jina la "Bight of Bonny")
iliendelea kuwa moja kati ya vituo vya biashara ya watumwa vikubwa zaidi kwenye
pwani ya Afrika ya Magharibi. Vituo vingine vya biashara ya watumwa kwenye pwani
ya Nigeria vilikuwa Lagos na Badagry, Wangi waliouzwa hapo walifukuwa wafungwa
wa vita vya watawala wenyeji kati yao au walikamatwa katika kampeni
zilizoendeshwa kwa shabaha za kupata watumwa wa kuuzwa.

Watendaji wakuu walioleta watumwa pwani walitoka katika milki ya Oyo kwenye
kusini magharibi na Ukhalifa wa Sokoto katika kaskazini.

Utumwa katika maeneo ya Nigeria ya leo haukuanzishwa na watu kutoka Ulaya,
ulikuwepo tayari pia biashara ya watumwa. Lakini soko jipya kwenye pwani
lililoanzishwa na Wazungu lilibadilisha uwiano katika jamii nyingi za Kiafrika
na pia uhusiano kati ya jamii za Kiafrika. Watawala karibu na pwani waliweza
kupata faida kwa kuuza watumwa moja kwa moja kwa Wazungu na waliweza kununua
silaha za moto; wenye silaha za moto waliweza kushinda vita, kupata wafungwa
wengi na kuuza wafungwa wengi zaidi. Hivyo mahitaji makubwa ya soko la watumwa
la Atlantiki yalilisha ufuatano wa vita na mashindano ya kukamata wafungwa
zaidi.

Idadi ya watumwa ndani ya Nigeria ilizidi kukua katika karne ya 19 ambako
biashara ya watumwa kwenye Atlantiki ilikwisha. Manmo 1890 mkusanyiko mkubwa wa
watumwa katika Afrika walikuwa watumwa katika milki ya Khalifa wa Sokoto,
takriban watu milioni 2.

Tangu mnamo 1860 Uingereza ilianza kupanua athira yake katika Nigeria. Uingereza
ilikuwa nchi ya kwanza kuwa na viwanda vingi; viwanda vyake vilihitaji mafuta
kwa matumizi ya grisi kwa kulainisha mwendo wa mashine. Delta ya mto Niger
ilikuwa na idadi kubwa ya michikichi inayozalisha mafuta. Hapo shirika kama
Royal Niger Company zilipata maeneo makubwa chini ya mamlaka yao kwa njia ya
mapatano na mikataba na watawala wenyeji, malipo na matishio na maeneo haya
yaliwekwa baadaye chini ya serikali ya Uingereza.

Kwenye mkutano wa Berlin madai ya Uingereza juu ya pwani ya Nigeria yalikubaliwa
na mataifa mengine ya Ulaya. Baadaye Waingereza waliendelea haraka kuhakikisha
mamlaka yao juu ya maeneo ya kaskazini ama kwa mapatano au kwa vita kwa kusudi
la kuzuia upanuzi wa Ufaransa.

Hivyo zilitokea maeneo ya "Southern Nigeria Protectorate" na "Northern Nigeria
Protectorate". Hali halisi sehemu hizi haziwahi kuwa na umoja katika historia
lakini hatimaye Uingereza iliamua kutawala maeneo yote kama koloni moja.

Nigeria ilipata uhuru wake tarehe 1 Oktoba 1960 kutoka kwa Uingereza
ikiunganisha maeneo ya koloni la Nigeria na sehemu ya kaskazini ya eneo lindwa
la Kamerun ya Kiingereza.

Kati ya miaka 1967-1970 nchi iliona vita ya wenyewe kwa wenyewe; magharibi ya
nchi, inayokaliwa na Waigbo hasa, ilijaribu kujitenga kwa jina la Biafra,
ikipinga utawala wa wanajeshi Waislamu. Takriban watu milioni 2 walikufa kwa
njaa wakati ule.

Tangu miaka ya 1970 Nigeria ilikuwa na mapato makubwa kutokana na mafuta
yaliyotolewa kutoka ardhi yake, hasa katika delta ya mto Niger.

Ulaji rushwa na ufisadi wa watawala wa kijeshi ulizuia maendeleo ya nchi jinsi
ilivyoonekana katika nchi nyingine yenye mafuta.

Tangu mwaka 1999 nchi imerudi kwenye utawala wa kisheria ikapata katiba mpya na
kumchagua rais Olusegun Obasanjo aliyerudishwa madarakani mara moja.

Baada ya kungonjeka kwake, makamu wa rais Goodluck Jonathan alichukua madaraka
ya urais kuanzia mwaka 2010 akachaguliwa kuwa rais kwenye kura ya mwaka 2011.

Mwaka 2015 alishindwa katika uchaguzi mkuu na mgombea mwenzake, Muhammadu
Buhari.

Ni kwamba tangu mwaka 2009 hadi Septemba 2015 uasi wa kundi la Boko Haram
ulivuruga amani na usalama nchini Nigeria. Wanamgambo wa kundi hilo wanaotazamwa
na Wanigeria wengi kuwa magaidi walianza kutwaa mamlaka juu ya sehemu za nchi
hasa katika mazingira ya jimbo la Borno, kuua wananchi wengi, kuchukua watu
mateka na kupigana na jeshi la Nigeria na ya nchi jirani.

Kutofaulu kwa jeshi la taifa kumaliza ghasia hizo ndiyo sababu muhimu ya
kushindwa kwa rais Jonathan kwenye uchaguzi wa mwaka 2015. Kufuata na ahadi zake
kwa wapiga kura, Muhammadu Buhari alijitahidi kukomesha kundi hilo.

Jeshi la Nigeria lina jukumu la kulinda Jamhuri ya Shirikisho ya Nigeria, kukuza
maslahi ya usalama wa kimataifa ya Nigeria, na kuunga mkono juhudi za kulinda
amani hasa katika Afrika Magharibi.

Jeshi la Nigeria linaundwa na Jeshi la Ardhi, ni Jeshi la Wanamaji na Jeshi la
Anga. Jeshi nchini Nigeria limecheza jukumu kubwa katika historia ya nchi tangu
uhuru. Junta mbalimbali zilikamata udhibiti wa nchi na zilitawala kupitia wengi
wa historia yake.

Kipindi cha mwisho cha utawala wake kilimalizika mwaka 1999 kufuatia kifo cha
ghafla cha dikteta wa zamani Sani Abacha mwaka 1998, na mrithi wake, Abdulsalam
Abubakar, kumpa mamlaka ya serikali Olusegun Obasanjo aliyechaguliwa
kidemokrasia mwaka wa 1999.

Ikichukua faida ya jukumu lake kama nchi yenye wakazi wengi wa Afrika, Nigeria
imeweka jeshi lake kama kikosi cha kulinda amani Afrika. Tangu mwaka 1995, jeshi
la Nigeria, kupitia mamlaka ya ECOMOG, limetumwa kulinda amani katika Liberia
(1997), Ivory Coast (1997-1999), Sierra Leone 1997-1999, na kwa sasa katika mkoa
wa Darfur huko Sudan chini ya Umoja wa Afrika.

Muundo wa Nigeria ni Jamhuri ya Shirikisho. Katiba ya nchi imefuata mfano wa
katiba ya Marekani.

Rais huchaguliwa na wananchi wote: ndiye mkuu wa serikali. Anawajibika mbele ya
bunge lenye vitengo viwili: Senati na Baraza la Wawakilishi.

Nigeria hukadiriwa kuwa na wakazi takriban milioni 180. Inasemekana nusu ya
wakazi wote wana umri wa chini ya miaka 14. Hata hivyo ni vigumu kupata namba
halisi kwa sababu ya umuhimu wake katika siasa.

Vikundi vikubwa katika jumla la makabila 300 ni Wahausa na Wafula kaskazini
(jumla 20-30%), Waigbo (Waibo) kusini (14-18%), Wayoruba katika sehemu za
magharibi (20-27%).

Nigeria iliona mara kadhaa vurugu na mapambano kati ya makabila yaliyoongezewa
ukali kwa sababu mara nyingi ukabila unaendelea sambamba na udini. Watu wa
Kaskazini ni Waislamu zaidi na watu wa kusini Wakristo zaidi.

Kuthibitisha idadi ya wafuasi wa dini mbalimbali ni vigumu vilevile. Kwa ujumla
kaskazini ya nchi ina historia ndefu ya Uislamu na wakazi ni Waislamu, hasa
Wahausa. Kusini kuna Wakristo wengi, Waigbo ni zaidi Wakatoliki na Wayoruba
zaidi Waprotestanti.

Wengi wanasema ya kwamba idadi za Wakristo na za Waislamu zinalingana - wengine
wanaona Waislamu ni wengi kidogo labda 50%, Wakristo 40% na wafuasi wa dini
asilia za Kiafrika takriban 10%, lakini hawa wa mwisho kwa sasa wamepungua sana,
labda wamebaki 1.4%.

Kati ya Waislamu, wengi ni Wasuni. Kati ya Wakristo, 74% ni Waprotestanti na 25%
ni Wakatoliki.

Tangu mwaka 1999 suala la sharia au sheria za Kiislamu limeleta utata na
mapambano katika majimbo kadhaa. Jimbo la Zamfara linalokaliwa hasa na Wahausa
ambao ni Waislamu liliamua kuwa na sharia kama sheria ya kijimbo mwaka 1999 na
majimbo mengine yalifuata. Kwa sasa ni Kano, Katsina, Niger, Bauchi, Borno,
Kaduna, Gombe, Sokoto, Jigawa, Yobe na Kebbi. Kanuni za sharia hazitumiwi kwa
namna moja kati ya majimbo haya; mapambano yalitokea juu ya jinsi gani sharia
inaathiri raia wasio Waislamu.

Lugha rasmi ya nchi ni Kiingereza, ingawa wakazi wengi wanatumia zaidi lugha za
makabila yao, ambayo ni zaidi ya 500. Muhimu zaidi ni Kihausa, Kiigbo na
Kiyoruba.



https://sw.wikipedia.org/wiki/Maambukizi_ya_virusi_vya_ukosefu_wa_kinga_mwilini

Maambukizi ya virusi vya ukosefu wa kinga mwilini / ukosefu wa kinga mwilini
(VVU/UKIMWI) ni ugonjwa wa mfumo wa kingamwili wa binadamu unaosababishwa na
virusi vya ukosefu wa kinga mwilini (VVU).Katika vipindi vya kwanza baada ya
kuambukizwa, mtu anaweza kukumbwa na kipindi kifupi cha maradhi ya aina ya
mafua. Kwa kawaida, hali hii hufuatwa na kipindi kirefu kisicho na dalili.
Ugonjwa huu huendelea kutatiza kingamwili jinsi unavyozidi, hivyo kumfanya mtu
kuwa katika hatari zaidi ya kupata maambukizi, ikiwa ni pamoja na maambukizi
nyemelezi, na tyumaambayo kwa kawaida hayawaathiri watu walio na kingamwili
njema.

VVU husambazwa hasa kupitia ngono isiyo salama (ikiwa ni pamoja na kinyeo na
hata ngono ya mdomoni), kuongezwa damu na sindano ya kudungwa ngozini na kutoka
kwa mama hadi mtoto wakati wa ujauzito, kuzaa au kunyonyeshaBaadhi ya viowevu
vya mwili, kama vile mate na machozi, havisambazi VVU.Kuzuia maambukizi ya VVU,
hasa kupitia ngono salama na miradi ya kubadilishana sindano, ni mkakati mkuu wa
kudhibiti kuenea kwa ugonjwa huu. Hakuna tiba au chanjo; hata hivyo,matibabu ya
kudhibiti virusi yanaweza kupunguza mwendo wa ugonjwa huu na huenda yakapelekea
urefu wa maisha wa karibu na kawaida. Ingawa matibabu ya kupunguza makali
hupunguza hatari ya kifo na matatizo yanayotokana na ugonjwa huu, matibabu haya
ni ya bei ghali , hivyo yanaweza kuhusishwa na madhara mbadala.

Utafiti wa kijeni huonyesha kuwa VVU vilianza Afrika Magharibi ya Kati katika
karne ya ishirini.UKIMWI ulitambuliwa mara ya kwanza na Vituo vya Kuzuia na
Kudhibiti Magonjwa mnamo mwaka wa 1981, ilhali kisababishi chake - maambukizi ya
VVU - kilitambuliwa mwanzoni mwa muongo huo. Tangu kutambuliwa kwake, UKIMWI
umepelekea takriban vifo milioni 30  (kufikia mwaka wa 2009). . Kufikia mwaka wa
2010, takriban watu milioni 34  wameambukizwa UKIMWI kote duniani. UKIMWI
huchukuliwa kama janga — yaani mlipuko wa ugonjwa katika eneo kubwa, na ambao
ungali unaenea.

VVU/UKIMWI umekuwa na madhara makubwa katika jamii, kama ugonjwa na chanzo cha
ubaguzi. Ugonjwa huu pia una madhara ya kiuchumi. Kuna sintofahamu kuhusu UKIMWI
kama vile kwamba unaweza kusambazwa kwa kugusana tu bila ngono. Ugonjwa huu pia
umekuwa mada kuu kuhusu utata kuhusu dini.

Kuna awamu tatu kuu za maambukizi ya VVU: maambukizi makali, awamu fiche na
UKIMWI.

Kipindi cha kwanza kufuatia maambukizi ya VVU huitwa VVU vikali, VVU vya
kimsingi au dalili kali za kudhibiti virusi. Watu wengi hupata maradhi ya mfano
wa mafua au maambukizi ya mfano wa mononukleosi baada ya wiki 2 - 4 baada ya
kuambukizwa ilhali wengine hawana dalili zozote kuu.Dalili hutokea katika
asilimia 40-90 ya visa vyote na mara nyingi hujumuisha homa, tezi kubwa na
chungu za limfu, inflamesheni ya koo,upele, maumivu ya kichwa, na/au vidonda vya
kinywa na sehemu za uzazi.Upele huu, unaotokea katika asilimia 20 - 50 ya visa,
hutokea katika kiwiliwili, na kwa kawaida huwa wa makiulopapula. Baadhi ya watu
pia hupata maambukizi nyemelezi katika awamu hiiDalili za tumboni na utumboni
kama vile kichefuchefu, kutapika au kuharisha zinaweza kutokea, sawa na dalili
za kinuroni zaniuropathia ya pembeni au sindromu ya Guillain-Barre. Muda ya
dalili hutofautiana, ingawa kwa kawaida huwa wiki 1 - 2.

Kufuatia sifa zake za zisizo maalum, dalili hizi mara nyingi haziwezi
kutambulika kama dalili za maambukizi ya VVU. Hata visa vinavyotambulika na
daktari wa familia au katika hospitali mara nyingi hutambulika vibaya kama
baadhi ya visababishi vingi vya magonjwa ambukizi yaliyo na dalili
zinazoingiliana.Kwa hivyo, inapendekezwa kuchunguza VVU katika watu wanaoonyesha
homa isiyoweza kuelezewa ambao wanaweza kuwa na vipengele hatari vya
kuambukizwa.

Dalili za kwanza hufuatwa na awamu iitwayo awamu fiche, VVU visivyo na dalili au
VVU vya muda mrefu.Bila ya matibabu, awamu hii ya pili ya historia asilia ya
maambukizi ya VVU inaweza kudumu kutoka miaka mitatu hadi zaidi ya miaka 20 
(wastani wa miaka 8).Ingawa kwa kawaida mwanzoni kuna dalili chache, au hata
zisiwemo, karibu mwishoni mwa awamu hii, watu wengi hupatwa na homa, kupoteza
uzito, matatizo ya tumbo na utumbo, na maumivu ya misuli. Kati ya asilimia 50 na
70 ya wagonjwa pia hupata limfadenopathia ya mwili wote inayorejea, ambayo
hudhihirika kwa uvimbe usio na kisababishi na usio chungu wa zaidi ya kikundi
kimoja cha tezi za limfu (ila katika sehemu za uzazi) kwa zaidi ya miezi 3 hadi
6.

Ingawa watu wengi walioambukizwa VVU-1 wana kiwango cha virusi kinachoweza
kutambulika, na ambacho bila matibabu kitaendelea na kuwa UKIMWI, idadi ndogo
(5%) huwa na kiwango kikubwa cha seli za CD4+(seli saidizi za T) bila matibabu
ya kudhibiti virusi kwa zaidi ya miaka 5. Watu hawa huainishwa kama wadhibiti wa
VVU au watu wasioendeleza kwa muda mrefu, ilhali wale ambao pia hudumisha
kiwango cha chini au kisichotambulika cha virusi bila matibabu hujulikana kama
"wadhibiti hodari" au "wagandamizaji hodari"

Ukosefu wa Kinga Mwilini (UKIMWI) hufasiliwa kwa msingi wa kiwango cha seli za
CD4 + cha chini ya seli 200 kwa kila µL au kutokea kwa magonjwa maalum
yanayohusiana na maambukizi ya VVU. Bila matibabu maalum, takriban nusu ya watu
walioambukizwa VVU hupata UKIMWI katika muda wa miaka 10.Hali zinazotokea mara
nyingi zaidi kudhihirisha uwepo wa UKIMWI ni numonia ya numosistisi
(40%),kakeksi kwa muundo wa dalili dhoofishi za VVU (20%) na kandidiasi ya
umio.Dalili zingine ni pamoja na maambukizi ya njia ya pumzi

Maambukizi nyemelezi yanaweza kusababishwa na bakteria, virusi, kuvu navimelea
ambavyo kwa kawaida hudhibitiwa na mfumo wa kingamwili.Maambukizi yanayotokea
hutegemea, kwa upande mmoja, aina ya viumbehai vinavyopatikana kwa wingi katika
mazingira ya mtu.Maambukizi haya yanaweza kudhuru karibu kila mfumo wa viungo.

Watu walio na UKIMWI wako katika hatari kuu zaidi ya kupata saratani nyingi
zinazosababishwa na virusi, kama vile:Sakoma ya Kaposi,limfoma ya Burkitt,
limfoma ya mfumo mkuu wa neva, na saratani ya seviksi.Sakoma ya Kaposi ndio
saratani inayotokea mara nyingi, yaani katika asilimia 10 hadi 20 ya watu wenye
VVU.Saratani inayoifuata ni limfoma, ambayo imesababisha vifo vya karibu 16% ya
watu wanaoishi na UKIMWI, na ndiyo dalili ya kwanza ya UKIMWI katika asilimia 3
- 4 ya watu.Saratani hizi mbili huhusishwa na virusi vya hepesi ya binadamu aina
ya 8.Saratani ya seviksi hutokea mara nyingi zaidi katika watu walio na UKIMWI
kwa sababu ya jinsi inavyohusiana na virusi vya papiloma ya binadamu.

Isitoshe, watu hawa mara nyingi huwa na dalili za kimfumo, kama vile homa ya
muda mrefu, jasho (hasa usiku), tezi za limfu zilizofura, ubaridi, udhaifu na
kupoteza uzito.Kuharisha ni dalili nyingine inayotokea mara nyingi katika
takriban 90% ya watu wenye UKIMWI.

VVU husambazwa kwa njia tatu kuu: mgusano wa kingono, kuingiliana na viowevu vya
mwili vilivyoambukizwa, na kutoka kwa mama hadi mtoto katika ujauzito, kuzaa au
kunyonyesha (kwa neno lingine maambukizi ya wima).

Kufanya Ngono isiyo salama na mtu aliye na VVU kumepelekea visa vingi zaidi vya
maambukizi ya VVU kote ulimwenguni, huku mwingiliano baina ya watu wa jinsia
tofauti ukichangia visa zaidi ya mwingiliano wa jinsia mojakote ulimwenguni.
Hata hivyo, mtindo wa usambazaji hutofautiana pakubwa baina ya mataifa
mbalimbali. Nchini Marekani, visa vingi zaidi vya usambazaji wa kingono
vilitokea katika wanaume wanaofanya ngono na wanaumehuku idadi hii ikichangia
64% ya visa vyote vipya.

Kuhusu ngono isiyo salama baina ya watu wa jinsia tofauti, makadirio ya hatari
ya kusambazwa kwa VVU kwa kila kitendo cha ngono yanaonekana kuwa zaidi kwa mara
10 katika mataifa yasiyostawi kuliko mataifa yaliyostawi.Katika mataifa
yasiyostawi, hatari ya usambazaji wa mke hadi mume imekadiriwa kuwa 0.38% kwa
kila kitendo, huku usambazaji wa mume hadi mke ukiwa 0.30%; makadirio mbadala
katika mataifa yaliyostawi ni 0.04% kwa kila kitendo katika usambazaji wa mke
hadi mume, na 0.08% kwa kila kitendo katika maambukizi ya mume hadi mke. Hatari
ya kuambukizwa kutokana na ngono ya kinyeo iko juu sana, ikikadiriwa kuwa 1.4 –
1.7% kwa kila kitendo katika ngono ya watu wa jinsia moja na tofauti pia. Ingawa
hatari ya kuambukizwa kupitia ngono ya mdomoni iko chini, bado ipo. Hatari ya
kuambukizwa kupitia ngono ya mdomoni imetajika kuwa "karibu sufuri" ingawa visa
vichache vimeripotiwa.Hatari ya kila kitendo imekadiriwa kuwa 0 – 0.04% kwa
ngono pokezi ya mdomoni. Katika miktadha inayohusisha ngono ya kulipwa kote
ulimwenguni, hatari ya maambukizi ya mke hadi mume imekadiriwa kuwa 2.4% kwa
kila kitendo, huku maambukizi ya mume kwa mke yakiwa 0.08% kwa kila kitendo.

<!—Maswala yanayoongeza hatari --> Hatari ya kuambukizwa huongezeka katika wingi
wa maambukizi ya zinaa na vidonda vya uzazi.Vidonda vya sehemu za uzazi
vimekisiwa kuongeza hatari kwa hadi mara tano. Maambukizi mengine ya zinaa, kama
vile kisonono, klamidia, trikomoniasi, vaginosi ya kibakteria, huhusishwa na
aghalabu maongezeko madogo ya hatari ya kuambukizwa.

Wingi wa virusi kwa mtu aliyeambukizwa niswala kuu la hatari katika usambazaji
wa kingono na pia wa kutoka kwa mama hadi mtoto. Katika miezi 2.5  ya kwanza
baada ya kuambukizwa VVU, uwezo wa mtu kuambukizana ni mara 12 zaidi kwa sababu
ya wingi wa virusi. Iwapo mtu yuko katika awamu za mwisho za VVU, viwango vya
kuambukizana ni takriban mara 8 zaidi.

Ngono shari linaweza kuwa swala linalochangia ongezeko la hatari ya kuambukizwa.
Dhuluma ya kimapenzi pia inaaminika kupeleka ongezeko la hatari ya kusambaza VVU
kwa sababu ni nadra kondomu kutumika, na pia huwa kuna uwezekano wa kujeruhiwa
ukeni au kinyeo, na pia kuna uwezekano wa magonjwa ya zinaa yanayoambatana na
VVU.

Njia ya pili maarufu zaidi ya usambazaji wa VVU ni kupitia kwa damu na mazao
yake. Usambazaji wa kupitia kwa damu unaweza kuwa kupitia sindano inayotumiwa na
watu wengi wanapoongezwa viowevu mwilini, majeraha ya sindano, kuongezwa damu
chafu au mazao ya damu, au kudungwa kwa vifaa visivyotakaswa.Hatari inayotokana
na kutumia sindano baina ya watu wengi wakati wa kudungwa dawa ni kati ya
0.63-2.4% kwa kila kitendo, wastani wake ukiwa 0.8% Hatari ya kuambukizwa VVU
kwa sindano iliyotumika na mtu aliyeambukizwa VVU hukadiriwa kuwa 0.3% (takriban
mara 1 kwa 133) kwa kila kitendo, ilhali hatari inayofuatia tando za ute
kuingiliana na damu iliyoambukizwa ni 0.09% (takriban 1 kwa 1000) kwa kila
kitendo. Nchini Marekani, watu wanaodungwa dawa ndani ya misuli walichangia 12%
ya visa vyote vipya vya VVU mwaka wa 2009, huku 80% ya watu katika sehemu fulani
wanaodungwa dawa wakiwa wameambukizwa VVU.

Kuongezwa damu kwa damu iliyoambukizwa huchangia kusambaa kwa maambukizi kwa
takriban 93% ya visa vyote.Katika mataifa yaliyostawi, hatari ya kuambukizwa VVU
kutokana na kuongezwa damu iko chini sana (chini ya 1 kwa 500 000) ambapo
viwango vya juu vya kuchagua mtu atakayetoa damu na pia upimaji VVU hufanywa.
Kule Uingereza, hatari iliyoripotiwa ni 1 kwa milioni 5. Hata hivyo, katika
mataifa yenye mapato ya chini, nusu pekee ya damu inayoongezwa watu huwa
imepimwa vyema (kufikia mwaka wa 2008). Inakadiriwa kuwa hadi 15% ya maambukizi
ya VVU katika maeneo haya hutokana na kuongezwa damu au mazao ya damu
yaliyoambukizwa, hii ikiwa ni asilimia 5 - 10 ya maambukizi ya ulimwengu mzima.

Sindano za kimatibabu zisizo salama huchangia pakubwa katika kueneza UKIMWI
katika eneo la Kusini mwa Sahara. Mnamo mwaka wa 2007, kati ya 12% na 17% ya
maambukizi katika eneo hili yalichangiwa na matumizi ya sindano za kimatibabu.
Shirika la Afya Duniani linakadiria hatari ya kuambikizwa kupitia sindano ya
kimatibabu barani Afrika kuwa 1.2%. Hatari kuu huhusishwa na taratibu vamizi,
kusaidiwa kuzaa na utunzaji wa meno katika sehemu hii ya dunia.

Watu wanaochanja au kuchanjwa chale, chale, na kutia kovu hudhaniwa kuwa katika
hatari ya kuambukizwa, ingawa hakuna visa vilivyothibitishwa ambavyo
vimenakiliwa. Haiwezekani mbu au wadudu wengine kusambaza VVU.

VVU vinaweza kusambazwa kutoka kwa mama hadi mtoto wakati wa ujauzito, kuzaa au
kunyonyesha. Njia hii ni ya tatu kwa umaarufu wa kusambaza VVU kote duniani.
Bila matibabu, hatari ya kusambazwa wakati wa au baada ya kuzaliwa ni takriban
20%, na 35% kwa watoto wanaonyonya.Kufikia mwaka wa 2008, usambazaji wima
ulichangia takriban 90% ya visa vya VVU katika watoto. Hatari ya kusambazwa
kutoka kwa mama hadi mtoto inaweza kupunguzwa hadi 1% kwa kutumia matibabu
mwafaka. Matibabu ya kukinga hujumuisha mama kutumia dawa za kudhibiti virusi
wakati wa ujauzito na kuzaa, kuchagua kuzaa kwa kupasuliwa, kutonyonyesha na
kumpa mtoto mzawa dawa za kudhibiti VVU.Hata hivyo, idadi kubwa ya mbinu hizi
hazipatikani katika mataifa yanayostawi. Iwapo damu itachafua chakula wakati wa
kutafuniamtoto, itaongeza hatari ya kuambukiza.

Virusi vya Virusi vya VVU ndivyo kisababishi cha mkusanyiko wa magonjwa
yanayojulikana kijumla kama VVU/UKIMWI. VVU ni retrovirusi ambavyo hasa
huambukiza vipengele vya mfumo wa kingamwili ya binadamu kama vile seli za
CD4+T, makrofaji na seli za dendraiti. Virusi hivi huharibu seli za CD4+ T moja
kwa moja au vinginevyo.

VVU ni mshirika wa jenasi ya Lentivirus, sehemu ya familia ya Retroviridae.
Virusi vyote vya lenti huwa na sifa sawa zakimofolojianabayolojia. Spishi nyingi
za mamalia huambukizwa na virusi vya lenti, ambavyo haswa huwa ndivyo
visababishi vya maradhi ya muda mrefu yaliyo na kipindi cha kupevuka
kirefu.Virusi vya lenti husambazwa kama virusi vya RNA chanya za uzi mmoja hisia
zilizo ndani ya kigamba. Inapoingia ndani ya seli iliyolengwa, jenomu yaRNA ya
kivirusi hugeuzwa (hubadilishwa kinakala) na kuwa DNA ya nyuzi mbili ambayo
husafirishwa pamoja na jenomu ya virusi katika chembe ya virusi vile. DNA ya
virusi inayoundika huingia katika kiini cha seli ambapo huchangamana na seli ya
DNA kwa kutumia integresi iliyofasiliwa kama virusi, na pia vipengele husika vya
kiini kikuu. Vinapochangamana na DNA ya seli, virusi hivi vinaweza kuingia
katika awamu fiche, hivyo kuwezesha virusi hivi pamoja na seli inayovipokea
kuepuka kutambuliwa na mfumo wa kingamwili.

Aina mbili aina za VVU zimetambulika: VVU -1 na VVU 2. VVU -1 ni virusi
vilivyotambulika kwanza (na ambavyo mwanzoni vilijulikana pia kama LAV au
HTLV-III). Virusi hivi vina vyenye sumu kali, vyenye vyenye kuambukiza, na
ndivyo visababishi vikuu vya visa vingi vya maambukizi ya VVU kote ulimwenguni.
Kiwango cha chini zaidi cha uambukizaji wa VVU-2 ikilinganishwa na VVU-1
huonyesha kuwa watu wachache zaidi walio katika hatari ya VVU-2 wataambukizwa
kila wanapokumbana na virusi hivi. VVU-2 hupatikana zaidi Afrika Magharibi kwa
sababu ya uwezo wake wa chini wa kuambukiza.

Baada ya virusi kuingia mwilini, kuna kipindi cha kugawanyika kwa virusi, hali
inayopelekea wingi wa virusi katika damu ya pembeni. Katika kipindi cha kwanza
cha maambukizi, kiwango cha VVU kinaweza kufika milioni kadhaa za chembe za
virusi kwa kila mililita ya damu. Mwitikio huu huandamana na kiwango kikubwa cha
kushuka kwa idadi ya seli za CD4+ T zinazozunguka. Viremia kali mara nyingi
huhusishwa na kuwezeshwa kwa CD8+ seli za T, ambazo huangamiza seli
zilizoambukizwa VVU na kisha kuhusishwa na kuzalishwa kwa zindiko, au kuzalishwa
kwa zindiko mpya. Mwitikio wa seli za CD8+ T huchukuliwa kuwa muhimu katika
kudhibiti viwango vya virusi, ambavyo hupanda na kushuka, huku viwango vya seli
za CD4+ T vikirejea. Mwitikio bora wa seli za CD8+ T umehusishwa na kupungua kwa
mwendo wa ugonjwa na pia prognosi bora zaidi, ingawa mwitikio huu hauondoi
virusi.

Pathofisiolojia ya UKIMWI ni tata. Mwishowe, VVU husababisha UKIMWI kwa kuharibu
CD4+seli za T. Hali hii hudhoofisha mfumo wa kingamwili hivyo kuwezesha
mambukizi vamizi. Seli za T ni muhimu kwa mwitikio wa kingamwili, hivyo bila ya
seli hizi, mwili hauwezi kukabiliana na maambukizi wala kuharibu seli za
saratani. Utendakazi wa kuharibiwa kwa seli za CD4+ T hutofautiana katika awamu
kali na za muda mrefu. Katika awamu kali, lisisi ya seli inayosababishwa na VVU,
na pia kuangamizwa kwa seli za T angamizi huchangia katika kuharibiwa kwa seli
za CD4+ T, ingawa apoptosi pia inaweza kuchangia hali hii. Katika awamu ya muda
mrefu, matokeo ya uwezeshaji wa kijumla wa kingamwili ukiandamana na udhaifu wa
pole pole wa uwezo wa mfumo wa kingamwili kuzalisha seli mpya za T hukisiwa
kuchangia kupungua kwa pole pole kwa idadi ya seli za CD4+ T.

Ingawa dalili za udhaifu wa kingamwili kama ulivyo katika UKIMWI hazitokei kwa
miaka mingi baada ya kuambukizwa, kiwango kikubwa cha kuharibika kwa seli za
CD4+ T hutokea katika wiki za kwanza baada ya kuambukizwa, hasa katika ute wa
utumbo, ambao huwa na kiwango kikubwa cha limfosaiti zote za mwili. Sababu ya
kiwango hiki kikubwa cha kuharibiwa kwa seli za CD4+ T ni kuwa kiwango kikubwa
cha seli za ute za CD4+ T huzalisha protini ya CCR5 inayotumika na VVU kama
kipokezi kishiriki ili kuweza kufikia seli hizo, ilhali kipande kidogo tu cha
seli za CD4+ T katika mkondo wa damu hufanya hivyo.

VVU hutafuta na kuharibu CCR5 inayotolesha seli za CD4+ T katika awamu kali ya
maambukizi. Mwitikio mkubwa wa kingamwili hatimaye huyadhibiti maambukizi hayo
kisha kuanzisha awamu fiche ya kiutambuzi. Seli za CD4+ T katika tishu za ute
husalia zikiwa zimeathiriwa sana. Ugawanyikaji endelevu wa VVU husababisha hali
ya uwezeshaji wa kijumla wa kingamwili, ambao hudumu katika awamu yote ya muda
mrefu. Uwezeshaji wa kingamwili, ambao hutambulika kwa ongezeko la uwezeshaji wa
hali ya seli za kingamwili na kutoleshwa kwa saitokini inayosababisha
inflemesheni, husababishwa na utendakazi wa zao la jeni na mwitikio wa
kingamwili dhidi ya ugawanyikaji wa VVU unaoendelea. Uwezeshaji wa kingamwili
pia huhusishwa na kuharibika kwa mfumo wa uchunguzi wa kingamwili wa kizuizi cha
ute wa tumbo na utumbo, hali inayosababishwa na kuangamizwa kwa seli za CD4+ T
za ute katika awamu kali ya ugonjwa huu.

VVU/UKIMWI hutambuliwa kupitia uchunguzi wa kimaabara kisha kuainishwa kiawamu
kwa msingi wa uwepo wa dalili au ishara fulani. Watu walio katika hatari kubwa
ya kuambukizwa hupendekezwa kupimwa VVU, ikiwa ni pamoja na mtu yeyote aliye na
ugonjwa wa zinaa Katika maeneo mengi ya ulimwengu, 1/3 ya watu wenye VVU
hutambua kuwa wameambukizwa katika awamu za mwishoni mwa ugonjwa huu wakati
UKIMWI au ukosefu mkuu wa kingamwili umekuwa wazi.

Watu wengi walioambukizwa VVU huzalisha zindiko maalum (yaanikuzalisha zindiko
mpya) katika wiki 3 hadi 12 tangu maambukizi ya kwanza. Utambuzi wa VVU vya
kimsingi hufanywa kabla ya kuzalishwa kwa zindiko mpya kwa kupima RNA ya VVU au
antijeni ya p24. Matokeo chanya yanayopatikana kwa kupima MAP au zindiko
huthibitishwa kwa zindiko au MAP tofauti.

Vipimo vya zindiko kwa watoto wa umri wa chini ya miezi 18  kwa kawaida huwa
kasoro kwa sababu ya uwepo endelevu wa zindiko za mama. Kwa hivyo, maambukizi
yanaweza kutambulika tu kwa vipimo vya MAP vya VVU, RNA au DNA, au kupitia
kupima uwepo wa antijeni ya p24.Sehemu kubwa ya ulimwengu haina uwezo wa kupata
vipimo bora vya MAP huku watu wa sehemu nyingi wakisubiri hadi dalili za watoto
wao kuendelea au watoto hao kukua hadi kuwa na uwezo wa kupimwa kikamilifu.
Kufikia mwaka wa 2007-2009 katika eneo la Kusini mwa Jangwa la Sahara, kati ya
asilimia 30-70 ya watu walikuwa wakifahamu hali yao ya VVU. Mnamo mwaka wa 2009,
kati ya asilimia 4-42 ya watu hawa walipimwa. Takwimu hizi zinaonyesha ongezeko
kubwa kutoka miaka ya awali.

Mifumo miwili mikuu ya uainishaji hutumika kuainisha VVU na magonjwa husika kwa
ajili ya uchunguzi:mfumo wa uainishaji wa mfumo wa uainishaji wa maambukizi na
magonjwa wa Shirika la Afya Duniani, na mfumo wa VKM wa uainishaji wa maambukizi
ya VVU. The VKM hutumika zaidi katika mataifa yaliyostawi. Kwa vile mfumo wa
uainishaji waSAD hauhitaji vipimo vya mahabara, mfumo huu ni mwafaka kwa mataifa
yanayostawi ambayo kwa kawaida yana upungufu wa vifaa, ambapo unaweza pia
kutumika kuongoza udhibiti wa kimatibabu. Ingawa mifumo hii miwili ni tofauti,
yote huwezesha ulinganishaji kwa ajili ya malengo ya kitakwimu.

Shirika la Afya Duniani lilipendekeza ufasili wa UKIMWI mara ya kwanza mwaka wa
1986. Tangu hapo, ufasili wa Shirika hili umedurusiwa na kurefushwa mara kadhaa,
toleo la hivi karibuni likiwa la mwaka wa 2007. Mfumo wa SAD hutumia vikundi
vifuatavyo:

Kituo cha Kukinga na Kudhibiti Magonjwa cha Marekani pia kilianzisha mfumo wa
uainishaji wa VVU, kilichoudurusu mwaka wa 2008. . Katika mfumo huu, maambukizi
ya VVU yameainishwa kulingana na kiwango cha CD4 na dalili za kiutambuzi, nayo
hueleza maambukizi kwa awamu tatu:

Kwa sababu za kiuchunguzi, utambuzi wa UKIMWI hubakia iwapo baada ya matibabu
kiwango cha seli za CD4+ T kitapanda zaidi ya 200 kwa kila µL ya damu au iwapo
maradhi mengine yanayoashiria UKIMWI yataponywa.

Matumizi ya kondomu kila mara hupunguza hatari ya kusambaziwa UKIMWI kwa
takriban 80% katika muda mrefu wa usoni. Iwapo mwezi mmoja ameambukizwa,
matumizi ya kondomu kila mara hupelekea viwango vya chini ya 1% kwa mwaka vya
huyo mwingine kuambukizwa. Kuna ushahidi mdogo unaoonyesha kuwa kondomu za
wanawake huwa na kiwango sawa cha kinga. Kutumia mafuta ya ukeni yanaliyo na
tenofovir (kizuia kugeuzwa kwa nakala]]) muda mfupi kabla ya ngono hukisiwa
kupunguza viwango vya maambukizi kwa takriban 40% miongoni mwa wanawake wa
Kiafrika. Kinyume na hili, matumizi ya spemisidi nonoxynol-9 yanaweza kuongeza
hatari ya kuambukizwa kwa sababu ya uwezo wake wa kusababisha muwasho wa uke na
rektamu. Tohara katika eneo la Kusini mwa Sahara "hupunguza uambukizaji wa VVU
katika wanaume wanaohusiana na wanawake kimapenzi kwa kati ya 38% na 66% kwa
muda wa miezi 24". Kwa msingi wa tafiti hizi, mashirika ya SAD na UNAIDS
yalipendekeza tohara kama mbinu ya kuzuia uambukizaji VVU kutoka kwa mke hadi
mume mwaka wa 2007. Haijabainika wazi iwapo njia hii huzuia uambukizaji kutoka
kwa mume hadi mke na iwapo mbinu hii ina manufaa katika mataifa yaliyostawi na
haijabainika miongoni mwa wanaume wanaofanya ngono na wanaume. Baadhi ya
wataalam wanahofia kuwa dhana ya kiwango cha chini cha uhatarisho miongoni mwa
wanaume waliotahiri inaweza kupelekea mienendo hatari zaidi, hivyo wanapinga
faida ya mbinu hii katika kukinga. Wanawake waliofanyiwa tohara ya wanawake wana
hatari zaidi ya kuambukizwa.

Miradi inayohimiza kujinyima ngono haijatambulika kuathiri hatari ya baadaye ya
kupata VVU. Ushahidi wa manufaa ya elimu ya rika pia hautoshi. Elimu ya kina
kuhusu ngono inayotolewa shuleni inaweza kupunguza mitindo hatari. Idadi ndogo
ya vijana wangali wanajihusisha katika vitendo hatari licha ya kufahamu kuhusu
VVU/UKIMWI, huku wakipuuza hatari ya kuambukizwa. Haijulikani iwapo kutibu
magonjwa mengine ya zinaa ni mwafaka katika kuzuia VVU.

Asilimia 96 ya watu walikingwa dhidi ya maambukizi iwapo wenzi wao
walioambukizwa walitibiwa mapema kwa dawa za kudhibiti VVU Proflaksisi ya kabla
ya kuhatarishwa pamoja na kipimo cha kila siku cha dawa ya tenofovir ikiwa na au
bila emtricitabine ni mwafaka kwa vikundi Fulani, ikijumuisha: wanaume
wanaoshiriki ngono na wanaume wenzao, mchumba wa mtu aliye na VVU na vijana wa
Afrika wanaovutiwa na watu wa jinsia tofauti. ref name=VagGel2012/>

Hadhari za kijumla katika mandhari ya utunzaji wa afya zinaaminika kufaulu
kupunguza hatari ya VVU. Matumizi ya dawa zinazodungwa mishipani ni kipengele
muhimu cha hatari, hivyo mikakati ya kupunguza madhara kama vile miradi ya
kubadilisha sindano na matibabu ya kubadilisha opioidi yanaonekana kufaulu
kupunguza hatari.

Vipimo vya dawa za kudhibiti VVU zinazotolewa kati ya saa 48 hadi 72  baada ya
kuhatarishwa kwa damu yenye VVU au viowevu vya uzazi hujulikana kama proflaksisi
ya baada ya kuhatarishwa. Matumizi ya dawa moja ya zidovudine hupunguza kwa mara
tano, hatari ya kupata VVU baadaye kutokana na jeraha la sindano. Matibabu
hupendekezwa baada ya dhuluma za kimapenzi iwapo mshukiwa anatambulika kuwa na
VVU lakini yanakumbwa na utata iwapo hali yake haijulikani. Taratibu za matibabu
ya sasa hutumia lopinavir/ritonavir na lamivudine/zidovudine au
emtricitabine/tenofovir na yanaweza kupunguza hatari zaidi. Kwa kawaida, muda wa
matibabu huwa wiki nne na mara nyingi huhusishwa na athari kali (zidovudine
ikiwa na takriban 70% ya visa, ikijumuisha 24% kichefuchefu, 22% uchovu, 13%
mafadhaiko na 9% maumivu ya kichwa.

Hatua za kuzuia kusambaza VVU kutoka kwa mama hadi mtoto zinaweza kupunguza
kiwango cha maambukizi kwa asilimia 92-99. Kimsingi, hatua hizi hujumuisha
kutumia mwungano wa dawa za kudhibiti VVU katika ujauzito na baada ya kuzaa, na
pia kunywesha kwa chupa badala ya kunyonyesha.Ikiwa itakubaliwa kulisha,
inafaidi, inawezekana kumudugharama yake, na ni salama, kina mama hawapaswi
kuwanyonyesha watoto wao. Hata hivyo, iwapo haiwezekani, kina mama hushauriwa
kunyonyesha pekee katika miezi ya kwanza ya maisha. Ikiwa kunyonyesha pekee
kutatekelezwa, kumpa mtoto proflaksisi ya kudhibiti VVU kwa muda mrefu zaidi
hupunguza hatari ya kuambukizwa.

Kufikia mwaka wa 2012, hakuna chanjo mwafaka dhidi ya VVU/UKIMWI.Jaribio moja la
chanjo ya RV 144 iliyotolewa mwaka wa 2009 lilipelekea upungufu mdogo wa hatari
ya kuambukiza kwa takriban 30%, hivyo kuchochea matarajio ya jamii ya utafiti ya
kutengeneza chanjo mwafaka zaidi. Majaribio zaidi ya chanjo ya RV 144
yanaendelea.

Kwa sasa hakuna tiba au chanjo ya VVU mwafaka. Matibabu hujumuisha dawa tendi za
kudhibiti VVU za kiwango cha juu zinazopunguza mwendo wa ugonjwa huu. Kufikia
2010, zaidi ya watu milioni 6.6  wa nchi za mapato ya chini na kati walikuwa
wakitumia dawa hizi. Matibabu pia huhusisha hatua za kuzuia na kutibu Maambukizi
nyemelezi.

Chaguo za kisasa za KNKN ni michanganyiko ya angalau dawa tatu za angalau aina
au "vikundi" viwili vya ajenti za dawa za kudhibiti VVU. Mwanzoni, matibabu kwa
kawaida huhusisha kizuizi kisicho cha nukliosidi kinachozuia kugeuzwa kwa nakala
(KKNKN) pamoja na vidonge viwili vya kifanani cha nukliosidi kinachozuia
kugeuzwa kwa nakala (KNKN). KNKN kwa kawaida hujumuisha: zidovudine (AZT) au
tenofovir (TDF) na lamivudine (3TC) au emtricitabine (FTC). Mwungano wa ajenti
zinazojumuisha kizuizi cha protisi (KP) hutumika utaratibu huu ukipoteza
utendakazi.

Wakati wa kuanzisha matibabu kwa kutumia dawa za kudhibiti VVU ni mada ambayo
ingali inajadiliwa. Shirika la Afya Duniani, miongozo ya Ulaya na pia Marekani
hupendekeza dawa za kudhibiti VVU kwa vijana baleghe, watu wazima na kina mama
wajawazito walio na kiwango cha CD4 cha chini ya 350/uL au walio na dalili, bila
kuzingatia kiwango chao cha CD4.Hali hii huwezeshwa na ukweli kwamba kuanzisha
matibabu katika wakati huu hupunguza hatari ya kifo. Isitoshe, Marekani
imependekeza matibabu haya kwa watu wote wenye VVU bila kuzingatia kiwango cha
CD4 au dalili, ingawa inatoa pendekezo hili ikiwahofia watu wenye kiwango cha
juu cha CD4. Shirika la Afya Duniani pia linapendekeza matibabu kwa watu wenye
maambukizi nyongeza ya kifua kikuu na wenye hepatitisi B tendi ya muda mrefu.
Matibabu yanapoanzishwa, inapendekezwa yaendelezwe bila kusita au "kupumzika".
Watu wengi hutambuliwa punde tu baada ya wakati ambao matibabu yalipaswa
kuanzishwa. Katika matibabu, matokeo yanayotarajiwa ni kiwango cha HIV-RNA ya
plasma ya muda mrefu cha chini ya nakala 50 /mL.Viwango vya kudhibitisha ikiwa
matibabu ni mwafaka hupendekezwa kwanza baada ya wiki nne na punde viwango hivi
vinaposhuka chini ya nakala 50 /mL. Vipimo vya kila baada ya miezi 3-6 kwa
kawaida huwa mwafaka. Udhibiti usio mwafaka huchukuliwa kuwa zaidi ya nakala
400 /mL. Kulingana na kigezo hiki, matibabu huwa mwafaka kwa zaidi ya 95% ya
watu katika mwaka wa kwanza.

Manufaa ya matibabu hujumuisha upungufu wa hatari ya kuendelezwa kwa VVU na
kupunguka kwa hatari ya kifo.Katika mataifa yaliyostawi matibabu pia huboresha
afya ya kimwili na kiakili. Matibabu hupelekea upungufu wa 70% wa hatari ya
kupata kifua kikuu. Manufaa nyongeza hujumuisha upungufu wa hatari ya kusambazwa
kwa ugonjwa huu hadi kwa wenzi kingono, na upungufu wa kusambazwa kwa maambukizi
kutoka kwa mama hadi mtoto.

Ubora wa matibabu hutegemea uafikiano pakubwa. Sababu za kutoafikiana
hujumuisha: ufikiaji duni wa huduma za kimatibabu,huduma duni za kijamii,
ugonjwa wa akili na uraibu wa madawa. Isitoshe, utata wa utaratibu wa matibabu
(kufuatia idadi ya tembe na idadi ya marudio ya kumeza tembe) na athari kali
zinaweza kusababisha kutoafikiana kwa kimakusudi.Hata hivyo, viwango vya
uafikiano ni sawa katika nchi zinazostawi na zilizostawi

Matukio makuu huhusishwa na ajenti inayotumika. Baadhi ya visa vinavyotokea mara
nyingi hujumuisha:sindromu ya lipodistofi, dislipidemia na kisukari tamu hasa
pamoja na vizuizi vya protisi. Dalili zingine zinazotokea mara nyingi
hujumuisha: kuhara, na ongezeko la hatari ya ugonjwa wa moyo na mishipa. Hata
hivyo, athari kali huwa katika matibabu mapya yaliyopendekezwa. Gharama huenda
ikawa tatizo kwani baadhi ya dawa huwa ghali . Hata hivyo, hadi mwaka wa 2010,
47% ya watu waliohitaji dawa hizi walikuwa wakizitumia katika nchi zinazostawi
na za mapato ya wastani Dawa fulani zinaweza kuhusishwa na ulemavu wa kuzaliwa
hivyo hazifai kutumiwa na wanawake wanaopangia kupata watoto.

Matibabu yanayopendekezewa watoto hutofautiana kidogo na ya watu wazima. Katika
nchi zinazoendelea, kufikia mwaka wa 2010, 23% ya watoto waliohitaji dawa hizi
walikuwa wakizitumia. Shirika la Afya Duniani na Marekani inapendekeza matibabu
kwa watoto wote wa umri wa chini ya miezi 12.Marekani hupendekeza matibabu kwa
watoto wa umri wa mwaka 1-5 walio na kiwango cha VVU-RNA cha zaidi ya nakala
100,000 /mL na kwa walio zaidi ya miaka mitano watibiwe iwapo kiwango cha CD4 ni
chini ya 500/ul.

Mikakati ya kuzuia Maambukizi nyemelezi hufaa watu wengi wenye VVU/UKIMWI.
Matibabu ya dawa za kudhibiti virusi huboresha na kupunguza hatari ya kupata
Maambukizi nyemelezi kwa wakati huo na baadaye.Chanjo dhidi ya hepatitisi A na B
hupendekezwa kwa watu walio katika hatari ya VVU kabla ya maambukizi, ingawa
yanaweza kutolewa baada ya kuambukizwa. Proflaksisi ya
Trimethoprim/sulfamethoxazole kati ya wiki 4-6 na kukoma kunyonyesha watoto
waliozaliwa na mama mwenye VVU hupendekezwa katika sehemu zenye upungufu wa
raslimali. Pia inapendekezwa kuzuia PCP kiwango cha CD4 kikiwa chini ya 200 /uL
na kwa wenye PCP au waliokuwa nayo awali. Watu wenye ugandamizaji wa kingamwili
pia hushauriwa kupata matibabu ya profilaksisi ya toksoplasmosisi na Meninjitisi
ya kriptokokasi. Mikakati mwafaka ya kinga imepunguza kiwango cha maambukizi kwa
50% mwaka wa 1992-1997.

Takriban 60% ya watu wenye VVU nchini Marekani hutumia mbinu mbalimbali za
matibabu saidizi au mbadala. Ubora wa matibabu haya hata hivyo haujadhibitishwa.
Kwa kuzingatia ushauri wa kilishe na UKIMWI, kuna ushahidi unaoonyesha manufaa
ya nyongeza za virutubishi vidogo. Ushahidi wa manufaa ya nyongeza za seleniamu
unaonyesha kuwa manufaa yake si mengi sana. Kuna ushahidi mdogo kuwa nyongeza ya
vitamini A kwa watoto hupunguza vifo na kuboresha ukuaji. Nyongeza ya vitamini
nyingi kwa kina mama wajawazito wenye lishe duni na wanaonyonyesha imeboresha
afya ya kina mama na watoto barani Afrika Kutumia virutubishi vidogo ndani ya
lishe katika viwango vya KMS kwa watu wazima wenye VVU kumependekezwa na Shirika
la Afya Duniani. SAD linasema kuwa takwimu kadhaa zimeonyesha nyongeza ya
vitamini A, zinki na ayoni inaweza kuwaathiri pakubwa watu wazima walio na VVU.
Hakuna ushahidi wa kutosha kuonyesha manufaa ya miti shamba.

VVU vimekuwa wa muda mrefu wala sio ugonjwa mkali katika sehemu nyingi
ulimwenguni. Prognosi ni tofauti katika watu mbalimbali, na kiwango cha CD4
pamoja na wingi wa virusi huwa muhimu katika kutabiri matokeo. Wastani wa muda
wa kuishi baada ya kuambukizwa unakadiriwa kuwa kati ya miaka 9-1  bila
matibabu, ikitegemea aina ndogo ya VVU. Baada ya utambuzi wa UKIMWI, iwapo
matibabu hayapo, uwezo wa kuishi huwa kati ya miezi 6-19 . KKNKN na uzuiaji
mwafaka wa Maambukizi nyemelezi hupunguza kima cha vifo kwa 80% na kuongeza
matarajio ya urefu wa maisha hadi miaka 20-50 kwa mtu mzima wa kimo
aliyetambuliwa na maambukizi karibuni. Hii ni kati ya 2/3 na karibu na kiwango
cha umma. Matibabu huwa hayafaulu yanapoanzishwa yakiwa yamechelewa katika
prognosi, kwa mfano, matibabu yakianzishwa kufuatia utambuzi katika kiwango cha
UKIMWI, matarajio ya urefu wa maisha huwa miaka~10–40 . Wasipotibiwa, nusu ya
watoto wachanga wanaozaliwa na VVU hufa kabla ya miaka miwili.

Sababu kuu ya vifo vinavyotokana na VVU/UKIMWI ni Maambukizi nyemelezi na
saratani ambayo mara nyingi hutokana na matatizo endelevu ya mfumo wa
kingamwili. Hatari ya saratani huonekana kuongezeka ikiwa kiwango cha CD4
kitashuka chini ya 500/uL. Kiwango cha kuendelea kwa ugonjwa wa kiutambuzi
hutofautiana pakubwa katika watu mbalimbali na kimedhihirika kuathiriwa na
vipengele kadhaa, kama vile uhatarisho na utendaji wa kingamwili; uwezo wa
kufikia huduma ya afya na uwepo wa maambukizi pacha; pamoja na aina ya (au za)
virusi husika.

Maambukizi pacha ya kifua kikuu ni mojawapo ya visababishi vikuu vya ugonjwa na
vifo vya watu wenye VVU/UKIMWI, huku yakipatikana katika 1/3 ya watu
walioambukizwa VVU na husababisha 25% ya vifo vinavyohusiana na VVU. VVU pia ni
kipengele kikuu zaidi cha hatari ya kifua kikuu. Hepatitisi C ni maambukizi
mengine pacha yanayotokea mara nyingi, ambapo kila ugonjwa huongeza uendeleaji
wa ugonjwa mwingine Saratani zinazotokea mara nyingi zaidi ambazo huhusishwa na
VVU ni sakoma ya Kaposi na limfoma isiyo ya Hodgkin.

Hata wakitibiwa kwa dawa za kudhibiti VVU, watu walio na VVU huenda wakakumbwa
na matatizo ya kiniuroni ya ufahamu, osteoporosi, nuropathia, saratani,
nefropathi, na ugonjwa wa moyo na mishipa baada ya muda mrefu. Haijulikani ikiwa
hali hizi hutokana na kuambukizwa kwa VVU kwenyewe au ni athari kali za matibabu
yake.

VVU/UKIMWI ni janga la kimataifa]]. Kufikia mwaka wa 2010, takriban watu milioni
34  wana VVU kote ulimwenguni. Kati ya hawa, takriban milioni 16.8  ni wanawake
nao milioni 3.4  wako chini ya miaka 15 . Hali hii ilisababisha karibu vifo
milioni 1.8  mwaka wa 2010 ikilinganishwa na milioni 3.1 katika mwaka wa 2001.

Kusini mwa Sahara ni eneo lililoathirika zaidi. Katika mwaka wa 2010, kadirio la
68% (milioni 22.9 ) la visa vyote vya VVU na 66% ya vifo (milioni 1.2 )
vilitokea katika eneo hili. Hii inamaanisha kuwa karibu 5% ya watu wazima wana
virusi hivi na vinaaminika kuwa kisababishi cha 10% ya vifo vyote vya watoto.
Wanawake wa eneo hili huchangia karibu 60% ya visa vyote tofauti na maeneo
mengine. Afrika Kusini ina idadi kubwa zaidi ya watu wenye VVU ulimwenguni kote,
ikiwa ni watu milioni 5.9 . Kiwango cha matarajio ya urefu wa maisha kimepungua
katika nchi zilizoathirika zaidi kutokana na VVU; kwa mfano, mwaka wa 2006,
ilikadiriwa kuwa kiwango hiki kilipungua kutoka miaka 65 hadi 35 nchini
Botswana.

Kusini & Kusini Mashariki mwa Asia ni eneo la pili lililoathirika zaidi; mwaka
wa 2010, eneo hili lilikuwa na kadirio la visa milioni 4  au 12% ya watu wote
wanaoishi na VVU, hivyo kupelekea vifo vya takriban watu 250,000. Takriban
milioni 2.4  ya visa hivi viko India Ukithiri wa VVU uko chini katika maeneo ya
Uropa Magharibi na Kati ikifikia 0.2% na Mashariki mwa Asia ikiwa na 0.1%.

Mwaka wa 2008 nchini Marekani, takriban watu milioni 1.2  walikuwa wakiishi na
VVU, hivyo kupelekea takriban vifo 17,500. Kituo cha Kudhibiti na Kuzuia
Magonjwa kilikadiria kuwa, mw aka wa 2008, 20% ya Wamarekani waliokuwa na VVU
hawakujua hali yao. Nchini Uingereza, kufikia 2009 kulikuwa na takriban visa
86,500 vilivyopelekea vifo 516. Nchini Kanada, kufikia 2008 kulikuwa na visa
65,000 vilivyopelekea vifo 53. Kuanzia kubainika kwa VVU mnamo mwaka wa 1981
hadi 2009, vifo karibu milioni 30  vimetokea.

VVU vilidhihirika mara ya kwanza mwaka wa 1981 nchini Marekani. Matukio ya
kwanza yalikuwa katika kikundi kidogo cha waraibu wa dawa za kudungia na wanaume
shoga wasiokuwa na visababishi bayana vya udhaifu wa kingamwili na walioonyesha
dalili za numonia ya Pneumocystis carinii, Maambukizi nyemelezi yanayotokea
nadra na maarufu katika watu wenye kingamwili dhaifu sana. Punde baadaye, idadi
isiyotarajiwa ya wanaume shoga wakapata saratani ya ngozi iliyokuwa nadra sana
hapo awali, iliyoitwa Sakoma ya Kaposi (SK).Visa vingine vingi vya NPC na SK
vilitokea huku vikitahadharisha Vituo vya Kudhibiti na Kuzuia Magonjwa nchini
Marekani, hivyo kikosi cha kiutendaji kikaundwa ili kuudhibiti mzuko huu.

Katika siku za kwanza, Kituo cha Kudhibiti na Kuzuia Magonjwa hakikuwa na jina
rasmi la ugonjwa huu, mara nyingi wakitumia majina ya magonjwa mengine
yaliyohusishwa nao, kwa mfano, limfadenopathi, jina ambalo baadaye wavumbuzi wa
VVU waliviita virusi hivi. Wavumbuzi pia walitumia “Sakoma ya Kaposi na
Maambukizi nyemelezi”, jina lililokuwa la kikosi cha kiutendaji kilichoanzishwa
mwaka wa 1981. Wakati mmoja, Kituo cha Kudhibiti na Kuzuia Magonjwa kiliunda
msemo "ugonjwa wa 4H", kwani sindromu hii ilionekana kuwaathiri watu wa Haiti,
homosexuals (mashoga),[ [hemofilia|hemofilia]] na watumizi wa heroini. Katika
vyombo vikuu vya habari, neno "GRID" lililosimamia gay-related immune deficiency
(yaani ukosefu wa kinga uliohusishwa na mashoga, lilikuwa limeundwa. Hata hivyo,
baada ya kutambua kuwa VVU havikuwaathiri jamii ya mashoga pekee , ilibainika
kuwa neno GRID lilikuwa likipotosha hivyo neno UKIMWI likaanzishwa kwenye
mkutano mnamo Julai 1982. Kufikia Septemba 1982, Kituo cha Kudhibiti nza Kuzuia
Magonjwa kilianza kuuita UKIMWI.

Mnamo 1983, vikundi viwili tofauti vya utafiti vilivyoongozwa na Robert Gallo na
Luc Montagnier bila kutegemeana vilitangaza kuwa retrovirusi mpya ilikuwa
ikiwaambukiza wagonjwa wa UKIMWI hivyo wakachapisha matokeo yao katika jarida la
Science. Gallo alidai kuwa virusi vilivyokuwa vimetambuliwa kwa mara ya kwanza
na kikundi chake kilikuwa sawa katika umbo na virusi vya binadamu vya
limfotrophia-T. Kikundi cha Gallo kiliviita virusi hivi HTLV-III. Wakati uo huo,
kikundi cha Montagnier kilitambua virusi kutoka kwa mgonjwa aliyekuwa na uvimbe
wa tezi za limfu kwenye shingo na udhaifu wa mwili ambazo ni dalili mbili
bainifu za UKIMWI. Huku wakikanusha ripoti ya kikundi cha Gallo, Montagnier na
wenzake walionyesha kuwa viini vya protini vya virusi hivi vilikuwa tofauti na
HTLV-I kiukingamwili. Kikundi cha Montagnier kiliviita virusi walivyotambua
virusi vinavyohusishwa na limfadenopathi. Virusi hivi vilibainika kuwa sawa
mwaka wa 1986 na kubadilishwa na kuitwa VVU.

VVU-1 na VVU-2 vinaaminika kutokana na jamii ya sokwe ambao si binadamu, huko
Magharibi mwa Kati ya Afrika, kisha kuambukiza wanadamu mwanzoni mwa karne ya
20. VVU-1 vinaaminika kutoka kusini mwa Cameroon kupitia kugeuka kwa VSVU(cpz),
virusi vya sokwe vinavyosababisha ukosefu wa kinga mwilini vinavyoambukiza sokwe
wa mwituni (VVU-1 hutokana na mzuko wa magonjwa ya VSVUcpz katika spishi ndogo
ya sokwe iitwayo Pan troglodytes troglodytes). Virusi vinavyohusiana kwa karibu
na VVU-2 ni VSVU(smm) ambavyo ni virusi vya mangabi mwenye masizi (Cercocebus
atys atys), tumbili wa kale anayeishi Afrika Magharibi (kutoka kusini mwa
Senegali hadi magharibi mwa Côte d'Ivoire). Tumbili wa kisasa kama vile tumbili
bundi wana ukinzani wa maambukizi ya VVU-1 kwa sababu ya uunganishaji wa jeni
mbili zinazokinzana na virusi. VVU-2 inadhaniwa kuruka kizuizi cha spishi katika
angalau matukio matatu tofauti, hivyo kupelekea vikundi vitatu vya virusi hivi
ambavyo ni M, N na O.

Kuna ushahidi kuwa wanadamu wanaoshiriki shughuli za nyama za mwituni kwa kwa
kuwinda au kuziuza nyama za mwituni, kwa kawaida hupata VSVU.Hata hivyo, virusi
hivi ni dhaifu na hukadamizwa na mfumo wa kingamwilini baada ya wiki kadhaa za
kuambukizwa. Inadhaniwa kuwa maambukizi kadhaa ya virusi hivi kutoka kwa mtu
hadi mwingine katika mfululizo wa haraka huhitajika ili vipate wakati unaotosha
wa kubadilika na kuwa VVU. Zaidi ya hayo, kwa sababu ya kiwango chake kidogo cha
kuambukiza kutoka mtu hadi mwingine, virusi hivi vinaweza tu kuenea katika wingi
wa watu iwapo kuna njia moja au mbili za hatari ya kiwango cha juu ya
kuambukizana. Njia hizi zinadhaniwa kutokuwepo barani Afrika kabla ya karne ya
20.

Njia maalum za hatari kubwa ya maambukizi zinazoruhusu virusi hivi kubadilika
ili kuweza kuishi katika wanadamu na kuenea katika jamii yote hutegemea wakati
uliopendekezwa wa kuvuka kutoka kwa mnyama hadi mwanadamu. Tafiti za kijeni za
virusi hivi zinadokeza kuwa chanzo cha hivi karibuni zaidi cha VVU-1 ya kikundi
M kilianza takriban mnamo mwaka wa 1910. Watetezi wa kipindi hiki maalum
huhusisha mzuko wa janga la VVU na kuibuka kwa ukoloni na ukuaji wa miji mikubwa
ya kikoloni ya Afrika, huku ukisababisha mabadiliko ya kijamii pamoja na kiwango
kikubwa cha uasherati, ueneaji wa ukahaba na matukio ya kila mara ya ugonjwa wa
kidonda vya viungo vya uzazi (kama vile kaswende) katika miji iliyochipuka ya
ukoloni. Ingawa viwango vya uambukizaji wakati wa ngono ya kupitia uke viko
chini katika hali ya kawaida, kuna ongezeko kubwa iwapo mmoja wa wapenzi hawa
anaathirika na maambukizi ya zinaa na kusababisha vidonda vya viungo vya uzazi.
Miji ya kikoloni ya miaka ya kwanza ya 1900 ilifahamika kwa maambukizi ya
viwango vya juu kutokana na ukahaba na vidonda vya viungo vya uzazi, hivi
kwamba, kufikia mwaka wa 1928, 45% ya wanawake wakaazi wa mashariki mwa Kinshasa
walidhaniwa kuwa makahaba. Kufikia mwaka wa 1933, takriban 15% ya wakaazi wote
wa mji huu walikuwa wameambukizwa na mojawapo ya aina za kaswende.

Maono mengine yanadokeza kuwa hatua zisizo salama za uuguzi barani Afrika katika
miaka baada ya Vita vya II vya Ulimwengu, kama vile kutumia tena sindano
zisizosafishwa kuchanja umati, antibayotiki na kampeni dhidi ya malaria ndizo
njia za kwanza zilizoruhusu virusi hivi kujibadilisha vikiwa ndani ya wanadamu
kisha kuenea.

Visa vilivyonakiliwa vyema vya VVU katika mwanadamu ni vya mwaka wa 1959 katika
nchi ya Kongo. Kuna uwezekano kuwa virusi hivi vilikuwemo huko Marekani mwaka wa
1966,lakini maambukizi mengi yanayotokea nje ya Kusini mwa Jangwa la Sahara
(pamoja na Marekani) yanaweza kufuatiliwa hadi kwa mtu mmoja aliyeambukizwa na
VVU katika nchi ya Haiti na kisha kuyapeleka maambukizi hayo nchini Marekani
takriban mwaka wa 1969. Janga hili kisha lilienea kwa haraka katika vikundi
vilivyo katika hatari kubwa ya kuambukizwa (mwanzoni ilikuwa ni wanaume
washerati waliofanya ngono na wanaume). Kufikia mwaka wa 1978, maambukizi ya
VVU-1 katika wanaume shoga wenyeji wa New York na San Francisco yalikadiriwa
kuwa 5%, kuonyesha kuwa maelfu ya watu nchini Marekani tayari walikuwa
wameambukizwa.

Unyanyapaa dhidi ya watu walio na UKIMWI zipo kote ulimwenguni kwa namna
mbalimbali, zikiwemo kutengwa, kukataliwa, ubaguzi na kuepuka watu
walioambukizwa VVU, kulazimishwa kupimwa VVU bila idhini au ulinzi wa usiri,
vurugu dhidi ya watu walioambukizwa au waliodhaniwa kuambukizwa VVU; na
karantini ya watu waliombukizwa VVU. Vurugu zinazohusiana na unyanyapaa au hofu
ya vurugu huzuia watu wengi kupimwa VVU, kurudia matokeo ya vipimo na kutotafuta
matibabu. Hali hizi hugeuza ugonjwa wa muda mrefu unaoweza kudhibitiwa kuwa
hukumu ya kifo na kuendeleza ueneaji wa VVU.

Mara nyingi, unyanyapaa wa UKIMWI huonyeshwa pamoja na unyanyapaa wa aina moja
au nyingine, hasa unyanyapaa unaohusiana na ushoga, uhuntha, uasherati ukahaba
na kutumia dawa za kudunga mishipani.

Katika nchi nyingi mataifa yaliyostawi, kuna uhusiano kati ya UKIMWI na ushoga
au uhuntha na uhusiano huu huhusishwa na kiasi kikubwa cha ubaguzi wa kingono
kama vile mitazamo ya kupinga ushoga/huntha. Pia kuna uhusiano kati ya UKIMWI na
mitindo yote ya mwanaume kwa mwanaume, ikiwa ni pamoja na ngono kati ya wanaume
ambao hawajaambukizwa. Hata hivyo, njia kuu ya kuenea kwa UKIMWI ulimwenguni
kote inabakia kuwa maambukizi kati ya waume na wake.

VVU/UKIMWI huathiri uchumi wa watu na nchi. Pato la ndani la uzalishaji la nchi
zilizoathiriwa zaidi limepungua kufuatia ukosefu wa rasilimali ya
kibinadamu.Bila lishe mwafaka, huduma za afya na dawa, watu wengi hufariki
kutokana na matatizo yanayohusiana na UKIMWI. Kando na kutoweza kufanya kazi,
watu hawa pia huhitaji kiwango kikubwa cha huduma za afya. Inakadiriwa kuwa
kufikia mwaka wa 2007, diadi ya watoto yatima kutokana na UKIMWI  milioni 12.
Wengi wao hutunzwa na nyanya na babu wazee.

UKIMWI hupunguza idadi ya watu wanaoweza kulipa ushuru Kwa kuwaathiri hasa
vijana, hivyo kupunguza raslimali zilizopo za matumizi ya umma kama vile huduma
za elimu na afya ambazo hazihusiki na UKIMWI. Hali hii husababisha ongezeko la
upungufu wa pesa za nchi na kupunguza ukuaji wa uchumi. Hali hii kisha hupelekea
upungufu wa ukuaji wa msingi wa ushuru, athari ambayo huongezeka iwapo kuna
matumizi zaidi katika matibabu, mafunzo (ili kuchukua nafasi ya wafanyakazi
wanaougua), kuwalipa wafanyakazi wagonjwa na kuwatunza mayatima wa UKIMWI. Hali
hii hutokea hasa iwapo ongezeko kubwa la vifo vya watu wazima litapelekea
kubadilika kwa wajibu na lawama ya kuwatunza mayatima hawa kutoka kwa familia
hadi kwa serikali.

Katika kiwango cha familia, UKIMWI husababisha upungufu wa mapato na pia
ongezeko la matumizi katika huduma za afya. Utafiti katika inchi ya Côte
d'Ivoire ulionyesha kuwa familia zilizo na mgonjwa aliye na VVU/UKIMWI zilitumia
pesa mara mbili zaidi ya familia zingine. Matumizi haya ya ziada pia hupelekea
kiwango kidogo zaidi cha mapato ya kutumia katika elimu au uwekezaji wa kibnafsi
au kifamilia.

Mada kuhusu dini na UKIMWI imekuwa ikikumbwa na utata mwingi katika miaka
ishirini iliyopita, hasa kwa sababu baadhi ya viongozi wa kidini wametangaza
hadharani kwamba wanapinga utumiaji kondomu. Kulingana na ripoti ya mtaalamu wa
afya kutoka Marekani kwa jina Matthew Hanley iitwayo The Catholic Church and the
Global Aids Crisis, mtazamo wa kidini wa kuzuia ueneaji wa UKIMWI unadokeza kuwa
mabadiliko ya kitamadumi yanahitajika. Mabadiliko haya ni pamoja na kutilia
mkazo uaminifu katika ndoa na kuepuka ngono nje ya ndoa.

Mashirika mengine ya kidini yamedai kuwa maombi yanaweza kutibu VVU/UKIMWI.
Mnamo mwaka wa 2011, BBC iliripoti kuwa baadhi ya makanisa huko London yalikuwa
yakidai kuwa maombi yangetibu UKIMWI. Kituo cha Utafiti wa Afya ya Kiuzazi na
VVU cha Hackney kiliripoti kuwa watu wengi walikoma kutumia matibabu, wakati
mwingine kwa kushauriwa na wachungaji wao. Jambo hili lilipelekea vifo vya watu
wengi. Synagogue Church Of All Nations walitangaza maji ya upako ili kuwezesha
uponyaji kutoka kwa Mungu, ingawa walikana kuwa waliwashauri watu kukoma kutumia
matibabu.

Mojawapo ya visa maarufu zaidi vya UKIMWI kilikuwa cha Mmarekani Rock Hudson,
muigizaji shoga aliyekuwa ameoa kisha kutalaki hapo awali. Hudson alifariki
tarehe 2 Oktoba mwaka wa 1985 baada ya kutangaza kuwa alikuwa na VVU tarehe 25
Julai mwaka uo huo. Yeye alikuwa ametambuliwa kuwa na ugonjwa huo mwaka wa 1984.
Mgonjwa mashuhuri kutoka Uingereza mwaka huo alikuwa Nicholas Eden mwanasiasa
shoga na mwana wa Waziri Mkuu, marehemu Anthony Eden.Tarehe 24 Novemba, 1991,
virusi hivi vilipelekea kifo cha mwanamziki wa aina ya mziki wa rock, Mwingereza
Freddie Mercury. Mercury, aliyeongoza bendi iliyojulikana kama Queen alifariki
kutokana na magonjwa yanayohusiana na UKIMWI baada ya kutambuliwa kuwa na
ugonjwa huo siku iliyopita tu. Hata hivyo, Mercury alikuwa ametambuliwa kuwa na
ugonjwa huo mwaka wa 1987. Mojawapo ya visa maarufu zaidi vilivyotokana na ngono
kati ya watu wa jinsia tofauti ni kisa cha Arthur Ashe, mchezaji tenisi
Mmarekani. Ashe alitambuliwa kuwa na VVU mnamo tarehe 31 Agosti,1988; baada ya
kuambukizwa alipokuwa akiongezwa damu akifanyiwa upasuaji wa moyo awali miaka ya
1980. Vipimo zaidi katika saa 24 baada ya utambuzi wa kwanza vilionyesha kuwa
Ashe alikuwa na UKIMWI, lakini hakuwambia watu kuhusu utambuzi huu hadi Aprili
1992. Ashe alifariki kutokana na UKIMWI akiwa na umri wa miaka 49 tarehe 6
Februari, 1993.

Picha ya Therese Frare ikionyesha mwanaharakati wa ushoga David Kirby akifariki
kutokana na UKIMWI huku akizungukwa na familia yake, ilipigwa Aprili mwaka wa
1990.LIFE magazine ilisema kuwa picha hiyo ilikuja kufahamika kama picha maarufu
zaidi kuwahi kuhusishwa na janga la UKIMWI/VVU. Picha hiyo iliyochapishwa katika
LIFE magazine, ilishinda tuzo la World Press Photo, kisha kupata umaarufu
ulimwenguni kote baada ya kutumiwa na United Colors of Benetton katika kampeni
yao ya utangazaji ya 1992.

Kikundi kidogo cha watu kingali kinakana uhusiano wa VVU na UKIMWI, uwepo wa VVU
au ubora wa vipimo vya VVU na njia za matibabu.Madai haya, yanayojulikana kama
ukanaji UKIMWI, yamechunguzwa na kukataliwa na jamii ya kisayansi.Hata hivyo,
madai haya yana athari kuu kisiasa, hasa nchini Afrika Kusini. Hatua ya serikali
ya nchi hii kukubali kirasmi ukanaji wa UKIMWI ilipelekea mwitikio usiofaa wa
janga hili, na imelaumiwa kupelekea visa vingi vya maambukizi ya VVU na mamia ya
maefu ya vifo ambavyo vingeepukwa. Muungano wa mataifa ya Urusi ulianzisha
Operesheni INFEKTION, uhamasisho wa ulimwengu mzima hatua za kimikakati wa
kueneza habari kuwa VVU/UKIMWI ulitengenezwa na Marekani. Takwimu zinaonyesha
kuwa idadi kubwa ya watu wanaamini na wanaendelea kuamini madai hayo.

Kuna aina nyingi za dhana potovu kuhusu VVU na UKIMWI. Dhana tatu kuu ni kwamba
UKIMWI unaweza kusambazwa kwa kumgusa mtu, kuwa ngono na bikira itatibu UKIMWI
na kuwa VVU vinaweza tu kuambukizwa wanaume shoga na watumiaji wa madawa. Dhana
zingine potovu ni kuwa tendo lolote la ngono ya kinyeo kati ya wanaume wawili
shoga wasioambukizwa linaweza kupelekea maambukizi, na kuwa majadiliano wazi
kuhusu ushoga na VVU katika mashule yatasababisha ongezeko la ushoga na UKIMWI.

Utafiti wa kuboresha matibabu ya kisasa unajumuisha kupunguza madhara ya ziada
ya dawa zilizopo, kurahisisha kanuni za kutumia dawa na kuboresha ubora na
kuamua utaratibu bora wa kanuni ili kudhibiti ukinzani wa dawa. Hata hivyo,
chanjo pekee ndiyo inayodhaniwa kuweza kusitisha janga hili. Hii ni kwa sababu
chanjo ni ya bei nafuu, hivyo mataifa yanayostawi yanaweza kuimudu, na
haitahitaji matibabu ya kila siku. Hata hivyo, baada ya miaka 20 ya utafiti,
imekuwa vigumu kupata chanjo dhidi ya VVU-1, hivyo tiba bado haijapatikana.

Mwaka wa 2007, Timothy Ray Brown, mwanaume wa umri wa miaka 40 aliyekuwa na VVU,
pia anayejulikana kama "the Berlin Patient" alipewa huduma ya pandikizo la seli
kuu kama mojawapo ya matibabu ya lukemia sugu ya mieloidi (LSM).Pandikizo la
pili lilifanyika mwaka uliofuata baada ya kuugua tena. Mfadhili alichanguliwa
sio tu kwa kuwa ana upatanifu wa kijeni lakini pia kwa kuwa alikuwa na
utangamano wa kubadilika kwa CCR5-Δ32 ambayo huwezesha ukinzani dhidi ya
maambukizi ya VVU. Baada ya miezi 20 bila matibabu ya dawa za kudhibiti VVU,
iliripotiwa kuwa viwango vya VVU kwenye damu ya Brown uboho na matumbo vilikuwa
chini ya kiwango cha kutambulika.Virusi hivi vilibakia katika kiwango hicho kwa
miaka mitatu baada ya upandikizo wa kwanza.Ingawa watafiti na baadhi ya
wachambuzi wanasema kuwa matokeo haya ni tiba, wengine wao wanadokeza kuwa
virusi hivi vinaweza kuwa vimejificha ndani ya tishukama vile ubongo (unaotumika
kama hifadhi). Matibabu ya seli kuu yamebakia chini ya kuchunguzwa kwa sababu ya
asili yake ya kinadharia, ugonjwa wenywe na hatari ya kufa inayohusishwa na
upandikizaji wa seli kuu na ugumu wa kupata wafadhili mwafaka.

Matibabu saidizi za kudhibiti uigaji wa virusi, matibabu ya kingamwili
zinazoweza kusaidia kuboresha mfumo wa kingamwili zilizochunguzwa awali, na
juhudi zinazoendelea ni pamoja na IL-2 na IL-7.

Kutofaulu kwa chanjo kadhaa kukinga dhidi ya maambukizi ya VVU na kuendelea kwa
UKIMWI kumepelekea mwelekeo mpya wa kuzingatia taratibu za kibayolojia
zinazosababisha ufiche wa VVU. Kipindi kifupi cha matibabu ya kuunganisha dawa
za kudhibiti VVU na dawa zinazolenga hifadhi fiche siku moja kinaweza kutokomeza
maambukizi ya VVU.Watafiti wamegundua abusaimu inayoweza kuharibu eneo la
kufungia protini ya gp120 CD4. Protini hii hupatikana katika aina zote za VVU
kwa sababu ndiyo ncha ambapo limfosaiti za B hujishikisha kisha kuafikiana kwa
mfumo wa kingamwili.



https://sw.wikipedia.org/wiki/Kijerumani

Kijerumani (pia: Kidachi, Kijerumani: Deutsch au (die) deutsche Sprache) ni
lugha ya Kigermanik ya magharibi katika jamii ya lugha za Kihindi-Kiulaya.

Huzungumzwa hasa katika nchi za Ujerumani, Austria, Uswisi, Liechtenstein na
Luxemburg.

Kuna pia wasemaji asilia katika nchi jirani za Ujerumani / Austria kama
Ubelgiji, Uholanzi, Ufaransa, Denmark, Poland na Italia ya kaskazini. Nchi
nyingi za Ulaya ya Mashariki zilikuwa na wasemaji wa Kijerumani lakini wengi
walifukuzwa au kuondoka wakati wa vita kuu ya pili ya dunia; vikundi vimebaki
hasa katika Hungaria, Romania, Uceki, Urusi na Kazakhstan.

Vikundi vidogo vya watu waliohamia katika karne za 19 na 20 wanaoendelea kutumia
Kijerumani wako katika Amerika ya Kaskazini (Marekani, Kanada), Amerika Kusini
(Brazil, Chile) na Afrika (hasa Namibia na Afrika Kusini).

Kijerumani huzungumzwa na watu milioni 100 katika Ulaya. Ni lugha ya pili katika
Ulaya baada ya Kirusi kushinda Kifaransa na Kiingereza.

Kijerumani ni kati ya lugha rasmi za Umoja wa Ulaya pamoja na Kiingereza na
Kifaransa. Kati ya lugha ndani ya Umoja ni lugha yenye wasemaji wengi kushinda
yote nyingine.

Kijerumani ni lugha ya pili katika mtandao (intaneti) baada ya Kiingereza.
Takriban nusu ya kurasa zote mtandaoni ni za Kiingereza, Kijerumani kinafuata na
8% za kurasa zote.



https://sw.wikipedia.org/wiki/Kifua_kikuu

Kifua kikuu (kwa Kiingereza tuberculosis, kifupi TB) ni ugonjwa wa kuambukizwa
ulio hatari. Ugonjwa huu husababishwa na aina mbalimbali za bakteria ambazo
hujulikana kama Mycobacterium tuberculosis.

Kifua kikuu kwa kawaida kinaathiri mapafu, lakini pia kinaweza kuathiri sehemu
nyingine za mwili.

Kifua kikuu husambazwa kutoka kwa mtu mmoja hadi mwingine kwa kupitia hewa
wakati anapokohoa, kupiga chafya, au mate yake yakiwa hewani

Maambukizi mengi hayana dalili wala hayaleti madhara. Lakini moja kati ya
maambukizo kumi yasiyoleta madhara hatimaye huendelea na kuwa ugonjwa kamili.
Kama kifua kikuu kisipotibiwa, kinaua zaidi ya 50% ya watu walioambukizwa.

Dalili za kawaida za maambukizi ya kifua kikuu kinacholeta madhara ni kikohozi
sugu na kukohoa damu, Kohozi, homa, kutokwa na jasho usiku, na kukonda.
Maambukizi ya viungo vingine husababisha dalili mbalimbali. Njia ya kitaalamu ya
utambuzi wa kifua kikuu kwa kutumia eksirei ya kuchunguza ugonjwa hujulikana
kama eksirei ya kifua na pia wanatumia hadubini na kufanya uchunguzi wa vimelea
maradhi vya majimaji ya mwilini. Uchunguzi wa kifua kikuu kisicholeta madhara
hutumia kipimo kiitwacho kipimo cha ngozi (TST) na vipimo vya damu.

tiba si rahisi na inabidi kupewa dawa nyingi za kinga mwili kwa kipindi kirefu.
Mawasiliano ya kijamii pia yanapimwa na kutibiwa kama inavyotakiwa. Dawa
zinazoshindwa kutibu magonjwa ni tatizo kubwa la maambukizi sugu mengi ya kifua
kikuu]] (MDR-TB).

Ili kuzuia kifua kikuu, ni lazima watu wapimwe ugonjwa na wapate chanjo ya
bacillus Calmette - Guérin.

Wataalamu wanaamini kwamba theluthi moja ya idadi ya watu duniani waliambukizwa
kifua kikuu, na kila sekunde kuna mtu ambaye anaambukizwa . Mwaka 2007, kadri ya
watu 13,700,000 duniani waliambukizwa kifua kikuu kinacholeta madhara sugu Mwaka
2010, kadri ya milioni 8.8 ya watu waliambukizwa na milioni 1.5 ya watu
walifariki baada ya kuambukizwa na kifua kikuu, na wagonjwa wengi wanapatikana
katika nchi zinazoendelea. Idadi halisi ya wagonjwa wa kifua kikuu imekuwa
ikipungua tangu mwaka 2006, na kesi mpya zimeshuka tangu mwaka 2002.

Kifua kikuu si ugonjwa unaosambazwa sawasawa duniani kote. Kadri ya 80% ya watu
katika nchi nyingi za Asia na Afrika waliofanyiwa kipimo cha ngozi walionekana
wameambukizwa, lakini ni asilimia 5-10% tu ya wananchi wa Marekani ambao
walionekana na ugonjwa huo. Watu wengi waliopo katika nchi zilizoendelea
wanaambukizwa kifua kikuu kwa sababu ya kutokuwa na kinga. Kwa kawaida, hawa
watu wanaambukizwa kifua kikuu baada ya kuambukizwa na VVU na hatimaye wanapatwa
na UKIMWI.

Kuna kadri ya 5-10% ya watu ambao hawana VVU ingawa wameambukizwa kifua kikuu na
wanapatwa na madhara katika maisha yao. Kwa upande mwingine, 30% ya watu ambao
wameambukizwa VVU pamoja na kifua kikuu, huwa wanapatwa na madhara ya ugonjwa
huo Kifua kikuu kinaweza kuambukiza sehemu yoyote ya mwili, lakini kwa kawaida
hutokea katika mapafu (na inajulikana kama kifua kikuu cha mapafu).<ref. name=
ID10 /> TB Extrapulmonary ni kifua kikuu kinachotokea sehemu yoyote ya mwili
yaani nje ya mapafu. Hicho kinaweza pia kuwepo pamoja na kifua kikuu cha mapafu
<ref. Name= ID10 /> Ishara na dalili ni pamoja na homa, baridi, kutokwa na jasho
usiku, kupoteza hamu ya kula, kukonda, na uchovu. Kuna uwezekano mkubwa wa
kujikunja kwa kucha pembeni.<ref. Name= Pet2005 />

Kifua kikuu kikiambukiza kinaathiri mapafu kwa 90% ya wagonjwa Dalili zake
huweza kuwa maumivu ya kifua na kikohozi cha muda mrefu chenye makohozi. Kadri
ya 25% ya watu hawana dalili yoyote (yaani, wao hawaonyeshi "dalili") Wakati
mwingine, wagonjwa. wanakohoa damu kwa kiasi kidogo. Wakati mwingine, ugonjwa
unaweza kusababisha mshipa wa mapafu imomonyoke, na kusababisha damu nyingi
kuvuja hali hii inaitwa Rasmussen's aneurysm. Kifua kikuu kinaweza kusababishwa
na vimelea sugu na kusababisha makovu katika masikio ya juu ya mapafu.. Mara
nyingi ni mapafu ya juu yanayoathirika Sababu haijulikani vizuri Labda mapafu ya
juu yanaathirika zaidi kwa sababu yanapata hewa kwa njia bora au kwa sababu ya
ukaushaji mbaya wa limfu.

Kadri ya 15-20% ya madhara yanayoletwa na ugonjwa yanaletwa na maambukizi
yanayoenea nje ya viungo vya kupumua, na husababisha aina nyingine ya kifua
kikuu. Kifua kikuu kinachotokea nje ya viungo vya kupumua kinaitwa
"extrapulmonary tuberculosis". Extrapulmonary TB hutokea zaidi kwa wagonjwa
wenye upungufu wa kingamwili na watoto wadogo. ExtrapulmonaryTB hutokea kwa
zaidi ya 50% ya wagonjwa wenye VVU Sehemu zinazoathiriwa na extrapulmonary TB ni
pamoja na sehemu za nje ya mapafu pleura (au pleurisy tuberculous), mfumo wa
neva (au kifua kikuu cha uti wa mgongo), na mfumo wa limfu (katika scrofula ya
shingo).Extrapulmonary TB pia hutokea katika [mfumo wa [mkojo na sehemu za
siri]] (au kifua kikuu cha sehemu za siri) katika mifupa na viungo (au Pott's
disease wa mgongo), na maeneo mengine. Inapoenea katika mifupa, inajulikana kama
"kifua kikuu cha mifupa", ambayo ni aina ya maambukizi ya mifupa au
osteomyelitis Aina hatari zaidi ya Extrapulmonary TB inaitwa TB ya "kueneza",
inajulikana kama kifua kikuu inayoenea mwilini Asilimia 10% ya kifua kikuu
kinachotokea nje ya viungo vya kupumua, husababisha kifua kikuu inayosamba
mwilini.

Kisababishi kikubwa cha kifua kikuu ni Mycobacterium tuberculosis, ni kiumbe
kidogo kinachohitaji oksijeni na kisichotembea bacillus Sifa nyingi za pekee za
kiumbe hiki zinaletwa na ongezeko kubwa la mafuta Ina seli inayojigawa kila
baada ya saa 16 hadi 20. Kiwango hiki si kikubwa ukilinganishwa na bakteria
nyingine, ambazo kwa kawaida vinajigawa kwa muda usiopungua saa mmoja
Mycobacteria wana utando wa nje utando wa mafuta Kama jaribio la Gramu stain
likifanywa, MTB haikolei sana rangi yaani "Gram-positive" haipatikani na rangi
haionekani kwa sababu utando wake una mafuta mengi mafuta pamoja na asidi
Mycolic acid. MTB inaweza kuhimili kemikali dhaifu na hivi vimelea vinaweza
kuishi katika sehemu kavu kwa wiki moja. Kwa kawaida, bakteria zinaweza kukua na
kuishi tu ndani ya seli ya kiumbe viumbe, lakini M. tuberculosis' inaweza
kukuzwa ya maabara.

Kwa kutumia vipimo vya kimaabara vya kansa histological kwa kuweka madoa juu ya
sampuli ya mate yaliyotoka kwenye makohozi, wanasayansi wanaweza kutambua MTB
chini ya makroskopi (nyepesi) ya kawaida. (Phlegm pia inaitwa "kohozi.") MTB
huacha madoa hata baada ya kuchanganywa na asidi, na hivyo hujulikana kama
Acid-fast bacillus (AFB) acid-fast bacillus. Kuna njia mbili zinazotumia vipimo
vya asidi:. Kipimo kinachojulikana kama Ziehl - Neelsen stain, kinageuza rangi
ya vimelea AFB na kuwa vyekundu na vinaonekana wazi wazi dhidi ya sehemu ya
bluu, na auramine-rhodamine stain ambayo hufuatiwa na makroskopi yenye kuakisi
mwanga.

Mchangamano wa “M. tuberculosis (MTBC) ni pamoja na bakteria nyingine nne
zinazosababisha kifua kikuu {mycobacteria: “M. bovis,” “M. africanum,” “M.
canetti,” pamoja na “M. microti.” “M. africanum” haijasambaa sana, lakini ndio
kisababishi kikubwa cha kifua kikuu katika maeneo ya Afrika “M. bovis” ndio
ilikuwa ni kisababishi kikubwa cha kifua kikuu, lakini baada ya kuanza kutumia
maziwa yanayopashwa moto vimelea vya mycobacterium vimeweza kuondolewa na
kupuguza matatizo ya kiafya katika nchi zinazoendelea. "M. Canetti " ni adimu
sana na huonekana zaidi Eneo la Pembezoni mwa Afrika, ingawa kuna wagonjwa
wachache kati ya wahamiaji wanaotoka Afrika. "M. microti" pia ni adimu na
inawaathiri zaidi watu wenye upungufu wa kingamwili, ingawa ugonjwa huu unaweza
kuwa umeenea zaidi kuliko inavyofikiriwa

Mycobacteria zingine zinazojulikana ni pamoja na "M. leprae," "M. avium," na "M.
kansasii". Hizi aina mbili za mwisho zinajulikana kama "nontuberculous
mycobacteria "(NTM). NTM hazisababishi kifua kikuu au ukoma, lakini husababisha
magonjwa ya mapafu yanayofanana na kifua kikuu

Idadi ya sababu za kufanya watu wahusike zaidi na maambukizi ya TB. Muhimu zaidi
ni hatari ya kimataifa Virusi ya Ukimwi ; 13% ya kesi zote TB wameambukizwa na
virusi. Hili ni tatizo hasa katika Afrika kusini mwa Sahara , ambapo viwango vya
HIV ni kubwa. Kifua Kikuu ni uhusiano wa karibu na wote msongamano na utapiamlo,
na kuifanya moja ya magonjwa makuu ya umaskini. Wale walio katika hatari ya juu
hivyo ni pamoja ugonjwa ya umaskini. watu ambao hujidunga dawa za kulevya,
wenyeji na wafanyakazi wa majengo ambapo watu wanaoishi katika mazingira magumu
kukusanya (k.m. magereza na malazi makazi), jamii wasiojiweza kimatibabu na
wasio na mtaji, ya hatari kwa makabila madogo, watoto katika mawasiliano ya
karibu na hatari ya hali ya juu kwa jamii ya wagonjwa na watoa huduma ya afya ya
kuwahudumia wateja. uvimbe sugu ni sababu nyingine hatari ya ugonjwa. Kwa
Silicosis kuongeza hatari kuhusu mara 30. Wale ambao moshi sigaras kuwa karibu
mara mbili ya hatari ya TB ya wasiovuta sigara. Baadhi ya dawa hasa yanaweza pia
kuongeza hatari ya kifua kikuu katika mataifa yaliyostawi, ulevi na Ugonjwa wa
kisukari (kuongezeka maratatu ). Baadhi ya dawa, kama vile corticosteroids na
infliximab (an anti-αTNF monoclonal antibody) kuwa inazidi muhimu hatari, hasa
katika nchi zilizoendelea. Kuna pia, upungufu maumbile kwa umuhimu ambayo kwa
ujumla ni bado siowekwa wazi .

Wakati watu walio na TB hukohoa mapafu, hupiga chafya, kuzungumza, kuimba, au
kutema mate, wao hutoa viambukizi erosoli matone 0.5 na 5 µm katika kipenyo.
kuchafya moja inaweza kutoa juu ya matone 40,000. Kila moja ya matone haya
wanaweza kuambukiza ugonjwa huo, tangu dozi ya kuambukiza ugonjwa wa kifua kikuu
ni ya chini sana.

Watu wenye TB kwa muda mrefu akiwa, mara kwa mara, au karibu na watu na TB ni
hatari hasa juu ya kuambukizwa, na kiwango cha wastani 22% ya kuambukiza. Mtu
aliye na kifua kikuu hai, lakini hajatibiwa anaweza kuambukiza 10-15 (au zaidi)
watu wengine kwa mwaka. Maambukizi lazima huwepo tu kutoka kwa watu wenye TB
hai. Wale wenye maambukizi ya fiche hawadhaniwi kuambukiza. uwezekano wa
maambukizi kutoka kwa mtu mmoja hadi mwingine inategemea sababu kadhaa, ikiwa ni
pamoja na idadi ya matone ya kuambukiza kufukuzwa na mwenezaji, ufanisi wa
uingizaji hewa, muda wa mfiduo, ukali wa M. kifua kikuu, kiwango cha kinga
katika mtu ambaye hajaambukizwa na wengine. ili kupunguza maenezi ya mtu-kwa-mtu
tenga watu wenye TB hai ("ya wazi") na kuweka kwenye regimenti dawa za kupambana
na TB. Baada ya wiki mbili ya matibabu ya ufanisi, masomo na maambukizi
kutokana-upinzani maambukizi kwa ujumla hayazidi kuenea kwa wengine.

Takribani 90% ya watu walioambukizwa ‘‘M. kifua kikuu na Dalili, maambukizi ya
TB (wakati mwingine huitwa LTBI). na tu 10% maisha nafasi ya kuwa maambukizi
fiche itakuwa maendeleo ya ugonjwa ya wazi, kazi ya kifua kikuu. Katika wale
wanaoishi na H.I.V, hatari ya kupatwa na TB hai inaongezeka hadi 10% karibu
mwaka. Kama matibabu ya ufanisi hawakujaliwa, kiwango cha kifo kwa kesi kazi TB
ni hadi 66%.

TB maambukizi huanza wakati mycobacteria Pulmonary alveolus pulmonary alveoli,
ambapo wao kuvamia na kuiga ndani endosomes ya alveolar macrophages tundu la
mapafu. tovuti ya msingi ya maambukizi katika mapafu, unaojulikana kama "Lengo
Ghon focus", ni kwa ujumla iko katika sehemu ama juu ya tundu ya chini, au
sehemu ya chini ya tundu juu. Kifua kikuu cha mapafu pia huweza kutokea kupitia
maambukizi kutoka mkondo wa damu, Hii inajulikana kama lengo Simon. A Simon
focus na ni kawaida kupatikana katika kilele cha mapafu. maambukizi haya ya
hematogenous yanaweza pia kusambaza maambukizi kwa maeneo ya mbali zaidi, kama
vile nodiya limfu ya pembeni, mafigo, ubongo na mifupa. Maeneo yote ya mwili
yanaweza kuathirika kwa ugonjwa huo, ingawa kwa sababu isiyojulikana ni mara
chache tu huathiri moyo, skeletal misuli s, kongosho , au tezi.

Kifua Kikuu huainishwa kama moja ya magonjwa granuloma ya inflamesheni tatizi.
Macrophages, T lymphocytes, B lymphocytes, na fibroblasts ni miongoni mwa seli
zinazoungana kuunda limfu granulomas. Lymphocytes na lymphocytes jirani
macrophages kwa walioambukizwa. Granuloma huzuia usambazaji wa mycobacteria na
hutoa mazingira ya mahali hapo kwa ajili ya mwingiliano wa seli ya mfumo wa
kinga. Bakteria ndani ya granuloma inawezalala, kusababisha maambukizi ya fiche.
Kipengele kingine cha granulomas ni maendeleo ya kifo isiyo ya kawaida katikati
(necrosis) katika kituo cha tubercles. Kwa jicho uchi, hii ina umbo la jibini
laini, nyeupe na inaitwa caseous necrosis. Bakteria ya TB inaweza kuingia kwenye
mfumo wa damu kutokana na eneo la tishu kuharibiwa. Zinaweza kuenea kwa mwili na
kuanzisha maenezi ya ukimwi, tubercles zote huonekana vidogo, nyeupe katika
tishu. Aian hii kali ya ugonjwa wa TB hupatika kawaida zaidi kwa watoto wachanga
na wale wanaoishi na VVU, inaitwa kifua kikuu military . Watu wenye TB hii huwa
na kiwango cha juu cha vifo hata kwa matibabu (takriban 30%).

Kwa watu wengi, maambukizi ya nta na hafifu. Uharibifu wa tishu na nekrisisi
mara nyingi husawazishwa na adilifu. Tishu zilizoathirika hubadilishwa kuwa kovu
na matundu huujazwa kwa kisiesheni ya nekritiki. Wakati wa kuugua, baadhi ya
mashimo hayo huungana na mapito ya hewa bronchi na nyenzo hii inaweza kutoka kwa
kikohozi. Ni aina ya bakteria hai, na hivyo inaweza kueneza maambukizi. Tiba
sahihi kiviujasumu inaua bakteria na inaruhusu uponyaji. Juu ya tiba, maeneo
yaliyoathirika hatimaye kubadilishwa na tishu kovu.

Ni vigumu kuagua kifua kikuu kwa misingi ya ishara na dalili tuNi vigumu pai
kuagua ugonjwa huo kwa watu wenye shida ya kinga. hata hivyo watu wenye dalili
za magonjwa ya mapafu walio na dalili au dalili za kudumu muda mrefu zaidi ya
wiki mbili wanaweza kuwa na TB. kifua X-ray na nyingi sputum utamadumi kwa
bacilli asidi haraka ni kawaida sehemu ya tathmini ya awali. Interferon-γ
kutolewa assays na vipimo vya tuberculin ya ngozi hazisaidii katika nchi
zinazoendelea.IGRAs mapungufu sawa katika wale wanaoishi na VVU.

Utambuzi yakinifu wa TB ni yaliyotolewa na kutambua “M. kifua KiKuu” katika
sampuli ya kliniki (kwa mfano makohozi, pus, au tishu biopsy). Hata hivyo, ni
vigumu kwa utamaduni mchakato huu viumbe polepole-kukua wanaweza kuchukua 2-6
wiki kwa ajili ya damu au utamaduni makohozi. Hivyo, matibabu ni mara nyingi
imeanza kabla ya tamaduni ni alithibitisha.

Nucleic asidi amplification mithani na kupita Triphosphate deaminase huweza
kuruhusu uchunguzi wa haraka wa TB. Vipimo hivi, hata hivyo, si mara kwa mara
ilipendekeza, kama wao mara chache kubadilisha jinsi mtu ni kutibiwa. Vipimo vya
damu ili kuchunguza kingamwili si maalum au nyeti, hivyo haipendekezwi.

Mantoux tuberculin skin test [[Mantoux mithani |Mantoux tuberculin ngozi mithani
mara nyingi hutumika kwa watu screen katika hatari kubwa ya TB. Wale ambao
wamekuwa awali chanjo wanaweza kuwa na uongo chanya mtihani matokeo.mtihani
inaweza kuwa uongo hasi katika wale walio na sarcoidosis, Hodgkin's lymphoma, na
utapiamlo. au wengi hasa, katika wale ambao kweli kufanya wana kifua kikuu hai.
[[Interferon assays katika vivuli mbalimbali ya njano lioenea, kuashiria juu ya
watu 300 kwa kila 100,000, na kwa Marekani, Canada, Australia, na Ulaya ya
kaskazini katika vivuli ya bluu kirefu, kuashiria kiwango cha maambukizi karibu
10 kwa kila watu 100,000. Asia ni njano lakini si hivyo kabisa mkali, kuashiria
kiwango cha maambukizi ya kuzunguka 200 per mbalimbali 100,000. Amerika ya
Kusini ni ya njano nyeusi. Mwaka 2007, kiwango cha maambukizi ya TB kwa watu
100,000 ilikuwa ya juu katika Afrika Kusini mwa Sahara, na pia alikuwa kiasi
katika Asia. kutolewa gamma (IGRAs) juu ya sampuli ya damu, ni ilipendekeza kwa
wale ambao ni chanya kwa mtihani Mantoux.<refname=NICE2011>Kigezo:NICE</ref>
IGRAs Haya si walioathirika na chanjo au zaidi mazingira mycobacteria, hivyo wao
kuzalisha wachache matokeo ya uongo na HIV. hivyo wao kuzalisha wachache matokeo
ya uongo na HIV. Hata hivyo wao walioathirika na M. szulgai, M. marinum na M.
kansasii.” IGRAs inaweza kuongeza usikivu wakati kutumika kwa kuongeza mtihani
ngozi lakini inaweza kuwa chini zaidi kuliko mtihani nyeti ngozi wakati kutumika
peke yake..

Kuzuia Kifua kikuu na kudhibiti juhudi kimsingi kunategemea chanjo ya watoto
wachanga na kugundua matibabu sahihi ya matukio hai. Shirika la Afya Duniani
(WHO) imepata baadhi ya mafanikio mazoezi kuboresha tiba, na kupungua kwa idadi
ndogo ya kesi.

Chanjo tu sasa inapatikana kama ya 2011 ni bacillus Calmette– Guérin (BCG).
Ambayo, wakati ni ufanisi dhidi ya ugonjwa kusambazwa katika utoto, unampa
ulinzi dhidi ya kuambukizwa TB haiendani mapafu. Hata hivyo, ni wengi sana
kutumika chanjo duniani kote, na zaidi ya 90% ya watoto wote kuwa chanjo. Hata
hivyo, kinga ni kuvuta itapungua baada ya miaka kumi. Kama kifua kikuu ni
kawaida katika zaidi ya Canada, Uingereza, na Marekani, BCG ni tu unasimamiwa na
watu katika hatari ya juu. Sehemu ya hoja akisema dhidi ya matumizi ya chanjo ni
kwamba inafanya ngozi tuberculin mtihani uongo chanya, na kwa hiyo, hakuna wa
matumizi katika uchunguzi. idadi ya chanjo mpya ni sasa katika maendeleo

Shirika la Afya Duniani alitangaza TB "ya afya ya kimataifa dharura" katika
1993. na katika 2006, TB Stop Ushirikiano maendeleo Mpango wa Kimataifa Stop
kifua kikuu kwamba lengo la kuokoa maisha ya milioni 14 kati ya uzinduzi wake na
2015. idadi ya malengo ya wana kuweka si uwezekano wa kupatikana kwa 2015, hasa
kutokana na ongezeko katika kifua kikuu HIV-kuhusishwa na kuibuka wa kifua kikuu
sugu nyingi (MDR-TB). [[ mfumo wa kifua kikuu] uainishaji maendeleo na Jamii ya
Marekani Thoracic hutumiwa hasa katika mipango ya afya ya umma. .

Tiba ya TB anatumia kiuvijasumu na kuua vimelea. Ufanisi kutibu TB ni vigumu,
kutokana na muundo wa kawaida na cha kemikali katika ukuta mycobacterial kiini,
ambayo inazuia kuingia ya madawa ya kulevya na hufanya kiuvijasumu wengi
ufanisi. kiuvijasumu mbili ya kawaida kutumika ni isoniazid na rifampicin, na
matibabu yanaweza ziongezwe, kuchukua miezi kadhaa. kutibu ya sioonekana TB
kawaida inaajiri antibiotic moja, wakati kazi ugonjwa wa Kifua Kikuu ni bora
kutibiwa na mchanganyiko wa kiuvijasumu kadhaa ili kupunguza hatari ya bakteria
kuendeleza upinzani antibiotiki. . Watu wenye maambukizi ya latent pia kutibiwa
kuwazuia inaendelea kwa ugonjwa kazi TB baadaye katika maisha. Moja kwa moja
aliona tiba, yaani kuwa na huduma ya afya mtoa kuangalia mtu kuchukua dawa zao,
ni ilipendekeza na WHO katika jitihada za kupunguza idadi ya watu si ipasavyo
kuchukua antibiotiki. ushahidi wa kuunga mkono kitendo hiki juu ya watu tu
kutumia dawa zao kwa kujitegemea ni maskini. Mbinu ya kuwakumbusha watu kuhusu
umuhimu wa tiba wala hata hivyo kuonekana ufanisi.

Matibabu ya kifua kikuu ilipendekeza mpya-mwanzo ya mapafu, kama wa 2010, ni
miezi sita ya macho ya antibiotiki zenye rifampicin, isoniazidi, pyrazinamide na
ethambutol kwa miezi miwili ya kwanza, na tu rifampicin na isoniazidi
pyrazinamide, na ethambutol. kwa miezi minne iliyopita. Ambapo upinzani
isoniazidi ni ya juu, ethambutol inaweza kuongezwa kwa miezi minne iliyopita
kama mbadala.

Kama kifua kikuu kurudia, kupima na kuamua ambayo antibiotiki ni nyeti ni muhimu
kabla ya kuamua matibabu. Kama nyingi TB sugu (MDR-TB) ni wanaona, matibabu na
antibiotiki angalau nne madhubuti kwa ajili ya miezi 18 hadi 24 ni ilipendekeza.

Upinzani Kanuni hutokea wakati mtu huwa wameambukizwa mnachuja sugu wa TB. Mtu
aliye na TB kikamilifu wanahusika inaweza kuendeleza sekondari (alipewa)
upinzani wakati wa tiba kwa sababu ya tiba za kutosha, si kuchukua regimen eda
ipasavyo (ukosefu wa kufuata), au kwa kutumia chini quality dawa. Sugu TB ni
mbaya ya afya ya umma suala katika nchi nyingi zinazoendelea, kama tiba yake ni
tena na inahitaji dawa ghali zaidi. MDR-TB hufafanuliwa kama upinzani kwa mbili
ya ufanisi zaidi madawa ya TB ya mstari wa kwanza: rifampicin na isoniazidi. .
Sana sugu TB pia ni sugu kwa tatu au zaidi ya madarasa sita ya madawa ya mstari
wa pili. . Kabisa sugu TB, ambayo kwa mara ya kwanza aliona katika 2003 nchini
Italia, lakini si sana taarifa mpaka 2012, ni sugu kwa madawa yote kwa sasa
kutumika.

Mwendelezo na maambukizi ya TB na ugonjwa wazi ya TB hutokea wakati bacilli
kushinda ulinzi mfumo wa kinga na kuanza kuzidisha. Katika ugonjwa wa TB ya
msingi (baadhi 1-5% ya kesi), hii hutokea mara baada ya maambukizi ya awali.
[219] Hata hivyo, katika matukio mengi ya, maambukizi sioonekana hutokea na
hakuna dalili za wazi. Hizi bacilli kulala kuzalisha kifua kikuu kazi katika%
5-10 ya kesi hizi sioonekana, mara nyingi miaka mingi baada ya kuambukizwa.
hatari ya kuongezeka kwa muathiriko immunosuppression, kama vile kuwa
husababishwa na maambukizi ya VVU. Katika watu kuambukiza pamoja na M. kifua
kikuu na VVU, hatari ya muathiriko inaongezeka hadi 10% kwa mwaka. Mafunzo
kutumia DNA ya alama ya kidole ya M. kifua kikuu Matatizo umeonyesha kuambukiza
tena inachangia zaidi kikubwa kwa TB ya kawaida zaidi kuliko ilivyodhaniwa hapo
awali,na makadirio ili akaunti kwa zaidi ya 50% ya kesi ku hai tena katika
maeneo ambapo TB ni ya kawaida. nafasi ya kifo kutokana na kesi ya kifua kikuu
ni kuhusu 4% kama ya 2008, kutoka 8% mwaka 1995..

Takribani theluthi moja ya idadi ya watu duniani imekuwa kuambukizwa na M. kifua
kikuu, na maambukizi mapya ya kutokea kwa kiwango cha moja kwa pili kwa kiwango
cha kimataifa. Hata hivyo, wengi maambukizi na M. kifua kikuu wala kusababisha
ugonjwa wa Kifua Kikuu, na 90-95% ya maambukizi ya kubaki bila dalili. Mwaka
2007, kulikuwa na wastani wa milioni 13.7 sugu kazi kesi. Mwaka 2010, kulikuwa
na milioni 8.8 mpya kesi ya TB kukutwa na vifo 1,450,000, zaidi ya haya
yanayojitokeza katika nchi zinazoendelea. Vifo hivi 1,450,000, kuhusu 0,350,000
kutokea katika wale wana ambukizwa pamoja na HIV. Kifua Kikuu ni ya pili zaidi
ya vifo kutokana na ugonjwa kuambukiza (baada ya wale kutokana na HIV /
UKIMWI).idadi kamili ya kesi kifua kikuu ("maambukizi") imekuwa ikipungua tangu
2005, wakati mpya kesi ("matukio") zimeshuka tangu 2002.China imepata maendeleo
makubwa hasa, pamoja na kupunguza takriban 80% katika kiwango cha TB wake vifo
kati ya 1990 na 2010. Kifua Kikuu ni ya kawaida zaidi katika nchi zinazoendelea;
kuhusu 80% ya idadi ya watu katika nchi nyingi za Asia na Afrika mtihani chanya
katika vipimo tuberculin, wakati tu 5-10% ya mtihani Marekani idadi chanya.
Matumaini ya kudhibiti ugonjwa huo kabisa wamekuwa kasi unyevunyevu kwa sababu
ya mambo kadhaa, ikiwa ni pamoja na ugumu wa kuendeleza chanjo ufanisi, ghali na
muda mwingi uchunguzi wa mchakato, umuhimu wa miezi mingi ya matibabu, ongezeko
la maambukizi ya virusi-kuhusishwa kifua kikuu , na kuibuka wa kesi sugu katika
miaka ya 1980.

Katika 2007, nchi yenye kiwango cha juu zaidi ya makadirio ya matukio ya TB
ilikuwa Swaziland, na kesi 1,200 kwa kila watu 100,000. India ilikuwa kubwa
jumla ya matukio, na wastani wa kesi 2.0 milioni mpya. Katika nchi
zilizoendelea, kifua kikuu ni. chini ya kawaida na ni kupatikana hasa katika
maeneo ya mijini. Viwango kila watu 100,000 katika maeneo mbalimbali ya dunia
ambapo: Kimataifa 178, 332 Kusini, Amerika 36, Bahari ya Mashariki 173, Ulaya
63, Asia ya Kusini 278, na 139 Pacific Magharibi katika 2010 Nchini Canada na
Australia, kifua kikuu ni mara nyingi zaidi ya kawaida kati ya Watu wa
asili,hasa katika maeneo ya kijijini.Katika Marekani watu wa asili kuwa vifo vya
mara tano zaidi kutoka TB. matukio ya TB inatofautiana na umri Katika Afrika,
kimsingi unaathiri vijana na watu wazima vijana. Hata hivyo, katika nchi ambapo
matukio viwango zimepungua kasi ( kama vile Marekani), TB ni ugonjwa wa watu
hasa wakubwa na kinga iliyoathirika. .

Kifua kikuu kimekuwepo kwa binadamu tangu zamani sana. Mwanzo zisizo na utata
kutambua ya M. kifua kikuu inahusisha ushahidi wa ugonjwa huo katika mabaki ya
bison tarehe na takriban 17,000 miaka iliyopita. Hivyo, kama kifua kikuu asili
katika mangombe, kisha kuhamishiwa kwa binadamu, au kama ni kuachana kutoka babu
ya kawaida, sasa ni wazi. kulinganisha genes ya M. kifua kikuu tata (MTBC) kwa
binadamu kwa MTBC katika wanyama unaonyesha binadamu hakuwa kupata MTBC kutoka
kwa wanyama wakati wa kufuga wanyama kama ilivyoaminika hapo nyuma. Wote
Matatizo ya bakteria kifua kikuu kushiriki babu ya kawaida, ambayo ingeweza
kuambukizwa binadamu kama mapema kama Mapinduzi Neolithic. Mabaki ya kiunzi
kuonyesha prehistoric binadamu (4000 KK) BC ) alikuwa TB. Na watafiti wamegundua
kuoza enye umbo katika miiba ya Misri ya Egypt mummies kutoka BC 3000-2400.
Phthisis ni neno la Kigiriki kwa ajili ya matumizi, mrefu zamani kwa ajili ya
kifua kikuu cha mapafu; ] karibu 460 BC, Hippocrates kutambuliwa phthisis kama
ugonjwa kuenea zaidi ya nyakati. Ilikuwa alisema kuhusisha homa na kukohoa ya
damu, ambayo ilikuwa karibu daima mbaya. Masomo ya maumbile zinaonyesha TB
alikuwepo katika Amerika kutoka BK mwaka 100.

Kabla ya Mapinduzi ya Viwanda, ngano nyingi zinazohusiana na kifua kikuu
vampires. Wakati mmoja wa familia walikufa kutokana na hilo, wanachama wengine
walioambukizwa bila kupoteza afya yao polepole. Watu waliamini hii kulitokana na
mtu awali na TB kuondoa maji maisha kutoka kwa wanachama wengine wa familia.

Ingawa aina ya mapafu kuhusishwa na tubercles ilianzishwa kama patholojia na Dr
Richard Morton katika 1689. kutokana na aina ya dalili yake, TB ilikuwa si
kutambuliwa kama ugonjwa mmoja hadi miaka ya 1820, na haikuitwa kifua kikuu
mpaka 1839 na J. L. Schönlein. Katika miaka 1838-1845, Dk John Croghan, mmiliki
wa of Pango Mammoth , kuletwa idadi ya watu wenye kifua kikuu katika pango kwa
matumaini ya kutibu ugonjwa na joto mara kwa mara na usafi wa hewa pango;
walikufa ndani ya mwaka. Hermann Brehmer kufunguliwa kwanza TB sanatorium katika
1859 katika Sokołowsko, Poland.

Kifua kikuu na kusababisha bacillus, ‘’Mycobacterium kifua kikuu ‘’, ilikuwa
kutambuliwa na ilivyoelezwa kwenye Machi 24, 1882 na Robert Koch. Alipokea Tuzo
ya Nobel katika in Fizilojia au dawa katika 1905 kwa ugunduzi huu. Koch
hawakuamini bovin (ng'ombe) na kifua kikuu na magonjwa ya binadamu walikuwa
sawa. Ambayo kuchelewa utambuzi wa maziwa aliyeambukizwa kama chanzo cha
maambukizi. Baadaye, hatari ya maambukizi kutoka chanzo hili kasi kupunguzwa kwa
uvumbuzi wa mchakato pasteurishaji. Koch alitangaza dondoo glycerine ya bacilli
kinundu kama "dawa" ya kifua kikuu katika 1890, na kuiita 'tuberculin'. Wakati
ilikuwa si ufanisi, baadaye mafanikio ilichukuliwa kama mtihani uchunguzi kwa
ajili ya uwepo wa kifua kikuu mbele ya dalili.

Albert Calmette na Camille Guérin mafanikio ya kwanza ya kweli mafanikio katika
utoaji wa chanjo dhidi ya kifua kikuu katika 1906. kwa kutumia mnachuja ya
ngombe kufikika kifua kikuu. Ilikuwa inaitwa (bacillus of Calmette and Guérin)
(BCG). Chanjo ya BCG mara ya kwanza kutumika juu ya binadamu katika 1921 nchini
Ufalansa. Lakini tu kupokea kukubalika kuenea katika Marekani, Uingereza, and
Ujerumani na baada ya Vita Kuu ya II.

Kifua Kikuu unasababishwa zaidi kuenea umma wasiwasi katika karne ya 19 na 20
mapema kama ugonjwa wa ndwele maskini wa mijini. Katika 1815, moja katika vifo
nne nchini Uingereza ni kutokana na "matumizi". By 1918, moja katika vifo sita
katika Ufaransa alikuwa bado unasababishwa na TB. Baada ya kuamua ugonjwa huo
kuenea katika miaka ya 1880, TB ilikuwa kuweka liolazimu kujulishwa Ugonjwa
katika Uingereza, kampeni walikuwa wameanza kuacha watu kutoka kutema katika
maeneo ya umma, na maskini walioambukizwa walikuwa "moyo" kuingia sanatorium
sanatoria ambayo inafanana magereza (sanatoria kwa ajili ya madarasa kati na juu
inayotolewa huduma bora na matibabu ya mara kwa mara). Chochote faida ( kwa
kusudi ) ya "hewa safi" na ajira katika sanatoria, hata chini ya hali bora, 50%
ya wale waliokuwa wakiingia alikufa ndani ya miaka mitano (circa 1916).

Katika Ulaya, viwango vya ugonjwa wa kifua kikuu ulianza kupanda katika miaka ya
1600 mapema kwa ngazi kilele katika miaka ya 1800, wakati unasababishwa karibu
25% ya vifo vyote. Vifo vya kisha ilipungua karibu 90% kwa miaka ya 1950.
Maboresho katika afya ya umma alianza kwa kiasi kikubwa kupunguza viwango vya
ugonjwa wa kifua kikuu hata kabla ya kuwasili kwa [[streptomycin] na kiviujasumu
nyingine. Ingawa ugonjwa alibakia tishio kubwa kwa afya ya umma ambao vile.
Wakati Medical Council Utafiti iliundwa katika Uingereza katika 1913, lengo yake
ya awali ilikuwa kifua kikuu utafiti.

Katika mwaka 1946, maendeleo yastreptomycin Kiviujasumu alifanya matibabu ya
ufanisi na tiba ya TB ukweli. Kabla ya kuanzishwa kwa dawa hii, matibabu tu
(isipokuwa sanatoria) alikuwa upasuaji kuingilia, ikiwa ni pamoja na "“mbinu
pneumothorax”, ambayo wanaohusika kuanguka uvimbe walioambukizwa na "kupumzika"
ni na kuruhusu vidonda tuberculous kuponya. kuibuka wa MDR-TB ina tena
ilianzisha upasuaji kama chaguo ndani ya kiwango kukubalika kwa ujumla wa huduma
katika kutibu magonjwa ya TB. Hali kwa sasa hatua za upasuaji kuhusisha
kuondolewa makijishimo ya patholojia ya kifua ("bullae") katika mapafu ya
kupunguza idadi ya bakteria na kuongeza mfiduo wa bakteria iliyobaki kwa madawa
katika mfumo wa damu, na hivyo ukipungua jumla bakteria mzigo na kuongeza
ufanisi wa utaratibu ya tiba ya Kivuijasumu. Matumaini ya TB kabisa kuondoa (cf.
smallpox), walikuwa kwa kimbilio baada ya kupanda ya Matatizo sugu katika miaka
ya 1980. Liofufuka baadae ya kifua kikuu ilisababisha tamko la dharura ya afya
ya kimataifa na Shirika la Afya Duniani mwaka 1993.

Shirika la Afya Duniani na Bill and Melinda Gates Foundation ni kutoa ruzuku
mpya haraka-kaimu uchunguzi mtihani kwa ajili ya matumizi katika nchi chini na
kipato cha kati. Wengi raslimali maeneo kama ya 2011 bado tu kupata hadubini
makohozi.

India ilikuwa ya juu jumla ya idadi ya wagonjwa wa TB duniani kote katika 2010,
kwa sehemu kutokana na usimamizi mbovu ugonjwa ndani ya sekta binafsi ya afya.
Mipango kama vile Programu ya Taifa ya Kifua Kikuu karatasi ya kufikiria tena ni
kusaidia kupunguza viwango vya TB miongoni mwa watu wanaopata huduma ya afya ya
umma.

Chanjo ya BCG ina mapungufu, na utafiti wa kuendeleza chanjo ya TB mpya ni
unaoendelea. idadi ya wagombea uwezekano ni sasa katika majaribio ya awamu ya I
na II kliniki . Mbili mbinu kuu ni kuwa kutumika kujaribu kuboresha ufanisi wa
chanjo zinapatikana. Moja inahusisha mbinu kuongeza chanjo subunit kwa BCG,
wakati mkakati mwingine ni kujaribu kujenga mpya na bora chanjo hai. MVA85A,
mfano wa chanjo subunit, sasa katika majaribio nchini Afrika Kusini, ni msingi
juu ya virusi vya vinasaba kufura ngozi. Chanjo ni unaotarajiwa kuwa na jukumu
muhimu katika matibabu ya wote fiche na ugonjwa hai.

Kuhamasisha ugunduzi zaidi, watafiti na watunga sera ni kukuza mpya mifano ya
kiuchumi ya maendeleo ya chanjo, ikiwa ni pamoja na zawadi, motisha ya kodi, na
ahadi mapema Soko . Idadi ya makundi, ikiwa ni pamoja na Ushirikiano Stop TB , ]
Afrika Kifua Initiative Chanjo, na the Aeras TB Duniani Foundation Chanjo ,
wanahusika na utafiti. Kati ya hayo, Aeras TB Duniani Chanjo Foundation alipokea
zawadi ya zaidi ya $ 280,000,000 (Marekani) kutoka kwa Bill na Melinda Gates
Foundation kuendeleza na leseni ya chanjo dhidi ya kifua kikuu bora kwa ajili ya
matumizi katika nchi mzigo mkubwa.

Mycobacteria kuambukiza wanyama mbalimbali, ikiwa ni pamoja na ndege, panya na
wanyama watambaao. subspecies Mycobacterium kifua kikuu, ingawa, ni mara chache
sasa katika wanyama wa porini. jitihada za kutokomeza kifua kikuu ng’ombe
unasababishwa na “Bovis Mycobacterium” kutoka kwa ng'ombe na mifugo kulungu wa
New Zealand imekuwa na mafanikio. Jitihada katika Uingereza wamekuwa chini ya
mafanikio.



https://sw.wikipedia.org/wiki/Jamhuri_ya_Kidemokrasia_ya_Kongo

Jamhuri ya Kidemokrasia ya Kongo (au Kongo-Kinshasa) ni nchi iliyoko Afrika ya
Kati; kwa ukubwa wa eneo ni ya pili barani Afrika. Ni tofauti na nchi jirani ya
Jamhuri ya Kongo.

Nchi imepakana na Jamhuri ya Kongo, Jamhuri ya Afrika ya Kati, Sudan Kusini,
Uganda, Rwanda, Burundi, Tanzania, Zambia na Angola.

Ina sehemu ndogo ya pwani kwenye Bahari ya Atlantiki. Sehemu hiyo inatenganisha
eneo la Cabinda kutoka maeneo mengine ya Jamhuri ya Angola.

Mnamo karne ya 15, wakati wapelelezi wa kwanza Wareno walipofika kwenye pwani za
Afrika, milki kubwa katika nchi ya Kongo ya magharibi pamoja na Angola ya
kaskazini ilikuwa Ufalme wa Kongo. Wakati wa uenezaji mkuu ufalme huu ulianza
kwenye mwambao wa Atlantiki na kuendelea hadi mto Kwango kwenye mashariki,
halafu maeneo kutoka Pointe-Noire (leo: Jamhuri ya Kongo, upande wa kaskazini ya
Cabinda) upande wa kaskazini hadi mto Loje (leo: mji wa Ambriz) katika kusini.

Mtawala alikuwa na cheo cha Manikongo na ufalme uligawiwa kwa majimbo sita.
Baada ya kufika kwa Wareno wafalme na matabaka ya juu walikuwa Wakristo. Ufalme
uliporomoka kutokana na vita vilivyosababishwa na biashara ya watumwa na
kuingilia kwa wafanyabiashara ya watumwa katika siasa ya ndani. Hata hivyo,
nasaba za watawala waliotumia cheo cha "Awenekongo" waliendelea kukaa katika mji
mkuu wa kale M'banza-Kongo (iliyobadilishwa jina kuitwa San Salvador) hadi mwaka
1914 ambako Wareno walifuta mabaki ya uhuru na kufanya eneo lililobaki sehemu
kamili ya koloni lao la Angola.

Upande wa kusini, kuanzia karne ya 17, kulikuwa na ufalme ulioitwa Dola la
Kazembe.

Nchi jinsi ilivyo ilianzishwa kama Dola huru la Kongo likiwa mali binafsi ya
mfalme Leopold II wa Ubelgiji. Historia yake ni ya aibu na ya ukatili
kupindukia.

Hatimaye alipaswa kukabidhi koloni lake binafsi mikononi mwa serikali ya
Ubelgiji iliyomlipa fidia kwa mali aliyoacha.

Kati ya mwaka 1908 hadi 1960 ilikuwa koloni la Ubelgiji kwa jina la Kongo ya
Kibelgiji baada ya kuhamishiwa mikononi mwa serikali ya Ubelgiji.

Katika miaka 1925 hadi 1946 maeneo ya Rwanda na Burundi yalitawaliwa kama sehemu
za Kongo ya Kibelgiji.

Wabelgiji walijitahidi kuboresha hali ya maisha ya wenyeji baada ya miaka mibaya
ya Leopold II. Nia ilichelewa kuonekana hali halisi kwa sababu utaratibu wa
kulazimisha Waafrika kufanyia kazi kampuni na shirika kubwa iliendelea hata bila
idhini ya serikali mpya ukadai vifo vingi.

Kwenye uwanja wa elimu, matibabu na mawasiliano jitihada za siasa mpya
zilionekana zaidi. Kongo ilikuwa kati ya nchi chache ambako lugha za kienyeji
zilifundishwa shuleni kwa sababu shule nyingi ziliendshwa na wamisionari.

Kwa upande mwingine ubaguzi wa rangi uliwaruhusu Waafrika wachache sana kufikia
ngazi za juu za elimu.

Makampuni makubwa ya migodi kama vile "Société Générale" na "Union Minière du
Haut Katanga" yalichimba madini hasa katika jimbo la Katanga. Makampuni haya
yalikuwa na athira kubwa.

Katanga ilikuwa maarufu kwa shaba iliyochimbwa huko. halafu pia kwa uranium
iliyotumiwa kwa mabomu ya kwanza ya kinyuklia ya Marekani mwaka 1945.

Baada ya unyama wa miaka ya Leopold II upinzani dhidi ya utawala wa kikoloni
ulikuwa hafifu. Kuanzia miaka ya 1920 Wakongo wengi walionyesha upinzani huo
katika mahudhurio katika madhehebu mapya ya wafuasi wa Simon Kimbangu
yaliyopigwa marufuku na Wabelgiji kuanzia mwaka 1926.

Wabelgiji ambao hawakujiandaa kwa madai hayo yalipaswa kukubali uchaguzi wa
halmashauri za vijiji na miji mwaka 1957.

Mwaka 1958 vyama vya kisiasa vilikubaliwa. Harakati mbili muhimu kati ya hivi
zilikuwa Abako (Alliance de Bakongo) chini ya Joseph Kasavubu na MNC (Mouvement
National Congolais) chini ya Patrice Lumumba.

Wabelgiji walijaribu kuchelewesha harakati hizo lakini baada ya kutambua
matatizo serikali ya Ubelgiji ilitangaza mnamo Januari 1960 kuwa uchaguzi
utaendeshwa haraka na baada ya miezi sita Wabelgiji watakabidhi nchi kwa
wenyeji.

Chama cha Patrice Lumumba kilishinda kwa kura nyingi naye akawa kiongozi wa
kwanza wa nchi huru kama waziri mkuu.

Kati ya 27 Oktoba 1971 na 17 Mei 1997, chini ya utawala wa dikteta Mobutu, nchi
ilijulikana kwa jina la "Zaire".

Nchi imegawiwa katika mikoa 11. Katiba mpya (2006) iliagiza ugawaji kwa majimbo
mapya 26 lakini kanuni hii haikutekelezwa hadi mwaka 2015.

Wakazi asilia ni Wabilikimo, ambao kwa sasa ni 600,000. Kumbe walio wengi ni
Wabantu.

Kifaransa ni lugha rasmi ya Jamhuri ya Kidemokrasia ya Kongo. Ilikuwa lugha ya
utawala ya koloni ikaendelea kutumiwa kama lugha isiyoelekea upande wowote kati
ya makabila, lugha na tamaduni za nchi hii.

Lugha ya Kiholanzi iliyotumiwa na Wabelgiji pamoja na Kifaransa katika utawala
haiko tena.

Kwa jumla kuna takriban lugha 242, hasa lugha za Kibantu, zinazozungumzwa nchini
(angalia orodha ya lugha). Kati yake, lugha 4 zinatambuliwa kama lugha za
kitaifa, nazo ni: Kikongo (Kituba), Kingala (Kongo), Kiluba (Tshiluba) na
Kiswahili. Wakati wa ukoloni lugha hizo nne za kitaifa ziliwahi kutumiwa kieneo
katika shule za msingi.

Kingala kilikuwa lugha rasmi ya jeshi la kikoloni liloitwa "Force Publique"
chini ya utawala wa Ubelgiji likaendelea kuwa lugha ya jeshi la jamhuri baada ya
uhuru.

Takriban watu 33,000,000 wanatumia Kifaransa kama lugha ya kwanza au lugha ya
pili.

Wananchi wengi (zaidi ya 80%) wanajihesabu Wakristo wa madhehebu mbalimbali;
kati yao asilimia 36.8 ni Wakatoliki. Waislamu ni asilimia 10-12%. Baadhi ya
wananchi pia ni wafuasi wa dini asilia za Kiafrika (3%).



https://sw.wikipedia.org/wiki/Historia_ya_Kenya

Historia ya Kenya inahusu eneo la Afrika Mashariki ambalo wakazi wake leo
wanaunda Jamhuri ya Kenya.

Historia ya Kenya kama nchi inayokaliwa na binadamu, inaenea miaka laki kama si
milioni kadhaa. Kumbe historia yake kama nchi huru ni fupi.

Uvumbuzi wa majuzi karibu na Ziwa Turkana unaonyesha kwamba kiumbe kama
Australopithecus anamensis aliishi katika eneo ambalo sasa ni Kenya kuanzia
miaka milioni 4.1 iliyopita.

Lakini mabaki yaliyopatikana katika mabonde ya Tugen, yaliyokuwa na takriban
miaka milioni 6, yalipelekea kutajwa kwa aina mpya ya spishi, Orrorin
tugenensis.

Wakushi kutoka Afrika kaskazini waliingia eneo linaloitwa Kenya miaka ya 2000
KK.

Katika milenia ya 1, wazungumzaji wa lugha za Kinilo-Sahara na lugha za Kibantu
waliingia katika eneo hili, na sasa Waniloti ni 30% ya Wakenya wote. Pwani ya
Kenya ikawa makao ya jamii ya wahunzi na jamii ya wakulima wadogo wadogo,
wawindaji na wavuvi ambao walikuwa mhimili wa uchumi kwa kushirika katika
kulimo, uvuvi, utengenezaji chuma, na kufanya biashara na nchi za kigeni.

Kuanzia karne ya 6 au karne ya 9, Kenya ilijihusisha na shughuli za ubaharia
kukuza uchumi ikaanza kutengeneza meli za kuabiria kusini hadi miji mingine
yenye bandari kama Kilwa na Shanga iliyo katika pwani ya Afrika Mashariki.

Wafanyabiashara Waarabu walianza kwenda pwani ya Kenya mara kwa mara karne ya 1
BK. Kenya ilikuwa karibu na Peninsula ya Arabia na hii ilialika ukoloni.

Makazi ya Waarabu na Waajemi yaliongezeka kandokando ya pwani kufikia karne ya
8. Hata hivyo, baadhi ya walioitwa "Waarabu" katika eneo la Afrika Mashariki
walikuwa machotara, Waafrika-Waarabu.

Kuanzia karne ya 6 au karne ya 9, Kenya ilijihusisha na shughuli za ubaharia
kukuza uchumi ikaanza kutengeneza meli za kuabiria kusini hadi miji mingine
yenye bandari kama Kilwa na Shanga iliyo katika pwani ya Afrika Mashariki.

Mombasa ulikuwa mji wenye bandari wa nchi ya Kenya kabla ya ukoloni katika Enzi
ya kati. Bandari hiyo ilitumika kuendeleza biashara na miji mingine yenye
bandari Afrika, Uajemi, na wafanyabiashara Waarabu, Yemeni na hata Bara Hindi.

Baharia Mreno Duarte Barbosa wa karne ya 15 alidai kuwa "[Mombasa] ni bandari
nzuri na yenye shughuli nyingi, mashua nyingi na hata meli kubwa ajabu, ambazo
zote hutoka Sofala na nyingine kutoka Cambay, Melinde na nyingine zinazoabiri
hadi kisiwani Unguja."

Kiswahili, ambayo ni lugha ya Kibantu iliyokopa misamiati ya Kiarabu, Kiajemi na
mingine kutoka Mashariki ya Kati na Asia Kusini, baadaye ilikua ikawa lingua
franca ya kibiashara kwa jamii mbalimbali.

Kwa karne nyingi, upwa wa Kenya umekuwa mwenyeji wa wafanyabiashara na wasafiri.
Kati ya miji iliyopo kwenye upwa wa Kenya ni mji wa Malindi. Umebakia kuwa
makazi muhimu ya Waswahili tangu karne ya 14 na wakati mmoja ulishindana na
Mombasa kwa ukuu pande hizi za Afrika Mashariki. Kwa kawaida, Malindi umekuwa
mji na bandari ya kirafiki kwa serikali zingine.

Mwaka wa 1414, Sultani Mwarabu wa Malindi alianzisha uhusiano wa kidiplomasia na
utawala wa Uchina wa Ming, wakati wa safari za mchunguzi Zheng He. Katika mwaka
wa 1498, utawala wa Malindi ulimkaribisha msafiri na mvumbuzi maarufu kutoka
Ureno, Vasco da Gama.

Karne kadhaa kabla ya ukoloni, upwa wa Kenya wanakoishi Waswahili ulikuwa sehemu
ya eneo la mashariki mwa Afrika lililofanya biashara, hasa ya watumwa na pembe
za ndovu na Waarabu na Wahindi. Inasemekana kwamba kabila la Wameru lilitokana
na watumwa waliotoroka utumwa Uarabuni miaka ya 1700. Mwanzoni wafanyabiashara
wengi walitoka milki za Uarabuni lakini baadaye wengine wakatoka Unguja (kama
Tippu Tip).

Utamalaki wa Waarabu katika eneo la pwani ulipitwa karne ya 16 na Wareno ambao
utawala wao pia ulipisha ule wa Omani mwaka wa 1698.

Kabla ya hapo mwaka 1652 Mholanzi, kwa jina Jan van Riebeeck, alianzisha mji wa
Cape Town kwa niaba ya Kampuni ya Kiholanzi inayopatikana Mashariki ya Nchi ya
India. Kampuni hii ilihitaji kituo kwa ajili ya jahazi zake zilizosafiri kati ya
Ulaya na visiwa vya Indonesia.

Baada ya miaka kadhaa Waingereza walinyakua eneo hili rasmi mwaka wa 1806. Hali
hii ilitambuliwa na Uholanzi mwaka 1815 kwenye Mkutano wa Vienna. Koloni la Rasi
liliendelea chini ya Uingereza hadi mwaka 1910.

Uingereza ulieneza zaidi mvuto wake karne ya 19 kupitia wamisionari. Misheni ya
kwanza ya Ukristo ilianzishwa tarehe 25 Agosti mwaka wa 1846, na Daktari Ludwig
Krapf, Mjerumani na mtawa wa Church Missionary Society ya Uingereza, ambaye
alijifahamisha kati ya Wamijikenda huko pwani. Baadaye alitafsiri Biblia kutoka
Kiingereza hadi Kiswahili.

Historia ya ukoloni ya Kenya ilianza wakati milki ya Ujerumani ya nchi lindwa
(protectorate) ilipoanzishwa. Nchi lindwa hii ilikuwa mali ya Sultani wa Pwani
na Zanzibar na wakati huo ulikuwa mnamo 1885.

Hii ilifuatiwa na kuwasili kwa British East Africa Company (BEAC) ya William
Mackinnon mwaka wa 1888, baada ya kampuni hiyo kupokea mkataba wa kifalme na
haki za kuungama kwa pwani ya Kenya kutoka Sultani wa Zanzibar kwa kipindi cha
miaka 50.

Uhasimu wa umilki ulianza kuonekana wakati Ujerumani ulipatiana sehemu yake ya
pwani kwa milki ya Uingereza mwaka wa 1890, ili uweze kuidhibiti pwani ya
Tanganyika.

Kuhozi kwa ukoloni huu mara kwa mara ulikumbana na upinzani mbalimbali: Waiyaki
Wa Henya, chifu Mkikuyu aliyetawala Dagoretti ambaye alikuwa amesaini mkataba na
Frederick Lugard wa BEAC, baada ya kuteswa na kubughudhiwa, aliliteketeza gereza
la Lugard mnamo 1890. Waiyaki alitekwa nyara miaka miwili baadaye na Waingereza
na kuuawa.

Kufuatia matatizo ya kifedha ya British East African Company, serikali ya
Uingereza ilianzisha utawala wa moja kwa moja kupitia nchi lindwa ya Afrika ya
mashariki (East African Protectorate) tarehe 1 Julai 1895.

Hii ilifuatwa na ufunguzi wa nyanda kwa Wazungu walowezi mwaka wa 1902. Ujenzi
wa reli ulianza mwaka wa 1895 kutoka Mombasa hadi Kisumu katika ziwa Viktoria na
ulimalizika mwaka wa 1901. Ujenzi huo uliwezesha wakoloni hao kuingia ndani
kabisa mwa Kenya. Hii ilikuwa sehemu ya kwanza ya reli ya Uganda.

Katika ujenzi wa reli, Waingereza walikumbana na upinzani mgumu, hasa kutoka kwa
Koitalel Arap Samoei, kiongozi wa Kinandi na mwaguzi aliyetabiri ya kwamba nyoka
mweusi atapita katikati ya eneo la Nandi akitema mate ya moto. Nyoka alikuwa
anaashiria reli. Kwa miaka kumi Samoei alipigana dhidi ya wajenzi wa reli na
gari la moshi. Baadaye, Samoei aliuawa na Waingereza kwani walikuwa na dhamira
ya kuendelea na kumaliza reli hii.

Walowezi waliruhusiwa kuingia bungeni na serikali mwaka wa 1907 kupitia
Legislative Council, shirika la Ulaya ambalo baadhi ya walowezi waliasisiwa na
wengine walichaguliwa. Lakini tangu mamlaka zaidi zilibakia katika mikono ya
Gavana, walowezi walitaka Kenya ibadilishwe kuwa koloni la kiarauni au taji
(Crown Colony), ambayo ilimaanisha mamlaka zaidi kwa walowezi.

Walowezi hao walihitimu lengo lao mwaka wa 1920 kwa kulifanya Baraza
liwakilishwe na walowezi zaidi. Waafrika walitengwa kutoshiriki katika siasa ya
moja kwa moja hadi mwaka wa 1944, ambapo mmojawao aliingizwa kwenye Baraza.

Wakikuyu waliamua kuanzisha chama chao cha kwanza cha harakati za kisiasa
ambacho kiliitwa Young Kikuyu Association. Kiongozi wake alikuwa Harry Thuku.
Sababu nyingine ya kuanzishwa kwa chama hiki ni kwamba Waafrika hawakuwa na
mwakilishi katika siasa. Chama hicho kilianzishwa mwaka wa 1921. Baadaye jina la
chama lilibadilishwa likawa Kenya African Union (KAU), shirika la kitaifa
lilodai kuingia katika nchi iliyomilikwa na walowezi. Mwaka 1947, urais wa chama
hiki ulitolewa kwa Jomo Kenyatta.

Kuanzia Oktoba 1952 mpaka Desemba 1959, Kenya ilikuwa katika hali ya hatari
kufuatia uasi wa Mau Mau dhidi ya utawala wa Uingereza. Ushiriki wa Afrika
katika mchakato wa kisiasa uliendelea kwa kasi katika sehemu ya mwisho ya muda
huo kwani Waingereza walitaka kutenga wahalifu na wafuasi wao. Uchaguzi wa
kwanza wa moja kwa moja wa Waafrika katika bunge ulifanywa mwaka wa 1957.

Licha ya Waingereza kuwa na matumaini ya kuwapa wapinzani Waafrika mamlaka "ya
wastani" zaidi, ilikuwa Kenya African National Union (KANU) ya Jomo Kenyatta,
mwanachama wa kabila la Kikuyu na mfungwa wa zamani, ambayo iliunda serikali
muda mfupi kabla ya Kenya kupata uhuru tarehe 12 Desemba 1963.

Mwaka mmoja baadaye, Kenyatta akawa rais wa kwanza wa Kenya juu ya uanzishwaji
wa jamhuri.

Chama kidogo cha Kenya African Democratic Union (KADU), kilichowakilisha
muungano wa makabila madogo ambayo yaliogopa utawala wa makabila makubwa,
kilijitoa na kujivunja mwaka wa 1964 na wanachama wake wakajiunga na KANU.

Chama kidogo cha upinzani, Kenya People's Union (KPU), kilianzishwa mwaka 1966,
kiongozi wake akiwa Jaramogi Oginga Odinga aliyewahi kuwa makamu wa rais
Kenyatta. KPU ilipigwa marufuku, na kiongozi kuwekwa kizuizini baada ya chachari
za kisiasa zilizohusishwa na ziara za Kenyatta katika Mkoa wa Nyanza. Hakuna
vyama vingine vya upinzani vilivyoanzishwa baada ya 1969, kupelekea Kenya kuwa
mfumo wa chama kimoja chini ya KANU.

Wakati wa kifo ya Kenyatta (22 Agosti 1978), Makamu wa Rais Daniel Arap Moi,
akawa rais wa mpito. Tarehe 14 Oktoba, Moi akawa rais rasmi baada ya kuchaguliwa
kama mkuu wa KANU na mteule wake pekee.

Mwezi Juni mwaka wa 1982, bunge lilirekebisha katiba na kufanya rasmi Kenya kuwa
nchi ya chama kimoja.

Tarehe 1 Agosti wanachama wa Kenya Air Force walizindua jaribio la mapinduzi,
ambalo lilisimamishwa mara moja na vikosi vilivyoongozwa na Jeshi, General
Service Unit (GSU) - sehemu ya polisi - na baadaye polisi wa kawaida, lakini si
bila ya majeruhi.

Baada ya shinikizo kutoka ndani na nje ya nchi, bunge lilifutilia mbali sehemu
ya katiba kuhusu chama kimoja mnamo Desemba 1991.

Uchaguzi wa vyama vingi vya kisiasa wa Desemba 1992 ulimpa Rais ushindi chini ya
chama cha KANU kwa kupata viti vingi. Rais Moi alichaguliwa tena kwa muda wa
miaka mitano, ingawa vyama vya upinzani vilishinda asilimia 45 ya viti vya
bunge. Harakati ya demokrasia ya Kenya ilivunjika kabla ya uchaguzi, hivyo basi
kuisaidia KANU kubaki madarakani.

Afu zaidi mnamo Novemba 1997 uliruhusu upanuzi wa vyama vya kisiasa kuanzia 11
hadi 26. Rais Moi alishinda upya kama Rais katika uchaguzi wa Desemba 1997, na
chama chake cha KANU kilihifadhi viti vingi vya bunge.

Katiba haikumruhusu Rais Moi kukimbilia urais kwa muda mwingine. Moi aliamua
kumpa Uhuru Kenyatta fursa ya kugombea urais katika uchaguzi wa Desemba 2002,
kwa kumfanya awe mrithi wake. Muungano wa Rainbow wa vyama vya upinzani
ulikishinda chama tawala cha KANU, na kiongozi wake, aliyewahi kuwa makamu wa
rais Moi, Mwai Kibaki, akachaguliwa kama rais.

Tarehe 17 Aprili 2008, Raila Odinga, kutoka Orange Democratic Movement, mgombea
urais katika uchaguzi wa Kenya wa 2007, aliapishwa kama Waziri Mkuu wa Kenya,
baada ya miaka zaidi ya arobaini ya kukoma kwa ofisi hiyo.



https://sw.wikipedia.org/wiki/Florida

Florida ni jimbo la Marekani la kujitawala katika kusini mashariki ya nchi. Umbo
lake ni rasi inayoanza Marekani bara kuelekea Kuba. Upande wa magharibi ni maji
ya ghuba ya Meksiko na upande wa mashariki maji ya Atlantiki. Upana wa rasi ni
kati ya 160 hadi 200 km; upande wa kaskazini kabisa eneo la jimbo lapanuka kama
kanda mwambaono wa ghuba ya Meksiko.

Florida imepakana na majimbo ya Marekani ya Georgia na Alabama. Nchi za Karibi
za Kuba na Bahamas ni karibu.

Mji mkuu wa jimbo ni Tallahassee, na Jacksonville ni mji mkubwa jimboni. Miji
mingine mikubwa ni Tampa, Orlando na Miami. Orlando kuna maonyesho mashuhuri wa
Disney Land. Florida ni pia mahali ambako makombora na vyombo vya angani vya
Marekani hurushwa kwenye uwanja wa Cape Canaveral unaoitwa pia "Kituo cha Angani
cha Kennnedy".

Florida ni kati ya majimbo ya Marekani yenye wakazi wasio wachache ambao
hawatumii Kiingereza kama lugha ya nyumbani; takriban 16% husema Kihispania.

Florida ilikaliwa na Waindio kabla ya kuja kwa Wazungu. Tarehe 2 Aprili 1513
Mhispania wa kwanza alifika Florida na kutangaza utawala wa Hispania juu ya
rasi. Florida ilitawaliwa kama mkoa chini ya Ufalme Mdogo wa Hispania Mpya.

Baada ya vita ya miaka saba 1763 Hispania ilipaswa kuiachia Uingereza lakini
1783 rasi ilirudi Hispania. 1819 eneo la jimbo liliuzwa kwa Marekani.



https://sw.wikipedia.org/wiki/Dola_ya_Marekani

Dola ya Marekani (US-Dollar, kifupi USD) ni pesa halali ya Marekani. Alama yake
ni USD au mara nyingi alama ya dola tu $.

Dola ya Marekani inapatikana kwa benknoti za dola 1, 2, 5, 10, 20, 50 na 100.
Kuna pia sarafu ya dola 1.

Dola moja ina senti 100. Senti huitwa pia "penny" nchini Marekani. Kuna sarafu
za nusu dola (half dollar, senti 50), robo dola (quarter, senti 25) na sarafu za
senti 10 (dime), 5 (nickel) na 1 (penny).

Hadi mwaka 1969 noti ya dola ya Marekani ilikuwa na ahadi ya kwamba serikali ya
Marekani itampatia kila mtu dhahabu kulingana na thamani ya dola hizi akipenda
kuzibadilisha.

Usawa huu na thamani ya dhahabu ulifutwa. Leo hii dola ya Marekani ni pesa ya
kuiamini serikali kama pesa zote. Maana yake watumiaji husadiki ya kwamba
serikali haitachapisha dola kushinda uwezo wa uchumi na thamani ya bidhaa
zilizopo nchini.

Tangu mwisho wa Vita Kuu ya Pili ya Dunia (1945) dola ya Marekani imekuwa pesa
kuu duniani na sehemu kubwa ya biashara ya kimataifa hukadiriwa kwa dola hizo.
Lakini tangu kupatikana kwa Euro mwaka 1999 umuhimu wa dola ya Marekani imeanza
kupungua polepole.



https://sw.wikipedia.org/wiki/Biolojia

ILANI: Kabla hujaendelea kuhariri makala hiyo, angalia malinganisho kati ya
mapitio mawili yaliyopita na kuyaunganisha. Asante!

Biolojia ni sayansi asilia inayohusu utafiti wa uhai na viumbe hai, ikiwa ni
pamoja na muundo wao, kazi, ukuaji, asili, mageuko, uenezi, na (nadharia ya)
uainishaji. Biolojia ni somo kubwa mno lenye vijisehemu, mada na masomo mengi.
Miongoni mwa mada muhimu zaidi kuna kanuni tano unganishi ambazo zinasemekana
kuwa misingi yenye hakika dhahiri ya biolojia ya kisasa:

Masomo madogo ya biolojia yanatumika kwenye msingi wa kipimo kinachotumiwa
kufanya utafiti wa viumbe na mbinu zinazotumika kwa utafiti wao: biokemia
huchunguza kemia isiyokomaa ya uhai; biolojia ya molekuli huchunguza kuathiriana
changamani kwa mifumo ya biolojia ya molekuli, biolojia ya seli huchunguza
kijenzi msingi cha maisha yote, seli; fiziolojia huchunguza shughuli za nje na
za kemia za tishu, viungo, na mifumo ya viungo ya kiumbe hai; na ikolojia
huchunguza jinsi viumbehai kadhaa huathiriana na kushirikiana na mazingira yao.

Neno biolojia katika maana yake ya kisasa linaonekana kuwa lilianzishwa na Karl
Friedrich Burdach (1800), Gottfried Reinhold Treviranus (Biologie oder
Philosophie der lebenden Natur, 1802), na Jean-Baptiste Lamarck (Hydrogéologie,
1802). Ni mchanganyiko wa zamani wenye wahyi ya neno la Kigiriki βίος , bios,
"uhai" na kiambishi tamati -λογία ,-logia, "utafiti wa."

Ingawa biolojia katika mtindo wake wa kisasa ni maendeleo ya hivi karibuni,
sayansi zinazohusiana na zinazojumuishwa ndani yake zimechunguzwa tangu kale.
Falsafa ya maumbile ilisomwa tangu siku za ustaarabu wa kale wa Mesopotamia,
Misri, Bara Hindi na China.

Hata hivyo, asili ya biolojia ya kisasa na mtazamo wake kwa utafiti wa viumbe
mara nyingi hupata asili yake kwa Ugiriki wa kale. Huku mafunzo rasmi ya
udaktari yakiwa yalianza wakati wa Hippokrates (460 KK hivi - 370 KK hivi), ni
Aristotle (384 KK - 322 KK) ambaye alichangia sana ustawisho wa biolojia. Muhimu
hasa ni "Historia ya Wanyama" na kazi zake nyingine ambazo alionyesha mwelekeo
wa mwanaviumbe, na baadaye kazi za kijarabati zilizolenga usababisho wa
kibiolojia na tofauti za uhai.

Theophrastus, mrithi wa Aristotle katika Lyceum, aliandika mfululizo wa vitabu
juu ya botania ambavyo vilisalia kama mchango muhimu zaidi wa mambo ya kale kwa
sayansi za mimea, hadi Karne za Kati.

Maendeleo muhimu katika utafiti na ustawisho wa biolojia yalikuzwa kwa juhudi za
madaktari Waislamu kama vile msomi Mwafrika na Mwarabu al-Jahiz (781-869) katika
zuolojia, mwanabiolojia wa Kikurdi Al-Dinawari (828-896) katika botania, na
daktari wa Kiajemi Rhazes (865-925) katika anatomia na fiziolojia. Wanafalsafa
hao walifafanua, kupanua, na kuboresha nadharia na utaratibu wa Kigiriki wa
biolojia. Udaktari ulisomwa vizuri zaidi na wasomi wa Kiislamu waliofanya kazi
katika mila za kifalsafa za Kigiriki, huku historia ya asili ikivutiwa sana na
mawazo ya Aristotle, hasa katika kuunga mkono mfumo thabiti wa ngazi wa uhai.

Biolojia ilianza kuendelea na kukua haraka baada ya uboreshaji mkubwa wa
darubini na Antony van Leeuwenhoek. Hapo ndipo wasomi waligundua manii bakteria,
infusoria na ugeni tu na tofauti ya maisha ya hadubini. Uchunguzi wa Jan
Swammerdam ulileta maslahi mapya katika entomolojia ikajenga mbinu za msingi za
kuchangua na kutia madoa kwa hadubini.

Maendeleo katika somo la hadubini pia yalikuwa na athari kubwa kwa kufikiri
kibiolojia kwenyewe. Mapema katika karne ya 19, wanabiolojia kadhaa waliashiria
umuhimu mkuu wa seli. miaka ya 1838 na 1839, Schleiden na Schwann walianza
kuendeleza mawazo kuwa (1) kitengo muhimu cha viumbe ni seli na (2) seli za
binafsi zina sifa zote bainifu za uhai, ingawa walipinga wazo kwamba (3) seli
zote hutokana na mgawanyiko wa seli nyingine. Kwa msaada wa kazi ya Robert Remak
na Rudolf Virchow, hata hivyo, katika miaka ya 1860 wanabiolojia wengi
walikubali kanuni zote tatu za kile kilichojulikana kama nadharia ya seli.

Wakati huohuo, taksonomia na uainishaji vikawa viini katika utafiti wa historia
ya asili. Carolus Linnaeus alichapisha taksonomia ya msingi kwa ajili ya
ulimwengu wa asili mwaka wa 1735 (mabadiliko yake yametumika tangu wakati huo),
na miaka ya 1750 ilileta majina ya kisayansi ya spishi zake zote. Georges-Louis
Leclerc, Comte de Buffon, walielezea spishi kama vikundi bandia na viumbe hai
kama vya kufulika - hata wakipendekeza uwezekano wa asili ya pamoja. Ingawa
alikuwa anapinga mageuko, Buffon ni kielelezo muhimu katika historia ya mawazo
ya mageuko; kazi yake ilishawishi nadharia za mageuko za Lamarck na Darwin.

Mawazo makubwa ya mageuko yalitokana na kazi ya Jean-Baptiste Lamarck. Hata
hivyo, ni mwanaviumbe Mwingereza Charles Darwin, akiunganisha mtazamo wa
jiografia kama inavyoathiriwa na biolojia wa Humboldt, jiolojia ya kulingana ya
Lyell, maandishi ya Thomas Malthus juu ya ukuaji wa idadi ya watu, na utaalamu
wake mwenyewe wa kimofolojia, aliyeunda nadharia ya mageuko iliyokuwa na
mafanikio zaidi iliyotokana na uteuzi asilia; mawazo sawa na ushahidi yalimfanya
Alfred Russel Wallace kufikia uamuzi sawa.

Ugunduzi wa uwakilishi wa kimwili wa urithi ulikuja pamoja na kanuni za mageuko
na taaluma ya jenetiki inayohusu idadi ya watu. Katika miaka ya 1940 na mwanzoni
mwa miaka ya 1950, majaribio yaliashiria kwa DNA kama sehemu ya kromosomu
iliyoshikilia jeni. Kuzingatia viumbe vipya vya mfano kama vile virusi na
bakteria, pamoja na ugunduzi muundo maradufu wa helikali wa DNA mwaka wa 1953,
kuliashiria mpito kwa enzi ya jenetiki ya molekiuli.

Tangu miaka ya 1950 hadi sasa, biolojia imenyooshwa sana katika miliki ya
molekiuli. Msimbo-jeni ulibanguliwa na Har Gobind Khorana, Robert W. Holley na
Marshall Warren Nirenberg baada ya DNA kufahamika kuwa na kodoni.

Mwisho, Mradi wa Jenomu ya Binadamu ulianzishwa mwaka wa 1990 na lengo la kuwa
na ramani ya jumla ya jenomu ya binadamu. Kimsingi, mradi huu ulikamilika mwaka
wa 2003, hata hivyo uchambuzi zaidi bado unachapishwa. Mradi wa Jenomu ya
Binadamu ilikuwa hatua ya kwanza katika jitihada jumla za kushirikisha elimu
iliyokusanywa ya biolojia katika fasili ya molekiuli ya kutenda ya mwili wa
binadamu na miili ya viumbe vingine.

Biolojia ya kisasa inaweza kujumuishwa ndani ya kanuni tano unganishi: nadharia
ya seli, mageuko, usomi - jeni, homiostasisi, na nishati.

Nadharia ya seli inasema kwamba seli ni kitengo cha msingi cha maisha, na kwamba
viumbe vyote hai vimetengenezwa kwa seli moja au zaidi au bidhaa zinazotoka
kwenye seli hizo (mfano kauri). Seli zote hutoka kwenye seli nyingine kupitia
mtengo wa seli. Katika viumbe vyenye seli nyingi, kila seli katika mwili wa
kiumbe hatimaye hutoka kwenye seli moja katika yai lililorutubishwa. Seli pia
inazingatiwa kuwa kitengo cha msingi katika taratibu nyingi za patholojia. Zaidi
ya hayo, tukio la mtiririko wa nishati hutokea katika seli katika taratibu
ambazo ni sehemu ya kazi inayojulikana kama umetaboli. Hatimaye, seli zina
maelezo ya kurithiwa(DNA) ambayo hupitishwa kutoka seli hadi seli wakati wa
mgawanyiko wa seli.

Dhana kuu ya maandalizi katika biolojia ni kwamba maisha hubadilika na kukua kwa
njia ya mageuko, na kwamba viumbe vyote hai vinayojulikana vina asili ya pamoja.
Jean-Baptiste de Lamarck aliingiza mageuko kwenye msamiati wa kisayansi mwaka wa
1809, na Charles Darwin akaithibitisha miaka hamsini baadaye kama nadharia yenye
uwezo wa kujitegemea kwa kueleza msukumo wake kwa ufasaha: uteuzi asilia.
(Alfred Wallace Russel anatambuliwa kama mgunduzi mwenzi wa dhana hii kwa vile
alisaidia kufanya utafiti na majaribio na dhana ya mageuko). Mageuko sasa
yanatumika kuelezea tofauti kubwa ya uhai unaopatikana duniani.

Darwin alitoa nadharia kwamba spishi na vizawa zilizo sitawisha kupitia taratibu
za uteuzi asilia na uteuzi bandia au uzazi wa kuchagua. Mfumko wa jeni
ulikubaliwa kama utaratibu wa ziada wa usitawi wa mageuko katika usanisi wa
kisasa wa nadharia.

Historia ya mageuko ya spishi-inayoelezea sifa bainifu za spishi mbalimbali
ambapo ilitoka-pamoja na uhusiano wake wa unasaba na kila spishi nyingine
hujulikana kama filojeni yake. Mitazamo mbalimbali ya biolojia hutoa maelezo
kuhusu filojeni. Haya ni pamoja na ulinganishi wa mfuatano wa DNA uliofanywa
ndani ya biolojia ya molekiuli au usomi-jenomu, na ulinganishi wa visukuku au
rekodi nyingine za viumbe wa kale katika paleontolojia. Wana biolojia huandaa na
kuchambua uhusiano wa mageuko kupitia njia mbalimbali, ikiwa ni pamoja na
filojenetiki, fenetiki, na kladistiki. (Kwa muhtasari wa matukio muhimu katika
mageuko ya maisha kama inavyoeleweka sasa na wana biolojia, angalia Muda wa
mageuko.)

Nadharia ya mageuko inadai kwamba viumbe vyote duniani, vyote vinavyoishi na
vilivyokufa, vilitoka kwa jadi moja au mrundiko wa jeni wa nasaba. Inaaminika
kuwa huyu mhenga wa pamoja wa viumbe vyote alionekana miaka bilioni 3.5
iliyopita. Kwa jumla, wana biolojia wanazingatia kilimwengu na kuenea pote kwa
msimbo-jeni kama ushahidi wa hakika wa kuunga mkono nadharia ya asili ya pamoja
ya bakteria zote, akea, na eukariyote (angalia: asili ya maisha).

Jeni ni vitengo vya msingi vya urithi katika viumbehai vyote. Jeni ni kitengo
cha urithi na kinafanana na sehemu ya DNA inayoathiri umbo au kazi ya kiumbehai
kwa njia maalum. Viumbehai vyote, kutoka kwa bakteria hadi kwa wanyama,
hushiriki utaratibu sawa wa msingi unaonakili na kutafsiri DNA kuwa protini.
Seli hunakili jeni ya DNA kuwa toleo la RNA la jeni, na kisha ribosomu hutafsiri
RNA kuwa protini, mfuatano wa asidi amino. Msimbo wa tafsiri kutoka kodoni ya
RNA hadi asidi amino ni sawa kwa viumbehai vingi, lakini tofauti kidogo kwa
baadhi. Kwa mfano, mfuatano wa DNA unaosimba kwa insulini kwenye binadamu pia
utasimba kwa insulini wakati unaingizwa katika viumbehai vingine, kama vile
mimea.

Kwa kawaida, DNA hutokea kama chromosomu ya mstari kwenye eukariyoti, na
chromosomu mviringo katika prokariyoti. Chromosomu ni muundo wenye mpango
unaojumuisha DNA na histoni. Seti ya chromosomu katika seli na maelezo mengine
yoyote ya kurithiwa yanayopatikana katika mitokondria, chloroplasti, au maeneo
mengine kwa pamoja yanajulikana kama jenomu yake. Kwenye eukariyoti, DNA ya
jenomu iko katika kiini cha seli, pamoja na viasi vidogo katika mitochondria na
chloroplasti. Katika prokariyoti, DNA imeshikiliwa ndani ya chembe cha kasoro
kisicholingana katika sitoplazimu kiitwacho nyukliodi. Maelezo ya jeni katika
jenomu yanawekwa ndani ya jeni, na mkusanyiko kamili wa maelezo haya katika
kiumbehai unaitwa aina-jeni yake.

[[Picha:ACTH Negative Feedback.svg|right|thumb|250pc|Haipothalamasi hutoa CRH,
ambayo huelekeza tezi ya pituitary kutoa ACTH. Kwa upande wake, ACTH huelekeza
koteksi ya Adrena kutoa glukokotikoidi, kama vile kotisoli. Glukokotikoidi
hupunguza kiwango cha utoaji wa ugiligili wa mwili wa haipothalamasi na tezi ya
pituitary mara kiasi cha kutosha cha glukokotikoidi kinapotolewa. Cite error:
Closing </ref> missing for <ref> tag

Maisha ya viumbehai yanategemea pembejeo isiosita ya nishati. Mmenyuko wa
kemikali zenye wajibu wa muundo na kazi yake zimerekebishwa kutoa nishati kutoka
kwenye dutu zinazofanya kazi kama chakula chake na kuzibadilisha kusaidia kuunda
seli mpya na kuzihimili. Katika mchakato huu, molekiuli za dutu za kemikali
zilizo na chakula huwa na kazi mbili, kwanza, zina nishati ambayo inaweza
kubadilishwa kwa mmenyuko wa kibaiolojia wa kemikali; pili, zinakuza miundo
mipya ya molekiuli iliyotengenezwa na biomolekiuli.

Viumbe vyenye jukumu la kuingiza nishati katika mfumo ikolojia hujulikana kama
wazalishaji au autotrofu. Karibu viumbehai hivi vyote huteka nishati kutoka kwa
jua. Mimea na fototrofu nyingine hutumia nishati ya jua kupitia mchakato
unaojulikana kama usanidinuru kubadili malighafi kuwa molekiuli ya ogani, kama
vile ATP, yenye viunganishi vinavyoweza kuvunjwa kutoa nishati. Hata hivyo,
mifumo ikolojia michache, hutegemea kabisa nishati iliyoondolewa na kemotrofu
kutoka kwa methani, salfaidi, au chimbuko zingine zisizong'aa za nishati.

Baadhi ya nishati iliyopatikana hutumika kuzalisha uzitohai ili kuhimili maisha
na kutoa nguvu kwa ajili ya ukuaji na usitawi. Nyinyi ya nishati hii inayosalia
hupotea kama molekiuli za joto na taka. Michakato muhimu zaidi kwa kugeuza
nishati iliyonaswa katika dutu za kemikali kuwa nishati muhimu kwa kuhimili
maisha niumetaboli na upumuaji wa seli.

Biolojia ya molekiuli ni utafiti wa biolojia katika kiwango cha molekiuli.
Uwanja huu wa kitaaluma unalingana na maeneo mengine ya biolojia, hasa na
usoni-jeni na biokemia. Biolojia ya molekiuli inajihusisha hasa na kuelewa
mwingiliano kati ya mifumo mbalimbali ya seli, ikiwa ni pamoja na uhusiano baina
ya DNA, RNA, na usanisi wa protini na kujifunza jinsi mwingiliano huu
unadhibitiwa.

Biolojia ya seli inafanya utafiti wa sifa za muundo na za fiziolojia za seli,
ikiwa ni pamoja na tabia zao, mahusiano, na mazingira. Hii hufanyika katika
viwango vya hadubini na molekiuli, kwa viumbe vyenye seli moja kama vile
bakteria pamoja na seli maalumu katika viumbe vyenye seli nyingi kama vile
binadamu. Kuelewa muundo na kazi ya seli ni msingi kwa sayansi zote za biolojia.
Mifanano na tofauti kati ya aina za seli ni muhimu hasa kwa biolojia ya
molekiuli.

Anatomia huzingatia maumo ya miundo yenye kuonekana kama vile viungo na mifumo
ya viungo.

Genetics ni sayansi ya jeni, urithi, na tofauti za viumbehai. Jeni husimba
maelezo muhimu kwa kusanisi protini, ambayo kwa upande mwingine huwa na jukumu
kubwa katika kuathiri (ingawa, mara nyingi, si kuamua kabisa) fenotaipu ya
mwisho ya kiumbehai. Katika utafiti wa kisasa, usomi-jeni hutoa nyenzo muhimu
katika uchunguzi wa kazi ya jeni maalumu, au uchambuzi wa mwingiliano wa jeni.
Ndani ya viumbehai, maelezo ya jeni kwa jumla hubebwa katika kromosomu, ambako
yanawakilishwa katika muundo wa kemikali wa molekiuli hasa za DNA.

Biolijia ya usitawi huchunguza utaratibu wa viumbehai wa kukua na kusitawi.
Biolojia ya usitawi ya kisasa iliyopata asili yake katika embriolojia,
huchunguza udhibiti wa jeni wa ukuaji wa seli, upambanuzi, na "mofojenesi,"
ambao ni utaratibu ambao ni chanzo cha tishu, viungo, na anatomia. Viumbehai
mtindo vya biolojia ya usitawi ni pamoja na nematodi Caenorhabditis elegans,
nzi-tunda Drosophila melanogaster, samakimilia Danio rerio, panya Mus musculus,
, na gugu Arabidopsis thaliana. (Kiumbehai mtindo ni spishi inayochunguzwa sana
kuelewa ishara maalum za biolojia, kwa matumaini kuwa uvumbuzi utakaofanywa
katika kiumbehai hicho utatoa umaizi katika utendaji kazi wa viumbehai vingine).

Fiziolojia huchunguza utaratibu wa umakanika, kimwili, na wa biokemikali wa
viumbehai kwa kujaribu kuelewa jinsi miundo yote hutenda kazi kama pamoja. Mada
ya "muundo kwa kazi" ni kuu katika biolojia. Tangu jadi, utafiti wa fiziolojia
umegawanyika katika fiziolojia ya mimea na fiziolojia ya wanyama, lakini baadhi
ya kanuni za fiziolojia ni za kuenea pote, bila kuzingatia kiumbehai hasa
kinachochunguzwaa. Kwa mfano, yale unayojifunza kuhusu fiziolojia ya seli za
chachu yanaweza pia kutumika kwa seli za binadamu. Uwanja wa kitaaluma wa
fiziolojia ya wanyama unaeneza zana na mbinu za fiziolojia ya binadamu hadi kwa
spishi zisizo za binadamu. Fiziolojia ya mimea hukopa mbinu kutoka kwa maeneo
yote ya utafiti.

Utafiti wa mageuko unahusu asili na ukoo wa spishi, ikiwa ni pamoja na
mabadiliko yao baada ya muda, na inajumuisha wanasayansi kutoka taaluma zingine
mahsusi za taksonomia. Kwa mfano, kwa jumla inahusisha wanasayansi wenye mafunzo
maalum katika viumbehai hasa kama vile mammalojia, ornitholojia, botania, au
herpetolojia, lakini hutumia viumbehai hivyo kama mifumo ya kujibu maswali ya
kawaida kuhusu mageuko.

Sehemu moja ya biolojia ya mageuko inategemea paleontolojia, ambayo inatumia
kumbukumbu za kisukuku kujibu maswali kuhusu mtindo na mwendo wa mageuko, na
sehemu nyingine maendeleo katika taaluma kama viletaaluma ya jenetiki inayohusu
idadi ya watu na nadharia ya mageuko. Katika miaka ya 1980, biolojia ya usitawi
iliingia upya katika biolojia ya mageuko baada ya kutngwa hapo awali kutoka kwa
usanisi wa kisasa kupitia utafiti wa biolojia ya maendeleo ya mageuko. Nyuga
zinazohusiana ambazo mara nyingi huzingatiwa kama sehemu ya baiolojia ya mageuko
ni filojenetiki, utafiti wa mifumo, na taksonomia.

Matukio mbalimbali ya uibukaji wa spishi mpya huunda mfumo wenye muundo wa mti
wa uhusiano kati ya spishi. Wajibu wa utafiti wa mifumo ni kuchunguza uhusiano
huu na hivyo tofauti na mifanano kati ya spishi na vikundi vya spishi. Hata
hivyo, utafiti wa mifumo ulikuwa uga hai wa utafiti muda mrefu kabla ya mawazo
ya mageuko hayajakuwa ya kawaida. Uainishaji, taksonomia, na utaratibu wa majina
wa viumbehai vya biolojia unasimamiwa na Kanuni ya Kimataifa ya Utaratibu wa
majina ya Kizoolojia, Kanuni ya Kimataifa ya Utaratibu wa majina ya Kibotania,
na Kanuni ya Kimataifa ya Utaratibu wa majina ya Bakteria kwa wanyama, mimea, na
bakteria, mtawalia. Uanishaji wa virusi, viroidi, prioni, na ajenti wengine wote
wadogo wa virusi wanaoonyesha sifa bainifu za kibiolojia unafanywa na Kanuni ya
Kimataifa ya Uainishaji na Utaratibu wa majina ya Virusi. Hata hivyo, mifumo
mingine kadhaa ya uainishaji wa virusi ipo.

Kimapokeo, viumbe hai vimegawanywa katika jamii tano: Monera; Protista; Fungi;
Plantae; Animalia.

Hata hivyo, wanasayansi wengi sasa wanafikiria kuwa mfumo huu wa jamii tano
umepitwa na wakati. Mifumo mbadala ya kisasa ya uainishaji kwa jumla huanza na
mfumo wa miliki tatu: Akea (awali Akeabakteria); Bakteria (awali yukabakteria);
Yukariyota (ikiwa ni pamoja na protisti, kuvu, mimea, na wanyama) Miliki hizi
huakisi kama seli zina viini au la, pamoja na tofauti katika vijenzi vya
kemikali vya nje ya seli.

Aidha, kila jamii inavunjwa mara kwa mara hadi kila spishi tofauti inaainishwa
mbali mbali. Utaratibu ni: Miliki, Jamii; Ukoo, Kategoria, Aina, Familia,
Jenasi; Spishi.

Pia kuna mfululizo wa vimelea vya ndani ya seli vilivyo kwenye "ukingo wa
maisha" katika shughuli za metaboli, kumaanisha kuwa wanasayansi wengi
hawaainishi miundo hii kama hai, kutokana na ukosefu wao wa moja au zaidi ya
kazi za msingi ambazo huelezea sifa bainifu za maisha. Vinaainishwa kama virusi,
viroidi, prioni, au setilaiti.

Jina la kisayansi la kiumbehai linatoka kwenye jenasi na spishi yake. Kwa mfano,
binadamu wataorodheshwa kama Homo sapiens. Homo itakuwa jenasi na sapiens ni
spishi. Unapoandika jina la kisayansi la kiumbehai, ni sahihi kuandika herufi ya
kwanza katika jenasi kwa herufi kubwa na kuandika spishi zote kwa herufi ndogo.
Zaidi ya hayo, neno lote litapigwa chapa kwa herufi mlazo au litapigwa mstari.

Rasimu unganishi, BioCode, ilichapishwa mwaka wa kusanifisha utaratibu wa majina
katika maeneo haya matatu, lakini bado haijakubaliwa rasmi. Rasimu ya BioCode
imepokea usikivu mdogo tangu mwaka wa 1997; tarehe yake ya utekelezaji
iliyopangwa awali ya 1 Januari 2000, imepita bila kutambuliwa. Hata hivyo,
jarida la mwaka wa 2004 juu ya sianobakteria linatetea kukubaliwa kwa Kanuni za
Biolojia na hatua za muda zinazojumuisha kupunguza tofauti baina ya kanuni.
Kanuni ya Kimataifa ya Uainishaji na Utaratibu wa majina ya Virusi (ICVCN) bado
haijajumuishwa ndani ya Kanuni za Biolojia.

[[Picha:Common clownfish.jpg|thumb|250px|right|Mfano kati ya samaki: shininewi
(Amphiprion ocellaris) wanaoishi kati ya minyiri ya anemoni wa bahari wa
tropiki. Samaki wa eneo hulinda anemoni kutoka kwa samaki wanaokula anemoni, na
kwa upande mwingine minyiri yenye ukali ya anemoni hulinda shininewi kutoka kwa
wawindaji wake]]

Ikolojia inachunguza usambazaji na wingi wa viumbehai, na uhusiano kati ya
viumbehai na mazingira yao. Makazi ya kiumbehai na yanaweza kuelezwa kama sababu
za vitu visivyo hai za mahali maalum kama vile hali ya hewa na ikolojia, pamoja
na viumbehai vingine na sababu za vitu hai vinavyoshiriki mazingira yake. Sababu
moja kwamba mifumo ya kibiolojia inaweza kuwa migumu kuchunguza ni kwamba
uhusiano mwingi na viumbehai wengine na mazingira yanawezekana, hata kwa mizani
midogo kabisa. Bakteria ya hadubini inayovutika kwa mwinamo wa sukari wa karibu
inavutika kwa mazingira yake kama vile simba anavutika kwa mazingira yake wakati
anapotafuta chakula katika savana ya Afrika. Kwa spishi ya aina yoyote, tabia
zinaweza kuwa za ushirika, uchokozi, unyonyaji, au za kutegemeana. Mambo huwa
magumu zaidi wakati spishi mbili au zaidi tofauti huathiriana katika mfumo wa
ikolojia. Utafiti wa aina hii uko ndani ya taaluma ya ikolojia.

Mifumo ya ikolojia huchunguzwa katika ngazi kadhaa tofauti, kutoka kwa watu
binafsi na idadi ya watu hadi mifumo ikolojia na bayongahewa. Neno biolojia ya
idadi mara nyingi hutumika kwa kubadilishana na ikolojia ya idadi, ingawa
biolojia ya idadi mara nyingi zaidi hutumika wakati wa kuchunguza maradhi,
virusi, na vijiumbe maradhi, ilhali ikolojia ya idadi kwa kawaida hutumiwa
wakati wa kuchunguza mimea na wanyama. Kama inavyoweza kukisiwa, ikolojia ni
sayansi inayotumia taaluma kadhaa.

Etholojia huchunguza tabia ya wanyama (hasa ile ya wanyama wa kijamii kama vile
mamalia wa hali ya juu na kanidi), na wakati mwingine inazingatiwa kama tawi la
zoolojia. Wana etholojia wamejishughulisha na mageuko ya tabia na ufahamu wa
tabia katika misingi ya nadharia ya uteuzi asilia. Kwa maana nyingine, mwana
etholojia wa kwanza wa kisasa alikuwa Charles Darwin, ambaye kitabu chake,
Kudhihirisha Hisia za Mtu na Wanyama, kiliwavutiwa wana etholoja wengi
waliofuata.

Biojiografia huchunguza usambazaji wa kuhusiana na anga wa viumbehai Duniani,
ikilenga mada kama tectonics za sahani, mabadiliko ya hali ya hewa, kusambaa na
uhamiaji, na kladistiki.



https://sw.wikipedia.org/wiki/Bikira_Maria

Maria alikuwa mwanamke Myahudi aliyeishi kati ya karne ya 1 KK na karne ya 1 BK.
Mke wa Yosefu, alimzaa Yesu Kristo.

Kwa sababu hiyo na kwa utakatifu wake anapewa heshima ya pekee katika madhehebu
mengi ya Ukristo.

Jina asili kwa Kiaramu ni מרים, Maryām lenye maana ya "Bibi"; watafsiri wa
kwanza wa Biblia ya Kiebrania wanaojulikana kama Septuaginta (LXX) waliliacha
kama lilivyo wakiandika kwa Kigiriki Μαρίαμ, Mariam, au walilifupisha wakiandika
Μαρία, Maria.

Mapokeo ya karne ya 2 (Injili ya Yakobo) kuhusu Bikira Maria yanasema alikuwa
binti pekee wa Yohakimu na Ana. Lakini habari muhimu zaidi ni zile
zinazopatikana katika Biblia ya Kikristo.

Maandiko matakatifu yanawasifu watu mbalimbali kutokana na jinsi walivyomuamini
Mungu na kutenda makuu kwa ajili ya taifa lake.

Abrahamu alimuamini Mungu akawa tayari kumtolea sadaka mwanae Isaka, tukio
lililomfanya apate baraka ya pekee ya kuwa baba wa waamini (Mwa 22:15-18).

Yosefu, mwana mpenzi wa Yakobo-Israeli, alikuwa mwaminifu hata akaliokoa taifa
lisiangamie kwa njaa (Mwa 50:20).

Musa ndiye mkombozi wa taifa la Mungu katika Agano la Kale: aliongoza Israeli
kutoka utumwani Misri akalipatia sheria kutoka kwa Mungu katika mlima Sinai.
Maandiko ya Agano la Kale yanakiri, “Wala hajainuka kiongozi kama alivyokuwa
Musa” (Kumb 34:10-12).

Waliofuata ni Yoshua, Debora, Gideoni, Ruthu, Samweli, wafalme Daudi na
Solomoni, manabii Eliya, Isaya, Yeremia, Ezekieli na wengineo.

Mwishoni Yesu Kristo akamsifu Yohane Mbatizaji akisema, “Ni mkuu kati ya uzao wa
wanawake” (Lk 7:24-28).

Elizabeti, mama wa Yohane, alijiona hastahili kutembelewa na Bikira Maria, Mama
wa Yesu, akamuita, “Mama wa Bwana wangu” (Lk 1:43).

Bikira Maria si mtu wa ziada katika mpango wa Mungu bali ni mshiriki mkuu wa
ukombozi wa binadamu. Maria amechangia wokovu kwa kukubali mpango wote wa Mungu
aliyetaka amzae Mwanae, amlee na kumfuata kiaminifu hadi msalabani, aliposhiriki
kumtoa kama sadaka ya kutuokoa. Msimamo wake ulikuwa mmoja tu: “Tazama, mimi ni
mjakazi wa Bwana; na iwe kwangu kama ulivyosema” (Lk 1:38).

Tukichunguza nafasi yake katika fumbo hilo, tunaweza kukiri pamoja naye kuwa ni
Mwenyezi Mungu aliyemtendea makuu (Lk 1:49), kwa kuwa, “Mtu hawezi kuwa na kitu
asipopewa na Mungu” (Yoh 3:27).

Yale yote ambayo Wakristo wengi wanayasadiki kuhusu Bikira Maria, hakujipatia
bali alijaliwa na Mwenyezi Mungu huku akiitikia kwa hiari fumbo la mpango wake.

Biblia inatupatia utabiri uliotolewa na Mungu mwanzoni mwa historia kuhusu
mwanamke atakayemshinda nyoka wa kale (Shetani): “Nitaweka uadui kati yako na
huyu mwanamke, kati ya uzao wako na uzao wake; huo utakuponda kichwa chako” (Mwa
3:15). Juu ya [[Eva wa kale, ambaye alidanganywa na kuangushwa na Shetani atende
dhambi, imesemwa: “Adamu akamwita mkewe jina lake Hawa, kwa kuwa ndiye aliye
Mama wa walio hai” (Mwa 3:20). Hata hivyo Adamu na Eva wa kale wametuletea kifo
(Rom 5:12). Mababu wa Kanisa wanamtazama Bikira Maria kama Eva mpya aliyemshinda
Ibilisi na kuwa mama wa wote walio hai. Yesu, aliye Adamu mpya, alipokuwa
anakamilisha sadaka ya ukombozi pale msalabani alimfanya Mama yake awe Mama wa
waliokombolewa kwa kumkabidhi mwanafunzi, tena yule aliyempenda zaidi. “Penye
msalaba wake Yesu walikuwa wamesimama mamaye, na umbu la mamaye, Mariamu wa
Kleopa, na Mariamu Magdalene. Basi Yesu alipomwona mama yake, na yule mwanafunzi
aliyempenda amesimama karibu, alimwambia mama yake, “Mama, tazama, mwanao”.
Kisha akamwambia yule mwanafunzi, “Tazama, mama yako”. Na tangu saa ile
mwanafunzi yule akamchukua nyumbani kwake. (Yoh 19:26-27).

Utabiri mwingine ulisema, “Tazama Bikira atachukua mimba, atazaa mtoto
mwanamume, naye atamuita jina lake Emanueli, yaani Mungu pamoja nasi” (Isa
7:14). Dondoo hilo linalinganishwa na Lk 1:34-35, “Mariamu akamwambia malaika,
Litakuwaje neno hili, maana sijui mume? Malaika akajibu akamwambia, Roho
Mtakatifu akakujilia juu yako, na nguvu zake Aliye juu zitakufunika kama kivuli.
Kwa sababu hicho kitakachozaliwa kitaitwa kitakatifu, Mwana wa Mungu”. “Imba, ee
binti Sion, piga kelele, ee Israeli, furahi na kushangilia kwa moyo wako wote,
ee binti Yerusalemu. Mfalme wa Israeli, naam, yeye Bwana yu katikati yako” (Sef
3:14-15). Dondoo hilo linalinganishwa na Lk 1:28: “Malaika akaingia nyumbani
mwake akamwambia, ‘Furahi Maria, umejaliwa neema kubwa, Bwana yu pamoja nawe’”.
“Umebarikiwa wewe katika kila hema la Yuda na katika kila taifa, nao wanaposikia
jina lako watafadhaika. Imani yako haitatoka mioyoni mwa watu wanaoukumbuka
uweza wa Mungu milele” (Yudithi 14:7; 15:9). Dondoo hilo linalinganishwa na Lk
1:42, “Akapaza sauti kwa nguvu akasema, ‘Umebarikiwa wewe kuliko wanawake wote,
na yeye utakayemzaa amebarikiwa’”.

Bikira Maria ni fumbo la ajabu alilolifanya Mungu katika mpango wa wokovu kwa
ajili yake na kwa ajili yetu. Jamaa yake Elizabeti alimpongeza tena akiongozwa
na Roho Mtakatifu, “Heri yako wewe uliyesadiki kwamba yatatimia yale uliyoambiwa
na Bwana” (Lk 1:45).

Hivyo manabii mbalimbali kwa mwanga wa Roho Mtakatifu walimuagua Maria kwa
heshima. Mambo yaliyotabiriwa katika Agano la Kale yalitimia katika Agano Jipya:
ukombozi ulianza Bikira Maria alipokubali kwa imani fumbo la umwilisho wa Mwana
wa Mungu. Bikira Maria hakuwa “chombo” tu kilichotumika bila ya kuelewa, bali
alikuwa mshiriki huru wa kazi ya ukombozi ya Mwanae, kwa kuwa alipopashwa habari
na malaika alikubali kwa hiari mpango wa Mungu akisema, “Mimi ni mtumishi wa
Bwana, na iwe kwangu kama ulivyonena” (Lk 1:38).

Yesu, kama mtu yeyote mcha Mungu, aliwaheshimu na kuwatii wazee wake: “Basi,
akarudi pamoja nao Nazareti, akawa anawatii” (Lk 2:51).

Ishara ya kwanza kwenye maisha ya hadhara ya Yesu iliongozwa na Bikira Maria
katika arusi ya Kana ya Galilaya, akisukumwa na huruma kwa wenye shida: kwa ombi
lake Yesu aligeuza maji kuwa divai, na wanafunzi wake wakamwamini. Yohane
alisimulia hivi, “Siku ya tatu palikuwa na arusi huko Kana, mji wa Galilaya;
naye mama yake Yesu alikuwapo. Yesu naye alikuwa amealikwa arusini pamoja na
wanafunzi wake. Hata divai ilipowatindikia, mamaye Yesu akamwambia, ‘Hawana
divai’. Yesu akamwambia, ‘Mama tuna nini mimi nawe? Saa yangu haijawadia’.
Mamaye akawaambia watumishi, ‘Lo lote atakalowaambia, fanyeni’. Basi kulikuwako
huko mabalasi sita ya mawe, nayo yamewekwa huko kwa desturi ya Wayahudi ya
kutawadha, kila moja lapata kadiri ya nzio mbili tatu. Yesu akawaambia,
‘Jalizeni mabalasi maji’. Nao wakayajaliza hata juu. Akawaambia, ‘Sasa tekeni,
mkampelekee mkuu wa meza’. Wakapelekea. Naye mkuu wa meza alipoyaonja yale maji
yaliyopata kuwa divai, (wala asijue ilikotoka, lakini watumishi walijua, wale
walioyateka yale maj), yule mkuu wa meza alimwita bwana arusi, akamwambia, ‘Kila
mtu kwanza huandaa divai iliyo njema; hata watu wakiisha kunywa sana ndipo
huleta iliyo dhaifu; wewe umeiweka divai iliyo njema hata sasa’. Mwanzo huo wa
ishara Yesu aliufanya huko Kana ya Galilaya, akaudhihirisha utukufu wake, nao
wanafunzi wake wakamwamini. (Yoh 2:1-12).

Bikira Maria anasifiwa kwanza kwa imani yake kuu kabisa, kuliko kwa kumchukua
Yesu tumboni tu. Yesu alitaka kuwainua wasikilizaji wake wafuate mambo ya roho
kuliko ya mwili. “Basi, mtu mmoja akamwambia, ‘Mama yako na ndugu zako wako nje,
wataka kusema nawe’. Lakini Yesu akamjibu huyo mtu aliyemwambia hivyo, ‘Mama
yangu ni nani, na ndugu zangu ni akina nani?’ Kisha akanyosha mkono wake juu ya
wanafunzi wake akasema, ‘Hawa ndio Mama yangu na ndugu zangu, maana yeyote
anayefanya anavyotaka Baba yangu aliye mbinguni, huyo ndiye kaka yangu na dada
yangu na mama yangu’” (Math 12:46-50). Vilevile, wakati wa utume wake, alimsikia
“mwanamke mmoja katika lile kundi la watu akisema, ‘Hongera kwa mwanamke
aliyekuzaa na kukunyonyesha’. Yesu akamjibu, ‘Barabara, lakini heri yake zaidi
yule anayelisikia Neno la Mungu na kulishika’” (Mk 11:27-28).

Katika kumfuata Mwanae Bikira Maria alitabiriwa wazi na mzee Simeoni uchungu
kama upanga utakaopenya moyo wake, “Tazama huyu amewekwa kwa kuanguka na kuinuka
wengi katika Israeli, na kuwa ishara itakayonenewa. Nawe mwenyewe uchungu ulio
kama upanga utauchoma moyo wako” (Lk 2:34-35).

Bikira Maria alishiriki kwanza mateso ya ukimbizi huko Misri kwa lengo la
kumficha Mwanae asiuawe na Herode Mkuu, “Hivyo Yosefu aliamka akamchukua mtoto
pamoja na Mama yake akaondoka usiku akaenda Misri akakaa huko mpaka Herode
alipokufa” (Math 2:14-15).

Bikira Maria alishuhudia hatua kwa hatua kuteswa kwa Yesu; wanafunzi
walipokimbia au kumtazama kwa mbali, yeye alikuwa karibu akaona vema kila teso
lililompata Mwanae. Kutokana na fungamano la upendo wa ajabu lililokuwepo kati
ya Yesu na Mamaye, alipoyashuhudia yote aliteseka sana katika moyo wake safi,
kiasi kwamba Bernardo wa Klervoo akasema, “Msalaba wa Yesu uliwasulubisha wote
wawili, Yesu mwilini na Mama yake moyoni”. Uaguzi wa mzee Simeoni ulitimia
hivyo.

Kadiri ya mtume Paulo kuteseka ni kutimiliza yaliyopungua katika mateso ya
Kristo kwa ajili ya Kanisa, “Na sasa nafurahi kuteseka kwa ajili yenu, maana kwa
mateso yangu hapa duniani nasaidia kukamilisha kile kilichopungua bado katika
mateso ya Kristo” (Kol 1:24). “... maana tukiyashiriki mateso yake Kristo,
tutaushiriki pia utukufu wake” (Rom 8:17b).

Pale msalabani Bikira Maria, kwa njia ya mtume Yohane alifanywa Mama wa wote
wanaompenda Mwanae; kisha kumzaa pasipo uchungu Bwana wa uzima, pale alituzaa
sisi kwa uchungu wa kutisha uliotokana na kumuona Mwanae akifa msalabani. Hata
hivyo Bikira Maria aliendelea kumuamini Mwanae aliyeonekana ameshindwa.

Bikira Maria alikuwepo hapo mwanzo wa Kanisa, akilivutia zaidi Roho Mtakatifu
kwa sala yake. “Hao wote walikusanyika pamoja kusali, pamoja na wanawake kadha
wa kadha, na Maria Mama yake Yesu na ndugu zake” (Mdo 1:14).

Yesu alisema, “Ninayo bado mengi ya kuwaambieni, ila kwa sasa hamwezi
kuyastahimili, lakini atakapokuja huyo Roho wa ukweli atawaongoza kwenye ukweli
wote” (Yoh 16:12-13). Kwa msaada wa Roho Mtakatifu heshima kwa Bikira Maria
ilienea katika Kanisa lote tangu zamani kabisa kadiri ya utabiri wake kuwa
ataheshimiwa na vizazi vyote, “Kwa kuwa amemwangalia kwa huruma mtumishi wake
mdogo, hivyo tangu sasa vizazi vyote wataniita mwenye heri” (Lk 1:48).

Kuna mafundisho makuu manne kumhusu Bikira Maria ambayo ni lazima kila Mkatoliki
ayasadiki kutokana na ufunuo wa Mungu: 1. B. Maria mkingiwa dhambi ya asili 2.
B. Maria Mama wa Mungu 3. B. Maria Bikira daima 4. B. Maria kupalizwa mbinguni
mwili na roho

Malaika alimsalimia Maria “umejaa neema” (Lk 1:28) maana ndiye tunda bora la
ukombozi ulioletwa na Yesu. Ni imani ya Wakatoliki kwamba kwa stahili za Mwanae
alikingiwa asirithi kwa wazazi dhambi ya asili na madonda yanayotokana nayo,
wala asitende dhambi maisha yake yote. Kwa maneno mengine, Bikira Maria tangu
atungwe mimba Mungu alimkinga na kila doa la dhambi kwa kutazamia stahili za
Yesu Kristo aliye Mkombozi wa binadamu wote. Ndiye aliyekombolewa kwa namna bora
kushinda viungo vyote vya Kanisa. Maisha yake yote hakutenda dhambi hata moja.
Mapokeo ya mashariki yanamuita “A Panagia” = “Mtakatifu tu”. Dogma hiyo
ilitangazwa na papa Pius IX mwaka 1854, halafu mwaka 1858 Bikira Maria
alijitambulisha kama Mkingiwa kwa Bernadeta Soubirous huko Lurdi (Ufaransa).
Tena mwaka 1917 huko Fatima (Ureno) aliwafunulia Lusia, Fransisko na Yasinta
Marto moyo wake safi usio na doa.

Injili ya Yohane inaanza kwa kishindo, “Hapo mwanzo kulikuwako Neno, naye Neno
alikuwako kwa Mungu, naye Neno alikuwa Mungu” (Yoh 1:1). Huyo Mungu Mwana
alitwaa ubinadamu katika Bikira Maria akazaliwa mtoto, jina lake Yesu, maana
yake Mungu Mwokozi. Huyo ni binadamu kama sisi katika yote isipokuwa dhambi.
Ubinadamu wa Yesu unategemea Nafsi yake ya Kimungu: akisema, ‘Mimi’, ni kwa
Nafsi yake hiyo. Ndiyo maana aliwaambia Wayahudi, “Kweli nawaambia, kabla
Abrahamu hajazaliwa, nalikuwepo” (Yoh 8:50). “Kama vile Baba alivyo asili ya
uhai, ndivyo alivyomjalia Mwanae kuwa asili ya uhai” (Yoh 5:26).

Dogma ilitangazwa mwaka 431 kwenye Mtaguso wa Efeso uliomuita “Mzazi wa Mungu”,
ukisema Maria anastahili kuitwa hivyo kwa sababu Mwana wa milele wa Mungu,
ambaye ni Mungu sawa na Baba, alifanyika mtu toka kwake. Akiwa mja mzito
alishangiliwa: “Umebarikiwa wewe katika wanawake, naye mzao wa tumbo lako
amebarikiwa. Limenitokeaje neno hili, hata mama wa Bwana wangu anijilie mimi?”
(Lk 1:42-43). Ungamo hilo la Elizabeti likakamilishwa na Mtume Thoma
aliyemuambia Yesu mfufuka: “Bwana wangu na Mungu wangu!” (Yoh 20:28).

Wakristo na Waislamu wote wanakiri kuwa Yesu alitungwa bila ya mchango wa
mwanamume. La ajabu zaidi katika imani hiyo ni kwamba hata uzazi wenyewe
haukuondoa ubikira wake, bali uliutakasa: ni Bikira daima. Ingawa akili inasita,
ni lazima kukiri na malaika, “Hakuna lisilowezekana kwa Mungu” (Lk 1:38).
Yosefu, ingawa kisheria alikuwa mume wake, hakutenda naye tendo la ndoa.

Wanaosemwa katika Injili “ndugu zake Yesu” si watoto wa Bikira Maria, bali ndugu
wa ukoo waliokuwa jirani sana na familia hiyo takatifu. Kama Bikira Maria
angekuwa na watoto wengine, Yesu angekuwa amefanya kosa la kuwanyang’anya Mama
yao na kumfanya awe Mama wa mtume Yohane alipomkabidhi msalabani, “‘Mwana,
tazama Mama yako’. Na tangu saa ile huyo mwanafunzi alimchukua akae nyumbani
kwake” (Yoh 19:27).

Katika Agano Jipya yupo Yakobo anayeitwa na mtume Paulo “ndugu yake Bwana” (Gal
1:19): Yakobo huyo alikuwa maarufu katika Kanisa la Yerusalemu (Mdo 12:7;
15:13-21; 21:18-20; Gal 2:9). Yakobo huyo si mtume Yakobo kaka yake Yohane (Lk
6:12-16), bali ni Yakobo ndugu yake Yose na mama yao kwenye Injili anaitwa
“Maria mwingine”, si Maria Mama wa Yesu. “Walikuwepo pia wanawake waliotazama
kwa mbali. Miongoni mwao akiwa Maria Magdalena, Salome na Maria mama wa akina
Yakobo mdogo na Yose” (Mk 15:40). Maria lilikuwa jina la kawaida kwa Wayahudi:
akina Maria wakiwa wengi hivyo, tujue kuwatofautisha kwenye Injili, ambazo
zinamtaja Bikira Maria kama “Mama wa Yesu”.

Baada ya maisha haya ya duniani Bikira Maria alipalizwa mbinguni mwili na roho,
ishara ya mwanamke mshindi. “Ishara kubwa ikaonekana mbinguni, ambapo mwanamke
aliyevikwa jua, pia na mwezi chini ya miguu yake, na taji la nyota kumi na mbili
juu ya kichwa chake” (Ufu 12:1). Maneno ya shangilio lake yametimia: Mungu
“amewaangusha wakuu katika viti vyao vya enzi; na wanyonge amewakweza” (Lk
1:52).

Imani hiyo ya mapokeo ya kale, yanavyoshuhudiwa na Mababu wa Kanisa, ilitangazwa
rasmi na Papa Pius XII kwa niaba ya maaskofu wote mwaka 1950.

Tena kila Jumamosi isiyo na adhimisho maalumu, Kanisa huadhimisha kumbukumbu ya
hiari ya Mama wa Mungu.

Pia zipo heshima za binafsi kwa Bikira Maria: mashariki zinatumika tenzi na
nyimbo mbalimbali, k.mf. Akatistos inayomuita “daraja linalounganisha dunia na
mbingu”, “ngazi aliyoiona Yakobo” “kina kisichochunguzika kwa macho ya malaika”
(Mwa 28:12); magharibi anaheshimiwa kwa rozari.

Wakristo wanaomheshimu Bikira Maria hawamuabudu hata kidogo, lakini wanamtolea
heshima ya juu kuliko watakatifu wengine. Tofauti ni kwamba Mungu tu anastahili
kuabudiwa (kwa Kigiriki, ‘latria’) watakatifu wanapewa heshima (‘dulia’) na
Bikira Maria heshima zaidi (‘yuper-dulia’). Kanisa Katoliki linakiri neema zote
za Mungu zinampitia Maria.

Martin Luther alipoanza Matengenezo ya Kiprotestanti aliandika kwa heshima juu
ya Bikira Maria, lakini kadiri mabishano yalivyozidi kati ya madhehebu ya
Kikristo, Waprotestanti walizidi kupinga mafundisho ya Kanisa Katoliki juu ya
Mama wa Yesu. Siku hizi baadhi yake, hasa Waanglikana na Wamethodisti
wanamrudishia Maria nafasi yake kama kielelezo cha imani na cha kupokea neema ya
Mungu.

Kurani inamtaja mwanamke mmoja tu, tena mara 34: ni Mariamu, mama wa nabii Isa.
Akichanganywa na dada wa Haruni na Musa, aliyekuwa na jina hilohilo, anatajwa
kama binti Imrani. Pia habari nyingine kadhaa zinapishana na zile za Injili.



https://sw.wikipedia.org/wiki/Biblia_ya_Kikristo

Biblia ya Kikristo ni mkusanyo wa maandiko matakatifu ya Ukristo. Maandiko hayo
mbalimbali yanaitwa tangu zamani sana "vitabu" tu, inavyomaanishwa na neno
"biblia" ambalo ni uwingi wa neno la Kigiriki "biblos" yaani "kitabu".

Hutofautishwa na Tanakh ambayo ndiyo maandiko matakatifu ya dini ya Uyahudi na
ambayo pengine inatajwa kwa jina lilelile la "Biblia", hasa katika matoleo ya
Biblia ya Kiebrania . Vitabu vyake vimo katika sehemu ya kwanza ya Biblia ya
Kikristo kwa jina la "Agano la Kale".

Biblia ya Kikristo hugawiwa sehemu mbili ambayo ni Agano la Kale na Agano Jipya.
Agano la Kale lina maandiko yaliyoandikwa kabla ya Yesu Kristo na vitabu vya
Agano Jipya viliandikwa baada yake.

Kimsingi vitabu vya Agano la Kale ni vilevile vya Biblia ya Kiebrania, ingawa
madhehebu ya Kikristo hutofautiana kidogo katika hilo. Ni kwamba wakati wa
kutokea kwa Ukristo palikuwa na tofauti ndani ya Uyahudi kuhusu vitabu
vilivyohesabiwa kuwa maandiko matakatifu. Suala hilo liliondolewa kuanzia mwaka
80 BK wataalamu wa Wayahudi wa huko Jabneh (Jamnia) walipochukua msimamo mkali
dhidi ya wafuasi wa Yesu.

Kwa wakati huo Wakristo walikuwa wamezoea tayari toleo la Kigiriki la maandiko
matakatifu yaliyotafsiriwa katika karne ya 2 KK ambalo linajulikana kwa jina la
Septuaginta na kuwa na vitabu kadhaa visivyokuwa vimetunzwa katika lugha asili
ya Kiebrania wala ya Kiaramu, au vilivyoandikwa moja kwa moja katika lugha ya
Kigiriki.

Hivyo Biblia ya Kikristo ilikuwa na vitabu 7 (viwili vya Wamakabayo, Yoshua bin
Sira, Hekima, Tobiti, Yudith na Baruku, pamoja na sehemu za Esta na Danieli)
visivyokubaliwa baadaye na Wayahudi.

Vitabu hivyo 7 vikaja kukataliwa na Martin Luther katika karne ya 16, halafu na
Waprotestanti wengi, lakini vinazidi kutumiwa na Kanisa Katoliki na Waorthodoksi
kwa jina la Deuterokanoni.

Kuna vitabu 27 vya Agano Jipya. Vinne vya kwanza ni Injili nne zinazoleta habari
za maisha, matendo na maneno ya Yesu.

Vingine ni Matendo ya Mitume, Nyaraka za Mitume, hasa Mtume Paulo, na Ufunuo wa
Yohane.



https://sw.wikipedia.org/wiki/Algeria

Algeria (pia: Aljeria ; kwa Kiarabu: الجزائر al-Jazā’ir; kwa Kiberber: Dzayer,
ⴷⵣⴰⵢⴻⵔ) au kwa jina rasmi "Jamhuri ya kidemokrasia ya watu wa Algeria" ni nchi
ya Afrika ya Kaskazini-Magharibi. Imepakana na bahari ya Mediteranea, Moroko,
Sahara ya Magharibi, Mauretania, Mali, Niger, Libya na Tunisia.

Algeria ni nchi kubwa kuliko zote za Afrika lakini sehemu kubwa ya eneo lake iko
katika jangwa la Sahara.

Jina la nchi limetokana na mji mkuu unaoitwa kwa jina lilelile "al-jaza-ir" kama
nchi ya leo kwa lugha ya Kiarabu.

Sehemu kubwa ya nchi ni jangwa, Sahara iko upande wa kusini. Asilimia 20 za eneo
la Algeria upande wa kaskazini ni makao kwa karibu wakazi wote. Maeneo haya ni
pwani ya Mediteranea na milima ya Atlas.

Sahara inaanza kusini kwa Atlas na kanda yenye nyasi chache, halafu inafuata
eneo la matuta ya mchanga pasipo mimea yote. Kusini kwake tena ni nyanda za juu
ambazo ni hasa maeneo ya miamba mitupu.

Mito ya kudumu iko kaskazini tu, sehemu za pwani. Mabonde ya mito ya ndani ni
makavu, isipokuwa baada ya mvua mito mikali inajitokeza kwa masaa kadhaa.

Kanda la kaskazini lina hali ya hewa inayoathiriwa na Bahari ya Mediteranea.
Huko halijoto kwenye mwezi Agosti ni 25 °C na 12 °C wakati wa Januari.

Kwenye sehemu za juu kuna baridi na hata barafu kwenye majira ya Januari lakini
joto ni kali zaidi wakati wa Julai/Agosti.

Kusini ya Atlas inaanza hali ya hewa ya jangwani; halijoto inaweza kucheza zaidi
ya 20 °C katika siku moja. Wakati wa joto halijoto inapita 40 °C lakini wakati
wa baridi halijoto inashuka chini ya °C kwenye saa za usiku.

Mvua ni haba mno: kuna miaka mfululizo bila tone hata moja. Katika milima ya
Ahaggar kuna usimbishaji kidogo kutokana na ukungu, kwa hiyo miti kadhaa na
mimea mingine iko.

Historia inayojulikana ilianza na Waberber ambao wametokana na mchanganyiko wa
wakazi asilia.

Tangu mwaka 1000 KK Wafinisia walianza kufika na kujenga miji yao ya biashara
kwenye pwani ya Mediteranea. Muhimu zaidi kati ya miji yao ulikuwa Karthago
uliopanua utawala wake hadi Hispania na Gallia (Ufaransa ya Kusini).

Katika vita kati ya Karthago na Roma ya Kale Waberber walisimama upande wa Roma,
hivyo wakapata uhuru wao kwa muda kidogo, lakini wakati wa karne ya 1 KK Roma
ilianza kutawala eneo la Algeria moja kwa moja.

Numidia na Mauretania zilikuwa mashamba ya Roma na sehemu kubwa ya nafaka za
Italia zililimwa huko.

Mawe ya maghofu ya miji ya kale bado yanaonyesha uhusiano wa Algeria na Dola la
Roma lililoitawala kwa karne nyingi hadi kuja kwa Waarabu katikati ya karne ya
7.

Utawala wa Roma ulivurugika baada ya Wavandali kutoka Ulaya Kaskazini kufika na
kuanzisha milki yao kwa muda wa karne moja.

Jeshi la Kaisari Justiniani I wa Bizanti ilirudisha utawala wa Kiroma, ila tu
katika karne ya 7 uvamizi wa Waarabu Waislamu ulimaliza kipindi cha Kiroma.

Kuanzia mwaka 642 vikosi vya Waislamu Waarabu kutoka Misri walishambulia eneo la
Afrika ya Kaskazini. Mwanzoni hawakufaulu kuwashinda Wabizanti lakini, baada ya
uhamisho wa serikali ya makhalifa kutoka Medina kwenda Dameski, Waumawiya
walikaza jitihada huko Afrika ya kaskazini.

Mwaka 670 jeshi kubwa la Waarabu likaunda mji wa Kairuan kusini ya Tunis ya leo
na mji huu ulikuwa kitovu cha uenezaji. Walipoenea katika Algeria ya leo
walirudishwa na Waberber Wakristo kwa msaada wa Wabizanti lakini jeshi
lililofuata lilishinda na kufikia mwaka 711 Afrika ya kaskazini yote (maana yake
nchi za leo za Tunisia, Algeria na Moroko) zilikuwa chini ya utawala wa Waarabu.
Hapo sehemu kubwa ya Waberber walifanya haraka kujiunga na Uislamu wakasaidiana
na Waarabu.

Historia ya karibuni imeacha kumbukumbu yake inayoonekana katika athira kubwa ya
lugha na utamaduni wa Kifaransa kutokana na ukoloni wa Ufaransa kati ya miaka
1830 na 1962.

Kwa sasa Algeria inajenga upya umoja wa kitaifa baada ya vita ya wenyewe kwa
wenyewe iliyoishia mwaka 2002.

Nchi imebaki na idadi kubwa (25-30%) ya wakazi wa kabila la Waberber ambao
kihistoria ndio wakazi asilia. Lakini kwa lugha, utamaduni na historia Algeria
ya leo ni sehemu ya dunia ya Kiarabu.

Wakazi wengi wana mchanganyiko wa damu ya Kiarabu na ya Kiberber na wachache ya
Kituruki na ya Kiberber; karibu wote (98%) wanafuata dini ya Uislamu. Wakristo
ni 1%, wakiwemo Waprotestanti na Wakatoliki, lakini wengine wanashindwa
kujitokeza kutokana na hofu ya dhuluma.

Lugha rasmi ni Kiarabu (72%) na Kiberber (27-30%), lakini wengi sana wanaongea
pia Kifaransa.



https://sw.wikipedia.org/wiki/Ulevi

Ulevi, ujulikanao pia kama uraibu wa pombe, ni ulemavu tegemevu wa kudhuru.
Dalili zake ni unywaji pombe kupindukia bila udhibiti pombe licha ya madhara
yake hasi kwa afya ya mnywaji,, mahusiano na hadhi yake machoni pa jamii. Kama
matatizo mengine ya kiafya, ulevi ni mojawapo ya magonjwa yanayoweza kutibika.
neno " ulevi" limetumika kwa muda mrefu tangu kubuniwa mwaka wa 1849 na Magnus
Huss, ila katika nyanja ya utabibu istilahi hii iligeuzwa kuwa "utumiaji pombe
vibaya" na " utegemezi pombe" katika miaka ya 1980 DSM III. Aidha mwaka wa 1979
kamati ya wataalamu ya Shirika la Afya Duniani haikupendelea kutumika kwa neno
"ulevi" kama istilali ya kiafya, huku ikipendekeza dalili za "utegemezi pombe".
Katika karne ya 19 na mapema karne ya 20, utegemezi pombe uliitwa dipsomania
kabla ya kubatilishwa kuwa ulevi".

Hapana uhakika wa Sababu za kibayolojia zinzochangia ulevi, hata hivyo, hali hii
yaweza kutokana na mazingira ya kijamii, mfadhaiko wa ubongo, afya ya akili,
maumbile, umri, kabila, na jinsia. Matumizi mabaya ya pombe kwa muda mrefu
huleta mabadiliko ya kimwili katika ubongo kama vile uhimili na utegemezi.
Mabadiliko ya kemia katika ubongo hudumisha hali ya mlevi kutoweza kuacha kunywa
pombe na huweza kusababisha dalili za mtegemea-pombe pale aachapo kunywa. Pombe
huharibifu takribani kila kiungo katika mwili,kwa sababu ya athari jumulishi ya
sumu dhurifu ya utegemezi pombe , mlevi hukumbwa na hatari nyingi za matatizo ya
kimagonjwa na kiakili. ulevi una madhara makubwa ya kijamii kwa walevi na watu
wanaohusika na maisha yao.

ulevi ni athari inayodumu ya kuhimili na kutegemea matumizi ya pombe kupita
kiasi; Ukosefu wa kudhibiti ulevi, licha ya kufahamu madhara kwa afya yake,
hudhihirisha kwamba mtu anaweza kuwa mlevi. Uchunguzi kupitia hojaji ni njia ya
kutambua mienendo ya unywaji hatari, ikiwemo utegemezi pombe. Utoaji sumu ya
pombe hufanywa ili kumwondoa mnywaji katika ulevi, kwa kawaida kwa dawa dawa
msalaba, kama vile benzodiazepini ili kuepusha dalili za utegemea-pombe.
Utunzaji baada ya matibabu kama vile tiba ya kimakundi au katika vikundi vya
kujisaidia kibinafsi, kwa kawaida huhitajika ili kudumisha ususiaji pombe. Mara
nyingi, walevi pia ni wategemezi wa mihadarati miingineyo, hasa benzodiazepini,
ambayo inaweza kuhitaji matibabu ya ziada. Mwanamke mlevi huathirika zaidi
kimwili, kihisia, na kiakili na ongezeko la unyanyapaa wa kijamii, kutokana na
hali ya ulevi. Shirika la Afya Duniani linakadiria kuwa pana walevi milioni 140
duniani kote.

Utumiaji mbaya, utumiaji tatizi, utegemezi, na matumizi mazito hurejelea
matumizi yasiyofaa ya pombe ambayo yanaweza kusababisha madhara ya kimwili,
kijamii, au kimaadili kwa mnywaji. Matumizi ya wastani yanaelezwa na Mwongozo wa
Lishekwa Wamarekani kama yasiyozidi chupa mbili za vileo kwa siku kwa ajili ya
watu na yasiyozidichupa moja kwa siku kwa wanawake.

Neno " ulevi" hutumika kikawaida, lakini hufafanuliwa vibaya. WHO imefafanua
ulevi kama "neno lililotumika kwa muda mrefu kwa maana tofauti tofauti", na
matumizi ya neno yalikataliwa na Kamati ya Wataalamu WHO 1979. Kitabu Kikuu
(kutoka Alcoholics Anonymous) kinaeleza kwamba, mara tu mtu awapo mlevi, yeye
siku zote husalia hivyo, lakini hakielezi maana ya neno "ulevi" katika muktadha
huu. Katika mwaka 1960, Bill W. alisema:

Katika miktadha ya kitaalamu na kiutafiti, neno " ulevi" wakati mwingine
hujumuisha utumiaji mbaya na utegemezi wa pombe. na wakati mwingine kuchukuliwa
kisawe cha utegemezi pombe.

(| class = "wikitable" | -! Shirika! Istilahi zinazokubalika Ufafanuzi | - | APA
's DSM-IV | matumizi mabaya ya pombe "na" pombe "| * matumizi mabaya ya pombe =
unaorudiwa licha ya matokeo mabaya jina="kamusi _ya _ apa_ya_saikolojia"> Cite
error: Closing </ref> missing for <ref> tag Imependekezwa kuwa DSM-V hujumuisha
matumizi mabaya ya pombe na utegemezi wa pombe katika unakili mmoja mpya, uitwao
"tatizo la utumizi-pombe". | - | WHO 's ICD-10 | "Matumizi dhurifu ya pombe" na
"dalili za utegemezi pombe"

Maelezo ni sawa na yale ya DSM-IV. Shirika la Afya Duniani hutumia neno
utegemezi pombe badala ya dalili za utegemezi pombe. Dhana ya "matumizi hatari"
(kinyume na "matumizi mabaya") ilianzishwa na ICD-10 ya 1992 ili kupunguza
kutoripotiwa kikamilifu kwa uharibifu kutokana na kukosekana kwa utegemezi. Neno
ulevi "" liliondolewa kutoka ICD baina ya ICD-8/ICDA-8 na ICD-9. |)

Licha ya ukosefu wa hakika kuhusu neno hili, pamekuwa na majaribio ya kuelekeza
jinsi neno "ulevi" linapaswa kufasiriwa wakati wowote. Katika 1992,
ilifafanuliwa na NCADD na ASAM kama "msingi, ugonjwa sugu unaodhihirika kwa
ukosefu wa kudhibiti unywaji, kujihusisha zaidi na ulevyaji wa pombe, matumizi
ya pombe licha ya madhara mabaya, na kuvuga fikira". MeSH imekuwa na mitajo ya
"ulevi" tangu mwaka 1999, na marejeleo katika ufafanuzi wa 1992.

Kihistoria, jina dipsomania lilibuniwa na daktari Mjerumani Dkt C W Hufeland
mwaka 1819 kabla ya nafasi yake kutwaliwa na neno ulevi. Neno"ulevi" lilitumika
mara ya kwanza mwaka wa 1849 na ya daktari Mswidi, Magnus Huss kuelezea madhara
ya kitaratibu ya pombe.

AA inaeleza ulevi kama kuugua kunakohusu mzio wa kimwili:p.28 na uzoefu wa
kiakili.:p.23 Zingatia kuwa ufafanuzi wa "mzio" utumikao katika muktadha huu si
sawa na unavyotumika katika utabibu za kisasa. Daktari na mtalamu wa uzoefu wa
dawa za kulevya Dkt William D. Silkworth MD anaandika kwa niaba ya AA kwamba
"Walevi hukumbwa na tamaa ya " (kimwili) inayoshinda udhibiti wa akili ".:XXVI

Utafiti wa 1960 uliofanywa na E. Morton Jellinek unachukuliwa kuwa msingi wa
nadharia ya kisasa ya ugonjwa wa ulevi. ufafanuzi wa Jellinek uliwekea mipaka
matumizi ya neno "ulevi" "kuwarejelea hasa walio na historia fulani asilia.
ufafanuzi wa kitabibu wa kisasa wa ulevi umerekibishwa mara nyingi tangu wakati
huo. Chama cha Matabibu wa Marekani kwa sasa hutumia neno ulevi kurejelea hasa
ugonjwa sugu wa kimsingi.

Ulevi hudhihirisha ongezeko la ustahimilivu na utegemezi kimwili katika pombe,
na kuathiri uwezo wa mtu kudhibiti matumizi salama ya pombe. Dalili hizi ni
huaminika kuchangia kushindwa kwa mlevi kuwa na uwezo wa kuacha kunywa. Ulevi
unaweza kuwa na madhara kwa afya ya akili, na kusababisha mvurugiko wa kiakili
pamoja na ongezeko la hatari ya kujiua.

Matumizi ya mabaya ya muda mrefu yanaweza kuzua dalili kadhaa za kimwili, ikiwa
ni pamoja na sairosisi ya ini, ugonjwa wa kongosho, kifafa, polineuropathi,
usahaulivu wa pombe, maradhi ya moyo, ukosefu wa lishe, na kutosisimka katika
ngono, na hatimaye yanaweza kuwa mbaya. Madhara mengine ya kimwili ni pamoja na
ongezeko la hatari ya ugonjwa wa misipa ya moyo, kutofyonza lishe mwilini,
ugonjwa wa pombe unaoathiri ini , na kansa.F Uharibifu wa mfumo mkuu wa neva na
mfumo wa neva za pembeni huweza kutokea kwa matumizi endelevu ya pombe.

Wanawake hukabiliwa na matatizo ya muda mrefu ya utegemezi pombe kwa haraka
zaidi kuliko wanaume. Zaidi ya hayo, wanawake hufa kwa kiwango cha juu zaidi
kutokana na ulevi kuliko wanaume. Mifano ya matatizo ya muda mrefu ni pamoja na
uharibifu wa ubongo, moyo, na ini na pia ongezeko la hatari ya saratani ya
matiti. Zaidi ya hayo, unywaji mzito wa muda mrefu umegunduliwa kuwa na athari
hasi katika uwezo wa uzazi kwa wanawake. Hii husababisha mvurugiko wa uzazi kama
vile kutozalisha yai, kupunguka kwakiwango cha molekuli ya ovari matatizo, au
kukosa utaratibu {2{/2} wa hedhi, na kufunga uzazi mapema. Ketoasidisi za pombe
zinaweza kutokea kwa watu ambao hutumia pombe vibaya mara nyingi na walio na
historia ya hivi majuzi yaulevi kupindukia.

Matumizi ya mabaya ya muda mrefu wa pombe unaweza kusababisha matatizo
mbalimbali ya afya ya akili. Matatizo suguya ubongo sio nadra, takribani
asilimia 10 ya matukio yote ya shida za akili ni huhusiana na matumizi ya pombe,
na hivyo kuifanya sababu kuu ya shida ya akili. Matumizi ya pombe kupita kiasi
husababisha uharibifu wa kazi za ubongo, na afya ya kisaikolojia inaweza
kuathirika baada ya muda.

Mvurugiko wa akili ni jambo la kawaida katika walevi, na hadi asilimia 25
hutatizika kwa mvurugiko sugu wa akili. Dalili ya usumbuu wa akil inayodhihirika
zaidi ni wasiwasi na matatizo ya na mfadhaiko wa akili. Dalili za usumbufu wa
akili kwa kawaida huzidi awali wakati wa kuacha pombe, lakini hatimaye hupungua
au kutoweka na kukoma baada ya mlevi kuacha pombe. saikosi, kuchanganyikiwa, na
dalili za ubongo zinaweza kusababishwa na matumizi mabaya ya pombe, ambayo
yanaweza kusababisha kudhanika kimakosa kuwa skizofrenia. Vurugu ya hofu inaweza
kuendelea au kuzidi kutokana na matumizi mabaya ya moja kwa moja ya pombe kwa
muda mrefu.

Kutokea-kuwili kwa mvurugiko wa mfadhaiko na ulevi umeshugulikiiwa kwa mapana.
Miongoni mwa walio na hali ya komobidi; tofauti hubainishwa kwa kawaida kati ya
mfadhaiko wa akili unaotokana na kuacha pombe ("Kutokana na vileweshaji"), na
matukio ya msongangamano wa akili ya kimsingi na yasiyoondoshwa na kuacha
ulevi(matukio "huru"). Matumizi ya ziada ya dawa nyinginezo huweza kuzidisha
hatari ya unyogovu.

Ugonjwa wa akili hutofautiana kutegemea jinsia. Wanawake walio na matatizo ya
kutumia pombe mara nyingi huwa na utambuzi-andamizi wa matatizo ya akili ambayo
hutokea kama msukumo mkubwa, wasiwasi, mvurugiko wa hofu, bulimia,-kiwewe cha
baada ya tukio (PTSD), au mvurugo wa hali ya kitabia. Wanaume walio na matatizo
ya kutumia pombe aghalabu zaidi hukumbwa na utambuzi-andamivu watabia ya
kujienzi au kukosa mlahaka na watu , undumakuwili wa kitabia skizofrenia,
matatizo ya msukumo au mvurugano wa hisia / kuto . Wanawake wanaolewa sana huwa
na uwezekano mkubwa wa kuwa na historia ya mashambulizi ya kingono,
udhalilishwaji na unyanyaswaji wa kinyumbani kuliko wale wa kawaida,ambayo
yanaweza kusababisha matukio ya mengi ya kutatizika kiakili na utegemezi zaidi
wa pombe.

Matatizo ya kijamii kutokana na ulevi ni sugu, husababishwa na mabadiliko kiafya
katika ubongo na kuleweshwa na pombe. Matumizi mabaya ya pombe huhusishwa na
ongezeko la hatari ya kutenda makosa ya jinai, ikiwa ni pamoja na unyanyasaji wa
watoto, ukatili wa kinyumbani, ubakaji, uvunjaji na kushambuliaji. Ulevi
huhushwa na upotezaji ajira, ambayo huweza kusababisha matatizo ya kifedha.
Kunywa wakati usiofaa, na matendo yanayosababishwa na kupungua kwa uwezo wa
kuamua, kunaweza kusababisha matatizo ya kisheria, kama vile mashtaka ya
kuendesha gari mtu akiwa mlevi au machafuko ya umma, au adhabu za kijamii kwa
ukosefu wa nidhamu, na kunaweza kusababisha kuhukumiwa kwa uhalifu.

Tabia ya mlevi na kutatizika akili, akiwa mlevi, inaweza kuwaathiri sana walio
karibu nao na kusababisha kutengwa na familia na marafiki. kutengwa huku
kunaweza kusababisha migogoro ya ndoa na kutalikiana, au kuchangia vurugu za
kinyumbani. Ulevi pia unaweza kusababisha kutelekezwa kwa watoto, na uharibifu
wa kudumu wa ukuaji kihisia watoto wa mlevi.

Sawa na katika vileweshaji vya aina hii vyenye uwezo wa kudumaza-kupagaza , kama
babitureti na benzodiazepini, kujitenga na utegemezi wa pombe kunaweza kuleta
madhara kusipotekelezwa vyema. Athari ya kimsingi ya pombe ni kuzidisha msisimko
wa vihisishi vyaGABA A , kuendeleza maudhiko ya mfumo mkuu wa neva. Kufutana na
matumizi mazito ya pombe, vihisishi hivi hupoteza uwezo wa kuhisi na kupungua
kwa idadi, na hivyo kusababisha uzoefu na utegemezi wa kimwili. Matumizi ya
pombe yakisimamishwa kighafla mno, mfumo wa neva wa mtu huakumbwa na ukosefu wa
udhibiti wa matukio ya kihisia. Hii inaweza kusababisha dalili kama vile
wasiwasi, kutishika , kupagawa kudhania,, mitetemo wa mwili na kuugua moyo
kutokea. Mifumo mingine ya kimawasiliano ya neva pia hushirikishwa, hasa
dopamini na NMDA.

Dalili kali za kujitenga na pombe aghalabu hupunguka baada ya 1-3 wiki. Dalili
zisizo kali (km kukosa usingizi na wasiwasi, anhedonia) huendelea kama sehemu ya
dalili za baada ya kuacha pombe, na hatimaye hupungua angalau baada ya mwaka au
zaidi. Dalili za baada ya kuacha pombe huanza kupunguka jinsi mwili na mfumo
mkuu wa neva hendelea kurejesha pombe udhibiti wa pombe na GABA kurejelea kazi
kikawaida.

Mchanganyiko changamano wa maumbile na mazingira huchangia kuendelea kwa ulevi.
Jeni zinazoathiri metaboli ya pombe pia huchangia hatari ya kutumbukia ulevini,
na huweza kuonekana kutokana na historia ya familia ya ulevi. Chapisho moja
liligundua kwamba matumizi ya pombe tokea umri mdogo unaweza kuendeleza ukuaji
wa jeni ambayo huongeza hatari ya utegemezi wa pombe. Watu walio na uwezekano /
kimaumbile wa kutegemea ulevi pia huwa na uwezekano mkubwa wa kuanza kunywa
katika umri mapema kuliko wastani. Kuanza unywaji pombe katika umri mdogo pia
huhusishwa na ongezeko la hatari ya kuzidisha ulevi,na takribani asilimia 40 ya
walevi hunywa kupita kiasi kufikia umri wa kubaleghe. Haijaeleweka wazi kabisa
iwapo uhusiano huu ndiyo kiini cha ulevi, na watafiti wengine hawakubaliana na
mtazamo huu.

Kiwewe kikali cha utotoni pia huhusishwa na ongezeko la jumla katika hatari ya
utegemezi wa dawa za kulevya. Ukosefu wa usaidizi wa rika na familia huhusishwa
na ongezeko la hatari ya kuendeleza ulevi. Maumbile na ujana huhusishwa na
ongezeko la athiri za madhara ya ya pombe kwa neva kutokana na matumizi ya pombe
kupindukia. Kuzorota kwa gamba la ubongo kutokana na athari za ulevi kwa ubongo
huongeza tabia ya kutotulia, ambayo yaweza kuchangia kukua, kudumu na usugu wa
matatizo ya matumizi ya pombe. Kuna ushahidi kwamba kuacha pombe, husaidia
kugeuza baadhi ya uharibifu ya pombe kwa mfumo mkuu wa neva .

Tofauti za kimaumbile huwepo kati ya makundi mbalimbali ya kimbari nazo
huchangia hatari ya kuanza utegemezi wa pombe. Kwa mfano, zipo tofauti kati ya
Afrika Mashariki, Asia Mashariki na vikundi vya mbari za- Kihindi kuhusu jinsi
ya uvunjaji kemikali za pombe. Hali hizi za kimaumbile huaminika, kwa kiasi,
kueleza viwango tofauti vya utegemezi pombe miongoni mwa makundi ya kimbari.
Dehaidrojenesi ya pombe allele ADH1 B * 3 husababisha metaboliki ya haraka zaidi
ya pombe. Allele ADH1 3 B * hupatikana tu kwa watu wa asili ya Afrika na baadhi
ya makabila ya wenyeji asilia wa Marekani. Waafrika na Wamarekani asilia walio
na allele huwa katika hatari ndogo ya kulemewa na ulevi. Wenyeji asilia wa
Marekani hata hivyo, huwa na kiwango cha juu sana cha ulevi kuliko wastani,
sababu ya hali hii si wazi. Hatari nyinginezo kutokana na mazingira ya
kitamaduni kama vilekiwewe zimehusishwa na kiwango cha juu cha ulevi miongoni
mwa Wamarekani Wenyeji ikilinganishwa na viwango vya ulevi miongoni mwa wazungu.

Athari za msingi za pombe ya ni kuongezeka kwa msisimuo wa vipohisishi vya GABA
A , kuendeleza unyongovu wa mfumo mkuu wa neva . Kwa matumizi maradufu ya pombe
kwa wingi, vihisishi hivi hulemamazwa na kupungua kwa idadi, na hivyo
kusababisha uzoelevu na utegemezi wa kimwili. Kiasi cha pombe ambacho kinaweza
kuhimilika pamoja na athari zake hutofautiana kati ya jinsia . Kiasi sawa vya
pombe vinaponywewa na wanaume na wanawake, kwa ujumla husababisha wanawake kuwa
na viwango vilivyokolea vya pombe katika damu (BACs). Hali hii inaweza
kuhusishwa na sababu nyingi, ya msingi ikiwa kwamba wanawake wana maji machache
mwilini kuliko wanaume. Kiasi cha pombe hukolea zaidi katika mwili wa mwanamke.
Kiasi fulani cha pombe husababisha mkubwa mkubwa kwa wanawake kutokana na homoni
tofauti zinazosisimuliwa ikilinganishwa na wanaume.

Mitazamo na imani za jamii zinaweza kusababisha vizuizi kwa utambuzi na tiba kwa
utumiaji mbaya wa pombe. Hiki ni kikwazo zaidi kwa wanawake kuliko wanaume. Hofu
ya unyanyapaa inaweza kusababisha wanawake kukana kuwa wanatatizika na ugonjwa
huu wa ulevi, kujificha ili kunywa, na hata kunywa peke yao. Mazoea haya kwa
upande wake,hupelekea familia, madaktari,na wengine kukosa uwezekano wa kushuku
wa kuwa mwanamke wanayemjua ni mlevi chakari. Kinyume na hivi, upungufu wa hofu
ya unyanyapaa unaweza kusababisha watu wanaokabiliwa na matatizo ya kiafya
kuonyesha ulevi wao hadharani , na kunywa katika vikundi. Mazoea haya, kwa
upande wake, hupelekea familia, madaktari na wengine kuwa uwezekano wa kumshuku
kuwa mtu fulani wanayemjua ni mlevi chakari.

Vifaa kadhaa vinaweza kutumika kugundua ukosefu wa udhibiti wa matumizi ya
pombe. Vifaa hivi mara nyingi huwa ripoti na fomu za hojaji za mtu binafsi.
Swala jingine la kawaida ni kipimo au ujumla wa ukali wa matumizi ya pombe.

Vipimo vingine wakati mwingine hutumika kwa uchunguzi wa utegemezi wa pombe,
kama vile Hojaji ya Data ya Utegemezi wa Pombe, ambayo ni utambuzi changanuzi
zaidi kuliko ile ya CAGE . Husaidia kutofautisha utambuzi kati ya utegemezi
pombe na matumizi sugu ya pombe. Kipimo cha Michigan Alcohol Screening Test
(MAST) ni chombo cha uchunguzi wa ulevi itumiwayo kwingi na mahakama kuamua
adhabu mwafaka kwa watu wapatikanao na makosa yanayohusiana na pombe,ambapo
uendeshaji gari baada ya kunywa ndilo la kawaida mno. Kipimo cha Utambuzi wa
Matatizo ya Pombe (Audit),ambayo ni hojaji ya uchunguzi iliyovumbuliwa na
Shirika la Afya Duniani, ina upekee kwa kuwa imeidhinishwa katika nchi sita na
hutumiwa kimataifa. Kama vile hojaji za CAGE, matumizi yake ni hutegemea maswali
rahisi - kipimo cha juu hupelekea uchunguzi wa kina. Kipimo cha Paddington
Alcohol Test (PAT) kiliundwa kuchunguzia matatizo kuhusiana na pombe miongoni
mwa wale wanaohudhuria matibabu ya ajali na ya dharura s. Huwiana vyema na
hojaji ya AUDIT lakini hutumiwa kwa kiwango cha moja kwa tano ya nyakati zote.

Madaktari wa akili John I. Nurnberger, Jr, na Laura Jean Bierut wanadai kwamba
ulevi hauna sababu moja mahususi-ikiwa ni pamoja na maumbile-lakini jeni huwa na
jukumu muhimu "kwa kuathiri michakato ya ndani ya mwili na ubongo ambayo
huingiliana na na tajriba ya mtu binafsi ya maisha na kusababisha kinga au
kuugua ". Pia waliripoti kuwa chini ya dazeni-ya jeni zinazohusishwa na ulevi
zimetambuliwa, lakini nyinginezo zaidi zangojea kugunduliwa.

Angalau upo uchunguzi mmoja wa kimaumbile wa allele ambao huhusiana na ulevi na
dawa za kulevya. Vihisishi vya dopamini vya jeni huwa na tofauti bainifu
zinazojulikana kama polimofi kama vile DRD2 TaqI. Wale walio na (aina hii ya
)polimofimi ya A1 allele huwa na uzoefu wa kiwango kidogo lakini muhimu wa dawa
za kulevya na vilewevu vya endofini-kutokana dawa kama pombe. Ingawa allele hii
hupatikana zaidi katika walevi na watumiaji wa dawa za kulevya, yenyewe sio
ishara tosha ya mazoea ya ulevi, na baadhi ya watafiti wanasema kuwa ushahidi wa
DRD2 ni tofauti.

Utambuzi wa DSM-IV wa utegemezi pombe ni mojawapo ya mitazamo fafanuzi ya ulevi.
Hii husaidia kukuza itifaki za kitafiti ambapo matokeo yanaweza kufananishwa na
mengine. Kwa mujibu wa DSM-IV, ni utambuzi wa utegemezi pombe :

Pana majaribio ya kuaminika ya matumizi hakika ya pombe, mojawapo ya majaribio
ya kawaida ni ya kiasi cha pombe katika damu (BAC). Majaribio haya
hayatofautishi walevi na wasiolewa; hata hivyo, unywaji mzito wa muda mrefu una
athari chache za kimwili zinazotambulika, ikiwa ni pamoja:

Shirika la Afya Duniani, Umoja wa Ulaya na mashirika mengine ya kimaeneo,
serikali za kitaifa na bunge zimeanzisha sera kuhusu pombe ili kupunguza madhara
ya ulevi. Kulenga wanaobaleghe na vijana kunachukuliwa kama hatua muhimu ya
kupunguza madhara ya utumizi mbaya wa pombe. Kuongeza umri ambapo dawa halali
lewevu kama vile pombe zinaweza kununuliwa; kupiga marufuku au kuzuia matangazo
ya pombe kumependekezwa kama njia ya ziada ya kupunguza madhara na utegemezi wa
pombe. Ushahidi wa kuaminika, unaojikita katika kampeni za kuelimisha kupitia
vyombo vya habari kuhusu madhara ya utumizi mbaya wa pombe umependekezwa.
Miongozo kwa wazazi kuzuia matumizi mabaya miongini mwa waliobaleghe, na kwa
ajili ya kuwasaidia vijana wenye matatizo ya afya ya akili pia imependekezwa.

Matibabu ni ya aina mbalimbali kwa sababu pana mitazamo mbalimbali ya ulevi.
Wale ambao huchukulia ulevi kama tatizo la kiafya au ugonjwa hupendekeza
matibabu mbalimbali, kwa mfano, wale ambao hutazama hali hii kama moja uteuzi
mojawapo ya kijamii. Matibabu mengi hulenga kuwasaidia watu kusitisha unywaji
pombe, ikifuatiwa na mafunzo ya maisha na / au msaada wa kijamii ili kuwasaidia
kujiepusha na kurejelea matumizi ya pombe. kwa vile ulevi huhusisha mambo kadhaa
ambayo husababisha mtu kuendelea kunywa, lazima zote kushughulikiwa ili kuzuia
kurejelea ulevi. Mfano wa aina hii ya matibabu ni kusafisha ulewevu ukifuatiwa
na mchanganyiko wa matibabu saidizi, kuhudhuria vikundi vya kujisaidia
kibinafsi, na taratibu endelevu ya kuyakabili. Jumuiya-tiba kwa ulevi kwa
kawaida huunga mkono mtazamo wa kutoruhusu pombekamwe, hata hivyo, wapo baadhi
ya watu ambao huendeleza mtazamo wa kupunguza madhara pia.

Usafishaji wa ulewevu au 'usafishaji' kwa walevi ni kuacha pombe ghafla na
kupata kibadala cha dawa lewevu, kama vile benzodiazepini, zilizo na athari sawa
katika uzuiaji athari za kuacha pombe. Watu wanaokumbwa na hatari hafifu hadi
wastani ya dalili za kuacha pombe wanaweza kusaidiwa kusafisha pombe bila ya
kulazwa. Watu wanaokumbwa na hatari ya dalili kali za kuacha pombe pamoja na
walio na hali sugu ya komobidi, hutibiwa kwa jumla kama wagonjwa wa kulazwa.
Usafishaji kwa kweli hautibu ulevi, na huhitaji kufuatiliwa na utaratibu mwafaka
wa matibabu dhidi ya utegemezi wa pombe , ili kupunguza hatari ya kurejelea
ulevi.

Aina mbalimbali za tiba ya vikundi au tiba-akili zinaweza kutumika kushughulikia
masuala ya kimsingi ya kisaikolojia ambayo huhusiana na utegemezi pombe, na pia
kutoa ujuzi wa kuzuia kurejelea pombe. Mtazamo wa-kusaidina kimashauri kwa
makundi ni njia moja ya inayotumika zaidi kuwasaidia walevi kudumisha hali ya
kutolewa. Alcoholics Anonymous lilikuwa shirika mojawapo la kwanza kubuniwa ili
kutoa ushauri usio wa kitaalamu wa kutegemeana, na ingali ndiyo kubwa. Mengine
ni pamoja na LifeRing Secular Recovery, SMART Recovery, na Women For sobriety.

Mgao na mipango ya usawazisho kama vile Mederation Management na DrinkWise
hazipendekezi kuacha pombe kabisa. Ingawa walevi wengi hawawezi kuzuia unywaji
wao kwa njia hii, baadhi yao hurudia unywaji wa wastani. Utafiti wa Taasisi ya
Kitaifa ya Marekani ya Matumizi Mabaya ya Pombe (NIAAA)ya 2002 ulionyesha kuwa
asilimia 17.7 ya watu waliotambuliwa kama wategemezi pombe mwaka mmoja kabla ya
kurejelea-hatari hafifu ya kunywa . Kundi hili, hata hivyo, ilionyesha dalili
chache za awali za utegemezi. Utafiti wa kufuatilia, kwa kutumia wahusika
walioonekana kuwa katika hali ya kujirekebisha kutokana na pombe mnamo
2001-2002, ulichunguza kiwango chao cha kerejelea unywaji wa kutatiza 2004-2005.
Utafiti uligndua kuwa kujitenga na pombe ndiyo iliyokuwa njia imara zaidi ya
marerekebisho kwa walevi wanaorekebika. Mfuatilio wa muda mrefu (miaka 60) wa
makundi mawili ya wanaume walevi ilihitimisha kuwa "kurudia unywaji
uliodhibitiwa hakuwezi kudumishwa kwa zaidi ya miaka kumi bila kurejelea ulevi
au kuacha kabisa".

Walevi pia wanaweza kuhitaji matibabu kwa uzoelevu wa dawa nyinginezo za kulevya
ubongo. Uzoelevu wa ndumakuwili ujulikanao zaidi wa utegemezi pombe ni utegemezi
wa benzodiazepini huku tafiti zikionyesha asilimia 10-20 ya wategemezi wa pombe
walikuwa na matatizo ya utegemezi au / na matatizo ya matumizi mabaya ya
benzodiazepini. Benzodiazepines huongeza utashi wa pombe na kiasi cha pombe
kinachnywewa na wanywaji-tatizi. Utegemevu wa benzodiazepini unahitaji
kupunguzwa wa kitaratibu kwa vipimo ili kuepuka dalili za athari za kujiondoa
katika benzodiazepini na madhara mengine ya kiafya .

Utegemevu kwa vitulizi hiponozi kama vile zolpidemi na zopikloni pamoja na
opiati na dawa za kulevya haramu ni kitu cha kawaida kwa walevi. Pombe yenyewe
ni kitulizi-hiponozi na huweza kuhimiliana na vitulizi-hiponozi nyingine kama
vile babitureti, benzodiazepini na zisizo benzodiazepini . Utegemezi na
kujiondoa kwa vitulizi-hiponozi kunaweza kuonyesha dalili kali za kiafya, sawa
na, kama kujiondoa katika pombe, pana hatari ya kichaa au kutwalika kiakili
isiposimamiwa vizuri.

[[File:Alcohol by Country.png|thumb|300px|right|Jumla ya rekodi za matumizi ya
pombe kila mwaka kwa kila mwananchi (15 +), kwa lita ya Cite error: Closing
</ref> missing for <ref> tag Nchini Uingereza, idadi ya 'wanywaji wategemezi'
imlikadiriwa kuwa zaidi ya 2,800,000 mwaka 2001. Takribani asilimia 12% ya watu
wazima Marekani wamekuwa na tatizo la utegemezi pombe kwa wakati fulani katika
maisha yao. Shirika la Afya Duniani linakadiria kuwa karibu watu 140,000,000
ulimwenguni wanakabiliwa na utegemezi wa pombe. Nchini Marekani na Ulaya
magharibi asilimia 10 hadi 20 ya wanaume na aslimia 5-10 ya wanawake kwa wakati
mmoja katika maisha yao watafikia vigezo vya ulevi.

Miongoni mwa jamii za wataalamu wa kimatibabu na kisayansi, pana makubaliano
mapana kuhusu ulevi kuwa hali ya ugonjwa. Kwa mfano, Chama cha Matabibu wa
Marekani huchukulia pombe kama mihadarati na kuongeza kwamba " utegemevu wa dawa
za kulevya ni ugonjwa sugu wa ubongo unaorejearejea ambao una sifa
zinazojumuisha utashi wa juu wa kutumia dawa za kulevya licha ya madhara
makubwa. Hutokana na maingiliano tata za udhaifu wa kibayolojia, mfichuo wa
kimazingira, na sababu za ukuaji (kwa mfano, hatua ya ukomavu ubongo)."

Ulevi una kiwango cha juu cha kutatiza minogni mwa wanaume, ingawa katika miongo
ya hivi karibuni, idadi ya walevi wa kike imeongezeka. Ushahidi wa kisasa
unaonyesha kwamba asilimia 50-60 ya sababu za ulevi miongoni mwa wanaume na
wanawake ni kutokana na jeni , kwa hivyo, asilimia 40-50 iliyobakia ni kutokana
na sababu za mazingira. Walevi wengi huingilia ulevi wakati wa ujana au kabla
utuzima.

Utafiti wa 2002 wa Taasisi ya Taifa ya Madhara ya Pombe na Ulevi uliochunguza
kundi la watu wazima 4,422walioafiki vigezo vya utegemezi pombe na kugundua
kwamba baada ya mwaka mmoja, baadhi yao waliafiki vigezo vya mwandishi
vya-hatari ya kiwango cha chini, ingawa asilimia 25.5 ya kundi hili hawakupata
tiba yoyote, kwa viwango vifuatavyo: asilimia 25 walionekana wangali wategemezi,
asilimia 27.3 walikuwa katika hali ya kujaribu kujiondoa (baadhi ya dalili
zikiendelea), asilimia 11.8 ya wanywaji wenye dalili (huzidisha hatari ya
kurejelea) na asilimia 35.9 walipona kikamilifu - kutokana na asilimia 17.7
walio katika hatari ndogo na asilimia 18.2 ya wanaojiepusha.

Kinyume na hayo, hata hivyo, matokeo ya mfuatilio wa muda mrefu (miaka 60) wa
makundi mawili ya walevi na George Vaillant katika Chuo cha Matibabu cha Harvard
alieleza kuwa "ni nadra kwa warejeleaji ulevi wa kudhibitiwa kudumu zaidi ya
miaka kumi bila kurejelea au kufikia kuacha". Vaillant pia alibainisha kuwa
"kurejelea-unywaji-wa kudhibitiwa, kama ilivyoripotiwa katika chunguzi za muda
mfupi, mara kwa mara ni hazina za uhakika."

Sababu ya kawaida zaidi ya vifo kwa walevi hutokana na matatizo ya mishipa ya
moyo. Pana kiwango cha juu cha kujiua miongoni mwa walevi sugu, ambayo huongeza
jinsi mnywaji anavyozidi kunywa. Hii huaminika kusababishwa na sababu kwamba
pombe husababisha mvurugiko wa kemia za kimwili katika ubongo, na pia kutengwa
kijamii. Kujiua pia ni jambo la kawaida sana miongoni mwa watumiaji pombe
vijana, na asilimia 25 ya mauaji kwa vijana huhusiana na utumiaji pombe vibaya.
Takribani asilimia 18 ya walevi hujiua, na utafiti umegundua kwamba zaidi ya
asilimia 50 ya visa vyote vya kujiua huhusiana na pombe au utegemezi wa dawa.
Takwimu hii ni kubwa kwa vijana, wanaokunywa pombe au kutumia vibaya dawa nayo
huchangia asilimia 70 ya visa vya kujiua

Pombe ina historia ndefu ya kutumika kwake na matumizi mabaya katika historia ya
binadamu iliyorekodiwa. Vyanzo vya Kibiblia, Wamisri na Wababeli vina rekodi za
historia ya ulewaji na utegemezi wa pombe. Katika baadhi ya tamaduni za kale
pombe ilichiwa na nyinginezo zikishutumu ulevi. Matumizi mabaya ya pombe kupita
kiasi na ulevi yalitambuliwa kama visababishi vya matatizo, maelfu ya miaka
iliyopita. Hata hivyo, ufafanuzi wa ulevi wa kuzoeleka kama ilivyojulikana
nyakati hizo na athari zake mbaya hazikueleweka vyema kwa misingi ya kiafya hadi
miaka ya 1700. Katika mwaka 1647 mtawa wa Kigiriki[who?] alikuwa wa kwanza
kurekodi kwamba matumizi mabaya sugu ya pombe yalihusiana na sumu ya pombe kwa
mfumo wa neva na mwili ambao ulisababisha matatizo mbalimbali ya kimatibabu kama
vile,mishtuko ya moyo , kupooza na kutokwa damu kwa ndani . Katika mwaka 1920
madhara ya kutumia pombe vibaya na ulevi sugu yalisababisha kufikirika kwa
utekelezwaji wa marufuku ya pombe yaliyoshindikana na hatimaye kuzingatiwa
nchini Marekanui kwa muda ufupi . Mwaka 2005 gharama ya utegemezi pombe na
matumizi mabaya ilikadiriwa kugharimu uchumi wa Marekani takriban dola bilioni
220 kwa mwaka, kuliko matatizo ya kansa na unenepaji.

Matatizo mbalimbali ya kiafya yanayohusiana na matumizi ya pombe kwa muda mrefu
huchukuliwa kijumla kama yenye kudhuru jamii, kwa mfano fedha kutokana kupoteza
masaa-ya kazi gharama za kimatibabu, na gharama za upeo wa pili za kimatibabu.
Matumizi ya pombe ni sababu kubwa inayochangia majeraha ya kichwa, ajali za
magari, mvurugano, na mashambulizi. Mbali na fedha, pia pana gharama kubwa za
kijamii kwa mlevi, familia yake na marafiki. Kwa mfano, matumizi ya pombe
yanaweza kusababisha dalili za ulevi kwa mimba ya mwanamke mja mzito, ambayo ni
hali haribifu na isiyotibika.

Makadirio ya gharama za kiuchumi ya matumizi mabaya ya pombe, yaliyokusanywa na
Shirika la Afya Duniani; hufikia baina ya asilimia mmoja hadi sita ya Pato la
Taifa. Ukadiriaji mmoja wa Australia ulikisia kuwa gharama ya pombe kwa jamii
hufikia asilimia 24 ya gharama zote za dawa za kulevya, na utafiti kama huo kule
Canada ulihitimisha kuwa gharama ya pombe ilifikia asilimia 41. Utafiti mmoja
uliafikia kuwa gharama ya aina zote za matumizi mabaya ya pombe nchini Uingereza
katika 2001 ulikuwa bilioni £ 18.5-20.

Taasubi kuhusu walevi mara nyingi hupatikana katika tungo bunilizi na tamaduni
maarufu. 'Mnywaji wa jijini' ni mhusika maarufu katika tamaduni maarufu za
Kimagharibi. Taasubi za ulevi zinaweza kujikita kwa ubaguzi wa rangi au chuki
dhidi ya wageni, kama vile kuwachukualia Waayalandikuwa walevi wakubwa. Tafiti
za wanasaikolojia wa kijamii Stivers na Greeley hujaribu kukusanya rekodi ya
visa vingi vya matumizi mabaya ya pombe miongoni mwa Waayalandi nchini Marekani.



https://sw.wikipedia.org/wiki/Ufini

Ufini (pia: Finland, Finlendi; kwa Kifini: Suomi) ni nchi ya Skandinavia iliyoko
Ulaya ya Kaskazini. Imepakana na Norwei upande wa kaskazini, Urusi upande wa
mashariki na Uswidi upande wa magharibi.

Ng'ambo ya Baltiki iko Estonia ambayo watu wake hutumia lugha iliyo karibu sana
na Kifini. Inaonekana ya kwamba mababu wa Wafini na Waestonia walihama pamoja
wakiwa na lugha ileile zamani, lakini sasa ni lugha mbili kwa sababu hawakuwa na
mawasiliano kati yao kwa muda mrefu.

Nchi ina wakazi milioni tano unusu tu katika eneo la km² 338,000; hivyo ni kati
ya nchi za Ulaya zenye msongamano mdogo wa watu. Sehemu kubwa ya eneo lake ni
misitu tu.

Kuna jumuiya tatu katika Ufini: Wafini wenyewe ambao ni 90% ya wakazi wote.
Waswidi wako hasa upande wa kusini mwa nchi, kwa jumla ni takriban 5% ya wakazi.
Hasa visiwa vya Aland kuna Waswidi watupu walio na hali ya kujitawala ndani ya
Ufini. Wakazi asilia ni Wasami ambao wako kaskazini tu. Maisha yao yanategemea
uwindaji na ufugaji; wako wachache, jumla yao haifikii 0.2% ya wakazi wote.
Mbali na hao, kuna wahamiaji (5.9%), hasa kutoka Russia, Estonia na Somalia.

Lugha rasmi ni Kifini na Kiswidi. Lugha ya Kifini ina asili ya Asia ya kati,
haina uhusiano na lugha za Kihindi-Kiulaya.

Wakazi wenye lugha ya Kiswidi wako upande wa kusini mwa nchi kwa sababu Ufini
ilitawaliwa na Uswidi kwa karne nyingi. Katika karne hizo walikuwepo Waswidi
waliohamia Ufini lakini kuna pia Wafini walioanza kutumia Kiswidi pekee. Hasa
kwenye visiwa vya Aland Kiswidi ni lugha pekee. Lakini Waswidi wa Ufini
wanajisikia wa Ufini.

Upande wa dini, 73% ni Walutheri na 1.1% Waorthodoksi. Madhehebu hayo mawili ya
Ukristo yanatambulika na kupewa nafasi katika matukio na shuleni. 24.3% hawana
dini yoyote.



https://sw.wikipedia.org/wiki/Tetekuwanga

Tetekuwanga, tetewanga au tetemaji (kwa Kiingereza chickenpox, kitaalamu
varicella) ni ugonjwa wa kuambukiza sana unaosababishwa na maambukizo ya
kimsingi ya virusi vya varisela zosta (VZV). Kwa kawaida huanza kwa vipele vya
lengelenge kwenye ngozi, hasa mwilini na kichwani wala si pembeni, na hugeuka
kuwa makovu mabichi, yanayowasha, ambayo aghalabu hupona bila kuacha mabaka.

Tetekuwanga ni nadra kuua, ingawa kwa ujumla huwa kali zaidi kwa watu wazima wa
kiume kuliko wanawake ama watoto. Wanawake wajawazito na wale wenye mfumo wa
kingamaradhi uliopunguka huwa katika hatari zaidi ya kutatizika pakubwa.

Tetekuwanga kwa sasa inaaminika kuwa sababu ya theluthi moja ya matukio ya
kiharusi kwa watoto. Tatizo la kawaida zaidi kutokana na matukio ya tetekuwanga
ya baadaye ni vipele, vinavyosababishwa na muathiriko mpya wa virusi vya
varisela zosta baada ya miongo tokea matukio ya awali ya tetekuwanga.

Tetekuwanga imeonekana pia katika viumbehai wengine, wakiwa pamoja na tumbili na
masokwe.

Tetekuwanga ni ugonjwa wa kuambukiza sana ambao huenea kutoka mtu mmoja hadi
mwingine kupitia maingiliano ya moja kwa moja au kwa njia ya hewa kutokana na
ukohozi ama upigaji chafya wa mtu aliyeambukizwa. Kugusa majimaji ya
malengelenge pia kunaweza kueneza ugonjwa. Mtu aliye na tetekuwanga anaweza
kuambukiza tokea siku moja hadi tano kabla ya vipele kujionyesha. Kipindi cha
uambukizi huendelea hadi malengelenge yote kugeuka vigaga, ambavyo vinaweza
kuchukua siku 5-6 kabla ya kutoweza tena kuambukiza.

Inachukua siku 10-21 kwa mtu kupata tetekuwanga baada ya maingiliano na mtu
aliyeambukizwa. Tetekuwanga mara nyingi hudhihirika kama prodromu ya anoreksia,
mialgia, kichefuchefu, homa, kuumwa kwa kichwa, maumivu ya koo, masikioni,
malalamiko ya shinikizo kichwani au kuvimba uso, na unyonge kwa vijana
waliobalehe na watu wazima, ilhali katika watoto, dalili za mwanzo kwa kawaida
huwa kutokea kwa vipele vibivu, vikifuatiwa na kuanza kwa unyonge, homa (joto la
mwili la 38 °C (100 °F), ingawa zinaweza kufikia kiwango cha juu 42 °C (108 °F)
kwa nyakati adimu), anoreksia. Ni kwa nadra, ambapo kikohozi, rhiniti, maumivu
ya tumbo, na dhiki za utumbo zimeripotiwa katika wagonjwa wa varisela. Kwa
kawaida, ugonjwa huu ni sugu zaidi kwa watu wazima.

Utambuzi wa varisela kimsingi ni wa kimatibabu, ambazo kikawaida huanza kwa
"dalili" za mapema za prodroma, na kisha vipele vya kawaida. Thibitisho la
utambuzi linaweza kupatikana ama kwa njia ya uchunguzi wa majimaji ya ndani mwa
vilengelenge vya upele, au na upimaji damu kwa ushahidi wa hali sugu ya ukingaji
wa kujibia.

Maji ya malengelenge yanaweza kuchunguzwa kwa Tsanck smear, au hata kwa
uchunguzi wa moja kwa moja wa vikinga-mwili vinavyojichochea. Maji hayo yanaweza
pia "kuchachwa", ambapo majaribio hufanywa kukuza na virusi kutokana na sampuli
ya maji. Vipimo vya damu vinaweza kutumika kubainisha upokevu na makabiliano ya
mwili na maambukizi sugu (IgM) au maambukizi ya awali na kinga ya baadaye (IgG).

Utambuzi wa maambukizi ya varisela katika mimba kabla ya kuzaliwa unaweza
kufanywa kwa upimaji wa sauti zisizosikika, ingawa uchelewaji wa wiki 5 tokea
aambukizwapo mwanzoni mama mjamzito hakupendekezwi. Majaribio ya PCR (DNA) maji
ya kifuko cha mimba pia yanaweza kufanywa, ingawa hatari ya mimba kutoka yenyewe
kutokana na utaratibu wa amniosentesi huwa kubwa zaidi kuliko hatari ya mtoto
kupata dalili za varisela ya kijusi.

Varisela ya mwanzo ni ugonjwa unaoenea sana. Matukio ya varisela hutokea wakati
wowote katika mwaka, lakini hasa katika majira ya baridi na ya kuchipua.
Varisela ni moja ya magonjwa ya kawaida ya utotoni, huku kiwango cha juu cha
maambukizi kikiwa katika kundi la umri wa miaka 4-10. Kama Rubela, si kawaida
miongoni mwa watoto ambao hawajaanza shule. Varisela kuambukiza sana, kwa
kiwango cha 90% katika maingiliano ya karibu. Watu wengi huambukizwa kabla ya
utu uzima lakini 10% ya vijana hubakia katika hatari ya kuambukizwa.

Kihistoria, varisela imekuwa ugonjwa unaoathiri zaidi watoto wenye umri wa kabla
ya shule na wa umri wa kwenda shule. Kwa watu wazima mabaka huwa meusi na makovu
huonekana zaidi kuliko kwa watoto.

Mkumbano wa mtoto aliye na afya bora na VZV husababisha kingaglobulini G (IgG),
kingaglobulini M (IgM), na A kingaglobulin A (IgA) kingamwili; kingamwili IgG
hudumu kwa maisha na hujenga kinga. Majibu ya kinga yanayozalika kwa seli pia ni
muhimu katika kukwaza ueneaji na muda wa maambukizi ya varisela ya mwanzoni.
Baada ya maambukizi ya mwanzo, VZV huaminika kuenea kutoka mukosa na vidonda vya
ngozi hadi kwa neva za hisia. VZV basi hubakia katika hali fiche kwenye seli za
kifundo cha neva mgongoni kwenye neva za hisia. Kuibuka upya VZV husababisha
katika dalili za malengelenge zosta (yaani, vipele), na wakati mwingine Ramsay
Hunt aina ya II.

Kwa wanawake wajawazito, kingamwili zinazozalika kutokana na chanjo au
maambukizi ya awali na kuhamishwa kupitia kwa plasenta na kijusi. Wanawake ambao
wana kinga ya tetekuwanga hawawezi kuambukizwa na hawatakiwi kuwa na wasiwasi
kuhusu hilo kwao wenyewe au kwa watoto wao wakati wa ujauzito.

Varisela kwa wanawake wajawazito inaweza kusababisha maambukizi ya virusi
kupitia plasenta na maambukizi ya kijusi. Maambukizi yakitokea katika wiki 28 za
kwanza za ujauzito, yanaweza kusababisha dalili za varisela ya kijusi (pia
hujulikana kama dalili za varisela ya kuzaliwa). Athari kwa kijusi zinaweza kuwa
mbalimbali, kuanzia usugu wa kutokua kikamilifu kwa vidole miguuni na mikononi
hadi kwa uumbikaji mbaya wa tupu ya nyuma na kibofu cha mkojo. Matatizo
yanayowezekana ni pamoja na:

Maambukizi ya baadaye katika kipindi cha ujajauzito au mara tu baada ya kuzaliwa
hujulikana kama varisela ya utotoni ". Maambukizi ya wajawazito huhusishwa na
utoaji mimba kabla kukomaa. Hatari ya mtoto kukumbwa na ugonjwa kutokana na
maambukizi uko juu zaidi katika kipindi cha siku 7 kabla ya kuzaliwa hadi siku 7
baada ya kuzaliwa. Mtoto huweza pia kukumbwa na hatari ya virusi vinavyoambukiza
kupitia maingiliano na nduguze ama watu wengine walioambukizwa, lakini hilo
halitakiwi kuzua shaka, hasa iwapo mama ana kinga. Watoto wanaozaliwa ambao
huonyesha dalili wako katika hatari kubwa ya homa ya mapafu na matatizo mengine
changamano ya ugonjwa huo.

Baada ya maambukizi ya tetekuwanga, virusi hubakia katika hali ya ubwete kwenye
tishu za neva mwilini. Mfumo wa kingamaradhi hudumisha virusi katika hali ya
kudhibitiwa, lakini baadaye maishani, hasa wakati wa utu uzima, vinaweza
kuibushwa upya na kusababisha aina tofauti za virusi viitwavyo vipele.

Uenezi wa tetekuwanga unaweza kuzuiwa kwa kuwatenga watu walioathirika.
Uambukizaji ni kutokana na mkumbano na majimaji ya mpumuo, au mkumbano wa moja
kwa moja na vidonda vya vipele, katika kipindi cha siku tatu kabla ya kuanza kwa
vipele, hadi siku nne baada ya kuanza kwa vipele. Kwa hivyo, kujiepusha na
ukaribu au maingiliano ya kimwili na watu walioathirika katika kipindi hicho
kutazuia maambukizi. Virusi vya tetekuwanga (VZV) vinaweza kukabiliwa na
kemikali za kuuwa viini, hasa klorini ya kusafisha (yaani, sodiamu hipokloriti).
Pia, kama virusi vyote vilivyogubikwa, VZV huathirika na ukaushaji, joto na
sabuni. Kwa hivyo virusi hivi ni rahisi kuua kwa kiasi.

Chanjo ya varisela ilizotengenezwa kwa mara ya kwanza na Michiaki Takahashi
mwaka wa 1974 kutoka kwa uzao wa Oka. Imekuwa ikipatikana Marekani tangu 1995
kama kinga dhidi ya ugonjwa huo. Baadhi ya nchi huhitaji au kutohitaji chanjo ya
varisela kabla ya kujiunga na shule ya msingi. Kinga si ya maisha na chanjo
zaidi huhitajika miaka mitano baada ya chanjo ya awali. Chanjo ya tetekuwanga si
mojawapo katika orodha ya chanjo za kawaida utotoni nchini Uingereza: huko
chanjo hii hutolewa tu kwa watu ambao wako katika hatari kubwa ya kupata
tetekuwanga.

Ingawa hakujakuwa na tafiti rasmi za kimatibu za kutathmini ufanisi wa kutumia
losheni ya kisasa ya kalamini, ambacho ni kizuizi cha kisasa kinachoandaliwa kwa
zinki oksidi kama mojawapo ya njia za kawaida zaidi za uzuiaji, ina historia
bora ya usalama. Ni muhimu kudumisha usafi bora na kusafisha ngozi kila siku kwa
maji moto ili kuzuia maambukizi ya bakteria kwa mara nyingine. Kujikuna pia
kunawezakuongeza hatari ya maambukizi ya baadaye. Kuongeza kiasi kidogo cha siki
kwenye maji hupendekezwa wakati mwingine. Dawa za kuzuia maumivu zinaweza
kumezwa ili kuzuia kuhisi mwasho

Ili kukabiliana na dalili za tetekuwanga, watu kwa kawaida hutumia krimu na
loshen kuzuia mwasho. Losheni hizi hazifai kutumika usoni au karibu na macho.
Kujipaka kiowevu cha uji wa shayiri pia kunaweza kusaidia kupunguza usumbufu.

Matibabu ya varisela hasa hujumuisha kupunguza dalili, kwa vile hakuna tiba
halisi ya hali hii. Hata hivyo, baadhi ya tiba hupatikana kwa minajili ya
kupunguza dalili wakati ambapo mfumo wa kingamaradhi husafisha virusi toka
mwilini. Kama hatua ya kinga, wagonjwa kwa kawaida hutakiwa kukaa nyumbani
wakiwa katika hali ya kuweza kuambukiza ili kuepuka kueneza ugonjwa kwa wengine.
Pia, mara kwa mara walioambukizwa hutakiwa kukata kucha zao au kuvaa glovu ili
kuzuia kujikuna na kupunguza hatari ya maambukizi kwa mara nyingine.

Hali hii humalizika yenyewe kwa kipindi cha wiki chache lakini wakati huohuo ni
lazima wagonjwa wazingatie kwa makini usafi wa binafsi. Upele unaosababishwa na
virusi vya varisela zosta huweza hata hivyo kudumu hadi mwezi mmoja, ingawa
hatua ya kuambukiza haichukui zaidi ya wiki moja au mbili. Pia, kukaa katika
mazingira baridi kunaweza kusaidia kupunguza mwasho kwani joto na jasho
huuzidisha. Losheni ya kalamini inaweza kujaribiwa kwa kuwa inaweza kupunguza
dalili kutokana na uwezo wake wa kutuliza na kupoza ngozi.

Utatuzi wa kiasili wa tetekuwanga ni pamoja na maji ya pea, magadi ya kuoka,
mafuta ya vitamini E, asali, chai mitishamba au karoti na korianda. Inaaminika
kwamba mwasho wa ngozi unaweza kupunguzwa kwa kiwango fulani kwa maji ambayo
yametumika kupikia mbaazi mbichi. Losheni inayotengenezwa kwa magadi ya kuoka na
maji yanaweza kuwekwa kwenye ngozi za wagonjwa kwa sponji ili kupunguza mwasho.
Pia, kupaka mafuta ya vitamini E au asali kwa ngozi hudhaniwa kuwa na athari ya
uponyaji kwa alama ambazo zinaweza kubakia baada ya maambukizi kutibiwa. Baadhi
ya watu wanadai kuwa athari za kutuliza kwa kadri za chai ya kijani zina ufanisi
wa kupunguza dalili. Hata hivyo, haijulikani ni kwa kiasi gani tiba hizi za
nyumbani zinaweza kwa hakika kusaidia wagonjwa kukabiliana vizuri na maambukizi.

Chanjo ya varisela inapatikana kwa watu ambao wamekumbwa na virusi, lakini bado
hawajahisi dalili. Chanjo hii ina ufanisi zaidi ikitolewa kwa muda wa siku tatu
hadi siku tano baada ya kuambukizwa. Imeonekana kuwa chanjo ya tetekuwanga
inaweza kuzuia au kupunguza dalili katika 90% ya matukio ya kuambukizwa, kama
ikitolewa kwa muda wa siku tatu baada ya kukumbana na virusi. Kwa watu ambao
wamekumbana na virusi lakini huathirika watumiapo chanjo hii, kuna dawa
inapatikana, aitwayo varisela kingaglobulin zosta au VZIG ambayo inaweza kuzuia
au kupunguza dalili za baada ya maambukizi. VZIG kimsingi hutolewa kwa watu
walio katika hatari ya kupatwa na matatizo kutokana na gharama yake ya juu na
kinga ya muda mfupi. Aina hii ya tiba hupendekezwa tu kwa watoto wachanga ambao
mama zao wamekumbwa na tetekuwanga siku chache kabla au baada ya kujifungua,
watoto walio na lukemia au limfoma, watu wenye mfumo hafifu wa kingamaradhi au
wanawake wajawazito. VZIG inapendekezwa kwa muda usiozidi saa 96 baada ya
kukumbana na virusi.

Ikiwa asikloviri itaanzishwa kwa saa 24 ya mwanzo wa vipele itapunguza dalili
lakini haina athari kwa kiwango cha kutatiza. Kwa sasa basi, matumizi ya
asikloviri haipendekezwi kwa watu wenye kinga imara (yaani, watu wenye siha
bora, wasio na upungufu wa kinga kwa sasa au wanaotumia tiba za udhibitikinga).

Matibabu ya tetekuwanga kwa watoto hulenga dalili wakati, ambapo mfumo wa
kingamaradhi hukabiliana na virusi. Huku watoto wadogo zaidi ya miaka 12
wakikata kucha na kuziweka safi ni sehemu muhimu ya matibabu kwa vile wao huwa
hatarini zaidi mwa kukuna malengelenge yao. Watoto walio na umri wa chini ya
miaka 12 lakini kuzidi mwezi mmoja hawafai kupata dawa za kuzuia virusi iwapo
hawaugui ugonjwa wowote mwingine ambao unaweza kuwaweka katika hatari ya kupatwa
na matatizo.

Ili kuepuka kuishiwa na maji mwilini, unywaji wa kiasi kikubwa cha maji
unashauriwa hasa iwapo mtoto atapatwa na homa. Homa au maumivu ya kichwa
yanaweza kupunguzwa kwa dawa za kupunguza maumivu kama vile parasetamoli au
ibuprofeni. Watoto ambao ni wakubwa kuzidi mwaka mmoja wanaweza kupewa vidonge
vya antihistamini au dawa za maji ambazo husaidia wakati ambapo mtoto hawezi
kupata usingizi kwa sababu ya kuwashwa.

Asikloviri au kingaglobulini kwa jumla huagizwa kwa watoto walio katika hatari
ya kukumbwa na matatizo yatokanayo na tetekuwanga. Wao hupokea matibabu sawa na
iliyotajwa hapo juu kuongezea na dawa dhidi ya virusi. Kategoria za watoto
wanaoonekana kuwa katika hatari ya kupatwa na matatizo ni pamoja na watoto
wachanga wa chini ya umri wa mwezi mmoja, walio na mfumo wa kinga hafifu, wale
ambao hutumia steroidi au dawa za kudhibiti kinga au watoto walio na magonjwa
sugu ya moyo, mapafu na ngozi. Aidha, watu wazima na vijana huchukuliwa kuwa
katika hatari ya kupata matatizo na kwa kawaida hupewa dawa ya kuzuia virusi.

Aspirini haikubaliki sana kwa watoto wadogo wa chini ya miaka 16 kwa vile
imekuwa ikihusiana na uwezekano wa hali mbaya na hatari ijulikanayo kama dalili
za Reye.

Maambukizi kwa watu wazima ambao kwa kawaida huwa na siha bora huelekea kuwa
kali na kuathiri zaidi; matibabu kwa dawa za kuzuia virusi (k.v. asikloviri)
hupendekezwa kwa jumla, mradi ianzishwe kwa muda wa saa 24-48 tokea kuanza kwa
vipele.

Kama vile katika watoto, dawa za kuzuia virusi huonekana kuwa na umuhimu zaidi
kwa watu wazima walio katika hatari kubwa ya kukumbwa na matatizo zaidi. Hawa ni
pamoja na wanawake wajawazito au watu walio na mfumo hafifu wa kinga.

Sorivudini, ambavyo ni viini vinavyoshabihiana vimeonekana kutoka katika ripoti
za matukio machache kuwa na mafanikio katika kutibu matukio ya varisela kwa watu
wazima walio na siha bora. Majaribio makubwa ya kimatibabu yanahitajika ili
kuonyesha ufanifu wa dawa hii.

Muda wa kujitokeza kwa vilengelenge vinavyosababishwa na virusi vya varisela
zosta hutofautiana miongoni mwa watoto aghalabu kutoka siku 4 hadi 7, kisha
kujitokeza kwa dalili ya malengelenge mapya huanza kupunguka baada ya siku 5.
Maambukizi ya tetekuwanga ina hatari ya kadri kwa watoto wadogo, na ya matibabu
ya dalili, kwa kujipaka sodiumu bikaboneti au dawa za uzio /1} ili kupunguza
mwasho. Parasetamoli (asetaminopheni) hutumika sana kupunguza homa. Aspirini au
bidhaa zilizo na aspirini, hazipaswi kutolewa kwa watoto walio na tetekuwanga
kwa vile inaweza kusababisha dalili za Reye.

Kwa watu wazima, ugonjwa huo ni kali zaidi,, ingawa matukio yake ni machache
sana. Maambukizi kwa watu wazima huhusishwa zaidi na vifo kutokana na homa ya
mapafu, hepatiti, na ensefaliti.[onesha uthibitisho] kwa hakika, hadi 10% ya
wanawake wajawazito walio na tetekuwanga hupata homa ya mapafu, na ukali wake
huongezeka baadaye katika kipindi cha ujauzito. Nchini Uingereza na Welsi, 75%
ya vifo kutokana na tetekuwanga ni vya watu wazima. Uvimbe wa ubongo, au
ensefaliti, unaweza kutokea kwa watu ambao kinga yao imeathiriwa, ingawa kiwango
cha hatari huzidishwa na malengelenge ya zosta Fasiiti nekrotizi pia ni tatizo
nadra.

Maambukizi ya bakteria kwa vidonda vya ngozi kwa mara nyingine, yanayodhihirika
kama impetigo, seluliti, na erisipela, ni matatizo ya kawaida zaidi kwa watoto
wenye siha njema. Maambukizi ya varisela ya kimsingi yaliyosambaa ambayo kwa
kawaida huonekana kwa watu wenye kinga iliyoathirika yanaweza kuzua kiwango cha
juu cha kuugua. Asilimia tisini ya matukio ya nimonia ya varisela hutokea
miongoni mwa watu wazima. Matatizo yasiyo ya kawaida ya tetekuwanga
iliyosambazwa pia hujumuisha miokaditi, hepatiti, na glomerulonefriti.

Matatizo ya kufuja damu hutokea zaidi kwa watu wenye kinga zilizoathirika au
kinga zilizopunguka, ingawa watoto wenye afya bora na watu wazima pia
huathirika. Dalili kuu tano za kimatibabu zimeelezwa: purpura febrili,
tetekuwanga yenye kudhuru na purpura, purpura baada ya maambukizi, fulminans
purpura, na purpura anafilaktoidi. Dalili hizi zina mikondo
inayobadilikabadilika, huku purpura febrile ikiwa ndiyo tulivu zaidi kati ya
dalili zote ikiwa na matokeo yasiyotatiza. Kinyume na hayo, tetekuwanga tulivu
na purpura ni hali hatari za kimatibabu ambayo ina kiwango cha vifo cha zaidi ya
70%. Etiolojia ya dalili hizi za tetekuwanga inayovuja haijulikani.

Tetekuwanga ilitambuliwa kwa mara ya kwanza na mwanasayansi Mwislamu wa Kiajemi
Muhammad ibn Zakariya ar-Razi (865-925), anayejulikana katika nchi za magharibi
kama "Rhazes", ambaye aliitofautisha bayana na ndui na surua.Baadaye Giovanni
Filippo (1510-1580) wa Palermo alitoa maelezo ya kina zaidi.



https://sw.wikipedia.org/wiki/Microsoft

Microsoft Corporation NASDAQ: MSFT HKEX: 4338 ni shirika la kimataifa teknolojia
ya kompyuta kwamba utegeneza, tillverkar, leseni, na inasaidia anuwai za bidhaa
kwa ajili ya kompyuta software apparater. Makao yake makuu katika Redmond,
Washington, Marekani, bidhaa zake faida nyingi ni Microsoft Windows mfumo wa
uendeshaji na Microsoft Office Suite wa tija software.

Kampuni ilianzishwa mwaka 1975, ili kukuza na kuuza BASIC wakalimani kwa Altair
8800. Microsoft rose dominera nyumbani mfumo wa kompyuta kuendesha soko na
MS-DOS katika mid-1980, na kufuatiwa na mstari wa uendeshaji Windows system.
Wengi wa bidhaa zake zina mafanikio karibu-ubiquity desktop kompyuta katika
soko. Inabainisha kwamba maoni moja Microsoft's original utume alikuwa "kompyuta
kila dawati na katika kila nyumba, kukimbia Microsoft software." Microsoft
asilimai footholds katika masoko mengine, pamoja na mali kama vile televisheni
kabel MSNBC mtandao, MSN Internet portal, na multimedia Microsoft Encarta huru.
Masoko wa kampuni pia bidhaa zote vifaa vya kompyuta kama Microsoft mouse
vilevile bidhaa nyumbani burudani kama vile Xbox, Xbox 360, Zune na MSN TV.
Awali wa kampuni sadaka hisa umma (IPO) ilikuwa mwaka 1986; ya ensuing kampuni
kupanda bei ya hisa imefanya mabilionea nne na wastani wa mamilionea 12,000
kutoka kwa Microsoft wafanyakazi.

Katika historia ya kampuni yake imekuwa shabaha ya upinzani, pamoja na biashara
monopolistic mazoea na mikakati ya kupambana na ushindani ikiwa ni pamoja na
kukataa kuhusika na tying. Justice Idara ya Marekani na Tume ya Ulaya, miongoni
mwa wengine, kuwa alitawala dhidi ya Microsoft Antitrust mbalimbali ipasavyo
katika leo ukiukaji wa kisiasa na kiutamaduni ya hali ya hewa ya uchumi
vikichanganywa na "maslahi ya umma ya jamii". (Angalia pia v. Microsoft ya
Marekani, Ulaya Microsoft ushindani kesi.)

Kufuatia uzinduzi wa Altair 8800, William Henry Gates III, (inayojulikana kama
Bill Gates) inayoitwa watengenezaji wa microcomputer mpya, Micro Instrumentation
na Telemetry Systems (MITS), sadaka kuonyesha ni utekelezaji wa programu BASIC
lugha kwa ajili ya mfumo. Baada ya maandamano, MITS ilikubali kusambaza Altair
BASIC. Milango left Harvard University, walihamia Albuquerque, New Mexico ambako
MITS mara ziko, na walianzisha Microsoft huko. Kampuni ya kwanza ya ofisi ya
kimataifa kilianzishwa tarehe 1 Novemba 1978, katika Ujapani, wenye jina "ASCII
Microsoft" (sasa huitwa "Microsoft Ujapani"). 1 Januari 1979, kampuni walihamia
kutoka Albuquerque kwa nyumba mpya katika Bellevue, Washington. Steve Ballmer
alijiunga na kampuni ya tarehe 11 Juni 1980, na baadaye walifanikiwa Bill Gates
kama CEO.

Miongoni kabla IBM-PC bidhaa walikuwa programu paket TASC (The AppleSoft
compiler), ambayo compiled mpango msingi katika mashine Apple lugha, na vifaa
bidhaa Microsoft Softcard, an add-on Z80 processor kadi kwa Apple II na
compatible kompyuta ambayo kuruhusiwa matumizi ya CP / M badala ya mfumo wa
uendeshaji na Applesoft Apple DOS. Mwaka 1980, Microsoft iliingia mfumo wa
uendeshaji biashara na version yake ya Unix, iitwayo Xenix, ambayo ni leseni
kompyuta mbalimbali wachuuzi.

DOS (Disk Operating System) alikuwa mfumo wa uendeshaji wa kampuni yake ilileta
kwanza mziki mafanikio. Tarehe 12 Agosti 1981, baada ya mazungumzo na Digital
Utafiti wameshindwa, IBM tuzo ya mkataba wa Microsoft kutoa toleo la CP / M
mfumo wa uendeshaji ambayo ilikuwa kuweka kutumika katika ujao IBM Personal
Computer (PC). Kwa mpango huu, Microsoft kununuliwa a CP / M Clone iitwayo
86-DOS kutoka Seattle Computer Products, ambayo kwa renamed IBM PC-DOS. Baadaye,
soko niliona gharika ya IBM PC clones baada Columbia Data Products cloned
mafanikio ya IBM Bios, na kwa uadui MS-DOS masoko kwa wazalishaji wa IBM-PC
clones, Microsoft umeongezeka kutoka ndogo mchezaji mmoja wa wachuuzi Programu
kubwa katika kompyuta sekta ya nyumbani. Kampuni kupanua masoko ya ndani mpya na
kutolewa Microsoft Mouse ya mwaka 1983, vilevile kama mgawanyiko kuchapisha
aitwaye Microsoft Press.

Agosti 1985, Microsoft na IBM ushirikiano katika maendeleo ya mfumo wa
uendeshaji tofauti inayoitwa OS / 2. <ref name="Dubash">Manek Dubash
(2005-07-19). Techworld Article:OS/2 users must look elsewhere. Techworld. IDG.
Iliwekwa mnamo 2005-07-05.</ref> Tarehe 20 Novemba 1985, Microsoft iliyotolewa
rejareja wake wa kwanza wa toleo Microsoft Windows, originally a graphical ugani
kwa wake kuendesha MS-DOS mfumo. <ref name="keyevents"/> Tarehe 13 Machi 1986 na
kampuni akaenda kwa umma sadaka ya awali ya umma (IPO), na sadaka mapya ya awali
bei ya $ 21.00 na kuishia katika siku ya kwanza ya biashara kama saa US $ 28.00.
Det ensuing kupanda bei ya hisa imefanya mabilionea nne na wastani wa mamilionea
12,000 kutoka kwa Microsoft wafanyakazi. <ref name="stockrich"/> <ref
name="Chapman"> Chapman, Merrill R., Katika kutafuta women: zaidi ya miaka 20 ya
high-tech masoko majanga (2nd Edition), Apress, ISBN 1-59059-721-4.</ref> <ref
name="MVP2">Hiawatha Bray (2005-06-13). Somehow, Usenet lumbers on. The Boston
Globe. Iliwekwa mnamo 2008-08-18.<br />[53]</ref> Mwaka 1987, Microsoft hatimaye
albamu yao ya kwanza ya toleo la OS / 2 hadi OEMs. <ref name="MSJ-index">
Microsoft Systems Journal — 1986–1994 Index. Microsoft. Iliwekwa mnamo
2008-08-18. Angalia Mei 1987 releases.</ref>

Microsoft's Initial Public Sadaka ilitokea 14 Machi 1986. Akiba closed at $
27.75 per share baada en topp saa 29.25 $ muda mfupi baada ya ufunguzi.
Microsoft's wawili waanzilishi, Gates na Allen, walikuwa alifanya Instant
mamilionea. Milango inayomilikiwa 45% ya kampuni ya hisa 24.7 milioni bora na
Allen mellan 25%. <ref>Bishop, Todd (2006-03-16). Looking back: Microsoft IPO,
March 1986. The Microsoft Blog. Iliwekwa mnamo 2009-05-30.</ref> Gates 'hisa
hiyo ilikuwa $ 234 milioni na Microsoft's jumla-thamani $ 520million ($
1.04 billion katika siku sasa suala wakati huo. <ref> Wired 7.09: The World's
First Trillionaire</ref>

Mwaka 1989, Microsoft ilianzisha ofisi yake centralt Suite, Microsoft Office.
Programu kutunza ofisi tofauti tija maombi, kama Microsoft Word na Microsoft
Excel. <ref name="keyevents"/> Tarehe 22 Mei 1990 Microsoft Windows lanserade
3.0. <ref name="MSPR-Win3"> (PDF) Windows 3.0 is Here (Press release).
Microsoft. 1990.
http://www.windows-now.com/cfs-filesystemfile.ashx/__key/CommunityServer.Compone
nts.PostAttachments/00.00.02.10.92/Microsoft.PressReleases.Windows3.pdf.
Retrieved 2008-08-18.</ref> Programme mpya ya mfumo wa uendeshaji Microsoft's
boasted kama makala mpya kama harmoniserad user interface graphics na kuboresha
uwezo mode zinalindwa kwa Intel 386 processor; ni kuuzwa juu nakala 100.000
katika wiki mbili. <ref name="MS-WinHistory">Windows History. Microsoft
(2002-06-30). Iliwekwa mnamo 2008-08-18.</ref> Madirisha wakati generated mapato
zaidi kwa ajili ya Microsoft kuliko OS / 2, na kampuni iliamua kusonga
rasilimali zaidi kutoka OS / 2 to Windows. <ref name="OS/2 history">David Both.
OS/2 History. OS/2 VOICE. Iliwekwa mnamo 2008-08-18.</ref> Katika miaka ensuing,
na umaarufu wa OS / 2 ulipungua, na Windows haraka akawa favored PC jukwaa.

Katika kipindi cha mpito kutoka MS-DOS to Windows, mafanikio ya Microsoft Office
kuruhusiwa kampuni kupata ardhini juu ya maombi-software washindani, kama
WordPerfect na Lotus 1-2-3. <ref name="thocp2">Microsoft Company 15 Spetemba
1975. The History of Computing Project. Iliwekwa mnamo 11 Agosti 2005.</ref>
<ref name="Masters">Steve Masters (1998-02-13). Behind the Pearly Gates. VNU
Business Publications. Jalada kutoka ya awali juu ya 2007-09-27. Iliwekwa mnamo
2008-08-18.</ref> Kulingana na Register, Novell, ni mmiliki wa WordPerfect kwa
muda, alidai kuwa Microsoft alitumia ujuzi wake wa ndani na Windows DOS kernels
na undocumented Application Programming Interface Ofisi features kufanya kazi
bora kuliko washindani wake. <ref name="Orlowski2004-11-16">Andrew Orlowski
(2004-11-16). Novell's MS complaint: we wuz robbed. The Register. Situation
Publishing Ltd. Iliwekwa mnamo 2006-07-04.</ref> Hatimaye, Microsoft Office
akawa dominerande Suite biashara, na marknadsandel mbali mno kuwa washindani
wake. <ref name="McCracken">McCracken, Harry. "A Peek at Office Upgrade",
PCWorld.com, 2000-09-13. Retrieved on 2006-07-04. </ref>

Mwaka 1993, iliyotolewa Microsoft Windows NT 3.1, mfumo wa uendeshaji biashara
na Windows 3.1 user interface lakini kernel tofauti kabisa. <ref name="thocp2"/>

Mwaka 1995, iliyotolewa Microsoft Windows 95, toleo mpya wa kampuni centralt
mfumo wa uendeshaji ambayo featured a completely new user interface, pamoja na
riwaya kuanza button; zaidi ya milioni nakala za Microsoft Windows 95 walikuwa
kuuzwa katika siku nne za kwanza baada ya kutolewa . Pia kampuni yake
iliyotolewa web browser, Internet Explorer, pamoja na Windows 95 Plus!
Ufungashaji cha mwezi Agosti 1995 na baadae Windows versions.

Juu, 26 Mei 1995, kufuatia Bill Gates's intern "internet Tidal Mganda memo",
Microsoft alianza redefine sadaka yake na kupanua bidhaa zake linje katika
mtandao wa kompyuta ing na World Wide Web. Tarehe 24 Agosti 1995, ni kubwa
online kilizindua huduma, MSN (Microsoft Network), kama moja ya AOL mshindani.
MSN akawa mwamvuli huduma kwa Microsoft's online huduma. Kampuni iliendelea tawi
nje kwenye masoko mapya katika 1996, mapya kwa ubia na NBC kuunda mpya 24 / 7
kabel habari kituo, MSNBC. Microsoft iliingia digital msaidizi binafsi (PDA)
katika soko na Novemba Windows CE 1.0, a new kujengwa-kutoka-scratch Programme
centralt yao ya mfumo wa uendeshaji, hasa iliyoundwa kukimbia juu chini
kumbukumbu, utendaji wa mashine ya chini, kama vile Handhelds na mengine ndogo
ya kompyuta. Baadaye mwaka 1997, Internet Explorer 4.0 ilitolewa kwa wote Mac OS
na Windows, kuashiria mwanzo wa förvärv wa soko browser kutoka Rival Netscape.
Katika Oktoba, Idara Justice filed a msukumo katika Mahakama ya Wilaya ya
Shirikisho ambayo wao alisema kuwa Microsoft alikuwa vunja mkataba uliosainiwa
mwaka 1994, na akaomba mahakama kusitisha bundling ya Internet Explorer pamoja
Windows.

Mwaka 1998 ilikuwa muhimu katika historia ya Microsoft, Bill Gates na kumteua
Steve Ballmer kama rais wa Microsoft lakini waliobakia kama Mwenyekiti na CEO
mwenyewe. Kampuni iliyotolewa Windows 98, an update to Windows 95 ambayo
ilihusisha idadi ya internet-ililenga features na msaada kwa aina mpya ya vifaa.
Tarehe 3 Aprili 2000, hukumu ilikuwa vikitumiwa katika kesi ya Marekani v.
Microsoft, wito wa kampuni ya "matusi monopol" na kulazimisha kampuni ya
umegawanyika katika vitengo viwili tofauti. Sehemu ya kupindua tawala baadaye
rufaa kwa shirikisho mahakamani, na hatimaye makazi na Idara ya Haki za Marekani
mwaka 2001.

Mwaka 2001, iliyotolewa Microsoft Windows XP, toleo la kwanza kuwa na sifa za
encompassed wawili biashara zake na nyumbani bidhaa mistari. Kabla ilitolewa XP,
Microsoft alikuwa kudumisha wawili wa NT na 9x codebase. XP ilianzisha graphical
mpya user interface, wa kwanza tangu Windows mabadiliko kama 95. Mwishoni mwa
mwaka 2001, pamoja na kutolewa katika Xbox, Microsoft iliingia vingi dola
bilioni mchezo soko console inaongozwa kwa Sony na Nintendo. Microsoft
wamekutana oron Machi 2004 wakati Antitrust hatua za kisheria dhidi yake
aliletwa na Umoja wa Ulaya kwa sasa abusing wake kutawaliwa na mfumo wa
uendeshaji Windows (tazama Ulaya Microsoft Antitrust kesi), hatimaye kusababisha
hukumu ya kuzalisha matoleo yake mpya Windows XP jukwaa-inayoitwa Windows XP
Home Edition N na Windows XP Professional N-kwamba hakuwa pamoja sina Windows
Media Player, vilevile faini ya € 497 million ($ 613 milioni).

27 Juni 2008, Bill Gates alistaafu kutoka siku hadi siku shughuli katika
kampuni, kufuatia kipindi cha mpito mwaka wawili kutoka jukumu lake kama Chief
Software Hunting, ambayo ilikuwa zilizochukuliwa na Ray Ozzie, lakini alibakia
mwenyekiti wa kampuni, mkuu wa Bodi ya Wakurugenzi na ingekuwa kazi kama mshauri
muhimu miradi. Windows Vista, iliyotolewa Januari 2007, alikuwa Microsoft's
latest mfumo wa uendeshaji na alikuwa na kuuzwa nakala milioni 300 Desemba 2008.
Microsoft Office 2007, iliyotolewa wakati huo huo, makala ya "Ribbon" user
interface ambayo ni muhimu kuondoka kutoka watangulizi wake. Relativt nguvu zote
kwa mauzo ya vyeo kusaidiwa ili kuzalisha faida rekodi mwaka 2007.

On 1 Februari 2008, Microsoft alifanya jitihada ya kununua unsolicited internet
huduma mshindani Yahoo! Kwa hadi $ 44.6 bilioni, ingawa hii kutoa ilikataliwa 10
Februari. On 3 Mei 2008, Microsoft alikwenda kutoa zao.

Microsoft ilitangaza tarehe 21 Februari 2008 kwamba itakuwa kubadilishana habari
kuhusu bidhaa zake na teknolojia ya kufanya kuwa rahisi kwa watengenezaji kuunda
software ambayo inafanya kazi pamoja na bidhaa zake. na kufuatiwa kwamba up kwa
kutoa habari hizo. Hata hivyo, Umoja wa Ulaya iliendelea kuonyesha kutoridhika
wake na kampuni kwa ajili ya ukosefu wake wa efterlevnad na Machi 2004 hukumu na
hatimaye, tarehe 27 Februari 2008 faini ya kutokujua € 899 million ($ 1.4
bilioni), basi faini kubwa katika historia EU ushindani wa sera.

Januari 2009 katika ripoti yake ya kifedha matokeo, Microsoft alitangaza Layoffs
ya hadi 5000 wafanyakazi katika kukabiliana na kupunguza shughuli za kiuchumi
kutokana na mgogoro wa kifedha unaoendelea.

Tarehe 12 Februari 2009, Microsoft alitangaza nia yake ya kufungua mnyororo
ndogo ya Microsoft-asili maduka ya rejareja. Daudi Porter, mtendaji wa zamani
saa Wal-Mart na DreamWorks, alikuwa mmoja aitwaye makampuni makamu wa rais wa
Stores Retail. 22 Oktoba 2009 Microsoft Store rejareja kwanza wazi katika
Scottsdale, Arizona.

NBC Universal na Microsoft Corporation wameungana katika jitihada kuuza NBC
Universal's matangazo na matangazo kabel kutumia Admira, programu giant's
automatiska kupanga na kununua zana.

Kuwa sahihi zaidi katika kufuatilia utendaji wa kila kitengo na delegating
uwajibikaji, Microsoft reorganized ndani ya biashara ya msingi makundi saba-kila
chombo huru kifedha enheten-in Aprili 2002. Baadaye, tarehe 20 Septemba 2005,
Microsoft ilitangaza rationalization wa biashara yake ya awali makundi saba
katika mgawanyiko msingi tatu ambazo zipo leo: madirisha Mteja, MSN na Server na
makundi Tool walikuwa sammanslagna ndani ya Microsoft Platform Products and
Services Division; ya Habari mfanyakazi na Microsoft Business Solutions makundi
walikuwa sammanslagna ndani ya Microsoft Business Division; na Mkono na
Wikipedia Devices na makundi ya Mwanzo na Burudani walikuwa sammanslagna ndani
ya Microsoft Burudani na Kitengo Devices.

Mgawanyiko huu inazalisha Microsoft's centralt bidhaa, Windows uendeshaji wa
mfumo. Imekuwa zinazozalishwa katika matoleo mengi, ikiwa ni pamoja Windows 3.1,
Windows 95, Windows 98, Windows 2000, Windows Me, Windows Server 2003, Windows
XP, Windows Vista, Windows Server 2008 na Windows 7. IBM compatible karibu wote
kuja na kompyuta binafsi Windows preinstalled. Desktop ya sasa ni toleo la
Windows Windows 7. Den online service MSN, kabel televisheni ya MSNBC na
Microsoft online magazine Slate wote ni sehemu ya mgawanyiko huu. (Slate mara
unaopatikana by The Washington Post tarehe 21 Desemba 2004.) Mwishoni mwa 1997,
alipewa Microsoft Hotmail, maarufu zaidi webmail huduma, ambayo rebranded kama
"MSN Hotmail." Katika 1999, Microsoft ilianzisha MSN Messenger, an
snabbmeddelanden mteja, ili kushindana na Instant popular AOL Mtume. Pamoja na
Windows Vista, MSN Messenger akawa Windows Live Mtume.

Microsoft Visual Studio ni kampuni ya seti ya zana na programu compilers.
Programu bidhaa ni GUI-oriented na viungo kwa urahisi na Windows API s.
Programme ya sasa ni Visual Studio 2008. Uliopita version, Visual Studio 2005
ilikuwa kubwa uboreshaji juu yake aliyemtangulia, Visual Studio.Net 2003,
aitwaye baada ya. NET mpango, mpango wa masoko ya Microsoft kifuniko idadi ya
teknolojia. Microsoft's ufafanuzi wa. NET inaendelea kufuka. Kama ya 2004,. NET
inalenga kurahisisha maendeleo ya Microsoft Windows makao maombi kuwa matumizi
ya internet, kwa utplaceringen Microsoft mpya mfumo wa mawasiliano, Indigo (sasa
renamed Windows Mawasiliano Foundation). Hii ni nia ya kushughulikia baadhi ya
masuala awali ilianzisha by Microsoft's DLL design, ambayo ni vigumu, hata
haiwezekani katika baadhi ya hali, kusimamia, kufunga multiple versions wa
programu tata paket juu ya mfumo huo (angalia DLL-kuzimu), na kutoa zaidi jukwaa
maendeleo thabiti kwa wote Windows maombi (se Common Language Miundombinu).
Aidha, Kampuni ilianzisha kuweka mipango ya vyeti kutambua watu ambao wana
utaalam katika programu na ufumbuzi wake. Sawa sadaka kutoka Cisco, Sun
Microsystems, Novell, IBM, na Oracle Corporation, hizi zimeundwa vipimo kubaini
ni ndogo seti ya proficiencies katika jukumu maalum; hii inajumuisha
watengenezaji ( "Microsoft Certified Solution Developer"), mfumo / mtandao
wachambuzi ( "Microsoft Certified Systems Engineer"), wakufunzi ( "Microsoft
Certified Wakufunzi") na watendaji ( "Microsoft Certified Systems Administrator"
na "Microsoft Certified Database Administrator").

Microsoft hutoa Suite wa server software, wenye jina Windows Server System.
Windows Server ya mfumo wa uendeshaji kwa mtandao servrar ni msingi wa mfumo wa
Windows Server line. Management Systems Server ya bidhaa ni mkusanyiko wa zana
kutoa kijijini-control uwezo, kiraka usimamizi, software usambazaji na vifaa /
software inventering. Other server bidhaa pamoja na:

Divisheni ya Biashara ya Microsoft inazalisha Microsoft Office, ambayo ni
kampuni mstari wa ofisi ya kompyuta. Bidhaa inajumuisha programu Neno (neno
processor), Access (database Kiuhusiano binafsi maombi), Excel (a spreadsheet
mpango), Outlook (Windows groupware tu, mara nyingi hutumika kwa Exchange
Server), PowerPoint (presentation software), na Publisher ( desktop publishing
software). A idadi ya bidhaa nyingine ziliongezwa baadaye na kutolewa wa Ofisi
2003 pamoja Visio, Project, MapPoint, InfoPath na OneNote.

Utvecklar pia mgawanyiko wa fedha na usimamizi wa biashara kwa makampuni ya
software. Bidhaa hizi ni pamoja na bidhaa zinazozalishwa na zamani Business
Solutions Group, ambayo iliundwa Aprili 2001 na Mkuu wa kununua Plains.
Hatimaye, Navision mara unaopatikana kutoa sawa kuingia soko la Ulaya,
kusababisha iliyopangwa kutolewa ya Microsoft Dynamics nav mwaka 2006. Kundi
masoko Axapta na Suleiman, upishi na masoko yanayofanana, ambayo imepangwa kuwa
pamoja na Plains Navision na Mkuu mistari kwenye jukwaa la kawaida inayoitwa
Microsoft Dynamics.

Akajaribu Microsoft ina kupanua Windows brand katika masoko mengine mengi,
pamoja na bidhaa kama vile Windows CE kwa PDAs na wake "Windows-powered"
Smartphone bidhaa. Microsoft awali simu soko iliingia kupitia Windows CE kwa
kifaa handheld s, ambayo leo ina maendeleo ndani Windows Mkono 6. Mwelekeo wa
mfumo wa uendeshaji ni juu ya vifaa ambapo OS inaweza kuonekana si moja kwa moja
hadi mwisho user, hususan, apparater na magari.

Kampuni inazalisha MSN TV, zamani WebTV, makao ya televisheni internet
Appliance. Microsoft kutumiwa kuuza seti-top Digital Video Recorder (DVR)
iitwayo UltimateTV, ambayo rekodi kuruhusiwa watumiaji hadi masaa 35 kutoka
programu televisheni moja kwa moja hadi nyumbani mtoa DirecTV satellite
televisheni. Hii ilikuwa kuu ushindani katika UK kwa Sky British Broadcasting 's
(BSkyB) SKY + huduma, inayomilikiwa na Rupert Murdoch. UltimateTV tangu imekuwa
imekoma, pamoja DirecTV badala opting kwa soko DVRs kutoka TiVo Inc kabla
baadaye byte DVR yao wenyewe brand.

Microsoft anauza kompyuta michezo kuwa kukimbia tarehe Windows persondatorer,
pamoja na vyeo kama vile Age of Empires, Halo na Microsoft Flight Simulator
mfululizo. Ni inazalisha mstari wa kazi s akimaanisha kuwa ni pamoja na huru s
atlases, chini ya jina Encarta. Eneo la Microsoft majeshi free premium na reja
michezo ambapo wachezaji wanaweza kushindana dhidi ya kila mmoja na katika
mashindano mengine.

Microsoft iliingia vingi dola bilioni mchezo soko console inaongozwa kwa Sony na
Nintendo mwishoni mwa mwaka 2001, pamoja na kutolewa katika Xbox. Kampuni
inachapisha huendeleza na michezo ya video yake mwenyewe console hii, kwa msaada
wa michezo yake ya Microsoft Studios dotterbolag, kwa kuongeza tatu Xbox video
game mchapishaji s kama vile Electronic Sanaa na Activision, ambaye kulipa ada
ya leseni ya kuchapisha michezo kwa mfumo. The Xbox pia ina mwandamizi katika
Xbox 360, iliyotolewa tarehe 22 Novemba 2005 katika Amerika Kaskazini na nchi
nyingine. Na Xbox 360, Microsoft inatarajia fidia kwa hasara wakastahiki na Xbox
awali. Hata hivyo, baadhi ya maamuzi Microsoft alifanya kufikiriwa utata katika
video Gaming jamii, kama vile ikitoa ya console na high kushindwa viwango, kuuza
matoleo mawili tofauti ya mfumo, moja bila disk ngumu kuendesha na kutoa mdogo
kompatibilitet nyuma Xbox fulani tu majina.

Kwa kuongeza katika mstari wa bidhaa Xbox, Microsoft masoko pia idadi ya
kompyuta mengine yanayohusiana na vifaa bidhaa kama kisima, pamoja mice,
KEYBOARDS, joystick s, na gamepad s, pamoja na mchezo mwingine mtawala s,
uzalishaji wa ambayo ni outsourced katika wengi fall. Kama 15 Novemba 2007,
Microsoft alitangaza ya ununuzi wa Musiwave, Openwave 's Mkono Simu music mauzo
ya biashara.

Mmoja wa Bill Gates 'ufunguo maono kwa kampuni ilikuwa na "workstation kupata
programu zetu kwenye mbio kila dawati na hatimaye katika kila nyumbani."

Microsoft has footholds katika masoko mengine badala ya mifumo ya uendeshaji na
ofisi Suites, pamoja na mali kama vile televisheni kabel MSNBC mtandao, MSN Web
portal, na multimedia Microsoft Encarta huru. Masoko wa kampuni pia bidhaa zote
vifaa vya kompyuta kama Microsoft kipanya na nyumbani bidhaa za burudani kama
vile Xbox, Xbox 360, Zune na MSN TV.

Kiufundi rejea kwa watengenezaji na makala mbalimbali kama magazeti Microsoft
Microsoft Systems Journal (au MSJ) ni inapatikana kwa njia ya Microsoft
Developer Network (MSDN). Abonnemang MSDN pia inatoa kwa makampuni na watu
binafsi, na kwa kawaida abonnemang ghali zaidi kutoa huduma ya kabla ya kutolewa
beta versions wa Microsoft software. Mwaka miaka hivi karibuni, Microsoft
ilizindua tovuti ya jamii kwa watengenezaji na watumiaji, yenye jina Channel9
ambayo hutoa huduma nyingi features kisasa kama wiki na internet forum. Tovuti
ya jamii nyingine ambayo hutoa kila siku videocast s na huduma nyingine,
On10.net, uliozinduliwa tarehe 3 Machi 2006.

Wengi bure msaada wa kiufundi inapatikana kwa njia ya Microsoft hutolewa kupitia
online Usenet newsgroups (katika siku ya kwanza ilikuwa pia ilitoa tarehe
CompuServe). Kuna mambo kadhaa ya hizi newsgroups kwa karibu kila bidhaa
Microsoft hutoa, na mara nyingi wao ni Microsoft kufuatiliwa na wafanyakazi.
Watu ambao ni msaada juu ya newsgroups wanaweza kuchaguliwa na wengine Microsoft
wafanyakazi wenzao au kwa muhimu sana ya Microsoft Professional (MVP) kwa sasa,
ambayo entitles watu kwa aina ya pekee ya kijamii kwa sasa, kwa kuongeza
uwezekano wa tuzo na faida nyingine.

Kampuni inaendeshwa na Bodi ya Wakurugenzi likijumuisha watu kumi, linaloundwa
na kampuni ya zaidi nje (kama ni kimila kwa makampuni kufanyiwa biashara
hadharani). Hali kwa wajumbe wa bodi ya wakurugenzi ni: Steve Ballmer, James
Fedha, Jr Dina Dublon, Bill Gates, Raymond Gilmartin, Reed Hastings, Daudi
Marquardt, Charles Noski, Helmut Panke, na Jon Shirley. Kumi ni wajumbe wa bodi
kuchaguliwa kila mwaka ifikapo mwaka wanahisa mkutano, na wale ambao hawapati
kura wengi lazima kuwasilisha kujiuzulu kwa bodi, ambayo hatimaye kuchagua kama
au kukubali kujiuzulu. Kuna kamati tano ndani ya bodi ambayo kusimamia masuala
maalum zaidi. Kamati hizi ni pamoja na Kamati ya Ukaguzi, ambayo Hushughulikia
masuala ya uhasibu na ukaguzi wa kampuni pamoja na kuripoti; Kamati ya
Compensation ambayo laadhimisha fidia kwa Mkurugenzi Mtendaji na wafanyakazi
wengine wa kampuni; Kamati ya Fedha, ambayo Hushughulikia masuala ya kifedha
kama vile inapendekeza muunganiko na ununuzi ; ya Utawala na Kuteua kamati,
ambayo Hushughulikia masuala mbalimbali ikiwa ni pamoja na kuteuliwa ushirika wa
bodi, na mhakiki Antitrust Kamati, ambayo majaribio ya kuzuia kutoka kampuni ya
mazoea Antitrust kukiuka sheria.

Kuna vipengele vingine kadhaa na muundo wa kampuni ya Microsoft. Kwa masuala
duniani kuna Mtendaji wa Timu, linaloundwa na maafisa wa kampuni ya kumi na sita
duniani kote, ambayo ni kushtakiwa kwa majukumu mbalimbali ikiwa ni pamoja na
kuhakikisha wafanyakazi kuelewa Microsoft's utamaduni wa biashara. Maafisa wa
kumi na sita ya Executive Team ni pamoja na Mwenyekiti na Afisa Software
Hunting, the CEO, Wakili Mkuu na Katibu wa CFO, makamu wa kikundi mwandamizi na
marais kutoka vitengo vya biashara, na Mkurugenzi Mtendaji wa Ulaya, Mashariki
ya Kati na Afrika mikoa; na vichwa vya Worldwide Sales, Masoko na Huduma; Human
Resources; na Corporate Masoko. Aidha Timu ya Mtendaji pia kuna Staff Corporate
Council, ambayo Hushughulikia wafanyakazi wote kuu utendaji wa kampuni, ikiwa ni
pamoja na kuidhinisha kampuni sera. The Corporate Staff Baraza linaloundwa na
wafanyakazi kutoka katika Sheria na Corporate Affairs, Finance, Human Resources,
Corporate Marketing, na Mkakati na Sera Advanced makundi saa Microsoft.
Watendaji wengine ni pamoja na Marais na Makamu wa Marais wa bidhaa mbalimbali
divisions, viongozi wa sehemu za masoko, na CTO, miongoni mwa wengine.

Wakati kampuni ilipata kushika nafasi yake IPO 13 Machi 1986, bei ya hisa
ilikuwa dola 21. Kwa karibu ya biashara ya kwanza ya siku, alikuwa hisa closed
at $ 28, sawa na senti 9.7 wakati kurekebishwa kwa kampuni tisa ya kwanza ya
hisa splits. Awali ensuing karibu na kupanda katika miaka inayofuata alifanya
Microsoft wafanyakazi kadhaa mamilioni. Bei ya hisa peaked mwaka 1999 saa kote
US $ 119 (US $ 60.928 kujirekebisha kwa splits). Wakati kampuni ina hisa splits
alikuwa tisa ya kwanza ambayo ilikuwa 18 Septemba 1987, kampuni kuanza hawakuwa
inatoa utdelningen mpaka 16 Januari 2003. The dividend kwa mwaka 2003 ilikuwa
senti nane per share, ikifuatiwa na utdelningen ya senti kumi na sita kwa
kushirikisha baadae mwaka. Kampuni switched kutoka kila mwaka na robo mwaka
magawio mwaka 2005, kwa senti nane per robo sehemu maalum kwa wakati mmoja
payout ya dola tatu kwa kushiriki kwa robo ya pili ya mwaka wa fedha.

Licha ya kampuni tisa kupasuliwa tarehe 2 Februari 2003 na baadaye kuongezeka
utdelningen payouts, bei ya Microsoft's hisa kiasi kikubwa alibakia steady kwa
miaka kadhaa ijayo, na kupanda kwa bei ya hisa kote release ya Windows Vista na
kuanguka wakati wa mgogoro wa kiuchumi wa 2008.

Mwaka 2005, Microsoft amepokea 100% rating katika Corporate Usawa Index kutoka
Kampeni ya Haki za Binadamu, en ranking ya makampuni na jinsi maendeleo ya
shirika deems sera zao kuhusu LGBT (lesbian, gay, Bisexual na transsexual)
wafanyakazi. Partly kupitia kazi ya wasenge na Wasagaji Wafanyakazi saa
Microsoft (GLEAM) kundi, Microsoft aliongeza kujieleza jinsia yake kutobagua
sera mwezi Aprili 2005, na Haki za Binadamu Kampeni uppdaterade Microsoft's
Corporate Usawa Index kutoka sin 86% rating mwaka 2004 hadi sina sasa 100%
rating.

Mwezi Aprili 2005, Microsoft alipokea hela avskaffandet kukosolewa kwa msaada
kutoka Washington jimbo HB 1515 muswada kwamba ingekuwa kupanuliwa hali ya sasa
ya sheria za kutobagua watu kwa Alternate riktlinjer ngono. Microsoft alikuwa
mshitakiwa wa wakiinama na shinikizo kutoka mitaa kiinjili mchungaji Ken
Hutcherson ambaye alikutana na mwandamizi Microsoft mtendaji na kutishia kususia
kitaifa ya Microsoft's bidhaa. Microsoft pia yateremsha walikuwa kulipa kiinjili
kihafidhina Ralph Reed 's kampuni Century Mikakati ya $ 20,000 kila mwezi ada.
Zaidi ya wafanyakazi 2,000 saini ombi kuuliza Microsoft ili reinstate msaada kwa
muswada huo. Chini wakali wawili upinzani kutoka nje na ndani ya kampuni kuta,
Microsoft waliamua kuunga mkono muswada tena Mei 2005.

Microsoft hires wafanyakazi wengi wa kigeni kama vile yale ya ndani, na ni
mpinzani wa frispråkig cap on H1B viza s, ambayo kuruhusu makampuni katika
kuajiri Marekani kwa baadhi ya wafanyakazi wa kigeni. Bill Gates juu ya madai ya
cap H1B visa kufanya kuwa vigumu kwa kuajiri wafanyakazi wa kampuni, inayosema
"I'd shaka kujikwamua ya H1B cap."

Mwaka 1987, Microsoft antog alama yake ya sasa, kinachojulikana "Pac-Man"
Rangi", iliyoundwa na Scott Baker. Kulingana na Machi 1987 Computer Reseller
News Magazine, "alama mpya, katika Helvetica italiki typeface, ana slash kati ya
o na kusisitiza s" laini "sehemu ya jina na kuwasilisha mada na kasi." Dave
Norris, a Microsoft mfanyakazi, ulianza an intern joke kampeni ya kuokoa alama
ya zamani, ambayo ilikuwa ya kijani, katika uppercase wote, na featured a
fanciful barua O, nicknamed ya blibbet, lakini ilikuwa kuondolewa.

Microsoft's alama na "Your potential. Passion yetu. "Tagline chini ya shirika
kuu jina, ni misingi ya kaulimbiu Microsoft alikuwa kama wa 2008. Mwaka 2002,
kampuni ilianza kutumia alama katika Marekani na hatimaye ilianza TV kampeni na
kaulimbiu, kubadilishwa kutoka zilizotangulia Tagline ya "wapi unataka kwenda
leo?."

Katika uhusiano kwa elektronik sehemu ya biashara yake (mfano mchezo consoles,
peripherals kompyuta, nk), Microsoft ilikuwa ranked kampuni ya 2 mbaya kwa
mazingira ya nje ya makampuni 18 lilipimwa katika Greenpeace's Greener
Electronics kuongoza Juni 2008. Ni amepokea score ya 2.2/10, kuziweka mbele ya
Nintendo tu.

Microsoft imechukua hatua ya kuwa zaidi mazingira ya kirafiki. Baadhi ya mifano
ni:

Tangu miaka ya 1980, Microsoft imekuwa mwelekeo wa kiasi utata katika sekta ya
kompyuta. Wengi wa upinzani imekuwa mbinu yake ya biashara, mara nyingi
hufafanuliwa kwa mbiu "kukumbatia, kupanua na kuizima." Microsoft awali
konkurrerande unadhihirisha a standard au bidhaa, kisha inaenea kwa mazao yao
wenyewe ambayo ni toleo kisha maunzi na standard, ambayo kwa muda extinguishes
ushindani kwamba hana au hawawezi kutumia Microsoft's new version. Haya na mbinu
nyingine yamesababisha lawsuits kuletwa na makampuni na serikali, na mabilioni
ya dola domar dhidi ya Microsoft. Katika Januari 2009, Opera Software ASA filed
malalamiko kwa Tume ya Ulaya na kusema kuwa Microsoft's integration ya Internet
Explorer na makao Windows kompyuta binafsi, ni ukiukaji wa sheria za Ulaya
ushindani.

Free software proponents kumweka kwa kujiunga na kampuni ya Baraza Computing
FORUMS Alliance (TCPA) kama sababu ya wasiwasi. Kundi ya makampuni ambayo
kutafuta kutekeleza mpango kuitwa FORUMS Computing (kompyuta katika kompyuta
ambazo sio tu kuulinda kwa mmiliki wake, lakini pia kuulinda dhidi ya mmiliki
wake kama kisima), TCPA ni decried kwa wakosoaji kama inaruhusu
mjukvaruutvecklare na jukwaa controllers indiscriminate kulazimisha vikwazo juu
ya jinsi ya kutumia programu walaji, na juu ya jinsi ya kompyuta kuishi. :23

Watetezi wa free software pia suala la kuchukua na Microsoft's uendelezaji wa
Digital Rights Management (DRM) na jumla ya gharama ya umiliki (TCO)
kulinganisha na wake "Get ukweli" kampeni. Digital Rights Management ni
teknolojia ambayo inaruhusu watoa kuingiza maudhui vikwazo juu ya mbinu ambayo
digital vyombo vya habari ni juu ya matumizi ya vifaa kutumika; na hatimaye,
wapinzani wake zinakubali kwamba kama teknolojia inaweza infringe on fair
matumizi na haki za wengine, hasa ikizingatiwa kuwa ni shughuli inapinga
kisheria kama vile re-kuchanganya au uzazi wa vifaa kwa ajili ya matumizi katika
slide inaonyesha au återförsäljning ya bidhaa kwa wateja.

Ya "Get ukweli" kampeni anasema kuwa Windows Server ina TCO chini kuliko Linux
na orodha ya tafiti mbalimbali ili kuthibitisha kesi yake. Linux ilizindua dira
Proponents ya masomo yao akisema kuwa, kinyume na mmoja wa Microsoft's madai,
Linux ina usimamizi kupunguza gharama kuliko Windows Server. Utafiti mwingine
kwa madai kwamba Kikundi Yankee kuwaendeleza kutoka toleo moja hadi jingine
Windows Server gharama kubwa sehemu (robo ya tatu) wa gharama byte kutoka
Windows Server ya Linux, hata kwa makampuni makubwa, na kwamba sababu nyingine
kubwa a Kubadilisha mbali Windows servrar walikuwa iliongezeka usalama na
kuegemea Linux servrar na nafasi ya kuepuka Microsoft "lock-in."

Mwaka wa 2004, Advertising Standards Authority (ASA) ya Uingereza Microsoft
alionya kwamba ad kutoka kampeni ambayo alidai kuwa "Linux mara ... mara 10 ya
gharama kubwa zaidi kuliko Windows Server 2003", ilikuwa "vilseledande", kama
vifaa waliochaguliwa kwa ya Linux server mara needlessly ghali. ASA's malalamiko
ya mara kwamba "vipimo kwa ajili ya Linux walikuwa alifanya juu ya IBM zSeries
[mainframe], ambayo ilikuwa ghali zaidi na hawakuwa vizuri kama IBM mengine
mfululizo." Mara ya ulinganifu to Windows Server 2003 mbio mbili Intel 900 MHz
Xeon CPUs.

Daudi Meyer kuandika Zdnet.com alisema kuwa, "Microsoft ina historia ndefu ya
kuomba, na kuruzukiwa patent, uppfinningar kwamba wengi wanasema-na unaweza
wakati mwingine kuonyesha-walikuwa msingi kazi mapema na wengine walibeba nje,
au msingi wa kawaida, self-dhahiri wazo. Hii ilikuwa katika mwitikio 2008 patent
maombi yake kwa uwezo wa mafanikio katika ukurasa-up au umebadilisha-chini
increments kwa moja keystroke - njia ambayo imekuwa pervasive kwa miongo.



https://sw.wikipedia.org/wiki/Mfumo_wa_jua

Mfumo wa jua ni utaratibu wa jua letu, sayari na sayari kibete zinazolizunguka
pamoja na miezi yao, asteroidi, meteoridi, kometi na vumbi ya angani, vyote
vikishikwa na mvutano wa jua.

Kwa kawaida siku hizi, baada ya kutambua Pluto kama sayari kibete, huhesabiwa
sayari nane zinazozunguka jua. Lakini miaka ya nyuma magimba makubwa
yamegunduliwa angani ambayo bado hayajakubaliwa kama yahesabiwe kuwa sayari au
aina ya asteoridi.

Orodha inayofuata bado inahitaji kuangaliwa kwa sababu kuna tofauti kati ya
kamusi na vitabu mbalimbali jinsi ya kutaja sayari fulani.

Namba zote zinazotaja sifa mbalimbali za sayari zinaonyesha kipimo kulingana na
tabia za dunia yetu kuwa "1". Kuhusu majina ya sayari kadhaa kuna mchanganyiko
katika kamusi na vitabu. Pale ambako jina au umbo tofauti la jina ni la kawaida
linaonyeshwa katika mabano kama (jina). Majina yanayotumiwa katika vitabu
kadhaa, hasa vya shule za msingi, bila kuwa na uhakika yanaonyeshwa katika
mabano ya italiki pamoja na alama ya swali kama (? jina).

Tangu kutambuliwa wa ukanda wa Kuiper ambamo Pluto ni sehemu tu inajulikana ya
kwamba kuna magimba ya angani mengi yasiyoonekana kwa kirahisi kwa sababu
yanapokea na kuakisia nuru kidogo sana kutoka jua.

Kuhusu magimba ya angani yaliyombali zaidi kuliko ukanda wa Kuiper hakuna
uhakika bado, Lakini tangu mwaka 2012 vipimo vyipya vilisababisha kutokea kwa
nadharia tele kuhusu sayari ya tisa katika umbali mkubwa sana ambyo
haikutazamiwa bado.

Ulikuwa mfumo wa sayari, jua, nyota na magimba mengine angani ambao zamani
ulipendekeza kwamba vyote vinazunguka dunia, ambayo ndiyo ilichukuliwa kuwa
kitovu cha ulimwengu.



https://sw.wikipedia.org/wiki/Maji_salama

Maji salama au maji ya kunywa ni maji yaliyochemshwa au kutibiwa ili yawe salama
kwa kunywa au kwa kuandalia chakula.

Kimataifa, katika mwaka 2012, asilimia themanini na tisa (89%) ya watu duniani
waliweza kupata maji safi na salama kwa kunywa.

Karibu watu bilioni 4 waliweza kupata maji ya bomba wakati wengine bilioni 2.3
waliweza kupata maji kutoka kwenye visima na mabomba ya umma. Watu bilioni 1.8
bado wanatumia maji ya kunywa yasiyo salama ambayo vyanzo vyake vinaweza kuwa
vimechafuliwa na kinyesi. Maji haya yanaweza kusababisha magonjwa kama
kipindupindu na homa ya matumbo.

Maji ni muhimu kwa maisha ya binadamu na viumbe hai wengine. Kiasi cha maji ya
kunywa kinachohitajika kinatofautiana. Kinategemea na shughuli za kawaida, umri,
masuala ya kiafya na hali ya hewa. Inakadiriwa kuwa Mmarekani mmoja anakunywa
lita moja ya maji kwa siku, wakati asilimia tisini na tano (95%) wanakunywa maji
yasiyo chini ya lita tatu kwa siku.

Kwa wale wanaofanya kazi katika hali ya hewa ya joto, wanaweza kunywa lita 16
kwa siku. Maji yanatengeneza asilimia sitini (60%) ya uzito kwa wanaume na
asilimia hamsini na tano (55%) kwa wanawake. Watoto wachanga wana asilimia
sabini (70%) au themanini (80%) ya maji katika miili yao wakati wazee
wanakaribia asilimia arobaini na tano (45%).

Kwa kawaida katika nchi zilizoendelea maji ya bomba yanakidhi viwango vya ubora
wa maji ya kunywa, hata hivyo kiasi kidogo sana cha maji hayo hunywewa au
hutumiwa katika maandalizi ya chakula. Maji hayo hutumika pia katika kufua,
usafi wa vyoo na umwagiliaji.

Kupunguza magonjwa yanayosambaa kwa maji na maendeleo ya vyanzo salama vya maji
ni lengo kubwa kiafya katika nchi zinazoendelea.

Maji yaliyowekwa katika chupa yanauzwa kwa matumizi ya umma katika sehemu nyingi
duniani.



https://sw.wikipedia.org/wiki/Fasihi_simulizi

Fasihi simulizi ni kazi ya sanaa inayotumia mdomo (tofauti na maandishi kama
kwenye fasihi andishi) kama njia kuu maalum ya kufikisha ujumbe. Ni sehemu ya
msingi ya utamaduni, na vipengele vyake vingi vinafanya kazi kama katika fasihi
kwa jumla.

Katika jamii isiyo na uandishi ni wazi kuwa hakuna fasihi andishi. Hata hivyo
kila jamii ina hazina ya mapokeo yapokelewayo mdomo kwa mdomo—kwa mfano utenzi,
ngano au nyimbo za jadi—hivyo vyote ni sehemu za fasihi simulizi.

Hata jamii ijuayo kusoma na kuandika inaendelea kuwa na fasihi simulizi, hasa
nyumbani, k.m. katika kuwasimulia watoto hadithi. Lakini mara nyingi fasihi
simulizi ya jamii ijuayo kusoma na kuandika ni tofauti sana na fasihi simulizi
ya jamii isiyo na uandishi, kwa vile imeathiriwa na ujuzi wa kusoma na kuandika,
na mitindo ya masimulizi yake haiendi sambamba na mitindo ya masimulizi
yasiyoathiriwa na uandishi.

Fasihi simulizi ina sifa za pekee ambazo huipambanua na fasihi andishi. Sifa
hizo ndizo huipa uhai fasihi hii. Miongoni mwa sifa hizo ni pamoja na:



https://sw.wikipedia.org/wiki/Chui

Chui mara nyingi huchanganywa na paka wengine wenye madoa, kama duma na jagwa.
Hata hivyo wana mtindo tofauti wa madoa: duma wana madoa ya kawaida yaliyosambaa
mwili wote; jaguar wana madoa madogo ndani ya vijimiraba; wakati chui ana madoa
ndani ya miduara midogo kuliko ile ya jaguar. Chui ni mkubwa na mwenye misuli
zaidi kuliko duma, lakini mdogo kidogo na mwenye misuli kidigo kuliko jaguar.
Madoa ya chui ni ya mviringo kwa Afrika Mashiriki na huwa ya mraba kwa kusini
mwa Afrika. Chui wameripotiwa kufikia mpaka umri wa miaka 21. Rangi mbalimbali.

Chui anafahamika kwa uwezo wake wa kukwea miti, na huonekana akijipumzisha
kwenye matawi ya miti wakati wa mchana, akiburuza mawindo yake mpaka juu ya miti
na kuining’iniza huko; [1] ingawa, yeye hana nguvu sana kama jamii nyingine ya
paka. Chui naye pia ni mwenye nguvu sana, anaweza kukimbia mpaka km 58 kwa saa,
kuruka mbele zaidi ya mita 6 na kuruka juu mpaka kufikia hata mita 3. [2] Chui
kiasili ni miongoni mwa wanyama wanaowinda usiku, japo wamerekodiwa mara kadhaa
wakiwinda mchana, tena hasa wakati anga likiwa si angavu sana. Wao hutumia muda
wao mwingi kulala, aidha juu ya miti, kwenye miamba au kwenye nyasi.

Chui huwinda kwa utegemezi. Ingawa hupendelea wanyama wa umbo la kati, chui hula
kitu chochote kuanzia kombamwiko alaye kinyesi mpaka wakubwa pofu dume mwenye kg
900. Milo yao hujumuisha sana wanyama wenye kwato na nyani, lakini rodent,
reptilia, amfibia, ndege na samaki nao huliwa pia. Kwa Afrika, swala wa umbo la
kati ndio chakula kikuu cha chui, hasa impa na swala wa Thomson. [3] Huko Asia
chui hula mbawala, chitali na muntiako na pia aina ya paa wa Asia na Ibex.

Chui hunyatia windo lake kimyakimya na dakika ya mwisho kasha kumrukia,
humnyonga koo lake kwa kumng’ata haraka. Chui kwa kawaida huficha mawindo yao
kwenye vichaka vilivyoshona au huyachukua mpaka juu ya miti, [4] na wana uwezo
wa kubeba wanyama hata wenye uzito mara tatu ya uzito wao. Chui ndiyo mnyama
pekee miongoni mwa jamii ya paka anayeweza kubeba mawindo yake juu ya miti.
Uchaguzi wa mawindo kupitia tafiti umeonekana kuzingatia hali fulani ikiwemo
ukubwa wa kundi analokuwemo mnyama awindwaye, ukubwa wa pori na mazingira
yasiyoweza kuhatarisha maisha ya mwindaji, chui.

Chui dume hufuata jike ambalo linamvutia, ingawa maranyingi kupigania haki za
kuzaliana hutokea. Kutegemeana na eneo, chui hujamiiana mwaka mzima (Afrika na
Asia) au kwa kipindi maalumu Januari mpaka Februari (Manchuria na Siberia). Chui
jike kawaida huwa kwenye kipindi cha joto kwa siku 6 – 7. [5] Hubeba mimba kwa
siku 90 – 105. [6] Watoto kwa kawaida huzaliwa kwa wingi wa 2 – 4, lakini
kiwango cha kufa kwa watoto ni kikubwa kiasi cha kupona mtoto 1 – 2 tu kwa uzao
mmoja.

Chui jike mwenye mimba hutafuta pango, uwazi kwenye miamba, mti wenye uwazi
mkubwa au kichaka kwaajili ya kuzalia na kuweka makazi ya mwanzo. Watoto
hufungua macho yao baada ya siku 10. Manyoya ya watoto huwa marefu na mengi
kuliko ya wakubwa. Ndani ya miezi mitatu watoto huanza kuwafuata mama zao nje
kuwinda. Wakiwa na umri wa mwaka mmoja chui wana uwezo wa kujilisha wenyewe
lakini hubaki na mama zao kwa miezi 18 mpaka 24. [7]

Tafiti juu ya chui zinaonesha kuwa asilimia karibu 13% ya chui wote wanapatikana
katika maeneo yanayotunzwa. Katika tafiti yao ya IUCN, Nowell and Jackson
walisema chui dume huwa nahimaya ya kilomita za mraba 30-38, lakini jike huwa na
kilomita za mraba 15-16 tu. [8]



https://sw.wikipedia.org/wiki/YouTube

YouTube ni tovuti ya kuchangia video ambazo watumiaji wanaweza kunakili na
kugawa kwa wengine. Wafanyakazi watatu wa zamani wa PayPal waliunda YouTube
mnamo Februari 2005. Mnamo Novemba 2006, YouTube, LLC ilununuliwa na Google Inc
kwa Dola bilioni 1.65 , na sasa huendeshwa kama shirika dogo la Google. Kampuni
hii ipo San Bruno, California na inatumia teknolojia ya Adobe Flash kuonyesha
aina mbalimbali za video zilizotengenezwa na watumiaji, pamoja na vijisehemu vya
sinema, vijisehemu vya maonyesho ya runinga, na video za nyimbo, vilevile
maudhui ambayo hayajakomaa kama vile video za kublogu na video za asili
zilizofupi.

Maudhui mengi yaliyomo kwenye YouTube yametumiwa na watu binafsi, ingawa vyombo
vya habari pamoja na makampuni yakiwemo CBS BBC, UMG na mashirika mengine hutoa
baadhi ya habari zao, kama sehemu ya mpango wa ushirikiano na YouTube.

Watumiaji ambao hawajasajiliwa wanaweza kutazama video, wakati watumiaji
waliosajiliwa wanaruhusiwa kutumia na kunakili idadi isiyo na kipimo ya video.
Video ambazo zanaweza kuwa na maudhui yaliyo na ujumbe wenye lugha isiyoruhusiwa
zinapatikana kwa watumiaji waliosajiliwa tu na wenye umri zaidi ya miaka 18.
Kunakili kwa video zenye lugha ya kukashifu, mambo ya ngono, ukiukwaji wa
hakimiliki, na habari zanazohimiza uhalifu kumepigwa marufuku katika mkataba wa
masharti ya huduma ya YouTube. Akaunti za watumiaji waliosajiliwa hujulikana
kama "channels".

YouTube ilianzishwa na Chad Hurley, Steve Chen na Jawed Karim ambao awali wote
walikuwa wafanyakazi wa PayPal. Hurley alisomea urasimu katika Chuo Kikuu cha
Indiana ya Pennsylvania, huku Chen na Karim wakisomea kompyuta sayansi pamoja
katika Chuo Kikuu cha Illinois huko Urbana-Champaign.

Kulingana na hadithi inayorudiwa mara nyingi katika vyombo vya habari, Chad
Hurley na Steve Chen waliibua wazo la YouTube wakati wa miezi ya mwanzo ya 2005,
baada ya kakabiliana na matatizo ya kugawa video zilizochukuliwa kweye chakula
cha jioni nyumbani kwa Chen huko San Francisco. Jawed Karim hakuhudhuria sherehe
hii na alikakana kwamba sherehe ilikuwepo, na Chad Hurley alisema kuwa, wazo
kuwa YouTube lilianzishwa baada ya chakula cha jioni " pengine lilitiwa nguvu
sana na mawazo ya matangazo ili kuunda hadithi yenye kueleweka zaidi."

YouTube ilianza kama teknolojia ya kufadhiliwa, hasa kutoka kwa uwekezaji wa
dola za Marekani milioni 11.5 kutoka kwa Sequoia Capital kati ya Novemba 2005 na
Aprili 2006. Hapo awali makao makuu ya YouTube yalikuwa upande wa juu wa
Pizzeria na mkahawa wa Kijapani katika San Mateo, California. Jina la kikoa
chake www.youtube.com kilianza kutumika tarehe 15 Februari 2005, na tovuti
iliundwa miezi kadhaa iliyofuata. Video ya kwanza kwenye Youtube ilikuwa Me at
the Zoo, na mwanzilishi wa onyesho Jawed Karim kwenye San Diego Zoo. Video hii
ilipakiwa mnamo tarehe 23 Aprili 2005, na bado yaweza kutazamwa kwenye tovuti.

YouTube iliupatia umma toleo la kwanza la tovuti Mei 2005, miezi sita kabla ya
uzinduzi rasmi mnamo Novemba 2005. Tovuti ilikua haraka, na Julai 2006 kampuni
ilitangaza kwamba zaidi ya video mpya 65,000 zilikuwa zikipakiwa kila siku, na
kwamba tovuti ilikuwa ikipokea watazamaji wa video milioni 100 kwa siku.
Kulingana na tarakimu zilizochapishwa na kampuni ya utafiti wa masoko comScore,
YouTube inaongoza katika utoaji wa video kwenye mtandao katika Marekani, ikiwa
na mgawo wa soko wa karibu asilimia 43 na zaidi ya video bilioni sita
zilizotazamwa mnamo Januari 2009. Inakadiriwa kuwa video mpya za jumla ya masaa
20 hupakiwa kwa tovuti kila dakika, na kwamba karibu robo tatu ya nyenzo hizi
hutoka nje ya Marekani. Pia inakadiriwa kwamba katika mwaka 2007 YouTube
ilitumiwa kipimo data sawa na kiasi kilichotumika kwenye wavuti mzima wa mwaka
2000. Mwezi Machi 2008, kipimo data cha YouTube kiligharimu dola milioni 1 za
Marekani kwa siku. Alexa ameipa nafasi ya nne YouTube kama tovuti iliyotumiwa
kwa wingi kwenye wavuti, nyuma ya Google, Yahoo! na Facebook.

Uchaguzi wa jina www.youtube.com ulisababisha matatizo kwa vile jina hili
lilikuwa likitumika kwa tovuti, www.utube.com. Mmiliki wa tovuti, Universal Tube
& Rollform Equipment, aliandikisha kesi mahakamani dhidi YouTube Novemba 2006
baada ya kupokea idadi kubwa ya watu waliokuwa wakitafuta YouTube. Universal
Tube kwa sasa imebadilisha jina la tovuti yake na kuwa www.utubeonline.com.

Mnamo Oktoba 2006, Google Inc ilitangaza kwamba ilikuwa imeipata YouTube kwa
dola bilioni 1.65 katika hisa za Google, agano hili lilikamilishwa tarehe 13
Novemba 2006. Google huwa haitoi tarakimu za kina za gharama ya kutunza YouTube,
na mapato ya YouTube ya mwaka 2007 yalibainishwa kuwa "siyo kitu" katika uwekaji
jalada. Juni 2008 nakala katika gazeti la Forbes lilitoa makadirio ya mapato ya
2008 kuwa dola milioni 200 za Kimarekani, huku likibaini mafanikio katika mauzo
ya matangazo.

Mnamo Novemba 2008, YouTube ilifikia makubaliano na MGM, Lions Gate
Entertainment na CBS ambazo ziliruhusu makampuni kutuma filamu nzima na
maonyesho ya televisheni kwenye tovuti, yakiandamana na matangazo. Hatua hii
imekusudiwa kutoa ushindani kwa tovuti kama Hulu, ambazo huwa na nyenzo kutoka
kwa NBC, Fox, na Disney.

Tarehe 9 Oktoba 2009, wakati wa ukumbusho wa tatu kutoka kuchukuliwa na Google,
Chad Hurley alitangaza katika chapisho la blogu ya kwamba YouTube ilikuwa
anatumiwa na "zaidi ya watazamaji bilioni moja" duniani kote.

Kabla ya uzinduzi wa YouTube mwaka 2005, kulikuwa na mbinu chache rahisi
zilizokuwemo kwa watumiaji wa kompyuta wa kawaida ambao walitaka kuchapisha
video kwenye wavuti. Pamoja na kusano lake rahisi, YouTube ilirahisisha
uwezekano wa mtu yeyote aliyeunganishwa kwa wavuti kuchapisha video ambazo
watazamaji duniani kote wanaweza kutazama kwa muda wa dakika chache. Mada
tofauti zilizoko katika YouTube zimegeuza ugawi wa video kuwa mojawapo ya sehemu
muhimu ya utamaduni wa wavuti.

Mfano wa awali wa athari za kijamii za YouTube ulikuwa ufanisi wa video ya Bus
Uncle mwaka 2006. Inaonyesha mazungumzo makali kati ya kijana na mzee ndani ya
gari la abiria huko Hong Kong, na ilijadiliwa sana katika wasimamizi wa vyombo
vya habari vilivyoimarika. Video nyingine iliyopokea uwambo ni guitar, ambayo
ilihusisha uiigizi wa Pachelbel's Canon huku akiwa na gitaa la umeme. Jina la
mwigizaji halijatolewa katika video, na baada ya kupokea mamilioni ya maoni
gazeti la The New York Times lilifichua jina la mcheza gitaa kama Jeong-hyun
Lim, wa umri wa miaka 23 kutoka Korea ya Kusini ambaye alikuwa amerekodi traki
hii ndani ya chumba chake cha malazi.

YouTube ilipatiwa tuzo la 2008 la George Foster Peabody na kunukuliwa kuwa "
'Uwanda wa Wasemi' " na iliyoonyesha na kukuza demokrasia."

YouTube imekuwa ikilaumiwa kwa kushindwa kuhakikisha kwamba video zake zina
heshimu sheria ya hatimiliki. Wakati wa kupakia video,watumiaji wa YouTube huwa
wanaonyesha daima kiwambo chenye ujumbe ufuatao:

Lisha ya ushauri huu, bado kuna vijisehemu vingi vya maonyesho ya
televisheni,video za nyimbo na filamu katika YouTube. YouTube huwa haitazami
video kabla ya kuzichapisha kwenye wavuti, ila hupatia jukumu wamiliki wa
hatimiliki kutoa notisi ya uvunjaji chini ya sheria za Millennium Digital
Copyright Act. Mashirika yakiwemo Viacom, Mediaset na Ligi kuu ya Uingereza
yameandikisha kesi dhidi ya YouTube, yakidai kuwa imefanya juhudi kidogo mno
kuzuia upakiaji wa nyenzo zenye hakimiliki. Viacom, wanadai dola bilioni 1 za
Kimarekani kama fidia ya uharibifu, huku ikisema kuwa alikuwa imepata zaidi ya
vijisehemu ambavyo vinatokana na nyenzo 150,000 zake katika YouTube na ambavyo
vimetazamwa zaidi ya mara bilioni 1.5. YouTube alijibu kwa kusema ya kwamba huwa
"inaenda mbali zaidi ya mipaka yake kisheria katika kusaidia kulinda nyenzo za
wamiliki na kazi zao". Tangu Viacom kuandikisha kesi yake, YouTube imeanizisha
mfumo uitwao VideoID, ambao huangalia video zilizopakiwa dhidi ya hifadhidata ya
maudhui yenye hakimiliki kwa lengo la kupunguza ukiukaji.

Mnamo Agosti 2008, mahakama ya Marekani iliamua ya kwamba wamiliki wa hatimiliki
hawawezi kuagiza kuondolewa kwa faili iliyo katika wavuti bila kwanza kubainisha
kuwa kupakiwa kwakwe kunaonyesha matumizi ya haki ya nyenzo hii[[]]. Kesi hii
ilihusisha Stephanie Lenz kutoka Gallitzin, Pennsylvania, ambaye alikuwa ameunda
video ya kinyumbani ya mwanawe wa kiume wa miaka 13 huku akicheza wimbo wa
[[]]Prince "Let's Go Crazy" na kupakia video hii ya sekunde 29 kwa YouTube.

Mnamo Julai 2008, Viacom ilishinda uamuzi wa mahakama uliohitaji YouTube kutoa
na kuipa data kuhusu tabia ya kila mtazamaji ambaye anatazama video kenye
tovuti. Hatua hii ilisababisha wasiwasi kwamba tabia ya mtazamaji binafsi
ingeweza kutambuliwa kwa anwani ya IP na majina yao ya kuingilia tovuti. Uamuzi
huo ulitiliwa lawama na Electronic Frontier Foundation, ambayo iliita uamuzi huu
wa mahakama kama "sera inayorundisha nyuma haki za ufaragha". Jaji Louis
Stantonwa Mahakama ya Wilaya aliutupilia mbali wasiwasi wa faragha kama "uvumi",
na kuiamuru YouTube kukabidhi nyaraka zilizokaribia terabyte 12 za data. Jaji
Stanton alikataa ombi la Viacom kwa YouTube kukabidhi chanzo kanuni za mfumo
wake wa utafiti, akisema kuwa hakuna ushahidi kuwa YouTube ilichukulia ukiukaji
wa hakimiliki kwa namna tofauti.

YouTube pia imekabiliwa na upinzani juu ya maudhui ya kukera yaliyomo katika
baadhi ya video zake. Ingawa sheria ya utumiaji wa YouTube hukataza kupakia kwa
video ambayo ina uwezekano wa kuwa na nyenzo zisizofaa, YouTube huwa haiangali
kila video kabla ya kuwekwa kwenye wavuti. Sehemu zenye utata katika video
zinahusisha ukanaji wa Mauaji ya Holocaust na mkasa wa Hillsborough, ambapo
mashabiki 96 kutoka Liverpool waliangamizwa mwaka wa 1989, kwenye njama za
kidhahania na dini.

YouTube hutegemea watumiaji wake kuonyesha ishara kuhusu maudhui ya video kama
ni yale yasiyofaa, na wafanyakazi wa YouTube watatazama video iliyoashiriwa
kubaini kama inakiuka mkataba wa masharti ya utumizi wa tovuti. Mnamo Julai 2008
Kamati ya Utamaduni na Vyombo vya habari ya Bunge la Umoja la Uingerezailisema
ya kwamba ilikuwa "haijaridhishwa" na mfumo wa YouTube wa kutoa sera za video
zake, na kujadili kuwa "kukabiliwa awali kwa maudhui yafaa kuwa kigezo cha sera
ya tovuti kupakia [[maudhui yanayotoka kwa watumiaji|maudhui yanayotoka kwa
watumiaji [[]]]]." YouTube alijibu kwa kusema kuwa: "Tuna sheria kali juu ya
kile kinachoruhusiwa, na mfumo unaowezesha mtu yeyote ambaye anaona maudhui
yasiyofaa kuripoti kwetu 24 / 7 kwa timu yetu na suala hili kushughulikiwa mara
moja. Sisi huelimisha jamii yetu juu ya sheria na inahusisha kiungo cha moja kwa
moja kutoka kwa kila ukurusa wa YouTube ili kurahisisha mchakato huu kama
iwezekanavyo kwa watumiaji wetu. Kutokana na idadi kumbwa ya maudhui yaliyo
pakiwa kwenye tovuti yetu, tunadhani kuwa hadi sasa hii ndiyo njia yenye ufanisi
zaidi ili kuhakikisha kuwa video chache ambazo huvunja kanuni zinashuka haraka.

Nchi kadhaa zimeziba upatikanaji wa YouTube tangu kuanzishwa kwake, ikiwemo
Jamhuri ya Uchina, Morocco, na Thailand. YouTube sasa imezibwa nchini Uturuki
baada ya utata juu ya video iliyoonekana kuwa yenye matusi kwa Mustafa Kemal
Atatürk. Licha ya kuzibwa huku, Waziri Mkuu wa Uturuki Recep Tayyip Erdoğan
alikubali kwa waandishi wa habari kwamba angeweza kupata YouTube, kwani tovuti
bado inapatikana huko Uturuki kwa kutumia mbadala wa wazi.

Tarehe 3 Desemba 2006, Iran kwa muda iliziba upataji wa YouTube, pamoja na
tovuti zingine kadhaa, baada ya kuzitangaza kama zinazokiuka maadili ya kijamii
na kanuni za vitendo. YouTube ilizibwa baada ya video iliyopakiwa kwenye wavuti
kujaribu kumwonyesha Mwajemi/Mwirani anayeiigiza katika filamu za mapenzi
akishiriki katika ngono. Kuzibwa huku baadaye kuliondolewa na kisha kukarejeshwa
Uajemi baada ya uchaguzi wa rais 2009.

Mnamo 23 Februari 2008, Pakistan iliziba YouTube kutokana na " nyenzo za kukera"
kwa imani ya Uislamu , pamoja na kuonyeshwa kwa katuni ya Kideni ya nabii
Muhammad. Hii ilisababisha karibu kuzimwa kimataifa kwa tovuti ya YouTube karibu
masaa mawili, kwa vile kuzibwa huko kwa Pakistan kulichukuliwa na nchi nyingine.
Pakistan iliondoa kizibo chake tarehe 26 Februari 2008. Wapakistani walizunguka
kizibo hicho cha siku tatu kwa kutumia programu mtandao wa kibinafsi. [[]].

Shule katika baadhi ya nchi zimeziba upatikanaji wa YouTube kutokana na
wanafunzi wa kupakia video zenye tabia ya uchokozi, vita vya shuleni,tabia ya
ubaguzi wa rangi, na nyenzo zingine zisizofaa.

Teknologia ya urejeshi wa kucheza Video za YouTube kwa watumiaji wa mtandao
inatokana na Adobe Flash Player. Hii inaruhusu tovuti kuonyesha video bora
ikilinganishwa na teknolojia zilizoimarika za kucheza video (kama Windows Media
Player, QuickTime, na RealPlayer) ambazo kwa ujumla huhitaji mtumiaji kupakua na
kuweka programu-jalizi kwa kivinjari ili kutazama maudhui ya video. Kutazama
video ya Flash pia kunahitaji plogramu-jalizi, lakini utafiti wa soko kutoka kwa
Adobe Systems umegundua ya kwamba plogramu-jalizi yake imewekwa kwa Kiwango cha
asilimia 95 kwenye kompyuta za kibinafsi.

Video zilizopakiwa kwa YouTube kutoka kwa wamiliki maalum wa akaunti zafaa kuwa
na urefu wa dakika kumi na faili ya kiasi cha GB 2. Wakati YouTube
ilipozinduliwa mwaka wa 2005 kulikuwa na uwezekano wa kupakia video ndefu,
lakini upeo wa dakika kumi ulianzishwa Machi 2006 baada ya YouTube kugundua
kwamba nyingi ya video zilizozidi urefu huu zilikuwa na maudhui yasiyoruhusiwa
ya maonyesho ya televisheni na filamu. Akaunti za ushirika zinaruhusiwa kupakiwa
kwa video zenye urefu wa zaidi ya dakika kumi, lakini kwa kukubaliwa na YouTube.

YouTube anapokea video zilizopakiwa katika miundo mingi, ikiwa pamoja
na.[[WMV,.|WMV,.]][[AVI,.|AVI,.]][[MKV,.|MKV,.]]MOV, [[MPEG,.|MPEG,.]]MP4,
[[DivX,.|DivX,.]]FLV, na.OGG. Pia inaruhusu 3gp, na kuruhusu video kupakiwa moja
kwa moja kutoka kwa simu ya mkononi.

YouTube awali ilitoa video katika muundo mmoja tu, lakini sasa ina miundo mikuu
mitatu, vilevile muundo wa "simu za mkononi", wa kutazamwa kwenye simu za
mkononi. Muundo asili, sasa una kibali cha "ubora wa wastani", huonyesha video
kwa uimarisho wa pixel 320x240 kwa kutumia Spark Sorenson Codec, pamoja na mono
MP3 audio. Hii ilikuwa, kwa wakati huo, kiwango cha wastani cha kutazama video
kwenye wavuti.

Video za "ubora wa juu", zilizoanzishwa Machi 2008, huonyeshwa hadi kwa pixels
864x480 na sauti ya stereo AAC. Muundo huu huwa na umuhimu mkubwa katika
kuboresha kiwango cha wastani cha ubora. Mwezi Novemba 2008 720p HD ya kuwezesha
zaidi iliongezwa. Wakati huo huo, kifaa cha kucheza video cha YouTube
kilibadilishwa kutoka kwa 4:3 kipengele cha uwiano hadi kwa kiwambo kipana.
16:9Video za 720p huwa zinaonyeshwa kwa uimarisho wa pixel 1280x720, uimarisho
huu ukiwa umetengenezwa na H.264 video Codec. Pia hili linahusisha stereo audio
ikiwa imetengenezwa na AAC.

Katika video iliyochapishwa mnamo 21 Julai 2009, mhandisi wa plogramu wa YouTube
Peter Bradshaw alitangaza kuwa watumiaji wa YouTube sasa wangeweza kupakia video
za aina ya 3D. [[]] Video hizi zinaweza kutazamwa kwa njia ya kawaida, na miwani
huvaliwa na watazamaji ili kupata athari ya 3D.

Mojawapo ya sifa za YouTube ni uwezo wa watumiaji kutazama video zake katika
tovuti nje ya wavuti wake. Kila video ya YouTube huandamana pamoja na kipande
cha HTML, ambacho chaweza kutumika kuiweka kwenye ukurasa nje ya tovuti ya
YouTube . Utendakazi huu mara nyingi hutumika kuweka video za YouTube katika
kurasa za mitandao ya kijamii na blogu.

YouTube kawaida huwa haitoi kiungo cha kupakua video zake, na hutarajia kuwa
huwa zinatazamwa kupitia kwa kusano la tovuti yake. Idadi ndogo ya video, kama
vile hotuba ya rais Barack Obama, inaweza kupakuliwa kama faili za MP4. Wavuti
mbalimbali za mrengo wa tatu, na vifaa vya matumizi na plogramu-jalizi za
kivinjari huruhusu watumiaji kupakua video za YouTube . Mnamo Februari 2009,
YouTube ilitangaza huduma ya majaribio, ya kuruhusu baadhi ya washirika kutoa
upakuaji wa video bure au kwa malipo ya ada kwa njia ya Google Checkout.

Baadhi simu nzuri zina uwezo wa kupata video za YouTube , kutegemea mtoaji na
mpango wa data. Simu ya YouTube ilizinduliwa mwezi Juni 2007, na hutumia RTSP
ili kutazama video. Si video zote za YouTube zinazopatikana kwenye muundo wa
tovuti ya simu.

Tangu Juni 2007,video za YouTube huwa zinapatikana kwa ajili ya kutazamwa katika
bidhaa mbalimbali za Apple. Hii ilihitaji matini ya YouTube kubadilishwa hadi
katika kiwango wastani kinachopendelewa cha Apple, H.264, mchakato uliochukua
miezi kadhaa. Video za YouTube huweza kutazamwa kwa kutumia vifaa vikiwemo Apple
TV na iPhone. Huduma ya TiVo iliyoboreshwa mnamo Julai 2008 iliruhusu mfumo huu
kutafuta na kucheza video za YouTube. Mnamo Januari 2009, YouTube ilizindua
"YouTube ya TV", na ni toleo la tovuti ya inayolenga mfumo wa set-top boxes na
vyombo vingine vya habari vinavyohusu vifaa vya TV vyenye vivinjari, mwanzo,
zikiruhusu video zake kutazamwa katika PlayStation 3 na Wii video game console
s. Mwezi Juni 2009, YouTube XL ilitolewa, ambayo ina kusano iliyorahisishwa,
iliyoundwa kwa ajili ya kutazama kwenye televisheni yenye kiwamgo cha wastani.

19 Juni 2007, Msimamizi mkuu wa Google Eric E. Schmidt alikuwa mjini Paris
kuzindua mfumo mpya wa ujanibishaji. Kusano zima la tovuti hii sasa linapatikana
kwa mifumo iliyo fanyiwa ujanibishaji katika nchi 22:

Hivi Karibuni imeanzishwa Youtube kwa lugha ya Kiswahili Kusano la YouTube
hupendekeza mfumo ambao unapaswa kuchaguliwa kwa kuzingatia anwani ya IP ya
mtumiaji. Katika baadhi ya matukio, ujumbe "Video hii haipatikani katika nchi
yako" waweza kuonekana kutokana na vikwazo vya hakimiliki au maudhui yasiyofaa.

Mipango ya YouTube ya kuunda toleo huko Uturuki imepatwa na matatizo, tangu
mamlaka ya Kituruki ilipoihitaji YouTube kuanzisha ofisi huko Uturuki, ambayo
ingekuwa chini ya sheria za Kituruki. YouTube anasema kwamba haina nia ya
kufanya hivyo, na kwamba video zake haziko chini ya sheria za Kituruki . Mamlaka
ya Kituruki yameonyesha wasiwasi kuwa YouTube imetumika kupakia video zenye
matusi kwa Mustafa Kemal Atatürk na baadhi ya nyenzo zake ni zakukera kwa
Waislamu

Mwezi Machi 2009, mabishano kati ya YouTube na wakala wa ukusanyaji wa asilimia
ya mapato ya muziki[[]] Uingereza [[]] PRSP walisababisha video za premia
kuzibwa kwa watumiaji wa YouTube nchini Uingereza. Kuondolewa kwa video
zilizopakiwa na makampuni makubwa ya kurekodi kulitokea baada ya kushindwa
kufikia makubaliano juu ya mpango wa leseni. Mgogoro huu ulitatuliwa Septemba
2009. Mwezi Aprili 2009, mzozo kama huo ulisababisha kuondolewa kwa video za
nyimbo zenye kulipiwa kwa watumiaji kutoka Ujerumani.



https://sw.wikipedia.org/wiki/Wamasai

Wamasai ni kabila la watu wa kuhamahama wanaopatikana Kenya na Tanzania. Kwa
sababu ya mila zao, mavazi tofauti na kuishi karibu na mbuga nyingi za Afrika
Mashariki, ni miongoni mwa makabila yanayojulikana zaidi hata nje ya Afrika.

Wao wanazungumza Maa, mojawapo ya familia ya lugha za Kinilo-Sahara inayohusiana
na Kidinka na Kinuer. Kwa sababu ya uhamiaji, Wamasai ni wazungumzaji wa
Kiniloti wa kusini zaidi. Pia wameelimika katika lugha rasmi za Kenya na
Tanzania: Kiswahili na Kiingereza.

Utafiti juu ya DNA yao umeonyesha walivyoathiriwa na urithi wa nasaba
mbalimbali, hata kutoka nje ya Afrika, lakini hasa wa jamii ya Wakushi wa Afrika
Mashariki.

Idadi ya Wamasai ilikadiriwa kuwa 841.622 katika sensa ya 2009 na 800.000 katika
Tanzania mwaka 2011 ; kwa jumla inakadiriwa kuwa inakaribia 1.700.000 Makadirio
hayo ya Wamasai katika nchi zote mbili huenda ikawa vigumu kuyathibitisha kwa
sababu ya umbali wa maeneo ya vijiji vyao vingi, na asili yao ya uhamaji.

Ingawa serikali za Tanzania na Kenya zimeweka mipango kuwahimiza Wamasai
kuachana na jadi ya uhamaji, bado wameendelea na desturi hiyo. Hivi majuzi,
Oxfam imedai kwamba mtindo wa maisha ya Wamasai lazima ukubaliwe kwa kuzingatia
mabadiliko ya hali ya hewa kwa sababu hawana uwezo wa kulima katika majangwa.

Kulingana na historia simulizi yao wenyewe, asili ya Wamasai ni kwenye bonde la
Nile ya chini, kaskazini kwa Ziwa Turkana (North-West Kenya).

Walianza kuhamia kusini karibu na karne ya 15, wakiwasili katika shina la ardhi
kutoka kaskazini mwa Kenya na Tanzania ya kati tangu karne ya 17 hadi mwisho wa
karne ya 18. Makabila mengine yalilazimishwa kuyahama makazi yao Wamasai
walipohamia huko. [1]

Eneo la Wamasai lilifika kilele cha ukubwa wake katikati ya karne ya 19, na
kuenea kote katika Bonde la Ufa na pande za ardhi kutoka Mlima Marsabit huko
kaskazini hadi Dodoma kule kusini. Wakati huo Wamasai, na vilevile kundi kubwa
la waliokuwa wamejiunga nalo, walikuwa wakivamia mifugo hadi umbali wa mashariki
ya pwani ya Tanga huko Tanzania. Washambulizi walitumia mikuki na ngao, lakini
walikuwa wamehofiwa kwa kutupa vilabu (orinka) walivyoweza kutupa kwa usahihi
kutoka umbali wa mita 100.

Mwaka 1852 kulikuwa na ripoti ya msongamano wa wapiganaji 800 wa Kimasai kuhamia
nchini Kenya. Mwaka 1857, baada ya kufyeka "Nyika ya Wakuafi" kusini mashariki
mwa Kenya, washambulizi Wamasai wakatisha Mombasa katika pwani ya Kenya. [2]

Kipindi cha upanuzi ulifuatwa na "Emutai" ya miaka 1883-1902. Kipindi hiki
kilikuwa kimeainishwa na uenezi wa magonjwa ya bovin pleuropneumonia, rinderpest
na ndui. Kisio la kwanza la mwanajeshi wa Kijerumani kaskazini magharibi mwa
Tanganyika ni kwamba asilimia 90 ya ng'ombe na nusu ya wanyama pori walikufa
kutokana na ugonjwa wa rinderpest. Madaktari Wajerumani walidai kuwa katika eneo
moja "kila sekunde" Afrika kulikuwa na mtoto aliyeugua matokeo ya smallpox.
Kipindi hiki kiliambatana na ukame. Mvua ilikosa kunyesha kabisa miaka 1897 na
1898. [3]

Mtafiti kutoka Austria, Oscar Baumann akisafiri katika nchi ya Wamasai miaka
1891-1893, alieleza makazi huko katika volkeno ya Ngorongoro katika kitabu cha
mwaka 1894 durch Massailand zur Nilquelle ("Kupitia ardhi ya Wamasai kwenye
chanzo cha Nile"): "Kulikuwa na wanawake waliodhoofiwa mno waliotazama ule
wazimu wa njaa ... mashujaa waliokuwa wameshindwa kutembea, wakiwa na wazee
walioathirika na wasiojali kitu. Vikundi vya tai viliwafuata kutoka juu, hawa
tai wakisubiri waathirika. " Kulingana na kisio moja theluthi mbili za Wamaasai
walikufa katika kipindi hiki. [4]

Kuanzia mkataba wa mwaka 1904, [5] na kufuatiwa na mwingine wa mwaka 1911, ardhi
ya Wamasai nchini Kenya ilipunguzwa kwa asilimia 60 wakati Waingereza
walipowafukuza ili kutayarisha mashamba ya wakoloni, hatimaye kuwalazimu kuishi
katika wilaya ya Kajiado na Narok. [6]

Wamasai wa Tanzania walifukuzwa kutoka ardhi yenye rutuba kati ya Mlima Meru na
Mlima Kilimanjaro, nyanda yenye rotuba iliyo karibu na Ngorongoro katika miaka
ya 1940. [7] Ardhi zaidi ilichukuliwa kwa ajili ya hifadhi ya wanyamapori na
hifadhi za taifa: Amboseli, Hifadhi ya Kitaifa ya Nairobi, Masai Mara, Samburu,
Ziwa Nakuru, na Tsavo nchini Kenya; Manyara, Ngorongoro, Tarangire /
http://www.tanzaniaparks.com/tarangire.htm na Serengeti huko Tanzania.

Wamasai ni wafugaji wanaopinga sisitizo la serikali za Tanzania na Kenya la
kuishi maisha ya kisasa. Wao wanadai haki ya kulisha mifugo katika Hifadhi za
Taifa katika nchi zote mbili.

Jamii ya Wamasai haikuwahi kukubali kamwe usafirishaji haramu wa binadamu, na
wote waliotafuta watumwa walikuwa wakiwaepuka Wamasai. Pamoja na kusimama dhidi
ya utumwa na waliishi pamoja na wanyama pori wengi huku wakikataa kula wanyama
hao wala ndege. Hivyo sasa ardhi ya Wamasai ina Hifadhi za Wanyama pori zilizo
bora kabisa kote Afrika Mashariki.

Kimsingi kuna sekta kumi na mbili za kabila la Wamasai, kila sekta ikiwa na
desturi yake, muonekano, uongozi na lugha tofauti. Sekta hizi zinajulikana kama
Keekonyokie, Daha Besdi, Purko, Wuasinkishu, Siria, Laitayiok, Loitai, Kisonko,
Matapato, Dalalekutuk, Loodokolani na Kaputiei.

Jamii ya Wamasai inafuata sana mfumo dume: katika desturi yao ni wanaume, pamoja
na wazee wastaafu, wanaoamua mambo makubwa zaidi kwa kila kikundi cha Wamasai.

Sheria simulizi zinashughulikia masuala mengi ya desturi. Kunyongwa kisheria
hakujulikani, na malipo ya kawaida kwa ng'ombe hutosheleza mambo. Kuna mbinu za
kutatua migogoro nje ya mahakama kama 'amitu', inayomaanisha 'kufanya amani', au
'arop', ambayo inahusisha kuomba msamaha wa dhati.

Wamasai humwabudu Mungu pekee, nao humwita Enkai au Engai. Engai ni Mungu mmoja
mwenye asili mbili: Engai Narok (Mungu Mweusi) ana huruma, na Engai Nanyokie
(Mungu Mwekundu) ana ghadhabu.

"Mlima wa Mungu", Ol Doinyo Lengai, uko kaskazini mwa Tanzania. Binadamu mkuu
katika mfumo wa dini ya Wamasai ni laibon ambaye anaweza kushiriki katika:
uponyaji wa kidini, kuzungumza na Mungu na unabii, kuhakikisha mafanikio katika
vita au mvua ya kutosha. Nguvu zozote alizokuwa nazo laibon zilikuwa zimetokana
na utu au nafsi yake, bali si cheo chake. Wamasai wengi wamekuwa Wakristo, na
kwa kiwango kidogo Waislamu.

Vifo vingi vya watoto wachanga miongoni mwa Wamasai vimesababisha watoto wengi
kutotambuliwa mpaka kufikia umri wa miezi 3, ilapaitin. Kwa utamaduni, mwishoni
mwa maisha yao Wamasai huzikwa bila sherehe na maiti wanaachwa nje waliwe na
tumbusi Maiti kukataliwa na tumbusi na fisi, wanaojulikana kama Ondili ama
Oln'gojine, huonekana kuwa kitu kibaya, na kusababisha jamii ya mfu huyo
kulaumiwa. Kwa hivyo haikuwa nadra kupata miili iliyopakwa mafuta na damu kutoka
ng'ombe aliyechinjwa. Mazishi ya zamani yalikuwa yametengwa kwa waheshimiwa
wakubwa, kwani iliaminika kuwa mazishi yalidhuru udongo.

Maisha ya Wamasai inahusika sana na ng'ombe, ambao huwa msingi wa chakula cho.
Kipimo cha mali ya mtu ni idadi ya mifugo na watoto alionao. Kuwa na ng'ombe 50
au zaidi kunaheshimika, na watoto zaidi ni bora. Mtu ambaye anao wengi upande
mmoja lakini si upande wa pili anahesabiwa kama maskini.

Wamasai huamini kwamba Mungu aliwapa ng'ombe wote duniani, kwa hivyo kuchukua
mifugo kutoka makabila mengine ni suala la kudai ni haki yao, lakini zoezi hili
limepungua.

Kihistoria Wamaasai ni watu wanaohamahama, kwa hivyo tangu jadi wamekuwa
wakitumia vinavyopatikana kwa urahisi ili kujenga makazi yao. Nyumba zao za
asili ziliundwa kwa ajili ya kuhama mara kwa mara, kwa hivyo hazikujengwa za
kudumu.

Inkajijik (nyumba hizo) zina umbo la nyota au mviringo, na hujengwa na wanawake.
kwa mbao, matawi madogo yaliyochanganywa na matope, vijiti, majani, kinyesi cha
ng'ombe na mkojo wa binadamu, na majivu. Mavi ya ng'ombe inahakikisha kuwa paa
halivuji, na maji ya mvua yasiweze kupita.

Enkaji ni ndogo, kipimo cha mita 3x5 na kimo cha m 1.5 kwenda juu. Ndani ya
nafasi hii familia hupika, hula, hulala, hupiga gumzo na huweka akiba ya
chakula, mafuta na mali nyingine. Mifugo wadogo mara nyingi pia huwekwa ndani ya
enkaji. [8] [9]

Vijiji huzungukwa na ua (Enkang) lililojengwa na wanaume kwa kutumia miiba ya
acacia, mti wa kiasili. Usiku wote ng'ombe, mbuzi na kondoo huwekwa katikati ya
ua hilo, kuwalinda kutokana na wanyama pori.

Kitengo kati ya jamii ya Wamasai ni umri. Ingawa wavulana hutumwa nje na ndama
na kondoo kuanzia utotoni, utoto kwa wavulana ni wakati wa kucheza, isipokuwa
kuchapwa viboko kidesturi ili kuthibitisha ujasiri na uvumilivu. Wasichana
huwajibika kwa kazi ndogondogo kama vile kupika na kukamua ng'ombe, ujuzi ambao
wao hujifunza kutoka kwa mama zao kutoka umri mdogo.

Kila baada ya miaka 15 hivi, kizazi kipya cha Morans au Il-murran (wapiganaji)
kitatahiriwa. Hii inahusisha wavulana wengi kati ya umri wa miaka 12 na 25,
ambao wamebalehe na si wa kizazi kilichopita. Moja ya sherehe ya kupita ujana
hadi upiganaji ni sherehe ya tohara, ambayo inafanywa bila dawa ya kugandisha
misuli. Hii tohara hufanywa na wazee, ambao hutumia kisu chenye makali na kigozi
cha ng'ombe kufunika jeraha. Neno la Kimasai kwa tohara ni 'emorata'. Kijana
lazima avumilie operesheni akiwa kimya. Kuonyesha maumivu huleta aibu, angalau
kwa muda. Maneno yoyote ya mshangao yanaweza kusababisha makosa katika
operesheni hiyo nyeti, ambayo inaweza kuleta matatizo mengi, majeraha zaidi, na
maumivu. Mchakato wa uponyaji utachukua miezi 3-4, wakati ambao kuna uchungu
kwenda haja ndogo na wakati mwingine hata hauwezekani, na wavulana lazima wabaki
katika nguo nyeusi kwa kipindi cha miezi 4-8.

Katika kipindi hiki, wavulana waliotahiriwa wataishi katika "manyatta", yaani
"kijiji" kilichojengwa na mama zao. Manyatta hizo hazina nyua za kulinda boma,
ili kusisitiza jukumu lao la kulinda jamii. Hakuna ua la mifugo linalojengwa,
kwa sababu wapiganaji hawana ng'ombe wala hawana jukumu la kufuga. Ibada za
kifungu zaidi zinahitajika kabla ya kufikia hadhi ya mpiganaji mwandamizi,
ikifikia upeo katika sherehe ya 'eunoto', yaani "ujio wa umri".

Wakati kizazi kipya cha mashujaa kinaanzishwa, waliokuwa ilmoran huendelea kuwa
"wazee bila mamlaka", ambao huwajibika kwa maamuzi ya kisiasa hadi wafanywe
"wazee wenye mamlaka".

Wapiganaji wana jukumu la usalama katika jamii, na hutumia muda wao mwingi
wakizuru ardhi yao, pia hupita mipaka yao. Wao pia wanazidi kushiriki katika
biashara ya mifugo kuliko awali, kuendeleza na kuboresha hisa za msingi kupitia
biashara na kubadilisha bidhaa.

Wavulana wana wajibu wa kuwalinda mifugo wadogo. Katika msimu wa ukame, wote
wapiganaji kwa wavulana huchukua jukumu la ufugaji. Wazee ni wakurugenzi na
washauri wa shughuli za kila siku. Wanawake wana jukumu la ujenzi wa nyumba, na
vilevile kuchota maji, kukusanya kuni, kukamua ng'ombe na kupikia familia.

Hadithi moja kuhusu Wamasai ni kwamba kila kijana anatakiwa kuua simba kabla
atahiriwe. Ingawa simba walikuwa wanawindwa zamani, na uwindaji huu umepigwa
marufuku katika Afrika Mashariki, bado simba huwindwa wanapowaua mifugo, na
vijana mashujaa wanaohusika katika mauaji hayo hupewa heshima kuu mjini.
Kutokana na wasiwasi kuhusu idadi ya simba nchini, kuna mpango wa kulipa fidia
wakati simba anapowaua mifugo, badala ya uwindaji na kuua simba. Hata hivyo,
kuua simba mmoja kuna thamani kubwa na heshima katika jamii.

Wasichana pia hutahiriwa ('emorata') wanapobalehe na hupewa maelekezo na ushauri
zinazohusiana na majukumu yao mapya, wanasemekana kuwa wamehitimu umri wa
wanawake, tayari kuolewa. Ukeketaji nchini Kenya unatekelezwa kwa 38% ya wakazi.
Namna ya kawaida ni clitorectomy. Tendo hili la tohara linaweza kusababisha kovu
nene ngozini, ambalo linafanya vigumu kwenda haja ndogo, na hii pia umeleta
utata. FGC ni haramu nchini Kenya na Tanzania.

Tohara hizo ni kawaida kufanywa na 'mtekelezaji' ambaye mara nyingi si Mmasai,
kwa kawaida hutoka kikundi cha Wandorobo. Visu vya tohara hutengenezwa na
wafua-chuma, 'il-kunono', ambao huepukwa na Wamaasai kwa sababu ya kutengeneza
silaha za kifo (visu, mapanga fupi ('ol alem'), mikuki, n.k.). Sawa na wanaume
vijana, wanawake ambao wamekeketewa huvaa nguo nyeusi, hujipaka rangi na alama
kwenye nyuso, na kisha kufunika nyuso zao wanapokamilisha sherehe.

Kukata kwa sehemu ya uchi wa mwanamke huleta ukosoaji mwingi kutoka nje ya nchi
zote mbili na wanawake wengi ambao wameupitia, kama vile Mmasai mwanaharakati
Agnes Pareiyo. Ni hivi majuzi katika sehemu mbalimbali imebadilishwa na "kukatwa
kwa maneno", sherehe kuwashirikisha kuimba na kucheza katika nafasi ya
ukeketaji. Hata hivyo, unabakia na thamani kwa utamaduni. Baadhi wanafikiria ni
muhimu kwa sababu Wamasai wanaume wanaweza wakakataa mwanamke asiyetahiriwa, eti
haoleweki, au sivyo mahari yake itapunguzwa.

Wanawake walioolewa wanapokuwa waja wazito huruhusiwa kutofanya kazi nzito kama
kukamua ng'ombe na kukusanya kuni. Mahusiano ya kingono pia yanapigwa marufuku.

Wamasai huoa wake wengi; hii hutendwa ili kukabiliana na vifo vingi vya watoto
wachanga na wapiganaji. Kuolewa na wanaume wengi pia kunakubaliwa: mwanamke
huolewa si na mumewe tu, lakini umri mzima wa kikundi chake. Wanaume hutarajiwa
kumpa mgeni wa rika yake kitanda na mwanamke. Mwanamke anaamua mwenyewe kama
atajiunga na mtu huyo. Mtoto yeyote atakayezaliwa ni mtoto wa mume katika
utaratibu wa Kimasai. "Kitala", aina ya talaka au kukimbilia, inawezekana katika
nyumba ya mke wa baba, kwa sababu ya kumdhulumu mke. Kurudisha mahari, ulinzi wa
watoto, n.k. hukubaliwa baadaye.

Muziki wa kitamaduni wa Kimasai huwa na sauti kutoka kwaya ya waimbaji huku
kiongozi wa nyimbo, 'Olaranyani', huimba kiitikio. Olaranyani kwa kawaida ni
yule mwimbaji bora ambaye anaweza kuimba wimbo huo, ingawa watu kadhaa huweza
kuongoza wimbo. Olaranyani huanza kwa kuimba mstari kichwa (namba) cha wimbo.
Kikundi basi kitajibu kwa kukubali, na Olaranyani ataimba mistari huku kikundi
kikiimba. Kila wimbo una namba maalum kulingana na kuita-na-kuitika. Mipangilio
ya nyimbo ya kawaida huwa ya 5 / 4, 6 / 4 na 3 / 4 wakati saini. Maneno hufuata
maudhui maalumu na hurudiwa mara nyingi baada ya muda. Kutingisha shingo
huongozana na kuimba. Wakati wa kupumua kichwa huelekezwa mbele. Kichwa
huelekezwa nyuma kwa ajili ya kuvuta pumzi. Kwa ujumla hii hueneza ratiba ya
sauti zao.

Wanawake huimba nyimbo tulivu, na nyimbo za kuwasifu watoto wao. Namba, ule
mfano wa wito-na-majibu, marudio ya misemo isiyokuwa na maana, misemo ifuatayo
kila mstari kwa kurudiwarudiwa, na waimbaji kukabiliana na mistari yao ni ishara
ya kuimba kwa wanawake. Wakati wanawake wamasai wengi hukusanyika pamoja, wao
huimba na kucheza kati yao wenyewe.

Wamasai hutumia sauti zao pekee wanapoimba, isipokuwa wanapotumia pembe la
Greater Kudu kuwaalika Wamoran kwa sherehe ya Eunoto

Kuimba na kucheza wakati mwingine hufanyika katika manyatta, na kuhusisha
kutaniana. Wavulana hupiga foleni na kuimba, "Oooooh-yah", kwa kikohozi, pamoja
na msukumo wa miili yao. Wasichana husimama mbele ya wanaume na kusokota miili
huku wakiimba "Oiiiyo .. yo" katika kuwajibu wanaume. Ingawa miili yao
hukaribiana, hawagusani.

Eunoto, sherehe ya kubalehe kwa mpiganaji, inaweza kuhusisha siku kumi au zaidi
za kuimba, kucheza na ibada. Wapiganaji wa Il-Oodokilani hufanya aina ya mchezo
inayoitwa adumu, au aigus, mara nyingine inajulikana kama "ngoma ya kuruka".
(adumu na aigus ni vitenzi vinavyomaanisha "kuruka" na adumu humaanisha "Kuruka
juu na chini katika ngoma" [10] Wapiganaji hujulikana vizuri, na mara nyingi
hupigwa picha, katika ushindani huu wa kuruka. Wapiganaji huingia katika
mviringo, na moja au wawili wataingia kati ya mviringo kuanza kuruka, bila
kuacha visigino vyao kugusa ardhi. Wajumbe wa kikundi wanaweza kuongeza sauti
zao kwa kuzingatia urefu wa wanavyoruka.

Washikaji wa Moran ('intoyie') hujitembeza katika nguo maridadi kuvutia wengi
wao kama mmojawapo ya eunoto. Mama za Moran huimba na kucheza kuonyesha heshima
kwa ujasiri wa watoto wao.

Wanamuziki wa Hip Hop wa kisasa, X Plastaz, kutoka kaskazini mwa Tanzania
wamechanganya sauti na midundo ya Wamasai katika muziki wao.

Kutoboa na kunyosha ndewe ni kawaida ya Wamasai. Vifaa mbalimbali hutumika
kutoboa na kunyosha masikio, kama vile miiba kwa kutoboa, ukuti, mawe, msalaba
sehemu ya jino la tembo n.k. Idadi ya Wamasai wanaofuata desturi hii, hasa
wavulana, inazidi kupungua. Wanawake huvaa aina mbalimbali ya mapambo katika
ndewe la sikio, na mapambo madogo juu ya sikio.

Kung'oa jino canine mapema utotoni ni zoezi ambalo limetiwa kumbukumbu katika
Wamasai wa Kenya na Tanzania. Kuna imani kati ya Wamasai kuwa kuhara, kutapika
na magonjwa mengine yanayowaathiri watoto husababishwa na kuvimba kwa mizizi ya
meno, ambayo hufikiriwa kuwa na 'minyoo' au 'meno ya karatasi'. Imani na
mwenendo huu si wa kipekee kwa Wamasai. Vijijini Kenya katika kundi la watoto 95
wenye umri kati ya miezi sita na miaka miwili waliotahiniwa mwaka 1991/92, 87%
walipatikana kuwa wameng'olewa jino moja au zaidi. Katika kundi la watoto wa
umri wa miaka 3-7, 72% ya watoto walikuwa hawana meno ya kusiaga. mchoro

Kijadi, Wamasai hula nyama, maziwa na damu ya ng'ombe. Utafiti wa ILCA (Nestel
1989) unasema: "Leo hii, chakula kikuu cha Kimasai ni maziwa ya ng'ombe na unga
wa mahindi. Wao huyanywa maziwa pekee au katika chai na unga wa mahindi hutumiwa
kupika uji au ugali. Unga ulioshikamana unajulikana kama ugali na huliwa na
maziwa; na hii inatofautiana na uji, ambayo hutayarishwa na hupikwa na maziwa.
Nyama, ingawa ni chakula muhimu, huliwa kwa nadra, kwa hivyo haiwezi tambulika
kama chakula kikuu. Mafuta ya nyama hutumika katika kupika, sanasana uji,
mahindi na maharagwe. Siagi pia ni chakula muhimu cha watoto wachanga. Damu
hunywewa kwa nadra."

Utafiti wa International Livestock Centre for Africa (Bekure et al. 1991)
unaonyesha mabadiliko makubwa sana katika mlo wa Kimasai kuelekea bidhaa zisizo
za mifugo pamoja na mahindi kuwa asilimia 12-39 na sukari asilimia 8-13; na
wastani wa lita moja ya maziwa hunywewa na kila mtu kwa siku.

Maziwa hayo hutumika sanasana kama maziwa lala au maziwa-siagi - maziwa
yaliyochanganywa na siagi. Maziwa hutumika sana. Mahitaji ya protini huwa
yametoshelezwa kikamilifu. Hata hivyo, ugavi wa chuma, niasini, vitamini C,
vitamini A, thiamine na nguvu haviwezi kupatikana kikamilifu kwa kunywa maziwa
pekee. Kutokana na kubadilika kwa mazingira, hasa msimu wa ukame wa mara kwa
mara, wafugaji wengi, pamoja na Wamasai, hutumia nafaka katika maakuli [11] [12]

Wamasai hufuga ng'ombe, mbuzi na kondoo, pamoja na kondoo mwekundu, vilevile
ng'ombe waliothaminiwa zaidi. Vipimo vya moyo vilitumiwa kwa wavulana Wamasai
400 na hakukuwa na ushahidi wowote wa ugonjwa wa moyo, upungufu au ulemavu.
Utafiti zaidi ulionyesha kuwa wastani wa kiwango cha mafuta moyoni ulikuwa
asilimia 50 za wastani wa Wamarekani. Matokeo haya yalithibitisha afya wa
wamoran, ambayo ilitathminiwa kama "kiwango cha Olimpiki".

Supu pengine ni mmojawapo ya matumizi muhimu zaidi ya mimea kwa chakula cha
Wamasai. Acacia nilotica ni mmea wa supu unaotumika mara nyingi. Mzizi au shina
huchemshwa katika maji na kutumiwa peke yake au huongezwa kwa supu. Wamasai
hupenda kuichukua kama dawa, na inajulikana kuwafanya jasiri, wenye nguvu na
washindani. Wamasai hunywa supu yenye gome na mizizi inayopungua mafuta moyoni;
wale Wamasai mijini ambao hawana mimea hii hupatwa na maradhi ya moyo. Ingawa
yanatumiwa kama vitafunio, matunda huwa sehemu kubwa ya chakula cha watoto na
wanawake wanaochunga wanyama na pia moran jangwani.

Kuchanganya damu ya ng'ombe na maziwa inafanywa kuandaa kinywaji cha kitamaduni
katika sherehe za pekee na pia kama chakula kwa wagonjwa. Hata hivyo,
kuchanganya damu katika mlo unadidimia kutokana na kupunguka kwa idadi ya
mifugo. Hivi majuzi, Wamasai wamekuwa wakitegemea vyakula kutoka maeneo mengine
kama vile unga wa mahindi, mchele, viazi, kabichi (zinazojulikana na Wamasai
kama majani ya mbuzi) n.k. Wamasai ambao wanaishi karibu na wakulima
wameshughulikia kilimo kama msingi wa kujikimu. Katika maeneo haya, mashamba
hayo hayawezi kudumisha idadi kubwa ya wanyama; hivyo Wamaasai hulazimika
kulima. [13]

Mavazi hutofautiana kadiri ya umri, jinsia, na mahali. Vijana wa kiume, kwa
mfano, huvaa nguo nyeusi kwa miezi kadhaa inayofuata tohara. Hata hivyo,
nyekundu ni rangi iliyopendelewa. Bluu, nyeusi na milia huvaliwa kama zilivyo
miundo na rangi za Kiafrika. Wamasai walianza kubadilisha ngozi ya wanyama,
ndama na kondoo ili kutumia nguo za pamba katika miaka ya 1960.

Shuka ni vitambaa vinavyozungushwa mwilini, juu ya kila bega, kisha ya tatu juu
yao. Hizi kwa kawaida huwa nyekundu, ingawa kuna rangi nyingine (k.m. bluu).
Rangi ya waridi, hata yenye maua, haidharauliwi na wapiganaji. Mavazi
yanayojulikana kama kanga hupatikana kwa urahisi. Wamasai wanaoishi karibu na
pwani huvaa kikoi, aina ya kitambaa inayopatikana katika rangi mbalimbali na
nguo. Hata hivyo, mtindo uliopendelewa ni mistari.

Wamasai wengi huko Tanzania huvaa makubadhi, ambayo walikuwa mpaka hivi majuzi
wakizitengeneza kutoka ngozi ya ng'ombe kulinda nyayo. Siku hizi hutumia
gurudumu au plastiki kuyatengeneza. Wanaume na wanawake huvaa vikuku vya mbao.
Wamasai wanawake mara kwa mara hufuma marembesho na mikufu ya shanga. Ushanga
huu huwa sehemu muhimu ya urembesho wa miili yao. Ingawa kuna tofauti katika
maana ya rangi ya shanga, baadhi ya maana kwa jumla ya rangi chache ni: nyeupe,
amani; bluu, maji; nyekundu, mpiganaji / damu / shujaa.

Ushanga, unaofanywa na wanawake ina historia ndefu kati ya Wamasai, ambao
hujitambulisha katika jamii kupitia mapambo ya mwili na uchoraji. Kabla ya
kuwasiliana na Wazungu shanga zilikuwa zikitengenezwa kutoka vifaa vya kienyeji.
Shanga nyeupe zilitengenezwa kutoka udongo, pembe, au mfupa. Shanga nyeusi na
bluu zilitengenezwa kutoka chuma, makaa, mbegu, udongo, au pembe. Shanga
nyekundu zilitengenezwa kutoka mbegu, mbao, maburu, mifupa, pembe, shaba, au
chuma. Katika karne ya 19, shanga nyingi zenye rangi mbalimbali zilifika Afrika
Mashariki kutoka Ulaya, zikabadilishwa na shanga za jadi na kutumiwa kutengeneza
mipangilio bora ya rangi. Hivi sasa, shanga za kioo, bila urembesho hupendelewa.

Kunyoa kichwa ni kawaida katika sherehe za kubalehe, kuwakilisha mwanzo mpya
kutoka sura moja ya maisha hadi nyingine. Wapiganaji tu wanaruhusiwa kuwa na
nywele ndefu, ambayo huifuma katika nyuzi ndogondogo.

Anapofikisha umri wa miezi 3, mtoto hupewa jina na kichwa hunyolewa safi,
isipokuwa kifurushi cha nywele, kinachofanana na kilema cha jogoo kutoka shingo
hadi paji la uso. Ufananishi huu na jogoo humaanisha "hali ya neema" wanayopewa
watoto wachanga. Mwanamke aliyepoteza mtoto awali alipokuwa akijifungua ataweka
kifurushi hiki cha nywele mbele au nyuma ya kichwa, kutegemea kama alipoteza
mvulana au msichana.

Siku mbili kabla ya wavulana kutahiriwa, vichwa vyao hunyolewa. Kisha vijana
mashujaa huruhusu nywele zao kukua, na hutumia wakati mwingi wakisuka nywele.
Nywele hizo hupakwa mafuta ya wanyama na mchanga mwekundu, na huhasimiwa juu ya
kichwa kwa kipimo cha masikio. Nywele kisha husukwa: inagawanyishwa katika
sehemu ndogo na kusongwa kwanza ikiwa imetenganishwa, halafu ikiwa
imeunganishwa. Pamba au nyuzi za sufu zinaweza kutumiwa kurefusha nywele. Nywele
zilizosukwa huweza zikaachwa zimelegea au zikafungwa pamoja kwa ngozi. Wakati
wapiganaji kwenda kupitia Eunoto, na kuwa wazee, nywele zao ndefu zilizosukwa
hunyolewa.

Vilevile wanaume hunyoa nywele wanapopita kifungu kimoja cha maisha hadi
kingine, Bibiarusi pia atanyolewa kichwa chake, na kondoo wawili dume
watachinjwa kuzingatia sherehe hiyo.

Katika kuongezeka kwa umaskini na uhamiaji, mamlaka ya wazee wa jadi wa Kimasai
inaonekana kudidimia.

Kwa muda, miradi mingi imeanza kusaidia viongozi wa Kimasai kutafuta njia za
kuhifadhi mila zao na pia kusawazisha mahitaji ya elimu ya watoto wao kwa dunia
ya kisasa. Njia za ajira zinazojitokeza miongoni mwa Wamasai ni kilimo, biashara
(kuuza dawa za jadi, biashara ya mikahawa / maduka, kununua na kuuza madini,
kuuza bidhaa za maziwa na wanawake, nyuzi), na mshahara wa ajira (kama walinzi
wa usalama / wapishi, kuongoza watalii), na wengine ambao wanahusika katika
sekta mbalimbali.

Wamasai wengi wameacha maisha ya wahamaji na kupata nafasi za kuwajibika katika
biashara na serikali. [14] Hata hivyo, licha ya maisha ya kisasa wanayoishi
mjini, wengi hurudi nyumbani na nguo za kisasa, na hutoka kwenye familia yao
wakiwa wamevalia shuka la kitamaduni (kitambaa cha rangi nyingi), patipati za
ngozi ya ng'ombe, na fimbo ya mbao ('o-rinka') - wakihisi huru kwa wenyewe na
dunia.



https://sw.wikipedia.org/wiki/Usimamizi

Usimamizi katika biashara na katika shughuli ya kuwapanga binadamu ni kitendo
cha kuwaweka watu pamoja ili kutimiza malengo na madhumuni yatakikanayo.
Usimamizi unajumuisha mipango, kuandaa, kuajiri wafanyakazi, kuongoza , na
kudhibiti shirika (kundi la mtu mmoja au zaidi au wahusika) au juhudi kwa
madhumuni ya kufanikisha lengo. Kugawanya rasilimali kunajumuisha kupelekwa na
kutumika kwa rasilimali ya watu, rasilimali ya fedha, rasilimali ya
kiteknolojia, na maliasili.

Kitenzi simamia (manage) kinatoka katika neno la Kiitaliano maneggiare
(kudhibiti- hasa farasi), lugha ambayo kwa upande wake hupata neno hili kutoka
Kilatini manus (mkono). Neno la Kifaransa mesnagement (baadaye ménagement)
lilichangia maendeleo katika maana ya neno la Kiingereza management katika karne
ya 17 na 18.

Mary Parker Follett (1868-1933), ambaye aliandika juu ya mada hii mapema katika
karne ya ishirini, aliufafanua usimamizi kama "sanaa ya kufanya vitu vifanywe
kupitia kwa watu". Pia aliuelezea usimamizi kama falsafa. Mtu anaweza kufikiria
pia usimamizi kiutendaji, kama hatua ya kupima kiasi mara kwa mara na
kurekebisha baadhi ya mipango ya awali; au kama hatua zilizochukuliwa kufikia
lengo la mtu. Hii inatumika hata katika hali ambapo kupanga hakufanyiki.
Kufuatia mtazamo huu, Mfaransa Henri Fayol anauchukulia usimamizi kuwa na
vipengele saba:

Baadhi ya watu, hata hivyo, hupata ufafanuzi huu, ingawa ni muhimu, kuwa finyu
mno. Msemo "usimamizi ni kile mameneja hufanya" hutokea sana, na kupendekeza
ugumu wa kuufafanua usimamizi, asili ya kubadilika badilika ya fasili, na
uhusiano wa matendo ya usimamizi na kuwepo kwa viwango au madarasa ya usimamizi.

Tabia moja ya fikra kuhusu usimamizi, inauchukulia kama sawa na "utawala wa
biashara " na hivyo haihusishi usimamizi katika maeneo nje ya biashara, kama kwa
mfano katika kutoa misaada na katika sekta ya umma. Bayana zaidi, hata hivyo,
kila shirika lazima lisimamie kazi yake, watu, taratibu, teknolojia, nk ili
kuendeleza kabisa ufanisi wake. Hata hivyo, watu wengi hurejea idara za vyuo
vikuu ambavyo hufundisha usimamizi kama "shule za kibiashara." Baadhi ya taasisi
(kama Shule ya Biashara ya Harvard) hutumia jina hilo wakati nyingine (kama vile
Shule ya Usimizi ya Yale) hutumia neno jumuishi zaidi "usimamizi."

Wazungumzaji wa lugha ya Kiingereza pia huweza kutumia neno "usimamizi" au
"kusimamia" kama neno shirkishi linaloeleza mameneja wa shirika, kwa mfano wa
Kampuni. Kihistoria matumizi haya ya neno hili, mara nyingi lilitofautishwa na
neno "leba" likimaanisha wale wanaosimamiwa.

Katika kazi za faida, kazi ya msingi ya usimamizi ni kuridhisha makundi
mbalimbali ya washikadau. Hii kwa kawaida inahusisha kutengeza faida (kwa
wanahisa), kujenga vitu vya thamani kwa gharama ya chini (kwa wateja), na kutoa
fursa ya ajira yenye faida (kwa wafanyakazi). Katika usimamizi usio wa faida,
kuongeza umuhimu wa kuhifadhi imani ya wafadhili. Katika mifano mingi ya
usimamizi / utawala, wanahisa hupigia kura bodi ya wakurugenzi, na kisha bodi
inaajiri usimamizi mkuu. Baadhi ya mashirika yamefanya majaribio na njia
nyingine (kama mfanyakazi-kupiga kura) ya kuchagua au kubadilisha watawala;
lakini hii hutokea tu mara chache sana.

Katika sekta ya umma ya nchi zilizopangwa kama demokrasia ya uwakilishi,
wapigaji kura huwapigia kura wanasiasa kwenda afisi ya umma. Wanasiasa hao
huwaajiri mameneja na wasimizi wengi, na katika baadhi ya nchi kama Marekani
watuele wa kisiasa hupoteza ajira kwa sababu ya uchaguzi wa rais mpya / gavana /
meya.

Matatizo hutokea katika kufuatilia historia ya usimamizi. Baadhi huuona (kwa
ufafanuzi) kama njia chelewa ya kisasa (kwa maana ya usasa uliochelewa) ya
fikra. Kwa maneno hayo haiwezi kuwa kabla ya historia ya kisasa, ni watangulizi
tu (kama wangojezi). Wengine, hata hivyo, huona dhana ya usimamizi kwa
wafanyabiashara wa Kisumeria na wajenzi wa piramidi za kale za Misri. Wamiliki
watumwa kwa karne walikabiliwa na matatizo ya kutumia / kuwahamasisha
wafanyakazi wa kutegemwa lakini wakati mwingine wasiojiskia au wasiotaka, lakini
mengi ya makampuni kabla ya enzi ya viwanda, kutokana na udogo wao, hayakuona
umuhimu wa kukabili maswala ya usimizi kimfumo. Hata hivyo, uvumbuzi kama vile
kuenea kwa nambari za Kiarabu (karne ya 5 hadi ya 15) na kuanzishwa kwa kanuni
ya mwingilio mara mbili kwa vitabu vya hesabu (1494) kulichangia vyombo vya
kutathmini, kupanga na kudhibiti.

Kutokana na ukubwa wa shughuli za kibiashara na ukosefu wa uhifadhi kumbukumbu
na kurekodi kwa kutumia mashine kabla ya mapinduzi ya kiviwanda, ilieleweka kwa
wamiliki wengi wa makampuni katika nyakati hizo kuendesha shughuli za usimamizi,
wao wenyewe. Lakini kutokana na kuongezeka kwa ukubwa na utata wa mashirika,
mgawanyiko kati ya wamiliki (watu binafsi, falme za kiviwanda au makundi ya
wanahisa) na mameneja wa siku-hadi-siku (wataalamu wa kujitegemea katika kupanga
na kudhibiti) polepole ikawa ni kawaida.

Wakati usimamizi imekuwepo sasa kwa milenia kadhaa, waandishi kadhaa waliumba
kinyume cha matendo ambayo yalisaidia katika nadharia ya usimamizi wa kisasa.

Kilichoandikwa na jenerali wa Kichina Sun Tzu katika karne ya 6 KK, Sanaa ya
Vita ni kitabu cha mkakati wa kijeshi ambacho, kwa madhumuni ya usimamizi,
kinapendekeza kuwa kufahamu na kutenda kwa kuzingatia uwezo na udhaifu wa
shirika la meneja na wa adui.

Kwa kuamini kwamba watu walipewa motisha kwa kujitafutia riba, Niccolo
Machiavelli aliandika The prince mwaka 1513 kama ushauri kwa uongozi wa
Florence, huko Italia. Machiavelli alipendekeza kwamba viongozi watumie
hofu-lakini si chuki-kudumisha udhibiti.

Kiliandikwa mwaka wa 1776 naye Adam Smith, mwanafalsafa wa kimaadili Mskoti ,
The wealth of nations, kinalenga uratibu mzuri wa kazi kupitia Umaalumu wa kazi.
Smith alielezea jinsi mabadiliko katika michakato ingeweza kuimarisha tija
katika utengezaji wa pini. Wakati watu binafsi wangeweza kuzalisha pini 200 kwa
siku, Smith alitathmini hatua zilizohusika katika utengenezaji na, pamoja na
wataalam 10, kuwezeshwa uzalishaji wa pini 48,000 kwa siku.

Wanauchumi wa wakati huo kama Adam Smith (1723 - 1790) na John Stuart Mill (1806
- 1873) walitoa nadharia ya msingi kwa masuala ya mgao wa rasilimali,
uzalishaji, na bei. Kuhusu hayo, wavumbuzi kama Eli Whitney (1765 - 1825), James
Watt (1736 - 1819), na Mathew Boulton (1728 - 1809) waliendeleza vipengele vya
uzalishaji wa kiufundi kama vile kuweka viwango, taratibu za kudhibiti ubora,
kuhasibu gharama, uwezo wa kubadilishana kwa sehemu, na kupanga kazi. Mengi wa
masuala haya ya usimamizi yalikuwepo katika sekta ya uchumi uliotegemea utumwa
kabla ya 1861 huko Marekani. Mazingira haya yaliona watu milioni 4, kama vile
matumizi ya kisasa yasemayo, "kusimamiwa" kwa faida uzalishaji mwingi.

Kwa karne iliyopita ya 19, wanauchumi wa pembeni Alfred Marshall (1842-1924),
Leon Walras (1834-1910), na wengine walianzisha safu mpya ya utata kwa msingi wa
nadharia ya usimamizi. Joseph Wharton alitoa msingi wa kwanza wa ngazi kozi
katika usimamizi mnamo 1881.

Kufikia 1900 tunanaona mameneja wakijaribu kuweka nadharia zao juu ya kile wao
walikiona kama msingi wa kisayansi kabisa (tazama shauku kwa Usayansi kwa
upungufu wa imani hii). Mifano ni pamoja na Science of management-Sayansi ya
usimamizi chake Henry R. Towne katika miaka ya 1890, The principles of
Scientific Management-Kanuni za kisayansi za Usimamizi cha (1911),chake
Frederick Taylor Winslow, Applied motion study (1917) chao Frank na Lillian
Gilbreth, na chati (miaka ya 1910) chake Henry Yale Gantt. J. Duncan aliandika
kitabu cha kiada cha kwanza cha usimamizi cha chuo mwaka wa 1911. Mnamo 1912
Yoichi Ueno alianzisha sera za Taylor za usimamizi huko Ujapani na akawa mshauri
wa kwanza wa "Kijapani wa mitindo ya usimamizi". Mwanawe Ichiro Ueno
alitanguliza uhakikishaji usawa katika Ujapani.

Nadharia pana ya kwanza ya usimamizi ilitokeza karibia 1920. Shule ya Kibiashara
ya Harvard ilizindua shahada ya Masta ya Usimamizi wa Biashara (MBA) mnamo 1921.
Watu kama Henri Fayol (1841 - 1925) na Alexander Church alielezea matawi
mbalimbali ya usimamizi na uhusiano kati yao. Mapema katika karne ya 20, watu
kama Ordway Tead (1891-1973), Walter Scott na J. Mooney walitumia kanuni za
saikolojia katika uongozi, wakati waandishi wengine, kama vile Elton Mayo
(1880-1949), Mary Parker Follett (1868 - 1933), Chester Barnard (1886-1961), Max
Weber (1864-1920), Rensis Likert (1903 - 1981), na Chris Argyris (1923 -)
waliutama uzushi wa usimamizi kutoka mtazamo wa kisoshiolojia.

Peter Drucker (1909 - 2005) aliandika moja ya vitabu vya mapema juu ya kutumia
usimamizi: Dhana ya Shirika "Concept of the Corporation" (kilichochapishwa mwaka
wa 1946). Ilitokana na Alfred Sloan (mwenyekiti wa General Motors hadi 1956)
kuanzisha utafiti wa shirika. Drucker aliendelea mbele na kuandika vitabu 39,
vingi kwenye suala hili.

H. Dodge, Ronald Fisher (1890 - 1962), na Thornton C. Fry walianzisha mbinu za
kutumia takwimu katika utafiti wa usimamizi. Katika miaka ya 1940, Patrick
Blackett aliunganisha takwimu hizi za nadharia kwa nadharia ndogo ya kibiashara
na kuzua sayansi ya utafiti wa oparesheni. Operations utafiti, wakati mwingine
hujulikana kama "usimamizi sayansi" (lakini tofauti kutoka usimamizi wa
kisayansi wake Taylor ), majaribio ya kuchukua mbinu za kisayansi za usimamizi
kutatua matatizo, hasa katika maeneo ya vifaa na utendaji.

Baadhi yarecent[update] maendeleo zaidi ni pamoja na nadharia ya Vipingamizi,
usimamizi kwa madhumuni, uhandisi upya, Six Sigma na nadharia zinazoendeshwa na
teknolojia ya habari kama programu inayoundwa kwa mfumo wa kubadilika, na
nadharia za usimamizi wa kundi kama Ngazi ya Cog.

Kutambuliwa kwa mameneja kama darasa kuliimarika katika karne ya 20 na kuwapa
walionekana kuwa watekelezaji wa sanaa / sayansi ya kusimamia kiasi fulani cha
ufahari, hivyo njia ilifunguka kwa mawazo maarufu yamifumo ya usimamizi kuuzwa.
Katika muktadha huu mitindo mingi ya usimamizi inaweza kuwa ilikuwa zaidi
inahusiana na saikolojia ya pop kuliko nadharia ya usimamizi wa kisayansi.

Matawi ya usimamizi wa nadharia pia ipo inayohusiana na mashirika yasiyo ya
kibiashara na kwa serikali: kama vile utawala wa umma , menejimenti ya umma, na
usimamizi wa elimu. Aidha, mipango ya usimamizi wa unaohusiana na mashirika ya
kijamii imetoa pia mipango katika usimamizi wa mashirika yasiyo ya kibiashara na
ujasiriamali wa kijamii.

Kumbuka kwamba mengi ya mawazo ya usimamizi yameshambuliwa na makundi ya maadili
ya kibiashara, masomo ya utafiti wa usimamizi, na uanaharakati wa kupambana na
ushirika.

Kwa sabau hiyo, demokrasia katika mahali pa kazi imezidi kuwa kawaida, na kuzidi
kutetewa, katika baadhi ya maeneo shughuli zote za usimamizi zimesambazwa
miongoni mwa wafanyakazi, kila mmoja ambaye anachukua sehemu ya kazi. Hata
hivyo, mifano hii inatangulia masuala ya kisiasa ya sasa, na huweza kutokea
kiasili zaidi kuliko ngazi ya Kiamri. Usimamizi wote kwa kiwango fulani lazima
uzingatie misingi ya kidemokrasia kwani kwa kipindi kirefu ni lazima wafanyakazi
wauunge mkono usimamizi kwa kiwango kikubwa; vinginevyo wao huondoka kutafuta
kazi nyingine, au kugoma. Licha ya kuelekea kwa mfumo wa demokrasia katika
sehemu za kazi, muundo wa amri-na-udhibiti wa mashirika ni kawaida na unaendelea
kuwa ni muundo wa kawaida wa mashirika. Hakika tabia ya amri-na-kudhibiti
inaweza kuonekana kwa jinsi ambayo wafanyakazi kuachishwa kazi hivi karibuni
kumetekelezwa, safu ya usimamizi imeathiriwa kidogo sana ukilinganisha na
wafanyakazi wa kiwango cha chini katika mashirika. Katika baadhi ya matukio,
usimamizi umajizawadia bahkshishi wakati ambapo wafanyakazi wa kiwango cha chini
wamekuwa wakiachishwa kazi.



https://sw.wikipedia.org/wiki/Sikio

Masikio ni sehemu za mwili zinazowezesha kusikia sauti. Wanadamu na wanyama
mamalia wana masikio mawili kichwani. Wanyama wengine husikia sauti kupitia
viungo vingine kama vile buibui kupitia nywele za miguu au samaki kupitia neva
ndefu iliyopo chini ya ngozi kando ya mwili.

Sikio la binadamu huwa na sehemu ya nje inayoonekana na sehemu isiyoonekana
iliyopo ndani ya fuvu. Usikivu wenyewe hutokea kwenye sehemu ya ndani.

Sehemu ya nje yenye kazi ya kupokea na kukusanya mawimbi ya sauti na kuyaelekeza
ndani ya njia ya sikio inayoishia kwenye kiwambo cha sikio ambacho ni ngozi
inayotikisishwa na sauti.

Kucheza kwa kiwambo kunasikitisha mifupa sikivu ambayo ni mifupa mitatu midogo
inayoungwa nacho na mwendo wa mifupa sikivu unapokelewa na mishipa ya fahamu ya
sikio la ndani ukibadilishwa kwa mishtuko ya umeme inayopita kwenye neva hadi
ubongo. Chumba cha sikio la kati kimeunganishwa na koromeo kwa njia ya neli ya
koromeo.

Sehemu ya kiwambo cha sikio pamoja na chumba nyuma yake penye mifupa sikivu
huitwa sikio la kati. Nyuma yake kuna sehemu ya sikio la ndani. Kiungo cha mwili
kinachobadilisha mwendo wa mishipa sikivu kuwa alama za neva huitwa komboli.

Wanyama mbalimbali hutumia masikio pia kwa kupoza mwili. Hivyo tembo anatumia
masikio yake kama feni.

Kuna pia matatizo ambayo hayajaelewka vema na wataalamu kama tinnitus ambako mtu
anasikia sauti ya kudumu ndani ya sikio hata kama wengine hawawezi kusikia kitu.
Tatizo lingine ni upotevu wa usikivu upande mmoja unaotokea hasa kwa watu
wanaobanwa na matatizo na shughuli nyingi. Matatizo haya yana upande wa nafsi na
majaribio ya tiba huenda sambamba na kumpatia mgonjwa kipindi cha raha na
mapumziko pamoja na athari nyingine za kutuliza moyo.



https://sw.wikipedia.org/wiki/Orodha_ya_Marais_wa_Marekani

Katika Katiba ya Marekani, Rais wa Marekani ni Mkuu wa Taifa pamoja na kuwa Mkuu
wa Serikali wa nchi hiyo. Kama mkuu wa tawi la utendaji na mkuu wa serikali ya
majimbo, rais ndiye mwenye cheo na madaraka makuu zaidi katika nchi ya Marekani.
Rais pia ndiye Amiri Jeshi Mkuu wa Majeshi ya Marekani. Kuchaguliwa kwa rais wa
Marekani ni kupitia mfumo wa kura za wajumbe, ambapo rais huchaguliwa kwa muhula
wa miaka minne. Inawezekana pia kwamba rais achaguliwe kupitia katika Bunge Dogo
la Wajumbe (US House of Representatives), ikiwa kongamano la wajumbe halikuweza
kumchagua rais kwa kumpa mgombea mmoa kura nyingi kuliko mwingine yeyote.
Kulingana na Katiba ya Marekani, mtu yeyote hawezi kuchaguliwa kuwa rais wa nchi
hiyo zaidi ya mara mbili. Kukitokea kifo, kujiuzulu au kuondelewa mamlakani kwa
rais, Makamu wa Rais wa Marekani atachukulia kiti cha rais. Orodha hii
inajumulisha tu wale watu ambao waliapishwa kama rais kufuatia kupitishwa ka
Katiba ya Marekani hapo 4 Machi 1789.

Kumeapishwa marais 43, na kumekuwa na marais 44, kwa sababu rais Grover
Cleveland alihudumu mihula miwili isiyofuatana, na kwa hivi anahesabiwa mara
mbili, kama rais nambari 22 na nambari 24. Marais wanne walifariki kawaida
wakiwa mamlakani (William Henry Harrison, Zachary Taylor, Warren G. Harding, na
Franklin D. Roosevelt), mmoja akajiuzulu (Richard Nixon), na wanne wakauawa
(Abraham Lincoln, James A. Garfield, William McKinley, na John F. Kennedy). Rais
wa kwanza wa Marekani alikuwa George Washington, aliyeapishwa 1789 bada ya
kupigiwa kura na wajumbe wote katika kongamano. William Henry Harrison alihudumu
kwa muda wa siku 31 pekee, mwaka 1841, naye Franklin D. Roosevelt akahudumu kwa
muda mrefu zaidi kuliko wote, miaka 12. Rais wa sasa ni Barack Obama,
aliyeapishwa 20 Januari 2009.



https://sw.wikipedia.org/wiki/New_York

New York (Kiing.: "New York City") ni jiji kubwa kabisa Marekani na kati ya miji
mikubwa duniani. Iko kwenye pwani la kaskazini-mashariki ya Marekani katika
jimbo la New York.

Mji uko kwenye mdomo wa pamoja ya mito Hudson na East River inapoishia katika
Atlantiki kwa 40°42N 74°00W.

Kitovu cha mji kipo kwenye kisiwa cha Manhattan kilichopo kati ya Hudson na East
River. Eneo la jiji ni funguvisiwa kwenye mdomo huo na visiwa vyake pamoja na
Manhattan ni Staten Island, Long Island na visiwa vingine vidogo kwa mfano
kisiwa cha Ellis na kisiwa cha Sanamu ya Uhuru (statue of liberty).

Jina la Manhattan lakumbuka wakazi asilia waliokuwa Maindio wa Lenape na
"manhattan" ni neno la lugha yao "Manna-hata" lililomaaanish a "kisiwa cha
milima mingi". Mzugu wa kwanza aliyefika alikuwa nahodha Mwitalia Giovanni da
Verrazano mwaka 1524 halafu Mwingereza Henry Hudson mwaka 1609.

Mji mwenyewe ulianzishwa na Waholanzi kwa jina la "Nieuw Amsterdam" (Amsterdam
Mpya). Mwaka 1626 kisiwa cha Manhattan kilinunuliwa kwa 60 gulder kutoka wenyeji
kikawa mji mkuu wa koloni ya Nieuw Nederland (Uholanzi Mpya).

Mwaka 1664 baada ya vita kati ya Uholanzi na Uingereza koloni yote ilihamishwa
upande wa Uingereza pamoja na mji mwenyewe ikapewa jina jipya la "New York".

Kipindi kikubwa cha mji kulitokea katika karne ya 19 wakati wahamiaji wengi sana
walipofika MArekani. Idadi kubwa walifika kwenye bandari la New York.



https://sw.wikipedia.org/wiki/Myanmar

Myanmar (pia: Myama; Myamari) ni nchi ya Asia ya Kusini-Mashariki inayojulikana
pia kwa jina la Burma au Bama.

Imepakana na China upande wa kaskazini, Laos upande wa mashariki, Uthai
kusini-mashariki, Bangladesh na Uhindi magharibi.

Kaskazini mwa nchi kuna milima mingi. Safu tatu za Rakhine Yoma, Bago Yoma na
Nyanda za Juu za Shan zimeanza katika Himalaya na kuelekea kusini. Milima ya
Hengduan Shan iko mpakani kwa China. Mlima mkubwa ni Hkakabo Razi kwenye jimbo
la Kachin wenye kimo cha mita 5,881.

Mto Ayeyarwady ni mto mkubwa wa Myanmar wenye urefu wa km 2,170. Bonde lake ni
la rutuba na lina wakazi wengi.

Tangu karne ya 9 BK nchi iliona falme mbalimbali zilizotawala kutoka mji mkuu wa
Pagan.

Katika karne ya 19 Uingereza ulianza kujishughulisha na habari za Burma
(Myanmar) baada ya kutawala maeneo jirani ya Uhindi. Kwa vita tatu kati ya miaka
1826 na 1885 Uingereza ulieneza utawala wake.

Mtawala mpya hadi mwaka 1988 alikuwa jenerali Ne Win aliyetangaza siasa ya
"Ujamaa wa Kiburma". Upinzani ulikandamizwa vikali mara kadhaa.

Nchi iliona harakati kwa ajili ya demokrasia na dhidi ya udikteta mwaka 1988;
hapo Ne Win alijiuzulu.

Baada ya maandamano yaliyokandamizwa mara kadhaa, Jenerali Saw Maung alichukua
utawala kwa nguvu ya kijeshi.

Uchaguzi huru wa mwaka 1989 ulileta ushindi wa chama cha NLD, chini ya Aung San
Suu Kyi, lakini kamati ya kijeshi ilikataa kukabidhi madaraka.

Burma ilibadilishiwa jina kuitwa "Myanmar" ikaendelea kutawaliwa na serikali ya
kijeshi hadi mwaka 2011. Upinzani haukuruhusiwa.

Myanmar imegawiwa kwa kusudi la utawala katika madola 7 na mikoa 7. "Madola" ni
maeneo yanayokaliwa na jumuiya na makabila ambayo ni tofauti na kundi kubwa la
taifa linaloitwa Bamar. Maeneo ya Bamar huitwa mikoa.

Myanmar ni nchi ya makabila mengi (135 yametambulika rasmi) na lugha nyingi
(angalia orodha ya lugha za Myanmar). Kundi kubwa (68%) ni Waburma wenye asili
katika milima ya Tibet walikotokea mababu wao miaka 1000 hivi iliyopita.

Wakazi walio wengi (80%) hufuata dini ya Ubuddha, hasa ya madhehebu ya
Theravada. Wakristo ni 7%, wafuasi wa dini za jadi ni 6%, Waislamu ni 4%,
Wahindu ni 2%.



https://sw.wikipedia.org/wiki/Msumbiji

Msumbiji iko ufukoni mwa Bahari Hindi ikipakana na Tanzania, Malawi, Zambia,
Zimbabwe, Afrika Kusini na Uswazi.

Upande wa mashariki kuna kisiwa cha Madagaska ng'ambo ya mlango bahari wa
Msumbiji.

Jina la nchi limetokana na Kisiwa cha Msumbiji (kwa Kireno: Ilha de Moçambique)
kilichokuwa boma na makao makuu ya Ureno kwenye pwani ya Afrika ya Mashariki.

Tambarare ya pwani ni sehemu kubwa ya kusini mwa nchi, lakini kwenda kaskazini
upana wake unapungua.

Nyuma ya tambarare nchi inapanda hadi kufika uwiano wa tambarare ya juu ya
Afrika ya Kusini.

Milima mirefu zaidi inajulikana kama Inyanga yenye mita 2500 juu ya UB: iko
katika jimbo la Tete inayopakana na Zimbabwe, Zambia na Malawi.

Mito iko mingi, mkubwa zaidi ukiwa ndio Zambezi, halafu Ruvuma mpakani kwa
Tanzania, Save na Limpopo.

Umbo la eneo la nchi ni refu sana: ni kilomita 2000 kutoka mpaka wa Tanzania
upande wa kaskazini hadi Maputo iliyoko karibu na Uswazi na Afrika Kusini.

Miji mikubwa zaidi ni Maputo (wakazi 1.191.613), Matola (wakazi 543.907) na
Beira (wakazi 530.706).

Katika karne za kwanza BK walifika wahamiaji Wabantu wenye ujuzi wa kilimo na
uhunzi ambao walimeza wakazi wa kwanza inavyothibitishwa na DNA.

Haijulikani ni lini ya kwamba wafanyabiashara Waarabu walianza kufika ufukoni na
kujenga vituo na miji yao. Lakini utamaduni wa Waswahili ulifika hadi sehemu za
mwambao wa Msumbiji. Hadi leo aina ya Kiswahili inazungumzwa kwenye visiwa vya
Kirimba.

Mto wa Zambezi ilitumika kama njia ya mawasiliano na biashara kati ya Ufalme wa
Mwene Mtapa (Zimbabwe) na wafanyabiashara wa pwani.

Taarifa za kimaandishi zinaanza na kufika kwa Wareno. Mwaka 1498 Vasco da Gama
alifika akiwa njiani kuelekea Bara Hindi.

Baadaye Msumbiji ikawa koloni la Wareno hadi mwaka 1975 vita vya ukombozi vya
miaka 1964-1974 vilipomalizika kwa ushindi.

Nchini Msumbiji kuna makabila mengi sana, kama vile Wamakua, Wanyungwe, Wayao,
Wamakonde na Watsonga.

Upande wa dini, 56.1% ni Wakristo (hasa Wakatoliki, ambao ni 28.4%) na 17.9% ni
Waislamu. 7.3% wanafuata dini asilia za Kiafrika au nyingine. Kumbe 18.7% hawana
dini yoyote, kufuatana na kampeni ya Ukomunisti ya miaka 1979-1982.



https://sw.wikipedia.org/wiki/Jiua

Kujiua (Kilatini suicidium, kutokana na sui caedere, "kujiua") ni kitendo cha
kusababisha kifo cha mtu binafsi kimakusudi. Mara nyingi, watu hujiua kufuatia
kukata tamaa. Mara nyingi kujiua husababishwa na tatizo la kiakili kama vile
mfadhaiko, maradhi ya hisia mseto, skizofrenia,ulevi au kutumia dawa za kulevya.
Vipengele vya dhiki kama vile matatizo ya kifedha au matatizo ya mahusiano ya
kijamii huchangia sana. Juhudi za kuzuia kujiua hujumuisha kupunguza uwezo wa
kufikia bunduki, kutibu magonjwa ya akili na matumizi mabaya ya dawa na
kuboresha maendeleo ya kiuchumi.

Mbinu inayotumika zaidi ya kujiua hutofautiana katika nchi mbalimbali na
huhusishwa kwa kiasi na mbinu zinazopatikana. Mbinu zinazotumika mara nyingi
hujumuisha: kujinyonga, kunywa sumu na kutumia bunduki. Takriban watu 800,000
hadi milioni 1 hufa kwa kujiua kila mwaka. Kujiua ni kisababishi cha 10 kikuu
zaidi cha vifo kote ulimwenguni. Viwango vya wanaume kujiua ni zaidi ya vya
wanawake huku wanaume wakiwa na uwezekano wa mara 3-4 wa kujiua kuliko wanawake.
Imekadiriwa kuwa kuna majaribio ya kujiua yasiyo hatari milioni 10 hadi 20  kila
mwaka. Majaribio haya mara nyingi huwa ya watu wachanga na wa jinsia ya kike.

Mitazamo ya kujiua imeshawishiwa na mada kuu za kimaisha kama vile dini, heshima
na dhamani ya maisha. Kitamaduni, dini za Kiibrahimu zilichukulia kujiua kuwa
kumkosea Mungu kwa sababu ya imani yao ya utakatifu wa maisha. Katika enzi za
samurai nchini Japan, seppuku iliheshimiwa kama mbinu ya kulipia kosa la
kushindwa au njia ya utetezi. Sati wa mazishi ya Kihindi, ambao sasa
umeharamishwa, ulimhitaji mjanekujitoa kafara kwa kujichoma katika kimbwi cha
mazishi ya mumewe, kwa hiari au kwa kushinikizwa na familia na jamii.

Ingawa kosa la kujiua au kujaribu kujiua lilichangia adhabu ya kisheria hapo
awali katika mataifa ya magharibi, kwa sasa haliadhibiwi. Kosa hili limesalia
kuwa hatia katika mataifa mengi ya Kiislamu. Katika karne ya 20 na 21, kujiua
kwa mbinu ya kujitoa kafara kumetumika kama mbinu ya utetezi, na kamikaze na
kujiua kwa bomu kama harakati za kijeshi au kigaidi.

Kujiua, kwa neno lingine kujiua kikamilifu, ni kitendo cha "kujitoa uhai".
Kujaribu kujiua au hatua isiyochangia kujiua ni kitendo cha kujidhuru kwa lengo
la kujiangamiza, bila kufanikiwa kujiua. Usaidizi wa kujiua ni pale mtu
anapomsaidia mwingine kujiua kwa njia isiyo ya moja kwa moja; kupitia ushauri au
mbinu za kujiua. Hii ni kinyume na utanazia ambapo mtu mwingine huusika zaidi
katika kusababisha kifo cha mtu. Mawazo ya kujiua ni kuwaza jinsi ya
kujiangamiza.

Vipengele vinavyoathiri hatari ya kujiua hujumuisha matatizo ya kisaikiatria,
matumizi mabaya ya dawa, hali ya kisaikolojia, kitamaduni, familia na vitengo
vya kijamii na jenetikia. ugonjwa wa akili na matumizi mabaya ya dawa mara
nyingi hutokea kwa pamoja. Vipengele vingine vya hatari ni pamoja na jaribio la
kujiua la hapo awali, uwepo wa mbinu za kujiua, historia ya kujiua katika
familia au uwepo wa jeraha kuu la ubongo. Kwa mfano, viwango vya kujiua
vimetambulika kuwa vya juu katika familia zilizo na bunduki kuliko zisizo nazo.
Vipengele vya kijamii na kiuchumi, kama vile ukosefu wa ajira, umaskini, kukosa
makazi na ubaguzi vinaweza kusababisha fikira za kutaka kujiua. Takriban 15-40%
ya watu huacha ujumbe wa kujiua. Jenetikia huonekana kuhusika kwa kati ya 38% na
55% ya mitindo ya kujiua. Wakongwe wa vita wana hatari zaidi ya kujiua kufuatia
viwango vya juu vya magonjwa ya akili na matatizo ya kiafya yanayohusishwa na
vita.

Matatizo ya akili mara nyingi huwepo wakati wa kujiua, huku kadirio zikiwa kati
ya 27% hadi zaidi ya 90%. Katika wagonjwa waliolazwa katika kitengo cha magonjwa
ya akili, hatari yao ya kujiua kikamilifu katika maisha yao yote huwa takriban
8.6% Nusu ya watu wote wanaofariki kutokana na kujiua wanaweza kuwa na tatizo
kuu la mfadhaiko; uwepo wa hali hii au mojawapo ya matatizo ya kihisia, kama
vile maradhi ya hisia mseto huongeza hatari ya kujiua kwa mara 20. Hali zingine
zinazochangia kujiua ni pamoja na skizofrenia (14%), matatizo ya nafsi (14%),
maradhi ya hisia mseto, na tatizo la dhiki baada ya kiwewe. Takriban 5% ya watu
wenye skizofrenia hufa kutokana na kujiua. Matatizo ya kula ni hali nyingine
yenye hatari ya juu.

Historia ya jaribio la awali la kujiua ni ishara kuu ya kujiua kikamilifu
baadaye. Takriban 20% ya visa vya kujiua hutanguliwa na jaribio la kujiua. 1% ya
watu waliojaribu kujiua hufaulu kujiua katika mwaka mmoja, na zaidi ya 5%
hufaulu kujiua baada ya miaka 10 . Ingawa vitendo vya kujidhuru havichukuliwi
kama majaribio ya kujiua, kuwepo kwa mtindo wa kujidhuru huhusishwa na hatari
zaidi ya kujiua.

Kwa takriban 80% ya visa vya kujiua kikamilifu, mwathiriwa huwa amemtembelea
daktari katika mwaka huo kabla ya kujiua, ikijumuisha 45% ya visa katika mwezi
uliotangulia. Takriban 25%-40% ya watu wanaojiua huwa wamepokea huduma ya afya
ya kiakili katika mwaka uliotangulia.

Kutumia vileo ni kipengele cha hatari cha pili kikuu kinachopelekea kujiua,
baada ya mfadhaiko mkuu na maradhi ya nafsi mseto. Ulevi wa muda mrefu na ulevi
wa muda mfupi huhusishwa na kujiua. Ikiwa hali hii itaambatana na masikitiko ya
kibinafsi, kama vile kufiwa, hatari huongezeka zaidi. Hali kadhalika, kutumia
dawa za kulevya huhusishwa na matatizo ya afya ya kiakili.

Watu wengi huwa wameathiriwa na dawa za kutuliza na kuwezesha usingizi (kama
vile pombe au benzodiazepines) wakati wa kujiua ,huku ulevi ukiwepo katika
15%-61% ya visa. Nchi zilizo na viwango vya juu vya ulevi wa pombe na idadi
kubwa ya baa pia huwa na viwango vya juu vya kujiua. Uhusiano huu huhusishwa
hasa na matumizi ya vinywaji vikali vilivyotoneshwa kuliko pombe kamili.
Takriban 2.2-3.4% ya watu waliotibiwa kutokana na ulevi katika wakati fulani
maishani mwao hufa kwa kujiua. Walevi wanaojaribu kujiua kwa kawaida huwa
wanaume wazee na ambao wamejaribu kujiua hapo awali.Kati ya 3% na 35% ya vifo
vya watu wanaotumia heroini hutokana na kujiua (takriban mara 14 zaidi ya wale
wasiotumia).

Matumizi mabaya ya kokeini na methamphetamine huhusiana pakubwa na kujiua.Katika
watumizi wa kokeini, hatari huwa ya juu zaidi katika awamu ya kusitisha.
Waliotumia vileo vya kuvuta pia huwa katika hatari, na takriban 20% yao hujaribu
kujiua katika wakati fulani, huku zaidi ya 65% wakikusudia kujiua. uvutaji
sigara huhusishwa na hatari ya kujiua. Kuna ushahidi mdogo kuhusu kuwepo kwa
uhusiano huu; hata hivyo, imedhaniwa kuwa watu waliohatarishwa kwa moshi pia
huhatarishwa kwa kujiua. Uvutaji husababisha matatizo ya afya yanayomfanya mtu
kutaka kujiua. Pia, uvutaji huathiri kemia ya ubongo na kusababisha uwezekano wa
kujiua. Hata hivyo, bangi haitambuliki kuongeza hatari ikitumika pekee.

Kubahatishia matatizo huhusishwa na ongezeko la mawazo ya kujiua na majaribio
ikilinganishwa na watu wa kawaida. Kati ya 12% na 14% ya wabahatishi wa
kipatholojia hujaribu kujiua. Kiwango cha kujiua cha wake zao huwa mara tatu
zaidi ya kile cha umma. Vipengele vingine vinavyoongeza hatari kwa
wanaobahatishia matatizo hujumuisha ugonjwa wa akili, ulevi wa pombe na dawa.

Kuna uhusiano kati ya uwezekano wa kujiua na matatizo ya afya,
ikijumuisha:maumivu ya muda mrefu, jeraha la ubongo lenye kiwewe, saratani, watu
wanaofanyiwa hemodialisi, wenye VVU, erithematosasi ya kitaratibu ya lupusi
miongini mwa hali zingine. Utambuzi wa saratani huongeza hatari ya kujiua
baadaye kwa takriban mara mbili. Ukithiri wa ongezeko la uwezekano wa kujiua
ulijikita hata baada ya kurekebishwa kutokana na maradhi ya mfadhaiko na ulevi.
Hatari katika watu wenye hali nyingi za kimatibabu huwa juu zaidi. Matatizo ya
afya nchini Japan yanaorodheshwa kama sababu kuu ya kujiua.

Masumbufu ya usingizi kama vile insomnia na apnea ya usingizi ni vipengele vya
hatari vya mfadhaiko na kujiua. Wakati mwingine, masumbufu ya usingizi yanaweza
kuwa vipengele vya hatari ya kujiua bila kutegemea mfadhaiko. Hali nyingine za
kimatibabu zinaweza kuwepo, huku zikiwa na dalili sawa na matatizo ya kihisia,
ikiwa ni pamoja na:hipouthiroidi, Alzheimer, tyuma ya ubongo, erithematosasi ya
kitaratibu ya lupusi na madhara ya dawa (kama vile viziba beta na steroidi).

Baadhi ya hali za kimawazo na kijamii huongeza hatari ya kujiua, ikujumuisha:
kukosa matumaini, kupoteza furaha katika maisha, mfadhaiko na wasiwasi. Uwezo
duni wa kusuluhisha matatizo, ukosefu wa uwezo aliokua nao mtu na udhibiti duni
wa hisia pia unaweza kuchangia kujiua.Katika watu wazima, wazo la kuwa mzigo kwa
watu wengine ni kipengele kikuu.

Dhiki za awali, kama vile kifo cha jamaa au rafiki, kupoteza kazi au kujitenga
na jamii (kama vile kuishi pekee) huongeza hatari. Watu ambao hawajawai kuoa pia
wana hatari ya juu zaidi. Kujihusisha na dini kunaweza kupunguza hatari ya
kujiua . Hali hii imehusishwa na msimamo hasi wa dini dhidi ya kujiua, na
uhusiano mkuu ulioko katika dini. Waislamu, wakilingashwa na watu wa dini
zingine, huwa na kiwango cha chini zaidi cha kujiua.

Baadhi ya watu wanaweza kujiua ili kuepuka ukatili au ubaguzi. Historia ya
dhuluma za kimapenzi dhidi ya watoto u na muda aliokaa mtu kwenye utunzaji wa
walezi pia huwa vipengele vya hatari. Dhuluma za kimapenzi huaminika kuchangia
hadi takriban 20% ya hatari ya kijumla.

Maelezo ya ya mageuko kuhusu kujiua ni kwamba kunaweza kuboresha uwezo wa
kimalezi. Hii inaweza kutokea iwapo mtu anayejiua hawezi kupata watoto wengine
na anaendelea kutumia raslimali za jamii kwa kuendelea kuishi. Pingamizi ni kuwa
vifo vya watu waliobaleghe wenye afya mara nyingi haviongezi uwezo wa kimalezi.
Utohozi katika mazingira tofauti na aliyozaliwa mtu unaweza kupelekea
marekebisho mabaya katika mazingira anayoishi mtu kwa sasa.

Umaskini huhusishwa na hatari ya kujiua.Ongezeko la hali ya umaskini
ikilinganishwa na watu walio karibu huongeza hatari ya kujiua . Zaidi ya
wakulima 200,000 nchini India wametekeleza kujiua kuanzia 1997 kwa sababu ya
deni . Nchini China, uwezo wa kujiua ni mara tatu zaidi katika maeneo ya
mashambani kuliko mijini, kufuatia matatizo ya kifedha katika maeneo hayo.

Vyombo vya habari, ikiwa ni pamoja na mtandao, huchangia pakubwa. Jinsi vyombo
hivi vinavyowasilisha kujiua inaweza kuwa na athari mbaya, huku habari
zilizotiliwa mkazo, kusisitizwa na kurudiwa huku zikisifia matukio ya kujiua
zikiwa na athari kuu zaidi. Mbinu moja ya kujiua inapoangaziwa kwa kina,
umaarufu wake unaweza kuongezeka kwenye umma.

Kichochezi cha kusambaza hisia za kujiua au uigaji kujiua hujulikana kama athari
ya Werther. Kichochezi hiki kilipewa jina kutokana na mhusika mkuu katika kitabu
cha Goethe kijulikanacho kama The Sorrows of Young Werther aliyejiua.Hatari hii
ni kubwa zaidi katika vijana wanaosifia kifo. Inaonakana kuwa, ingawa vyombo vya
habari vina ushawishi mkubwa, ushawishi wa vyombo vya burudani ni wa kupotosha.
Kinyume cha athari ya Werther ni ile inayoitwa athari ya Papageno, ambapo
kuwasilisha habari kuhusu mbinu mwafaka za ukabilianaji kunaweza kupelekea
matokeo bora ya kinga. Neno hili linatokana na mhusika katika tamthilia ya
[[Wolfgang Amadeus Mozart|Mozart] iitwayo The Magic Flute. Mhusika huyu alitaka
kujiua kwa kuogopa kumtopeza mpenzi wake hadi marafiki zake wakamshawishi
asijiue. Hatari ya kujiua inaweza kupungua iwapo vyombo vya habari vitafuatilia
miongozo inayofaa ya kuripoti. Inaweza kuwa vigumu kupata uwajibikaji wa
wataalam wa mawasiliano, hasa katika muda mrefu wa usoni.

Kujiua kirazini ni kujiua baada ya kufanya uamuzi wa busara, ingawa baadhi ya
watu husema kuwa kujiua hakuwezi kuwa jambo la busara.Kitendo cha kujiua ili
kuwanufaisha watu wengine hujulikana kama kujiua kiutu. Mfano wa aina hii ni
mzee akijiua ili kuwaachia watoto wake mali nyingi katika jamii. Katika baadhi
ya tamaduni za Eskimo, hatua ya kujiua kiutu imeonekana kama kitendo cha
heshima, ujasiri au hekima.

Shambulio la kujiua ni kitendo cha kisiasa ambapo mshambulizi huwavamia watu
wengine akifahamu kuwa kitendo hicho kitapelekea kifo chake. Baadhi ya watu
wanaojiua kwa bomu hufanya hivyo ili kupata umaarufu wa ufiadini. Mashambulizi
ya Kamikaze yalitekelezwa kama wito mkuu au wajibu wa kimaadili. Kujiua baada ya
mauaji ni kitendo cha uuaji wa binadamu kinachofuatiwa punde na mtu
aliyetekeleza mauaji hayo kujiua mwenyewe. Mauaji ya halaiki mara nyingi
hutekelezwa chini ya ushawishi wa kijamii ambapo washirika humpa kiongozi
mamlaka ya kuwafanyia atakavyo. Mauwaji ya watu wengi yanaweza kutekelezwa na
hata watu wawili tu, maarufu kama mkataba wa kujiua.

Katika hali za kujaribu kuhalalisha, ambapo kuendelea kuishi kutapelekea mateso,
watu wengi hutumia kujiua kama mbinu ya kuepuka. Baadhi ya wafungwa katika Nazi
kambi za mkusanyiko waliripotiwa kujiua kimakusidi kwa kugusa ua za umeme.

thumb|upright=1.35|Uchunguzi Maalum Kima cha vifo kwa kujiua nchini Marekani.
Mbinu maarufu ya kujiua hutofautiana katika nchi mbalimbali. Mbinu inayoongoza
katika maeneo tofauti ni pamoja na kunyonga, kunywa sumu na kujiua kwa bunduki.
Tofauti hizi zinaaminika kusababishwa na upatikanaji wa mbinu mbalimbali
kulingana na kila eneo. Mapitio ya nchi 56 yalionyesha kuwa mbinu ya kujinyonga
ilikuwa maarufu zaidi katika idadi kubwa ya nchi hizi, ikihasibia 53% ya visa
vya kujiua kwa wanaume na 39% katika wanawake.

Kote ulimwenguni, 30% ya visa vya kujiua hutokana na kunywa sumu. Visa vya
kutumia mbinu hii, hata hivyo ni tofauti sana, kutoka 4% bara Uropa hadi zaidi
ya 50% katika eneo la Pasifiki. Mbinu hii pia ni maarufu Marekani Kusini kwa
sababu ya hali rahisi ya kupatikana kwa sumu za ukulima. Katika nchi nyingi,
kuzidisha kipimo cha dawa husababisha takriban 60% ya visa vya kujiua miongoni
mwa wanawake na 30% katika wanaume. Idadi kubwa ya vifo hivi hutokea bila
mpango, na hutokea katika kipindi kikali cha mashaka. Kiasi cha vifo
hutofautiana na mbinu iliyotumika; bunduki: 80-90%, kuzama: 65-80%, kujinyonga:
60-85%, mivuke ya gari: 40-60%, kujirusha: 35-60%, kuchoma makaa: 40-50%, sumu
ya kuua wadudu: 6-75%, kuzidisha kiasi cha dawa: 1.5-4%. Mbinu za kujiua
zilizojaribiwa zaidi hutofautiana na mbinu kuu zaidi, huku kukiwa na 85% ya
majaribio ya kuzidisha kiasi cha dawa katika mataifa yaliyostawi.

Nchini Marekani, 57% ya visa vya kujiua vimehusisha kutumia bunduki, huku mbinu
hii ikitumiwa zaidi na wanaume kuliko wanawake. Mbinu iliyofuatia kwa umaarufu
ni kujinyonga katika wanaume na kunywa sumu katika wanawake. Mbinu hizi kwa
pamoja zilichangia 40% ya visa vya kujiua nchini Marekani. Nchini Uswisi, ambapo
takriban kila mtu humiliki bunduki, idadi kubwa zaidi ya visa vya kujiua ni kwa
kujinyonga. Visa vya kujiua ni maarufu nchini Hong kong na Singapore huku vikiwa
50% na 80% mtawalia. Nchini Uchina, mbinu kuu zaidi ni kunywa sumu. Nchini
Japani, kujitoa matumbo, yaani seppuku au hara-kiri, bado hutokea, ingawa
kujinyonga ndiyo njia kuu zaidi.

Hakuna Pathofisiolojia ya kujiua au mfadhaiko iliyo bayana, unganishi na ya
kimsingi. Hata hivyo, kujiua huaminika kutokana na mwingilianao wa vipengele vya
kimtindo, kimazingira na kijamii na magonjwa ya akili.

Viwango vya chini vya kipengele cha neurotrofiki zitokanazo na ubongo (KNZU)
huhusishwa moja kwa moja na kujiua na pasipo moja kwa moja jinsi vinavyochangia
mfadhaiko mkuu, matatizo ya baada ya kiwewe, skizofrenia na matatizo ya
ung’ang’anizi shurutishi. Uchunguzi wa Uchunguzi maiti umetambua viwango vya
chini vya KNZU katika hipokampasi na koteksi ya mbele kwa watu walio au wasio na
hali za ugonjwa wa akili. Serotonini, ambayo ni niurotransmita ya ubongo,
huanimika kuwa katika kiwango cha chini katika watu wanaojiua. Hii ni kwa
kimsingi wa kupatikana kwa viwango vya juu vya kipokezi cha 5- HT2A
vinavyopatikana baada ya kufa. Ushahidi mwingine ni pamoja na viwango vya chini
vya asidi ya hidroksindoletisia-5, zao linalopatikana baada ya serotonini
kumeng’enywa, katika kiowevu cha uti wa mgongo. Hata hivyo, ushahidi wa moja kwa
moja ni mgumu kupata. Epigenetikia, somo la mabadiliko ya udhihirisho wa kijeni
katika kuitikia vipengele vya kimazingira visivyobadilisha DNA, pia inaaminika
kuchangia katika kubaini hatari ya kujiua.

Kuzuia kujiua ni neno linalotumika kumaanisha juhudi za pamoja za kupunguza
matukio ya kujiua kupitia hatua za kuzuia. Kupunguza ufikiaji mbinu fulani za
kujiua, kama vile bunduki au sumu, hupunguza hatari hii. Hatua zingine ni pamoja
na kupunguza ufikiaji makaa na kuweka vizuizi kwenye madaraja na reli za chini
ya ardhi. Matibabu dhidi ya uraibu wa dawa za kulevya na pombe, mfadhaiko na
majaribio ya kujiua pia yanaweza kuwa mwafaka. Baadhi ya wataalam wamependekeza
ufikiaji pombe kama mkakati wa kuzuia (kama vile kupunguza idadi za baa.) Ingawa
simu ya dharura ya ushauri hutumika sana, ushahidi uliopo ni mdogo wa kuunga
mkono au kupinga ufanisi wake. Katika vijana ambao awali wamekusudia kujiua,
matibabu ya kubadilisha mawazo yametambulika kuboresha matokeo. Ukuaji wa uchumi
unaweza kupunguza viwango vya visa vya kujiua kupitia uwezo wake wa kupunguza
umaskini. Juhudi za kuongeza mahusiano ya kijamii, hasa katika wanaume wazee
zinaweza kuwa mwafaka.

Takwimu zilizopo hazitoshi kuelezea matokeo ya uchunguzi wa kimatibabu kwa umma
na viwango vya hatima vya viwango vya kujiua. Kwa kuwa kuna watu wengi wasio
katika hatari ya kujiua wanaopata matokeo chanya kupitia mbinu hii, kuna
wasiwasi kuwa uchunguzi unaweza kuongeza kwa kiasi kikubwa utumiaji wa raslimali
za huduma ya afya. Hata hivyo, inapendekezwa kuwachunguza watu walio katika
hatari kuu ya kujiua. Kuuliza kuhusu uwezo wa kujiua hakuonekani kuongeza hatari
hii.

Katika watu walio na matatizo ya akili, aina kadhaa za matibabu zinaweza
kupunguza hatari ya kujiua. Watu walio na hisia za kujiua wanaweza kulazwa
katika kituo cha utunzaji wa kiakili, kwa hiari au bila hiari yao. Kwa kawaida,
vifaa anavyoweza kutumia mtu kujiumiza huondolewa. Baadhi ya madaktari huwaagiza
wagonjwa kutia saini mkataba wa kuzuia kujiua ambapo wanaahidi kutojiumiza iwapo
wataachiliwa. Hata hivyo, ushahidi hauonyeshi matokeo mengi ya hatua hii. Iwapo
mtu yuko katika kiasi kidogo cha hatari, matibabu ya mgonjwa wa nje yanaweza
kupangiwa. Kulazwa kwa muda mfupi hospitalini hakujatambulika kuwa na ufanisi
zaidi ya utunzaji wa kijamii ili kunufaisha matokeo kwa wale walio na tatizo la
nafsi hafifu, ambao huwa na hisia za muda mrefu za kujiua.

Kuna ushahidi wa kutosha kuonyesha kuwa matibabu ya kisaikolojia, hasa matibabu
ya kitabia ya upembuzi, hupunguza uwezo wa kujiua katika vijana baleghe pamoja
na wale walio na tatizo la nafsi hafifu. Hata hivyo, ushahidi haujapata upungufu
katika visa kamilifu vya kujiua.

Kuna utata kuhusu manufaa ya matibabu ya mfadhaiko, ikilinganishwa na madhara
yake. Katika vijana, matibabu mapya zaidi, kama vile KCUS huaminiwa kuongeza
hatari ya kujiua kutoka watu 25 hadi 40 kwa kila 1000. Hata hivyo, katika watu
wazee,matibabu haya yanawaweza kupunguza hatari ya kujiua. Lithiamu huaminika
kuwa mwafaka katika kupunguza hatari katika watu walio na maradhi ya hisia mseto
na maradhi ya mfadhaiko mkuu hadi kufikia viwango sawa na watu wengine wa
kawaida.

Takriban 0.5% hadi 1.4% ya watu hufikia kifo kwa kujiua. Kote ulimwenguni
kufikia mwaka wa 2008/2009, kujiua ni kisababishi cha kumi kikuu , huku takriban
watu 800,000 hadi milioni moja wakifa kila mwaka, ikipelekea kima cha vifo cha
watu 11.6 kwa kila 100,00 kwa mwaka. Kima cha vifo kimeongezeka hadi 60% kutoka
miaka ya 1960 hadi 2012, huku ongezeko hili likitambulika hasa katika mataifa
yanayostawi. Kwa kila kisa cha kujiua, kuna majaribio mengine 10 hadi 14 ya
kujiua.

Viwango vya kujiua hutofautiana pakubwa kati ya nchi na wakati. Takwimu kwa
asilimia ya vifo mwaka wa 2008 zilikuwa: Afrika 0.5%, Kusini Mashariki mwa Asia
1.9%, Marekani 1.2 na Uropa 1.4%. Viwango kwa kila watu 100,00 vilikuwa:
Australia 8.6, Canada 11.1, Uchina 12.7, India 23.2, Uingereza 7.6, Marekani
11.4. Kujiua kumerodheshwa katika nafasi ya 10 kama kisababishi cha kifo
kinachoongoza nchini Marekani mwaka wa 2009, ikiwa ni takriban visa 36,000 kila
mwaka. Takriban watu 650,000 hupatikana katika idara ya dharura kila mwaka
kutokana na majaribio ya kujiua. Nchi za Lithuania, Japani na Hangeria zina
viwango vikubwa zaidi vya aina za kujiua. Nchi zilizo na idadi kuu zaidi ya visa
vya kujiua ni Uchina na India, zikihasibia zaidi ya nusu yaidadi yote Nchini
Uchina, kujiua ni kisababishi cha 5 kikuu cha kifo.

Katika mataifa ya magharibi, wanaume hufa mara 3 hadi 4 zaidi kutokana na kujiua
kuliko wanawake, ingawa wanawake hujaribu kujiua mara 4 zaidi. Hali hii
imesababishwa na wanaume kutumia mbinu kali zaidi za kujiua. Tofauti hii
inadhihirika zaidi katika watu wa umri wa zaidi ya miaka 65, huku visa vya
kujiua kwa wanaume vikiwa zaidi ya vya wanawake kwa hadi mara 10. Uchina kuna
mojawapo ya viwango vikuu zaidi vya kujiua kwa wanawake duniani, na ndiyo nchi
pekee ambapo viwango vya kujiua kwa wanawake ni zaidi ya wanaume (uwiano wa
0.9). Katika Masharariki mwa Mediterranean, viwango vya kujiua ni karibu sawa
baina ya wanaume na wanawake. Katika wanawake, viwango vikubwa vya visa vya
kujiua vinapatikana Korea Kusini, ikiwa ni watu 22 kwa watu 100,000, huku kukiwa
na viwango vya juu Asia ya Kusini Mashariki na Magharibi mwa Pasifiki kwa
kijumla.

Visa vingi vya kujiua katika nchi nyingi hutokea katika watu wa umri wa makamo
au wazee. Hata hivyo, idadi kamili ya visa vya kujiua ni vingi katika watu wa
umri wa kati ya miaka 15 na 29, kwa sababu ya idadi ya watu iliyopo katika
kikundi hiki. Nchini Merikani, visa hivi hutokea kwa wingi katika kizungu, hasa
wa umri wa zaidi ya miaka 80, ingawa watu wa umri wa chini hujaribu kujiua mara
nyingi. Kujiua ni kisababishi cha pili kikuu cha vifo katika umri wa baleghe na
katika wanaume wachanga ni cha pili baada ya vifo vya kiajali. Katika mataifa
yaliyostawi, visa hivi ni visababishi vya 30% ya vifo vya wanaume wachanga.
Katika mataifa yanayostawi, viwango vya visa hivi ni sawa, ingawa kwa ujumla
huchangia idadi ndogo ya vifo vya kijumla kufuatia kiwango cha juu cha vifo
kutokana na kiwewe. Kinyume na sehemu zingine, vifo kufuatia kujiua katika
Kusini Mashariki mwa Asia hutokea zaidi katika wanawake wachanga kuliko
waliokomaa.

Katika Atheni ya Kale, mtu aliyejiua bila idhini ya serikali alinyimwa haki ya
kuzikwa kwa njia ya kawaida. Mtu huyu alizikwa peke yake, mpakani mwa jiji, bila
kiashirio chochote cha kaburi lake. Katika Ugiriki ya Kale na Roma, njia ya
kujiua ilikubaliwa kama njia ya kuonyesha kushindwa vitani . Ingawa kujiua
kulikubalika mwanzoni katika Roma ya kale, baadaye kuliharamishwa kama kosa
dhidi ya serikali kwa sababu ya gharama za kiuchumi. Amri ya uhalifu iliyotolewa
na Louis XIV wa Ufaransa mwaka wa 1670 ilitoa adhabu kali zaidi: maiti ya mtu
aliyejiua ilibururwa mitaani huku kichwa kikielekezwa chini, kisha kuninginishwa
au kutupwa kenye biwi la takataka. Vile vile, mali yote ya mshukiwa
ilichukuliwa.. Katika historia ya Ukristo, watu waliojaribu kujiua walikuwa
wakitengwa, huku waliokufa kufuatia kujiua wakizikwa nje ya eneo takatifu la
makaburi. Katika miaka ya mwishoni mwa karne ya 19 nchini Uingereza, jaribio la
kujiua lilifananishwa na jaribio la kuua na adhabu yake ilikuwa kunyongwa.
Katika karne ya 19 barani Uropa, mtazamo wa kujiua ulibadilishwa kutoka mtazamo
kuwa kulisababishwa na dhambi, hadi kuwa kulisababiswa na wazimu..

Katika mataifa mengi ya Ulaya, kujiua hakuchukuliwi kama hatia tena, ingawa
mtazamo huo ulikuwa katika mataifa mengi ya Uropa kuanzia Enzi za Kati hadi
angalau miaka ya 1800. Mataifa mengi ya Kiislamu huchukulia kujiua kama hatia.

Nchini Australia, kujiua si hatia.Hata hivyo, ni hatia kumshauri, kumchochea, au
kumsadia na kumshawishi mtu kujaribu kujiua. Sheria inamruhusu kikamilifu mtu
yeyote kutumia "kiwango chochote cha nguvu kama itakavyohitajika" ili kumzuia
mwingine asijiue. Milki ya Kaskazini mwa Australia iliruhusu, kwa muda mfupi,
kifo halali cha kusaidiwa na daktari kutoka 1996 hadi 1997.

Barani Uropa, hakuna taifa lolote linalochukulia kitendo au jaribio la kujiua
kama hatia kwa sasa. Uingereza na Wales waliondoa sheria iliyoharamisha kujiua
kupitia Sheria ya kijiua ya 1961, nayo Jamhuri ya Ayalandi ikifuatia mwaka wa
1993. Neno "kutenda" ilitumika kurejelea uharamu wa kujiua. Hata hivyo,
mashirika mengi yamekoma kulitumia kwa sababu ya mtazamo mbaya ya neno hili.

Nchini India, kujiua ni hatia, na jamii ya mwathiriwa inaweza kushtakiwa. Nchini
Ujerumani, utanazia ni haramu na mtu anayeshuhudia mwingine akijiua anaweza
kuhukumiwa kwa kukosa kutoa usaidizi wakati wa dharura. Uswisi hivi majuzi
imepiga hatua katika kuruhusu usaidizi wa kujiua kwa watu walio na ugonjwa wa
muda mrefu wa akili. Mahakama kuu ya Lausanne, katika hukumu moja mwaka wa 2006,
ilimpa mtu ambaye hakutajwa jina, mwenye tatizo la kiakili la muda mrefu idhini
ya kujiua.

Nchini Merikani, kujiua si hatia, ingawa watu wanaojaribu kujiua wanaweza
kuadhibiwa. Kujiua kwa kusaidiwa na daktari ni halali katika jimbo la Oregon na
Washington.

[[Faili:Mjane wa Hindoo akijichoma pamoja na maiti ya mumewe.jpg|thumb|A Mhindu
Mjane akijichoma pamoja na maiti ya mumewe, miaka ya 1820.]] Katika dhehebu
nyingi za Ukristo, kujiua huchukuliwa kama dhambi, kwa msingi wa maandishi ya
Wakristo wasomi wenye ushawishi mkuu wa Enzi za Kati kama vile Mtakatifu
Agostino na Mtakatifu Thomas Aquinas. Hata hivyo, kujiua hakukuchuliwa kama
dhambi katika kanuni za Kijustina za Milki ya Bizantiamu, kwa mfano. Katika
kanuni za Kikatoliki, mswada wa kujiua uko kwenye msingi wa amri "Usiue"
(iliyoidhinishwa katika Agano Jipya na Yesu katika Mathayo 19:18), pamoja na
dhana kuwa uhai ni karama kutoka kwa Mungu, hivyo haufai kudhalilishwa. Vile
vile, kuua ni kinyume na "amri asilia", hivyo huathiri mpango mkuu wa Mungu hapa
Duniani.

Hata hivyo, inaaminiwa kuwa ugonjwa wa akili au woga mkuu wa kuteseka hupunguza
wajibu wa mtu anayejiua. Miswada pinzani ni pamoja na ifuatayo: kuwa Amri ya
sita imefasiliwa kifasaha kama "usitekeleze mauaji", ambayo hailengi moja kwa
moja mtu binafsi ; yaani Mungu amempa uhuru kila binadamu kujichagulia; ya kuwa
mtu akijiua hajavunja Sheria za Mungu, sawa na kuponya ugonjwa; na kuwa visa
vingi vya wafuasi wa Mungu waliojiua vimenakiliwa katika Bibilia bila kuambatana
na laana yoyote.

Desturi za Kiyahudi huzingatia umuhimu wa kudhamini maisha yaliyopo, hivyo
kujiua huchukuliwa kuwa sawa na mtu kujinyima wema wa Mungu duniani. Licha ya
hayo, katika hali mbaya ambapo hakuna chaguo lingine ila kuuawa au kulazimishwa
kuisaliti dini yao, Wayahudi walijiua kibinafsi au kujiua kwa umati (tazama
Masada, Mateso ya kwanza ya Wayahudi nchini Ufaransa, na York Castle, kwa
mifano). Kwa ukumbusho wa tahadhari, kuna sala katika liturujia ya Kiyahudi ya
"kisu kiwapo kooni" kwa watu wanaokufa "kulitukuza jina la Mungu "(tazama
Ufiadini). Matendo haya yamepokelewa kwa njia mbalimbali na watawala wa
Kiyahudi, huku yakichukuliwa na baadhi ya watu kama mfano bora wa wafiadini
mashujaa, huku wengine wakiyachukulia kama hatia kwa watu kujiua kwa kutazamia
ufiadini.

Uislamu haukubali kujiua. Katika Uhindu kwa kijumla, kujiua hakukubaliwi, hivyo
huchukuliwa kuwa dhambi sawa na kumuua mtu mwingine katika jamiii ya kisasa ya
Kihindu. Maandiko ya Kihindu yanasema kuwa mtu anayejiua huingia katika
ulimwengu wa mapepo, akitangatanga duniani hadi wakati ambapo angekufa iwapo
hangejiua. Hata hivyo, Uhindu hukubali haki ya kujiua kupitia njia isiyo na
dhuluma ya kujinyima chakula hadi kufa, inayojulikana kama Prayopavesa. Hata
hivyo, Prayopavesa hukubalika tu kwa watu wasiokuwa na hamu au matarajio, wala
majukumu maishani. Ujaini una desturi sawa na hii, iitwayo Santhara. Desturi ya
Sati, au kujitoa kama kafara kwa wajane ilikuwepo katika Enzi za Kati.

[[Faili:Njia ya kutokea.jpg|thumb|Njia ya kutokea, au Dhana za kujiua: George
Grie, 2007.]] Maswali mengi yameulizwa katika filosofia ya kujiua, ikiwa ni
pamoja na fasili ya kujiua, ikiwa kujiua ni chaguo la busara au la, na
kuruhusika kimaadili kujiua. Miswada ya kifilosofia inayohusu kuruhusu au
kutoruhusu kujiua kama jambo linaloweza kukubalika kimaadili hutofautiana kutoka
upinzani, (kwa kuchukulia kujiua kama mwiko) hadi kuchukulia kujiua kama haki ya
kimiungu kwa mtu yeyote (hata mtu mchanga mwenye afya njema) anayeamini kwamba
amefikia, kwa busara na dhamiri, uamuzi wa kukatisha maisha yake.

Wapinzani wa kujiua ni pamoja wanafilosofia Wakristo kama vile Agostino wa Hippo
na Mtakatifu Thomas Aquinas, Immanuel Kant na, kwa njia moja John Stuart Mill –
malengo ya Mill kuhusu umuhimu wa uhuru na kujitawala yalipelekea yeye kupinga
chaguo ambazo zingemzuia mtu kufanya uamuzi wa kibinafsi katika siku za usoni.
Watu wengine huchukulia kujiua kama jambo halali la kujichagulia kibinafsi.
Waafiki wa dhana hii husisitiza kuwa mtu yeyote hafai kushurutishwa kuteseka
kinyume na mapenzi yake, hasa kutokana na hali kama vile ugonjwa usiotibika,
ugonjwa wa akili na uzee usiokuwa na uwezekano wa kuimarika. Waafiki hawa
hupinga imani ya kwamba, kila wakati, kujiua ni jambo lisilo la busara, badala
yake wakihimiza kuwa linaweza kuwa chaguo halali la mwisho, kwa watu wanopitia
maumivu makali au dhiki. Dhana nyingine yenye msimamo mkali inahimiza kuwa watu
wanapaswa kuruhusiwa wajichagulie kufa bila kuzingatia iwapo wanateseka au la.
Waafiki mashuhuri wa dhana hii ni pamoja na Mskoti mwana falsafa David Hume na
Mmarekani mwana bayojilia na maadili Jacob Appel.

Utetezi wa kujiua umetokea katika tamaduni nyingi na vijitamaduni. Jeshi la
Japani, katika Vita vya II vya Dunia, liliruhusu na kutukuza mashambulizi ya
kamikaze. Haya yalikuwa mashambulizi ya kujiua yaliyotekelezwa na wanajeshi
wanahewa wa Milki ya Japani dhidi ya vyombo vya majini vya Majeshi ya Muungano
katika awamu za mwisho za uhamasisho wa Pasifikia wa Vita vya II vya Dunia.
Jamii ya Japani kwa jumla imechukuliwa kama " inayoruhusu" kujiua (tazama Kujiua
nchini Japan).

Pekuzi mtandaoni kuhusu kijiua hutoa kurasa za mtandao ambazo huruhusu au
kuwezesha majaribio ya kujiua kwa kiwango cha 10-30%. Kuna maoni kuwa kurasa
kama hizo zinaweza kuchochea watu walio hatarini hadi wakajiua.Baadhi ya watu
hutia mkataba wa kujiua mtandaoni, wakiwa na marafiki waliokuwa wakijuana
mbeleni au waliopatana katika vyumba vya majadiliano au majojpo ya habari. Hata
hivyo, mtandao pia unaweza kusaidia kuzuia kujiua kupitia vikundi vya mahusiano
kwa watu waliotengwa.

Baadhi ya maeneo yamekuwa maarufu kwa visa vingi vya majaribio ya kujiua. Haya
ni pamoja na Daraja la Golden Gate, Jimbo la San Francisco; msitu wa Aokigahara,
Japani; Beachy Head, Uingereza; na Bloor Street Viaduct, jijini Toronto.

Kufikia mwaka wa 2010, Daraja la Golden Gate limekuwa na zaidi ya visa 1300 vya
kujiua kwa kuruka tangu daraja hilo kujengwa mnamo 1937. Maeneo mengi ambapo
visa vingi vya kujiua hutokea yana vizuizi vilivyojengwa ili kuzuia visa hivi.
Maeneo haya ni pamoja na Luminous Veil jijini Toronto,na vizuizi katika mnara wa
Eiffel jijini Paris na Jengo la Empire State jijini New York. Tangu mwaka wa
2001, kizuizi kinaendelea kujengwa katika daraja la Golden Gate Vizuizi
vimeonekana kuwa mwafaka sana.

Baadhi ya watu hudhani kuwa kujiua hakuwezi kutokea katika viumbe wengine
wasiokuwa na utu, kwa sababu kujiua huhitaji jaribio la hiari la kufa. Mitindo
inayohusishwa na kujiua imetambulika katika salmonela zinazojitahidi kushindana
na bakteria kwa kuchochea mfumo wa kingamwili dhidi ya bakteria hizi. Hatua za
kujikinga kwa kujiua zimetambulika katika aina ya mchwa wa Brazil, Forelius
pusillus, ambapo kikundi kidogo cha mchwa huacha usalama wa kiota kila usiku,
baada ya kufunga milango wakiwa nje.

Afidi ya choroko, anapotishwa na mbawakawa, anaweza kujilipua na kutapakaa ili
kuwakinga wengine, na hata wakati mwingine anaweza kuwaua mbawakawa hao. Baadhi
ya spishi za mchwa wana walinzi wanaojilipua hivyo kuwafunika adui zao na
michozo inayoshikamanisha.

Kumekuwa na ripoti zisizotegemewa za mbwa, farasi na pomboo wanaojiua, ingawa
ushahidi uliopo ni mdogo na hauaminiki. Kumekuwa na utafiti mdogo wa kisayansi
kuhusu kujiua kwa wanyama.

Mfano wa kujiua kwa halaiki ni kujiua kwa kidhehebu mwaka wa 1978 mjini
"Jonestown", ambapo wanachama 918 wa Peoples Temple, wa dhehebu la Kimarekani,
wakiongozwa naye Jim Jones, walijiua kwa kunywa Flavor Aid ya zabibu
iliyochanganywa na sianidi. ]]. Mwaka wa 1944, zaidi ya Wajapani 10,000 walijiua
katika siku za mwisho za Vita vya Saipan, baadhi yao wakiruka kutoka "Suicide
Cliff" na "Banzai Cliff".

Mgomo wa kususia chakula wa 1981, ulioongozwa na Bobby Sands, ulisababisha vifo
vya watu 10. Kisababishi cha vifo hivi kilirekodiwa na coroner kama "njaa ya
kujitakia," badala ya kujiua. Kisababishi hiki kilibadilishwa na kuwa "njaa"
kwenye vyeti vya kifo baada ya familia za waathiriwa kulalamika. Katika Vita vya
II vya Dunia Erwin Rommel aligunduliwa kufahamu mbeleni kuhusu Njama ya Julai 20
kuhusu maisha ya Hitle, hivyo akatishwa kwa hukumu ya umma, kuuawa na jeshi na
pia familia yake kulipiziwa kisasi iwapo hatajuia.



https://sw.wikipedia.org/wiki/Jamhuri_ya_China

Jamhuri ya China (pia: Taiwan) ni nchi ya visiwani katika Asia ya Mashariki
upande wa kusini-mashariki wa China bara.

Eneo lake ni kisiwa kikubwa cha Taiwan na visiwa vidogo mbele ya mwambao wa
China bara.

Jamhuri ya China iliundwa mwaka 1912 mjini Nanking baada ya mapinduzi ya China
ya 1911 iliyomaliza utawala wa kifalme wa nasaba ya Qing. Sun Yat-sen akawa rais
wa kwanza.

Serikali ya jamhuri ilidai mamlaka juu ya China yote ingawa hali halisi viongozi
wa kijeshi na wapinzani mbalimbali walishika utawala katika maeneo kadhaa.

Nchi jinsi ilivyo sasa ni tokeo la vita ya wenyewe kwa wenyewe ya China
iliyokwisha mwaka 1949 na ushindi wa Wakomunisti chini ya Mao Zedong na kuundwa
kwa Jamhuri ya Watu wa China huko Beijing.

Wakomunisti walifukuza serikali ya chama cha Kuomintang iliyoongoza Jamhuri ya
China.

Mwaka 1949 serikali ya Kuomintang chini ya jenerali Chiang Kai-shek na mabaki ya
jeshi lake pamoja na wafuasi wengi ilihamia Taiwan walipoendelea kutawala.
Wakomunisti walikosa nguvu ya kuwafuata hadi kwenye visiwa kutokana na vitisho
vya Marekani.

Hivyo serikali katika Taiwan iliendelea kujiita "serikali ya China" na kutangaza
shabaha yake kuwa ukombozi wa China yote.

Hali halisi utawala wa Wakomunisti barani uliimarika na mipango yote kinyume
chake ilionekana kama ndoto. Lakini kwa miaka minghi serikali ya Taipeh
ilichukua nafasi ya China yote kimataifa.

Jamhuri ya China ilikuwa kati ya nchi zilizoanzisha Umoja wa Mataifa mwaka 1945
na serikali ya Kuomintang iliendelea kushika kiti cha China hadi mwaka 1971.

Tarehe 25 Oktoba 1971 mkutano mkuu wa UM uliamua ya kuwa Jamhuri ya Watu wa
China iwe mwakilishi halisi wa China kwenye UM, hivyo Jamhuri ya China
ilifukuzwa.

Sehemu kubwa ya eneo chini ya serikali ya Jamhuri ya China ni kisiwa cha Taiwan.

Wakazi wengi (zaidi ya 95%) ni Wachina waliotokana na waliohamia kisiwani hasa
kuanzia karne ya 17. Wenyeji ni 2% tu.

Kichina ndiyo lugha rasmi na ya taifa, pia lugha ya kawaida katika lahaja zake
mbalimbali. Lugha za wenyeji, ambazo ni kati ya lugha za Austronesia, zinazidi
kufa.

Nchi inaheshimu uhuru wa dini na wakazi wengi (81.3%) wanayo moja ya kwao.
Serikali inazitambua 26.

Yenye wafuasi wengi ni Ubuddha (35.1%), Utao (33%), Ukristo (3.9%, wakiwemo
Waprotestanti 2.6% na Wakatoliki 1.3%) na Yiguandao (3.5). Wenyeji wengi ni
Wakristo.



https://sw.wikipedia.org/wiki/Jamaika

Jamaika ni nchi ya kisiwani katika Bahari ya Karibi. Iko km 150 kusini kwa Kuba
na 150 upande wa magharibi wa Haiti na ni kisiwa kikubwa cha tatu kati ya Antili
Kubwa. Katika lugha ya Kiingereza visiwa hivyo huitwa "West Indies" (visiwa vya
Uhindi wa Magharibi).

Jina limetokana na neno la Kiarawak "Xaymaca" au "Chaymaka" linalomaanisha "nchi
ya chemchemi" (yaani kisiwa chenye maji matamu).

Visiwa vidogo vya Pedro Cays vyenye eneo la ha 23 jumla ni sehemu ya nchi ya
Jamaika.

Mashariki mwa kisiwa kuna safu ya milima ya buluu yenye urefu wa km 100 penye
kilele cha Blue Mountain Peak (m 2256 juu ya UB).

Katikati kuna nyanda za juu zilizojengwa kwa mawe ya chokaa yenye mabonde
marefu.

Iko mito mingi mifupi; mto mrefu ni Black River yenye km 53.4. Mto wa Hector's
River una mwendo wa km 6 chini ya ardhi.

Hali ya hewa ni ya kitropiki. Hakuna tofauti kubwa ya halijoto mwaka wote.
Halijoto ya wastani katika Kingston ni 25 °C wakati wa Januari na 27 °C wakati
wa Julai.

Usimbishaji hutofautiana katika kanda mbalimbali ya kisiwa. Milima ya
kaskazini-mashariki hupokea zaidi ya mm. 5.000 lakini Kingston ina mm 813 pekee.
Mvua inanyesha hasa Mei, Juni, Oktoba na Novemba. Miezi ya Septemba na Oktoba
inaona dhoruba kali za tufani mara kwa mara.

Mwaka 2012 Jamaika ilikuwa na wakazi 2,889,187. Nusu yao waliishi mjini. Umri wa
wastani ni miaka 23, thuluthi moja ni watoto hadi miaka 14.

Takriban 91.4 % ya wakazi ni wa asili ya Afrika. Mababu walikuwa watumwa kutoka
Afrika waliofikishwa kisiwani katika karne ya 17 na karne ya 18 au ni machotara
au wa asili ya Ulaya na Uchina.

Wakazi asilia walikuwa Waarawak na Wataino ambao hawako tena kama vikundi vya
pekee; wengi walikufa kutokana na magonjwa ya Wazungu au vita vya miaka ya
kwanza baada ya kufika kwa Wahispania. Wengine walichanganyikana na vikundi
vingine.

Pamoja na lugha rasmi ambayo ni Kiingereza kuna pia aina ya Krioli yenye asili
ya Kiingereza: ndiyo inayotumika kawaida.

Wakazi walio wengi hufata Ukristo hasa katika madhehebu ya Uprotestanti kama
vile:

Dini iliyoanzishwa Jamaika ni Rastafari ambayo mwaka 2001 ilikuwa na wafuasi
24.000.

Wakazi wa kwanza wa Jamaika walikuwa Wataino ambao ni kabila mojawapo la
Waarawak kutoka Amerika Kusini. Walikuwa wakulima na wavuvi. Wamepotea kama
utamaduni wa pekee baada ya kufika kwa Wazungu kutokana na magonjwa mageni
yaliyofika na Wahispania na mauaji wakati wa vita. Waliobaki waliingia katika
ndoa na Wazungu au Waafrika waliofika baadaye na kuwa sehemu ya wakazi chotara
kisiwani.

Kristoforo Kolumbus alifika mwaka 1494 na kuweka kisiwa chini ya utawala wa
Hispania. Aliamini ya kwamba alifika Uhindi akaita visiwa hivi "Uhindi wa
Magharibi" na wenyeji wakaitwa "Indios" (kwa Kihispania "Wahindi") na baadaye
mara nyingi "Wahindi wekundu".

Mwaka 1655 Waingereza waliteka kisiwa wakaanzisha uchumi wa mashamba makubwa ya
miwa. Jamaika imekuwa mahali pakuu pa kutengeneza sukari duniani kote. Watumwa
wengi Waafrika walipelekwa kisiwani kama wafanyakazi kwenye mashamba hayo. Ndio
mababu wa 90% wa wakazi wa leo wa Jamaika.

Mwaka 1958 Jamaika ilianza kuelekea uhuru kama jimbo la "Shirikisho la Uhindi wa
Magharibi".

Muziki ni sehemu muhimu sana katika utamaduni wa Jamaika. Hasa muziki ya Reggae
umejulikana kote duniani. Mwanamuziki mashuhuri hasa wa Jamaika alikuwa Bob
Marley na kikundi chake cha "The Wailers".



https://sw.wikipedia.org/wiki/Gibraltar

Gibraltar ni eneo la ng'ambo la Uingereza ambayo ni rasi katika Mediteranea
kwenye ncha ya kusini ya rasi ya Iberia katika Ulaya ya Kusini. Imapakana na
Hispania.

Gibraltar imekuwa mahali muhimu tangu karne nyingi kwa sababu rasi hii iko
kwenye Mlango wa Gibraltar ambako kuna km 14 za maji tu kati ya Afrika na Ulaya.
Mwenye kutawala Gibraltar aliweza kutawala mwendo wa jahazi na meli kati ya
Atlantiki na Mediteranea wakati wa vita. Hii ni sababu ya kwamba Uingereza
ilitwaa rasi hii na kuitetea tangu mwaka 1704.

Jina la Gibraltar limetokana na uvamizi wa Waarabu wakati wa upanuzi wa Uislamu.
Mwaka 711 jemadari Tariq ibn-Ziyad aliongoza jeshi lake kushambulia Hispania.
Rasi inayoitwa leo "Gibraltar" ilipewa jina la "jabal at-Tariq" (mlima wa Tariq)
lililokuwa baadaye "Gibraltar". Kabla ya kuja kwa Waarabu mataifa ya kale
yaliita mlango huu "Nguzo za Herakles" wakitaja milima midogo ya Gibraltar na
Ceuta kwa jina hili.

Gibraltar ilikuwa sehemu ya Hispania kati ya 1501 na 1704. Mwaka 1704 wakati wa
vita kati ya Hispania na Uingereza ilitwaliwa na Waingereza na Waholanzi. Mwaka
1713 Hispania ilikubali kwa nafasi ya amani ya Utrecht kuwa rasi itakuwa chini
ya mamlaka ya Uingereza.

Hispania imedai mara nyingi kurudishwa kwa eneo ikishtaki Uingereza kuwa na
koloni ya mwisho katika Ulaya. Lakini wakazi wenyewe walipigia kura mwaka 2002
hoja la kubaki upande wa Uingereza badala ya Hispania na zaidi ya 98%
wakakubali.



https://sw.wikipedia.org/wiki/Burundi

Jamhuri ya Burundi (iliyojulikana zamani kama Urundi) ni nchi ndogo ambayo iko
katika eneo la Maziwa Makubwa ya Afrika. Burundi imepakana na Rwanda upande wa
kaskazini, Tanzania upande wa mashariki, na Jamhuri ya Kidemokrasia ya Kongo
upande wa magharibi.

Jina lenyewe la nchi hii, limetokana kwa msingi na kutanuka kwa lugha ya Kirundi
ambacho ni lugha ya Kibantu kama vile Kiswahili ambacho pia kinatumika sana
ingawa si lugha rasmi mojawapo.

Burundi ni kati ya nchi ndogo zaidi zilizomo barani Afrika. Eneo lote ni 27,834
km² pekee. Wakazi milioni 10 ni wengi kulingana na eneo dogo la nchi, msongamano
wa watu ni wakazi 314.3 kwenye kila kilomita ya mraba.

Ingawa Burundi haina bahari, sehemu ya mpaka wake eneo la mashariki unaishia
kwenye mwambao wa Ziwa Tanganyika.

Eneo lote ni nyanda za juu zenye kimo cha mita 1700 juu ya UB kwa wastani.
Sehemu ya juu zaidi ni kilele cha mlima Heha chenye mita 2685 juu ya uwiano wa
bahari uliopo katika safu ya milima inayopakana na bonde la ufa la Afrika ya
Mashariki.

Sehemu ya magharibi ya nchi ni sehemu ya bonde la ufa yenye kimo cha mita
760-850 juu ya uwiano wa bahari. Sehemu ya kusini ya bonde la ufa katika Burundi
imejaa maji ya Ziwa Tanganyika.

Upande wa mashariki wa safu ya milima inayopakana na bonde la ufa kuna chanzo
cha mto Ruvyironza (pia: Luvironza) unaoishia katika mto Kagera na hivyo
huhesabiwa kati ya vyanzo vya mto Naili.

Hali ya hewa ni ya kitropiki: kuna vipindi viwili vya mvua. Joto linapungua
kutokana na kimo cha nchi. Kuna mvua kwa wastani wa milimita 1,000 kwa mwaka.

Matumizi ya ardhi ni kwa ajili ya kilimo au mifugo. Msongamano wa watu
umesababisha kuenea kwa ukataji wa misitu, mmomonyoko wa ardhi na kupotea kwa
ardhi yenye rutuba. Eneo la misitu lililobaki ni kilomita cha mraba 600 pekee
linalopungua kwa kasi ya asilimia 9 kwa mwaka.

Kuna hifadhi mbili za taifa ambazo ni Hifadhi ya Taifa ya Kibira kwenye
kaskazini-magharibi (inapakana na Msitu wa Nyungwe huko Rwanda), na Hifadhi ya
Taifa ya Ruvubu upande wa kaskazni-mashariki karibu na mto Rurubu (pia Ruvubu au
Ruvuvu). Hifadhi zote mbili zilianzishwa mwaka 1982 kwa shabaha ya kuhifadhi
wanyamapori.

Watoto wengi wanakufa mapema, ni kama 62 kati ya 1000 wanaozaliwa (mwaka 2007).
Kwa umri wa kifo kwa wastani ni miaka 54 tu. Takriban 1.2% za wananchi wana
UKIMWI.

Jamii ya Burundi ni jamii ya vijijini, ni asilimia 13 pekee wanaoishi katika
miji.

Vikundi kati ya wakazi ni hasa Wahutu (~80%), Watutsi (~14%) na Watwaa
(mbilikimo) (chini ya 1%). Wote wanatumia lugha ya Kirundi.

Pamoja na hayo, kuna Warundi wachache wanaojinasibu kuwa wao sio Watutsi wala
Wahutu bali ni Waswahili (~5%). Hilo kabila lilikuwepo toka enzi za tawala za
kifalme nchini humo, na ndio wenyeji wa jiji la Bujumbura, waliomsaidia
Mwanamfalme Louis Rwagasore katika harakati za kutafuta uhuru wa Burundi.

Upande wa dini, Wakristo ni 80-90% kati ya wakazi wote, hasa Wakatoliki (65%),
halafu Waprotestanti (26%). Asilimia 5 wanafuata dini za jadi na 3 Uislamu.

Dola la kwanza katika eneo hili lilikuwa Ufalme wa Burundi. Katika mapokeo ya
wenyeji ulianzishwa katika karne ya 17 na mtu kwa jina la Cambarantama aliyefika
ama kutoka Rwanda ama kutoka Buha katika Mkoa wa Kigoma, Tanzania ya leo.

Ufalme huo ulitawaliwa na kundi la Watutsi waliokuwa wafugaji wa ng'ombe na
kutawala wenyeji waliokuwa wakulima Wabantu. Watutsi walikuwa tabaka la
kikabaila. Mfalme au mwami alikuwa mkuu wa makabaila hao ambao walitazamiwa kama
mabwana wa ardhi iliyolimwa na watu wa kawaida. Hao wakulima waliruhusiwa kulima
nchi wakipaswa kutoa huduma na sehemu ya mavuno kwa mabwana waliopaswa kuwatetea
dhidi ya maadui.

Ufalme huo ulienea katika karne zilizofuata. Mwami Ntare IV Rutaganzwa Rugamba
aliyetawala tangu mwaka 1796 hadi 1850 aliweza kupanua mipaka ya ufalme wake
hadi kushika sehemu kubwa ya eneo la leo.

Wazungu wa kwanza waliofika walikuwa wapelelezi Waingereza Richard Burton na
John Hanning Speke mnamo mwaka 1854. Lakini habari za falme kwenye eneo kati ya
maziwa makubwa hazikuenea sana. Wakati wa Mkutano wa Berlin 1885 Wajerumani
hawakujua ya kwamba falme za Burundi na Rwanda zilikuwepo ndni ya eneo
waliotegemea kutwaa. Waliitambua baadaye tu.

Mwaka 1894 Mjerumani wa kwanza alipita Burundi aliyekuwa Oskar Baumann. Wakati
ule Ujerumani uliwahi tayari kuanzisha koloni ya Afrika ya Mashariki ya
Kijerumani lakini Wajerumani walichelewa kufika kaskazini-magharibi mwa maeneo
waliyotazama kuwa sehemu yao.

Katika Burundi kikosi cha kwanza cha Kijerumani kilifika mnamo 1896 wakakuta
ufalme wa mwami wakaridhika kumwacha mwakilishi mkazi (resident) katika mji mkuu
Gitega ambaye hakuhusika na mambo ya utawala wa ndani. Wakati ule eneo
lilijulikana kwa jina "Urundi". Hapa sawa na Rwanda na Bukoba Wajerumani
walitumia mbinu ya eneo lindwa ingawa walikuwa pia na majadiliano kuingiza falme
hizi za kienyeji moja kwa moja ndani ya koloni lao.

Baada ya Vita Kuu ya Kwanza ya Dunia Burundi pamoja na Rwanda ilikabidhiwa kwa
Ubelgiji kwa niaba ya Shirikisho la Mataifa kama [[eneo la kudhaminiwa]
lililoitwa Ruanda-Urundi. Kimsingi Wabelgiji waliendelea na mfumo wa Wajerumani
uliomwachia mtemi mamlaka kubwa. Waliweka Ruanda-Urundi chini ya serikali ya
Kongo ya Kibelgiji.

Tangu 1946 Shirikisho la Mataifa lilikwisha na Ubelgiji ilipokea wito wa
kutawala Ruanda-Urundi na Umoja wa Mataifa.

Mwaka moja kabla ya uhuru kulikuwa na uchaguzi wa kwanza chini ya usimamizi ya
UM na chama mshindi kilikuwa UPRONA kilichoongozwa na mwanamfalme Mtutsi Louis
Rwagasore aliyemwoa mwanamke wa Kihutu na chama kiliunganisha pande zote mbili.
Lakini miezi michache baadaye Rwagasore aliuawa na chama chake kilitengana
kufuatana na ukabila.

Mwaka 1962 Umoja wa Mataifa uliamua kuipa Ruanda-Urubdi uhuru kamili, lakini
kila nchi pekee.

Baada ya uchaguzi wa 1965 mapigano yalitokea kwa silaha, na kikundi cha Watutsi
wakali kilichukua serikali.

Mwaka 1966 mwami alipinduliwa na mwanasiasa Michel Micombero aliyejitangaza kuwa
rais na nchi kuwa jamhuri. Kuanzia hapo wanasiasa na watumishi wakubwa walio
Wahutu walifukuzwa, kukamatwa au kuuawa.

Burundi ilundwa kama ufalme ulioongozwa na Watutsi waliotawala Wahutu. Lakini
kabla ya ukoloni mipaka kati ya makundi hayo haikuwa imara mno; Wahutu matajiri
katika utumishi wa mwami waliweza kupanda ngazi na kuwa Watutsi na pia Watutsi
maskini waliweza kushuka ngazi na kuhesabiwa kati ya Wahutu, hasa baada ya kuoa
au kuolewa na mtu wa upande mwingine. Uhusiano wa makundi hayo ulifanana zaidi
na ule wa matabaka si wa makabila tofauti, pia kwa sababu lugha ilikuwa moja kwa
wote.

Utawala wa kikoloni uliimarisha mipaka kati ya makundi hayo mawili maana kila
mtu aliandikishwa na kupangwa katika moja kati ya makundi hayo. Pia Wabelgiji
walipendelea Watutsi na kuangalia wapate nafasi zote za uchifu ambako walipaswa
kutoa kibali. Kuhamia katika kundi lingine kulikwisha. Uhusiano kati ya makundi
ulianza kufanana zaidi na ukabila.

Katika hali hiyo Burundi ilikaribia uhuru. Vyama vya siasa viliundwa
vilivyofuata ugawaji wa kimbari kati ya Watutsi na Wahutu. Mapigano ya kwanza
kati ya Wahutu na Watutsi yalitokea mwaka 1959 kabla ya uhuru yakakomeshwa na
Wabelgiji.

Baada ya uhuru katika Burundi, kinyume na Rwanda, utawala ulibaki upande wa
Watutsi kwa sababu jeshi lilikuwa mikononi mwao. Vipindi vya mashambulio kati ya
vikundi vilifuata.

Mwaka 1972 malaki ya Wahutu waliuawa na jeshi la Kitutsi waliolenga hasa Wahutu
wenye elimu.

Mwaka 1993 uongozi wa Kitutsi ulikubali tena uchaguzi huru ambako Mhutu Melchior
Ndadaye alichaguliwa kuwa rais. Alipouawa na wanajeshi Watutsi malaki ya Watutsi
waliuawa na Wahutu wakali.

Kipindi kilichofuata kilikuwa cha Vita ya wenyewe kwa wenyewe katika sehemu
mbalimbali za nchi.

Tangu mwaka 1995 Umoja wa Afrika na Umoja wa Mataifa zilijitahidi kujenga
mapatano kati ya vikundi. Marais na wanasiasa walioshiriki katika jitihada hizo
walikuwa pamoja na Julius Nyerere, Boutros Boutros-Ghali, Nelson Mandela, Thabo
Mbeki na rais wa Marekani Bill Clinton.

Mapatano yalifikiwa na kusainiwa mwaka 2000 na washiriki karibu wote huko
Arusha. Majadiliano yaliendelea hadi mwaka 2003 hatimaye vita ilisimamishwa.
Mapatano yaliyofikiwa yanasema ya kwamba Watutsi pamoja na Watwa, ambao ni
asilimia 15 za wananchi, watakuwa na asilimia 40 ya nafasi kwenye bunge na ya
kwamba jeshini kila upande utashika asilimia 50 za nafasi. Pia kwenye senati ya
bunge kila upande utakuwa na asilimia 50.

Mwaka 2005 uchaguzi wa kwanza wa bunge baada ya vita ya wenyewe kwa wenyewe
ulifanyika. Chama cha CNDD-FDD kilipata kura nyingi na kiongozi chake Pierre
Nkurunziza alichaguliwa na bunge kuwa rais wa taifa. Vyama vya UPRONA na FRODEBU
vilivyotangulia kuongoza serikali ya mpito vilipata kura chache kwa sababu
vilishtakiwa kuwa na rushwa na upendeleo wa kindugu.

Chama tawala kinajaribu kufuata siasa ya mapatano ya ndani, lakini ina uvumilivu
mdogo tu kwa upinzani na mawazo yanayopinga siasa yake.

Mwezi Aprili 2009 chama cha Palipehutu FNL hatimaye kilisimamisha upinzani kwa
silaha kikakubaliwa kama chama cha kisiasa cha FNL.

Tarehe 13 Mei jenerali Godefroid Niyombare alitangaza kufukuzwa kwa Nkurunziza
kutoka urais wakati huyo alikuwa safarini Tanzania, lakini uasi huu wa kijeshi
ulikandamizwa.

Nkurunziza alirudi na kutangaza ya kwamba kura inatakiwa kufanyika jinsi
ilivyopangwa tarehe 26 Mei 2015 kwa bunge na tarehe 26 Juni kwa urais.

Taasisi ya kimataifa na nchi jirani walitamka wasiwasi kuhusu mwelekeo wa hali
ya kisiasa katika Burundi. Nkosazana Dlamini-Zuma, mwenyekiti wa kamati tendaji
ya Umoja wa Afrika, aliomba kuahirishwa kwa kura nchini Burundi hadi hali iwe
imetulia.

Tarehe 24 Julai 2015 Tume ya Uchaguzi ilimtangaza Nkurunziza mshindi wa uchaguzi
kwa 69.41% za kura. Agathon Rwasa alishika nafasi ya pili kwa 18.99% ingawa
alikuwa amehimiza wananchi wasipige kura.

Kilichofuata kimesababisha wananchi 200,000 wakimbie, huko rais akikataza Umoja
wa Afrika usitume askari kulinda amani na haki nchini, wakati wanajeshi
wanaendelea kuua na kunyanyasa Watutsi wakielekea mauaji ya kimbari.

Burundi imegawiwa katika mikoa 17 (kwa Kifaransa province, kwa Kirundi:
IProvense) inayoitwa kufuatana na miji yenye makao makuu ya utawala.



https://sw.wikipedia.org/wiki/Barua_pepe

Barua pepe ni ujumbe unaotumwa kwa njia ya intaneti au mtandao mwingine wa
kielektroniki.

Barua pepe ni huduma ya intaneti, tena kati ya huduma za intaneti hii ndiyo
inayotumiwa zaidi na watu kote duniani. Inapeleka habari mahali popote penye
intaneti katika muda mfupi sana, mara nyingi katika sekunde chache hadi upande
mwingine wa dunia.

Ujumbe unaweza kupelekwa ndani ya barua pepe yenyewe au kama nyongeza ya barua
pepe. Nyongeza za aina hii ni kama faili za programu mbalimbali, picha au muziki
zinazopatikana kwa umbo la digitali.

Gharama za kutuma barua pepe ni ndogo, karibu bure. Swala ni lile la upatikanaji
wa tarakilishi/kompyuta iliyounganishwa na intaneti tu. Kwa hiyo tangu kutokea
kwa barua pepe idadi ya barua za kawaida zinazotumwa na watu wanaoandika kwenye
karatasi imepungua.

Hasara ya barua pepe ni wingi wa habari zisizotakiwa ambazo kujulikana kama
"spam" yaani takataka. Watu, vikundi na makampuni mengi hutumia kompyuta kwa
kusambaza matangazo ya kila aina kwa kila anwani wanayojua. Programu nyingi
zinafanya kazi usiku na mchana kukusanya anwani za akaunti za watumiaji wa barua
pepe.

Kutokana na gharama ndogo ya barua pepe ni rahisi kutuma matangazo kwa mamilioni
ya anwani kwa matumaini ya kwamba walau wachache wataisoma au labda hata kununua
bidhaa zinazotangazwa. Mara nyingi matangazo haya yanalenga kuvuta watumiaji
kwenda kurasa za intaneti ambako wanapaswa kulipa kiasi fulani kwa kuingia, kwa
mfano kurasa za ngono.

Kati ya barua pepe za spam mara nyingi kuna zile zenye programu zinazofuata
mbinu za virusi za kompyuta zisizotambulika na kukusanya pia habari mbalimbali
za watumiaji.

Kuna makadirio ya kwamba zaidi ya 80% za barua pepe zote zinazopita katika
intaneti ni za aina za spam. Kwa watumiaji wa intaneti ni muhimu kuwa na
programu zinazotambua hizi spam na kuzihamisha katika orodha ya pekee nje ya
barua pepe zinazotakiwa.



https://sw.wikipedia.org/wiki/Washington,_D.C.

Washington D.C. ni mji mkuu wa Marekani mwenye wakazi 553,523. Kifupi "D.C."
baada ya jina chamaanisha "District of Colombia" ambayo ni mkoa wa shirikisho
yaani eneo lililotengwa moja kwa moja kwa vyombo vya shirikisho la Marekani kwa
sababu maeneo mengine ya Marekani yako chini ya majimbo mbalimbali
yanayojitawala.

Jina la mji mkuu limechaguliwa kwa heshima ya kiongozi wa uhuru na rais wa
kwanza George Washington. Jina la "District of Colombia" likachaguliwa kwa
heshima ya Kristoforo Kolumbus mpelelezi wa Amerika.

Mji wa Washington uko kando la mto Potomac kati ya majimbo ya Maryland na
Virginia. Uko karibu na pwani la mashariki la Marekani. Hori ya Chesapeake ya
Atlantiki iko 35 km kutoka mji. Anwani ya kijiografia ni 38°53'42"N na
77°2'12"W.

Washington D.C. ni tofauti na jimbo la Washington lililopo upande wa magahribi
wa Marekani.

Makao ya kwanza ya serikali ya Marekani ilikuwa New York. Rais George Washington
mwenyewe alichagua eneo la mji mpya kando la mto Potomac mwaka 1790. Ujenzi wa
ikulu la Nyumba Nyeupe ulianza 1792. Mpango wa mji ulifuata mfano wa mji wa
Karlsruhe (Ujerumani).

11. Juni 1800 Washington ikawa mji mkuu wa Marekani. Wakati wa vita ya Uingereza
na Marekani ya 1814 mji ulivamiwa na kuchomwa na Waingereza.

Hadi vita ya wenyewe kwa wenyewe ya Marekani Washington ilikuwa mji mdogo
usiozidi wakazi 75,000 lakini ilikua baada ya vita kwa sababu serikali
iliongezeka idara na wafanyakazi.



https://sw.wikipedia.org/wiki/Vita_baridi

Vita baridi ilikuwa kipindi cha ugomvi kati ya vikundi viwili vya nchi duniani
kati ya 1945 na 1989. Upande moja zilikuwa nchi zilizoshikama na Marekani ya
Ulaya ya Magharibi katika NATO na upande mwingine nchi zilizoshikamana na Umoja
wa Kisovyeti na madola ya Ulaya ya Mashariki.

Vita baridi ilianza baada ya vita kuu ya pili ya dunia. Marekani, Umoja wa
Kisovyeti, Uingereza na Ufaransa zilikuwa nchi washindi wa vita hii dhidi ya
Ujerumani. Urusi ulikuwa na siasa ya kikomunisti lakini washindi wengine
walifuata siasa ya kidemokrasia pamoja na uchumi wa kibepari.

Nchi za Ulaya ya Mashariki pamoja na sehemu za Ulaya ya Kati zilikaliwa na jeshi
la kisovyeti lililowahi kuwafukuza Wajerumani katika maeneno haya. Wasovyeti
walianza kuunda serikali zilizoshikamana nao mara nyingi kwa njia ya uchaguzi
bandia na kwa kuwalazimisha wanasiasa wa nchi kama Poland, Chekoslovakia au
Hungaria kutii madai yao. Wapinzani walikamatwa na kufungwa ndani. Katika kila
nchi chama cha kikomunisti kiliingizwa katika serikali na vyama vingine vya
kisiasa kuwekwa chini ya usimamizi wa wakomunisti au washauri wasovyeti. Mwaka
1946 kiongozi Mwingereza Winston Churchill alilalamika ya kwamba "pazia ya
chuma" ilitandikwa katika Ulaya kuanzia Stettin upande wa kaskazini hadi Trieste
upande wa kusini na nyuma yake uhuru ulikandamizwa.

Uhusiano mbaya ulianza mara baada ya ushindi ukaonekana kabisa wakati wa 1948/49
ambako Wasovyeti walijaribu kuwalazimisha Wamarekani na wanzao kuondoka katika
Berlin ya Magharibi kwa kufunga barabara zote zlizounganisha mji na Ujerumani ya
Magharibi na kuzuia vyakula visifike mjini tena. Marekani iliweza kulisha wakazi
kwa njia ya daraja la angani na ndege zilileta bidhaa.

Kabla ya tukio hili majaribio la Umoja wa Kisovyeti la kupanusha upeo wake kwa
kusaidia wanamigambo wakomunisti katika Ugiriki na Uajemi kuanzia 1946 yalileta
uchungu. Sababu nyingine za kuunda wasiwasi zilikuwa majaribio ya wapelelezi
Warusi waliotafuta siri ya silaha za kinyuklia za Marekani.

Nchi za Magharibi ziliunda mwungano wa kijeshi wa NATO (North Atlantic Treaty
Organization) wakiahidi kushikamana kama nchi yoyote ingeshambuliwa na nje.

Wasovyeti walijibu kwa kuunganisha nchi zilizokuwa chini ya usimamizi wao katika
Mapatano ya Warshawa.

Nchi zilizoanzisha NATO zilikuwa: Marekani, Uingereza, Ufaransa, Italia, Ureno,
Uholanzi, Ubelgiji, Luxemburg, Norwei, Denmark, Iceland, Australia na Kanada.
1954 Ujerumani ya Magharibi ilipokelewa pia. Uturuki na Ugiriki zilijiunga pia.

Nchi za Mapatano ya Warshawa zilikuwa: Umoja wa Kisoveti, Albania, Bulgaria,
Poland, Romania, Chekoslovakia, Hungaria na Ujerumani ya Mashariki.

Kila upande ulikuwa na nchi mbalimbali zilizoshirikiana nao bila kijiunga rasmi
na mapatano yale. Umoja wa Kisoveti ilishikamana na Kuba, China, Korea ya
Kaskazini na Mongolia. Marekani iliendelea kuwa na mapatano ya kijeshi na nchi
nyingi kama Uajemi, Pakistan na Taiwan.

Lakini hofu hii haikuzuia vita katika nchi mbalimbali ambako Wasovyeti na
Marekani walisaidia upande moja dhidi ya marafiki wa upande mwingine. Mifano ya
vita hizi ni Vita ya Korea na Vita ya Vietnam au pia vita katika Afrika.

Wapiganaji uhuru katika koloni za Ureno kama Msumbiji au Angola walipata msaada
wa silaha na pesa kutoka nchi za mashariki kwa sababu Ureno ilikuwa nchi ya
NATO. Wapinzani hao walitazamiwa na magharibi kama wakomunisti na wakala wa
Wasovyeti hivyo Marekani ilisaidia Afrika Kusini ingawa siasa ya ubaguzi wa
rangi ilivunja haki za kidemokrasia.

Madikteta wengi wa Afrika walipata usaidizi wa upande mmoja au mwingine
wakitangaza tu kushikamana nao. Serikali ya Mobutu Sese Seko katika Kongo
ilisaidiwa na nchi za magharibi kwa sababu Mobutu alijitangaza kama adui wa
ukomunisti. Haile Mengistu Mariam wa Ethiopia alipata silaha na washauri kutoka
upande wa mashariki na polisi ya siri ya Ujerumani ya Mashariki ilishauri
wapelelezi wa Ethiopia jinsi gani kutafuta wapinzani wa ndani. Hata kama
serikali fulani ya Afrika iliharibu uchumi na kuvunja haki za binadamu iliweza
kutegemea usaidizi kutoka kwa upande moja wa vita baridi ikijitangaza iko upande
wao. Siad Barre alikuwa na mapatano na Umoja wa Kisovyeti hivyo Somalia
ilihesabiwa kati ya nchi za upande wa kikomunisti. Baada ya Ethiopia kupatana na
Wasovyeti pia tangu 1974 Somalia iliyokuwa na fitina na jirani yake kuhusu eneo
la Ogaden ilihamia upande wa Marekani ikasaidiwa nao.

Katika miaka ya 1980 ilionekana ya kwamba nchi za mashariki zilibaki nyuma sana.
Katika nchi kadhaa wananchi walidai haki za kibinadamu. Poland iliona harakati
ya wafanyakazi waliokataa uongozi wa wakomunisti wakaanzisha chama cha
Solidarnocz na kusababisha utawala wa kijeshi badala ya chama.

Kiongozi mpya wa Umoja wa Kisovyeti Mikhail Gorbachov alielewa hatari ya
kuporomoka kwa uchumi wake akatafuta uelewano na Marekani ili kupunguza gharama
za jeshi. Siasa mpya ya glasnost iliruhusu kutamka kwa maoni mbalimbali
ikaruhusu pia kiwango fulani cha upinzani wa viongozi. Gorbachov aliamua
kutotisha tena nchi zilizoshikamana na Umoja wa Kisovyeti kwa mashambulio ya
kijeshi jinsi ilivyokuwa awali.

Hapo nguvu za upinzani zilipata kipaumbele katika nchi kama Hungaria na Poland
na viongozi wapya walielekea kuongeza haki za kidemokrasia wakakubali vyama
vipya na magazeti huru. Mwaka 1989 wananchi wa Ujerumani ya Mashariki walianza
kuandamana wakalazimisha uongozi wa chama cha kikomunisti kujiuzulu na viongozi
wapya walifungua ukuta wa Berlin iliyowahi kutenganisha pande mbili za mji huu
kwa miaka 38.



https://sw.wikipedia.org/wiki/Utoaji_mimba

Utoaji mimba au Uavyaji wa mimba ni tendo la hiari la kuua mimba
iliyokwishatungwa tumboni mwa mwanamke. Unaweza kufanywa naye au na watu wengine
kwa kibali chake au bila ya hicho.

Sababu zinaweza kuwa mbalimbali: hatari kwa uhai wa mjamzito, haya kwa tendo
lililotunga mimba kinyume cha maadili, hali ya uchumi, ulemavu wa mama au wa
mimba, ubaguzi wa jinsia n.k.

Mimba inaweza ikatolewa kwa hiari kwa njia nyingi. Namna iliyochaguliwa
hutegemea hasa umri wa kiinitete au kijusi, ambacho hukua kwa ukubwa kadiri siku
zinavyopita.

Mbinu inaweza ikachaguliwa kulingana na uhalalisho wa utoaji mimba, upatikanaji,
na uamuzi wa daktari na mjamzito.

Utoaji mimba ambao unatumia dawa huchangia 10% ya utoaji mimba wote huko
Marekani na Ulaya.

Katika wiki 12 za kwanza, ufyonzaji au kuavya kwa uvutaji ombwe ndiyo mbinu
inayotumika sana.

Utanuaji na ukwanguaji ni njia ya pili inayotumiwa sana katika uavyaji mimba, ni
utaratibu wa wastani wa kiginakolojia unaofanywa kwa sababu mbalimbali, ikiwa ni
pamoja na uchunguzi wa uvimbe wowote hatari katika ukuta wa mfuko wa uzazi,
uchunguzi wa utokaji damu usiokuwa wa kawaida na utoaji wa mimba.

Mbinu nyingine lazima zitumike tu kuavya mimba katika miezi mitatu ya pili ya
ujauzito. Uzazi wa kabla ya kipindi kuwadia unaweza kuchochewa kwa kutumia dawa
zinazotoa mimba; hii inaweza kuambatanishwa na kudungwa sindano iliyo na
mchanganyiko wa toni ya misuli (haipatoni) pamoja na chumvi au urea kwenye
majimaji ya amnioni.

Baada ya wiki 16 za ujauzito, uavyaji mimba unaweza kusababishwa kwa utanuaji na
uchopoaji kamili, yaani ugandamuaji wa fuvu la kichwa kizazini, ambao huhitaji
ugandamuaji wa fuvu la kichwa cha kijusi kabla ya kuchopolewa. Wakati mwingine
huitwa "uzazi mdogo wa utoaji mimba", ambao umepigwa marufuku nchini Marekani.

Utoaji mimba kwa njia ya histerotomia ni utaratibu sawa na upasuaji wa sehemu na
unafanya kazi chini ya dawa ya usingizi wa ujumla. Huhitaji upasuaji mdogo
ukilinganishwa na upasuaji mkubwa na hutumika ujauzito ukiwa kwenye hatua za
mwisho.

Kutoka wiki ya 20 mpaka ya 23 ya umri wa mimba, sindano ya kuzuia moyo wa
kichanga inaweza ikatumika kama awamu ya kwanza ya utoaji mimba kwa taratibu za
kiupasuaji na kuhakikisha kwamba kijusi si kizaliwa hai.

Kihistoria, idadi ya mimea inayosadikika kuna na uwezo wa kutoa mimba zimetumika
katika utabibu wa asili: tansia, penniroyali, kohoshi mweusi, na silifiamu
iliyopo sasa. Matumizi ya mitishamba kwa namna fulani yanaweza kusababisha hata
madhara yaletayo kifo, kama vile kushindwa kwa viungo mbalimbali vya mwili, na
hazipendekezwi na daktari.

Utoaji mimba wakati mwingine ni kujaribu na kusababisha athari ya maumivu ya
tumbo. Kiwango cha nguvu, kikiwa kikali, kinaweza kusababisha majeraha makubwa
ndani bila ya ulazima wa mimba kutoka.

Katika Asia ya Kusini, kuna mapokeo ya kujaribu kutoa mimba kwa kuchua tumbo kwa
nguvu. Moja ya mabango ya michoro ya mapambo ya hekalu la Angkor Wat katika
Cambodia linaonyesha pepo likifanya utoaji mimba kwa mwanamke ambaye alimtuma
kutoka kuzimu.

Mbinu nyingine iliyoripotiwa ya utoaji mimba wa kujitegemea ni pamoja na
matumizi mabaya ya dawa inayofanana na vichocheo vya mwili yaani misoprostoli,
na uingizaji wa vifaa visivyo vya kiupasuaji kama sindano za kufumia na kiango
cha nguo ndani ya mji wa mimba.

Utoaji mimba unaweza kuwa chini ya dhima ya makosa ya jinai katika nchi
mbalimbali. Lakini siku hizi katika nchi nyingi utoaji mimba umehalalishwa na
mabunge na umekuwa ukichangiwa na serikali.

Kwa njia hiyo kila mwaka watoto milioni mia na zaidi wanaangamizwa kwa ukatili
wasizaliwe, bila ya kuhesabu wale wanaouawa na vidonge, sindano, poda, vitanzi
na vipandikizi, pengine bila ya wahusika kujua wala kutambua kilichotokea, kwa
kuwa hivyo vinatangazwa kama njia za uzazi wa mpango unaoratibu upatikanaji wa
mimba, kumbe ukweli ni kwamba vinaua mimba zilizokwishaumbwa, mbali ya kwamba
vinaharibu afya ya akina mama.

Kuna pia njia nyingine za kuzuia uzazi, kama vile: kumwaga mbegu nje ya tumbo la
uzazi, kuvaa mipira ya kiume na ya kike, kufunga kizazi cha mwanamume au cha
mwanamke: ingawa njia hizo haziui mimba, zinaleta madhara kwa wanaozifuata, tena
zinashindikana kwa kiasi tofauti. Hapo mtu aliyekusudia kukwepa mimba kwa mbinu
yoyote anafikia kwa urahisi fulani uamuzi wa kuiua: hivyo hata njia hizo
zinaweza zikaandaa njia kwa mauaji ya halaiki.

Katika historia utoaji mimba umekuwa chanzo cha mjadala mkubwa unaotatanisha
miongoni mwa wanaharakati. Msimamo wa mtu kuhusu suala hilo na mengine tata
upande wa maadili, falsafa, biolojia na sheria, mara nyingi huhusiana na mfumo
wa maadili wa mtu huyo.

Misimamo mikuu ni kati ya wanaodai haki ya kuchagua, msimamo unaotetea uavyaji
mimba, na watetea uhai, msimamo unaopinga uavyaji mimba.

Maoni kuhusu utoaji mimba yanaweza kuelezewa kama mseto wa imani kuhusu uadilifu
wake, kuhusu uwajibikaji, na kiwango sahihi cha mamlaka ya serikali katika
kutunga sera za umma.

Maadili ya dini pia yana ushawishi katika maoni ya mtu binafsi na mjadala mzima
kuhusu uavyaji.

Mijadala kuhusu uavyaji mimba, hasa sheria zinazohusu uavyaji, mara nyingi
huongozwa na makundi ya kutetea moja ya pande hizi mbili.

Kwa jumla, msimamo wa watetea uhai ni kuwa kijusi cha binadamu ni binadamu aliye
na haki ya kuishi hivyo kuavya mimba ni sawa na uuaji. Msimamo wa wanaodai uhuru
wa kuchagua ni kuwa mwanamke ana kiwango fulani cha haki kuhusu tumbo la uzazi
hata kuchagua ikiwa atabeba mimba kwa muda wote au la.

Mjadala pia huangazia ikiwa mwanamke mjamzito anapaswa kuwaarifu / au kupata
ridhaa ya watu wengine katika uamuzi huo: ikiwa nimtoto aulize wazazi wake;
ikiwa ni mke wa mtu amuambie mumewe; au mwanamke mjamzito amuambie aliyempa
mimba.

Dini mbalimbali zinapinga vikali tendo hilo, na Biblia inasema uuaji wa wasio na
hatia unamlilia Mungu alipe kisasi.

Badala ya kuheshimu kwa shukrani maajabu ya Mungu katika uumbaji, mara nyingi
binadamu aliyeshirikishwa naye kazi hiyo, amejifanya muuaji wa watoto
wasiozaliwa bado na wa wale waliozaliwa pia.



https://sw.wikipedia.org/wiki/Ufilipino

Ufilipino (kwa Kifilipino: Pilipinas), ni nchi ya kisiwani kwenye Funguvisiwa ya
Malay katika Asia ya Kusini-Mashariki.

Mji mkuu wa Manila uko Luzon. Quezon City ni mji mkubwa. Cebu City ni mji mkubwa
upande wa Visaya. Davao City ni mji mkuu wa Mindanao.

Mwaka 1543 nchi iliitwa na Ruy López de Villalobos kwa jina la Kihispania "Las
Islas Filipinas" (Visiwa vya Filipo) kwa heshima ya mfalme Filipo II wa
Hispania.

Wanegritos ni kati ya wakazi asilia ya visiwa hivyo, wakifuatwa na
Waaustronesia.

Hispania ilitwala eneo hilo tangu mwaka 1565 hadi Mapinduzi ya Ufilipino wa
1896.

Marekani ilitwaa visiwa hivyo mwaka 1898 katika Vita ya Marekani dhidi Hispania
na kuvitawala kama koloni hadi Vita Kuu ya Pili ya Dunia wakati Japani ilipotwaa
nchi kwa miaka minne.

Ufilipino ina serikali ya urais, tena ya umoja (na tofauti kiasi, sababu baadhi
ya maeneo yana uhuru mkubwa kutoka serikali ya kitaifa) ambapo Rais ni mkuu wa
nchi na kiongozi wa serikali, pia ni kamanda mkuu wa majeshi. Rais huchaguliwa
kwa kura ya umma kwa kipindi kimoja cha miaka sita, wakati ambapo yeye huteua na
kusimamia baraza la mawaziri.

Kongamano la bunge limeundwa na Seneti, inayohudumu kama jumba kuu linalo
wajumbe waliochaguliwa kwa muda wa miaka sita, na Baraza la Wawakilishi,
linalohudumu kama jumba dogo, inayo wajumbe waliochaguliwa kwa muda wa miaka
mitatu kutoka kwa wilaya za bunge na kupitia sekta za uwakilishi.

Nguvu za kimahakama zimewekwa katika Mahakama Tukufu iliyoundwa na Jaji Mkuu
kama afisa msimamizi, na majaji washirikishi kumi na wanne, wote walioteuliwa na
Rais kutoka mapendekezo ya Baraza la Mahakama na Korti.

Kumekuwa na majaribio ya kubadilisha serikali iwe shirikisho, ya bunge kuwa moja
au serikali ubunge mwanzo katika muda wa Ramos hadi sasa.

Wananchi wana asili tofauti sana, kutokana na jiografia na historia ya visiwa
hivyo. Mbali na makabila ya wenyeji, kuna Wachina wengi (milioni 2) na machotara
wengi sana wenye damu ya Kichina (milioni 18).

Wakazi wengi wa Ufilipino hufuata Ukristo wa Kikatoliki (79%) ambao ni urithi wa
athira ya Wahispania. Hata hivyo Ufilipino ni nchi isiyo na dini rasmi. Wakristo
wengine wanakaribia 10%.

Lugha ya Kiingereza iliachwa na Marekani kama lugha rasmi pamoja na Kifilipino;
pia kuna lugha 182 za asili (angalia orodha ya lugha za Ufilipino).

Athira ya Uislamu huonekana hasa kusini mwa kisiwa cha Mindanaoː kwa jumla 5-10%
za Wafilipino ni Waislamu wa madhehebu ya Sunni. 2% wanafuata dini za jadi na 1%
Ubuddha.



https://sw.wikipedia.org/wiki/Uajemi

Uajemi (kutokana na Kiarabu العجم- al-'ajam; pia: Iran - ايران) ni nchi ya Asia
ya Magharibi.

Jina rasmi ya nchi ni Jamhuri ya Kiislamu ya Uajemi au Iran. Uajemi imejulikana
tangu kale kama nchi iliyochangia mengi katika historia ya binadamu.

Imepakana na Afghanistan, Armenia, Azerbaijan, Iraq, Pakistan, Uturuki na
Turkmenistan.

Upande wa kusini kuna mwambao wa Ghuba ya Uajemi (Bahari Hindi) na upande wa
kaskazini ni mwambao wa Bahari ya Kaspi.

Tangu mwaka 500 KK makabila madogo ya nchi yaliunganishwa, na hii ilikuwa mwanzo
wa milki ya Uajemi. Mfalme Koreshi II aliunganisha Uajemi wote chini ya mamlaka
yake akavamia sehemu za Uturuki wa leo na Babeli na kuunganisha nchi hizo.

Milki hiyo ilikwisha baada ya kushindwa na Aleksanda Mkuu; lakini nasaba za
Waparthia na Wasasanidi waliendelea kufufua milki ya Uajemi tena na tena.

Baada ya uvamizi wa Waarabu Ujaemi wkatawaliwa kwa muda kama sehemu ya ukhalifa
wa Uislamu lakini baada ya karne kadhaa nasaba za kieneo zilichukua utawala kwa
jina la khalifa ila hali halisi kama watawala wa kujitegemea.

Baada ya uvamizi wa Wamongolia nasaba ya wana wa Timur iliunganisha Uajemi
pamoja na Afghanistan na Asia ya Kati.

Tangu mwaka 1600 kitovu cha utawala kilirudi Uajemi wenyewe chini ya nasaba za
Safawi na Khadjari.

Baada ya vita kuu ya kwanza ya dunia afisa wa kijeshi Reza Khan alimaliza
utawala wa Wakhadjari akaanzisha nasaba ya Pahlavi. Alijaribu kuleta matengenezo
ya kimaendeleo nchini akaiga katika mengi mfano wa Atatürk katika Uturuki
jirani.

Utawala wa kifalme ulikwisha mwaka 1979 wakati wa mapinduzi ya Kiislamu chini ya
uongozi wa Ayatollah Khomeini yaliyoanzisha Jamhuri ya Kiislamu.

Kipindi kifupi baada ya mapinduzi Uajemi ilishambuliwa na Iraki na vita vya
miaka 8 ilisababisha vifo vingi.

Uhusiano na nchi za magharibi, na hasa Marekani, umekuwa mgumu tangu mapinduzi,
hasa baada ya wanafunzi Waajemi kushambulia ubalozi wa Marekani mjini Teheran na
kuwateka Wamarekani kama makole. Fatwa ya Ayatollah Khomeini kudai kifo cha
mwandishi Salman Rushdie iliongeza sifa za ukali za Uajemi.

Tangu uchaguzi wa Rais Mahmoud Ahmadinejad mwaka 2006 aliyetamka matishio dhidi
ya nchi ya Israeli kuna mashaka juu ya mipango ya Uajemi kupanua teknolojia yake
ya kinyuklia kwa hofu ya kwamba serikali yake inalenga kujenga bomu ya nyuklia.
Mapatano yalichukua miaka hadi kufikiwa mwaka 2015.

Uajemi ni Jamhuri ya Kiislamu inayoongozwa na katiba yenye sehemu za
kidemokrasia na sehemu za kidini.

Mamlaka kuu iko mikononi mwa Kiongozi Mkuu wa Mapinduzi anayesimamia siasa ya
nchi kwa jumla; yeye ni amiri jeshi mkuu na msimamizi mkuu wa huduma ya usalama;
pia anaratibu siasa ya nje. Anateua wakuu wa jeshi, redio na televisheni,
viongozi wa salat wa msikiti mkuu katika kila mji, jaji mkuu na mwendesha
mashataka mkuu halafu nusu ya wajumbe wa Halmashauri ya Walinzi wa Katiba
wanaokubali au kukataa sharia zote zilizopitishwa bungeni wakiwa na mamlaka
kusimamisha wagombea kwa uchaguzi wa kitaifa. Anaweza kumwachisha rais. Kiongozi
mkuu huchaguliwa na Mkutano wa Wataalamu wa Uongozi kwa muda wa maisha yake.
Ayatollah Khamenei ni Kiongozi Mkuu wa pili tangu mapinduzi ya Kiislamu.

Bunge inayoitwa "majlis" ina wabunge 290 waliochaguliwa kwa muda wa miaka 4.
Wagombea wote wanahitaji kibali cha Halmashauri ya Walinzi wa Katiba. Majlis
inatunga sheria za nchi na kukubali makisio ya serikali na mikataba ya
kimataifa. Sheria zote zilizopita bungeni zinahitaji tena kibali cha halmashauri
ya walinzi.

Halmashauri ya Walinzi wa Katiba ni chombo muhimu sana kinachohakikisha mamlaka
kuu ya kiongozi mkuu. Ina wajumbe 12 ambao ni wanasheria. 6 wanateuliwa moja kwa
moja na Kiongozi Mkuu. 6 wengine wanachaguliwa na bunge kati ya majina
wanaopelekwa mbele na jaji mkuu - anayeteuliwa na Kiongozi Mkuu. Kwa hiyo
kiongozi mkuu anaamua juu ya wajumbe wote waliomo katika halmashauri hii, hakuna
anayeweza kuwa mjumbe bila kibali chake ama moja kwa moja au kupitia jaji mkuu
aliyeteuliwa naye.

Uajemi umegawiwa kwa mikoa 31 inayoitwa "ostan" chini ya gavana anayeteuliwa na
rais. Kila mkoa huwa na wilaya (shahrestan) na ngazi ya chini zaidi ni mitaa
(bakhsh). Chini ya mitaa kuna kata (dehestan) zinazojumlisha vijiji kadhaa.

Iran ina mchanganyiko wa makabila na dini uliounganishwa na utamaduni na lugha
ya Kiajemi, ambayo inatumiwa na wananchi walio wengi na ndiyo lugha rasmi,
ikifuatwa na lugha nyingine za jamii ya Kihindi-Kiulaya, lakini pia za jamii
nyingine kama Kiazeri (16%) na Kiarabu (2%) (angalia orodha ya lugha za Uajemi).

Tangu karne ya 7 Waarabu Waislamu walivamia Uajemi na kuifanya polepole kuwa
nchi ya Kiislamu. Katika karne ya 16 Uislamu wa Kishia ulitangaziwa kuwa dini
rasmi nchini.

Leo hii takriban asilimia 90 za wakazi ni Waislamu Washia. Karibu 10% ni
Wasunni, hasa katika maeneo karibu na mipaka; kiutamaduni Wasunni wengi ni
Wakurdi, Wabaluchi au Waturkomani.

Wafuasi wa dini nyingine kwa jumla ni kama 1% ya wakazi wote. Kundi kubwa ni
Bahai lakini dini yao ilipigwa marufuku baada ya mapinduzi ya Kiislamu. Kundi
linalofuata ni Wakristoː kati hao kundi kubwa ni Waarmenia, halafu Wakaldayo.
Wayahudi wa Uajemi ni kundi kubwa kati ya nchi zote za Kiislamu wa mashariki ya
kati (0.01%). Wazoroasta wamebaki pia (0.03%). Kundi dogo sana ni Wamandayo
wanaoitwa pia wafuasi wa Yohane Mbatizaji.



https://sw.wikipedia.org/wiki/Samaki

Samaki ni wanyama wenye damu baridi wanaoishi kwenye maji ya mito, mabwawa,
maziwa au bahari. Wote ni vertebrata, yaani huwa na uti wa mgongo.

Kuna aina nyingi za samaki wadogo wenye urefu wa sentimita moja na wakubwa wenye
urefu hadi mita 15. Ila tu viumbe wakubwa kwenye maji si samaki bali nyangumi
ambao ni mamalia.

Samaki ni chakula bora kwa sababu nyama yake ina protini nyingi inayopokewa kwa
urahisi na mwili wa binadamu. Leo hii ni zaidi ya watu bilioni moja wanaotegemea
samaki hasa kama chanzo cha protini.

Tangu zamani samaki walivuliwa na watu. Wanaoishi karibu na bahari au mito
mikubwa mara nyingi ni wavuvi.

Mbali na kuvua tu, watu wanafuga samaki pia. Ufugaji samaki hutokea hasa katika
mabwawa madogo; samaki wanapewa lishe ili wale na baada ya kufikia ukubwa
unaotakiwa maji yanaondolewa kwenye bwawa. Lakini miaka ya nyuma ufugaji samaki
umeenea hadi baharini. Vizimbi vikubwa vinatengenezwa kwa seng'enge na
kuzamishwa katika sehemu ya bahari pasipo hatari ya mawimbi makali kwa mfano
katika hori nyembamba kama fyord za Norwei.



https://sw.wikipedia.org/wiki/Pasifiki

Pasifiki iko kati ya Bara la Amerika upande wa mashariki na Bara la Asia /
Australia upande wa magharibi.

Eneo lake ni kilometa za mraba milioni 179.7 ambayo si bahari kubwa tu bali pia
ni eneo kubwa kuliko nchi kavu yote duniani: ni karibu nusu ya uso wa dunia.

Kuna visiwa zaidi ya 25,000 katika Pasifiki; vingi ni vidogo sana. Visiwa hivyo
huhesabiwa mara nyingi pamoja na Australia kama "Australia na Pasifiki".

Pasifiki ina kina cha wastani wa mita 4,028; kina kirefu katika mfereji wa
Mariana kinafikia mita 11,034.

Bahari za pembeni ziko hasa upande wa Asia / Australia. Kati ya hizo ni: Bahari
ya Celebes, Bahari ya Kusini ya China na Bahari ya Mashariki ya China.

Jina la Pasifiki (kwa Kilatini: yenye amani, yaani kimya) limetokana na Wazungu
wa kwanza waliovuka bahari hii mwaka 1520 BK kutoka Amerika ya Kusini hadi
Ufilipino wakaikuta kuwa ni bahari tulivu. ù

Lakini Pasifiki inaweza kuwa na dhoruba kali sana. Ni eneo lenye matetemeko ya
ardhi mengi yanayosababisha mawimbi haribifu ya tsunami ambayo yalimaliza miji
na vijiji ufukoni.



https://sw.wikipedia.org/wiki/Palestina

Palestina (kwa Kiarabu: فلسطين‎ filasṭīn, falasṭīn; kutoka Kilatini: Palaestina;
kwa Kiebrania: פלשתינה palestina) ni jina la eneo upande wa Mashariki wa Bahari
ya Mediteranea lililopo kati ya mkingo wa bahari na mto Yordani.

Asili ya jina ilikuwa nchi ya Wafilisti iliyokuwa kanda nyembamba ya ardhi
karibu na pwani ya bahari. Waroma wa kale walitumia jina hili kwa jumla ya jimbo
lao katika sehemu hizi.

Baada ya uvamizi wa Waarabu Waislamu jina liliendelea kutumiwa kwa umbo la
Kiarabu "Filastin" na kutazamiwa kama sehemu ya Shamu au Syria.

Tangu mwaka 1516 eneo lilitawaliwa na Milki ya Osmani. Kwa muda mrefu maeneo ya
Palestina yalikuwa sehemu ya kusini ya jimbo la Dameski, na katika karne ya 19
jimbo la pekee la Yerusalemu liliundwa.

Baada ya Vita Kuu ya Kwanza ya Dunia Uingereza ulitawala eneo hili kama eneo la
kukabidhiwa la Shirikisho la Mataifa, na eneo hili lilukwa pamoja na sehemu
kubwa upande wa mashariki wa mto Yordani. Waingereza waligawa eneo katika sehemu
mbili upande wa magharibi (Palestina yenyewe) na upande wa mashariki wa mto
Yordani uliokuwa baadaye milki ya Yordani.

Kwenye sehemu ya magharibi iliyokuwa Palestina yenyewe kulikuwa na uhamiaji wa
Wayahudi kutoka nchi za Ulaya ulioweka msingi kwa mapambano kati ya Israeli na
Palestina ya baadaye.

Mwaka 1947 Umoja wa Mataifa uliamua kugawa Palestina katika sehemu tatu
zilizopangwa kama Dola la Kiyahudi, Dola la Kiarabu na Yerusalemu kama mji wa
kimataifa. Lakini Wayahudi walitangaza uhuru wa Dola la Israeli. Wenyeji Waarabu
walipinga azimio hili na vita ilitokea. Baada ya mkataba wa kusalimisha amri
Israeli mpya ilikuwa na sehemu ya Palestina kubwa kuliko awali. Asilimia kubwa
ya wakazi Waarabu wa sehemu zilizokuwa chini ya Israeli mpya walikimbia au
walifukuzwa nje. Ukanda wa Gaza ulishikwa na Misri na Ukingo wa Magharibi wa
Yordani ulitawaliwa na milki ya Yordani.

Kati ya wakimbizi Waarabu waliokaa katika makambi huko Lebanoni, Syria, Yordani
na Gaza kulikuwa na harakati ya kujielewa kama taifa la Wapalestina wakaunda
vyama mbalimbali vya kupigania kurudi kwao lakini hii ilishindikana. Baada ya
Vita ya siku 6 mwaka 1967 Gaza na Ukingo wa Magharibi wa Yordani zilitwaliwa na
jeshi la Israeli.

Harakati ya Wapalestina Waarabu iliendelea kupigania uhuru. Mapigano haya
yalipata namna y usuluhisho kwa muda na katika mapatano ya Oslo mwaka 1993
yalianzishwa Mamlaka ya Kitaifa ya Palestina yaliyotangaza Dola la Palestina.

Maeneo ya Palestina yanatengwa kati ya sehemu chini ya serikali ya Palestina na
maeneo yanayosimamiwa na Israeli.

Maeneo haya yako kati ya mto Yordani na pwani ya Mediteranea: ni hasa Ukingo wa
Magharibi wa Yordani na Ukanda wa Gaza.

Mamlaka hayo hutambuliwa na nchi nyingi za Waarabu kama serikali halisi. Jumuia
ya kimataifa kwa ujumla imetambua mamlaka kwa viwango mbalimbali lakini si kama
serikali kamili ya nchi huru. Hivyo Mamlaka ina kiti cha mtazamaji kwenye Umoja
wa Mataifa.

Maeneo ya Palestina ya sasa yamepakana na Israel, Yordani na Misri. Kanda la
Gaza lina pwani kwenye Mediteranea.



https://sw.wikipedia.org/wiki/Pakistan

Pakistani ni nchi ya Asia ya Kusini. Imepakana na Ghuba ya Uarabuni upande wa
kusini, Afuganistani na Uajemi upande wa magharibi, Uhindi upande wa mashariki
na Uchina kaskazini-mashariki.

Mipaka yake na Uhindi na Uchina haitambuliki kimataifa. Pakistan na Uhindi zote
mbili zinadai eneo la Kashmir zikitawala kila moja sehemu za eneo hili.

Mwaka 1857 Wahindi walipinga utawala wa Kampuni ya Kiingereza kwa Uhindi wa
Mashariki. Matokeo yake utawala ulishikwa na serikali yenyewe ya Uingereza kama
koloni (1858).

Mwisho wa karne ya 19 harakati za Wahindi kutafuta uhuru zilianza upya. Mwaka
1885 chama cha INC (Indian National Congress) kiliundwa na Wahindu na Waislamu
pamoja waliodai uhuru.

Mwaka 1906 viongozi Waislamu walitoka katika INC na kuunda "Shirikisho la
Waislamu".

Mwaka 1917 Uingereza ulitamka ya kwamba ulitaka kuelekea polepole hali ya
kujitawala kwa Wahindi. Viongozi wa wenyeji hawakuridhika na mkasi wa
mabadiliko. Chini ya uongozi wa Mahatma Ghandi mwendo wa kupigania uhuru bila
mabavu ulipata nguvu. Ghandi alipigania hasa umoja wa Wahindu na Waislamu lakini
alipingwa na viongozi wenye itikadi kali wa pande zote mbili.

Baada ya Vita Kuu ya Pili ya Dunia Waingereza walikubali kujiondoa katika
Uhindi. Swali kubwa lilikuwa kama nchi itabaki kama nchi moja au kama maeneo ya
Waislamu yatajitenga.

Tarehe 14/15 Agosti 1947 utawala wa Uingereza ulikwisha. Bara Hindi iligawanywa
katika nchi mbili za Uhindi na Pakistan. Mgawanyo wa Uhindi ulikuja na vita na
kumwaga kwa damu nyingi.

Tarehe 30 Januari 1948 Ghandi mwenyewe aliuawa na Hindu mkali aliyemchukia kwa
sababu alitaka usawa wa Waislamu na Wahindu.

Wakati ule ilikuwa nchi moja pamoja na Bangla Desh ya leo, lakini mwaka 1971
hizo pande mbili zilitengana baada ya vita kati yao.

Kuna majimbo manne ya Punjab, Sindh, Jimbo la mpaka wa kaskazini-magharibi na
Baluchistan.

Lugha rasmi nchini Pakistan ni Kiurdu na Kiingereza. Lugha nyingine ni zaidi ya
60, lakini ni ndogo, zenye wasemaji wachache; karibu zote ni lugha za
Kihindi-Kiulaya (angalia orodha ya lugha za Pakistan). Robo tatu za wakazi
wanaelewa Kiurdu.

96.4% za wakazi ni Waislamu, hasa Wasuni. Ndiyo dini rasmi. Wahindu ni 1.6% na
Wakristo vilevile.



https://sw.wikipedia.org/wiki/Namibia

Sehemu kubwa ya nchi ni kavu sana na jangwa za Namib na Kalahari zinafunika
asilimia kubwa ya uso wa nchi.

Jangwa la Namib liko upande wa magharibi likifuata pwani ya Atlantiki kuanzia
Afrika Kusini hadi Angola. Upande wa mashariki kuna jangwa la Kalahari
linalovuka mpaka wa Botswana.

Katikati ya majangwa hayo kuna nyanda za juu zinazofikia kimo cha mita 1700 kwa
wastani.

Katika karne za kwanza BK walifika wahamiaji Wabantu wenye ujuzi wa kilimo na
uhunzi.

Namibia katika mipaka ya sasa ilianzishwa katika karne ya 19 kama koloni la
Ujerumani kwa jina la Afrika ya Kusini-Magharibi ya Kijerumani.

Wakati wa Vita Kuu ya Kwanza ya Dunia ilivamiwa na Uingereza na Afrika Kusini.
Tangu mwaka 1919 ilikuwa eneo la kudhaminiwa kwa niaba ya Shirikisho la Mataifa
chini ya serikali ya Afrika Kusini.

Baada ya Vita Kuu ya Pili ya Dunia serikali ya Afrika Kusini ilieneza siasa yake
ya apartheid pia katika Afrika ya Kusini-Magharibi ikijaribu kulitendea eneo
hilo kama sehemu kamili ya Afrika Kusini. Hii haikukubaliwa na Umoja wa Mataifa
na nchi nyingi za dunia.

Mwaka 1978 Umoja wa Mataifa uliamua ya kwamba Afrika ya Kusini-Magharibi
unapaswa kupewa uhuru. Baada ya miaka ya vita vya kupigania uhuru kati ya SWAPO
na jeshi la Afrika Kusini, mchakato wa kimataifa wa kuelekea uhuru ulianza mwaka
1988 na hatimaye mwaka 1990 nchi ilipata uhuru wake kwa jina la Namibia.

Wakazi wengi ni wa makabila ya Wabantu, hasa Waovambo (49.5%). Pia wako wengi wa
jamii ya Khoisan, ambao wametokana na wenyeji wa nchi.

Asilimia 7 wana asili ya Ulaya, hasa Makaburu na Wajerumani, na asilimia 8 ni
machotara.

Oshiwambo ni lugha ya kwanza ya karibu nusu ya wakazi, lakini Kiingereza ndicho
lugha rasmi ingawa ni lugha ya kwanza ya 3% pekee za wakazi. (Angalia Orodha ya
lugha za Namibia.)

Kijerumani na Kiafrikaans zilikuwa lugha rasmi pamoja na Kiingereza hadi uhuru.
Wakazi wengi hutumia Kiafrikaans kama lugha ya pili, na 10.4% kama lugha ya
kwanza. Kijerumani ni lugha ya kwanza wa 32% za wakazi wenye asili ya Ulaya.

Upande wa dini, 80-90% za wakazi ni Wakristo (hasa Walutheri, Wakatoliki ni
13.7%). Waliobaki kwa kawaida wanafuata dini asilia za Kiafrika.



https://sw.wikipedia.org/wiki/Monako

Utemi wa Monako (kwa Kifaransa: Principauté de Monaco; kwa Kimonako: Principatu
de Munegu) au "Monako" kwa kifupi ni kati ya nchi ndogo kabisa duniani. Kuna
nchi moja tu ndogo zaidi ambayo ni mji wa Vatikano. Hali halisi ni dola-mji
ambako mji ni sawa na nchi na dola lote.

Eneo lake ni kanda nyembamba ufukoni mwa bahari ya Mediteranea tu, lenye urefu
wa kilometa 4 pekee karibu na mpaka wa Ufaransa na Italia, lakini ndani ya eneo
lililotwaliwa na Ufaransa mwaka 1859 kutoka Ufalme wa Sardinia.

Baada ya kupata nchi kavu mpya kutoka baharini eneo limeongezeka hekta 42 kuwa
202 au km² 2.02.

Hakuna nchi yenye msongamano mkubwa duniani kuliko Monako ikiwa na wakazi zaidi
ya 18,000 kwa kilomita ya mraba.

Lugha inayotumika hasa ni Kifaransa ambayo ni lugha rasmi. Sehemu ya wananchi
bado hutumia Kimonako ambacho ni lahaja ya lugha ya Kiliguria inayotumika katika
mkoa wa Liguria (Italia Kaskazini).

Monako ina dini rasmi ambayo ni Ukristo wa Kanisa Katoliki. Wakazi Wakristo kwa
jumla ni 83.2%.

Idadi ya wakazi ni takriban 35,000 ambao 5,070 au 16% ya wakazi wote ni wananchi
na wengine wote ni wageni wanaoishi mjini. 47% ya wakazi ni Wafaransa, 16%
Waitalia na wengine 21% ni raia wa mataifa 125 mbalimbali.

Monako haina kodi ya mapato. Hali hii imesababisha matajiri wengi kutoka nchi
mbalimbali kuhamia nchini. Hivyo Monako ni nchi yenye asilimia kubwa ya
mamilionea kulingana na idadi ya wakazi wote kuliko nchi yoyote duniani.

Historia ya Monako imekuwa sawa na historia ya familia ya Grimaldi tangu mwanzo
wake.

Akina Grimaldi walikuwa matajiri katika mji wa Genova (Italia) waliopaswa
kukimbia nchi wakati wa vita ya wenyewe kwa wenyewe mwaka 1296 BK. Walinunua
cheo cha kitemi pamoja na maeneo madogomadogo ya utawala katika Italia ya
Kaskazini hadi Ufaransa Kusini.

Kati ya maeneo haya yote ni Monako pekee iliyobaki mikononi mwao tangu kuondoa
mji mikononi mwa Genova mwaka 1419.

Watemi wa Grimaldi walifaulu kwa siasa yenye busara kupata kibali cha Wafalme wa
Ufaransa kuwa eneo la kujitegemea bila mamlaka ya kifalme juu yao. Wakati ule
palikuwapo na nchi nyingi ndogo sana za aina hiyo katika Ulaya, hasa Italia na
Ujerumani.

Busara ya akina Grimaldi iliwawezesha kutunza uhuru wao katika karne
zilizofuata, hasa wakijenga uhusiano mzuri mara na huyu mara na huyu kati ya
majirani wakubwa.

Kati ya 1425 hadi 1641 akina Grimaldi waliweka nchi yao chini ya ulinzi wa
Hispania wakiwalipa Wahispania pesa kwa kuweka kikosi cha wanajeshi katika boma
la Monako. Tendo hilo lilikuwa utetezi dhidi ya wafalme wa Ufaransa ambao wakati
mwingine walielekea kumeza nchi ndogo.

Wakati wa mapinduzi ya Ufaransa mwaka 1789 utawala wa kifalme na kitemi ulifutwa
kabisa Ufaransa na serikali ya mapinduzi haikuheshimu tena mapatano ya kukubali
uhuru wa eneo la akina Grimaldi.

Lakini baada ya kipindi cha Napoleon Bonaparte, aliyerithi matunda ya mapinduzi,
mataifa ya Ulaya kwenye mkutano wa Vienna mwaka 1815 yalipatana kurudisha hali
jinsi ilivyowahi kuwa awali. Hivyo Wagrimaldi walirudi Monako wakiendelea
kutawala hadi leo.

Tangu 1918 Monako ni nchi lindwa ya Ufaransa yenye uhuru katika mambo ya ndani
lakini kwa masharti kuhusu mambo ya nje. Ufaransa ina haki ya kutaja majina kwa
ajili ya nafasi za Mkuu wa Polisi na Mwanasheria Mkuu.

Kiuchumi ni sehemu ya Ufaransa isipokuwa ina sheria zake juu ya kodi. Hivyo ni
pia sehemu ya eneo la forodha la EU bila kuwa mwanachama wa EU.

Mkataba wa 1918 una kipengele cha kwamba uhuru wa nchi utakwisha kama hakutakuwa
na mrithi tena wa familia ya Grimaldi atakayechukua cheo cha mtemi. Mtoto wa
kupanga atakubaliwa kama mrithi.



https://sw.wikipedia.org/wiki/Mkoa_wa_Morogoro

Mkoa wa Morogoro ni kati ya mikoa 30 ya Tanzania. Umepakana na mikoa ya Tanga,
Pwani, Lindi, Ruvuma, Iringa, Dodoma na Arusha. Eneo lake ni 72 939 km², ambapo
kuna wakazi 2,218,492 (mwaka 2012). Morogoro ni kati ya mikoa mikubwa zaidi ya
Tanzania.

Mkoa una wilaya sita ndizo (idadi ya wakazi kwa mabano): Kilosa ( 489,513),
Kilombero (322,779), Morogoro Vijijini (263,920), Morogoro Mjini (228,863),
Mvomero (260,525), Ulanga (194,209). Mwaka 2012 imeongezwa wilaya mpya ya Gairo.

Eneo la Mkoa wa Morogoro liko katikati ya mikoa ya pwani ya Bahari Hindi na
Nyanda za Juu.

Kuna tambarare za chini kama vile Ifakara / Kilombero, pia milima ya juu kama
Uluguru penye mlima wa Kimhandu wenye 2646 m juu ya UB.

Mito mikubwa ni Wami na Ruvu inayoanza kwenye milima ya Uluguru. Ruvu ndiyo mto
wa kutoa maji ya Daressalaam.

Karibu nusu ya eneo la Mkoa wa Morogoro ni hifadhi za wanyama za Mikumi na
Udzungwa na sehemu ya eneo la kuwinda wanyama la Selous.

Kabila kubwa ni la Waluguru waliotoa jina kwa mji wa Morogoro pamoja na milima
ya Uluguru.

Makabila mengine makubwa zaidi ni Wangulu, Wakagulu, Wasagala, Wapogolo,
Wandamba, Wabena, Wambungu, Wakutu na Wavidunda.

Barabara Kuu za lami za Dar es Salaam - Morogoro - Mbeya - Zambia/Malawi na
Daressalaam - Morogoro - Dodoma hupita eneo la mkoa pamoja na reli ya kati Dar
es Salaam - Morogoro - Dodoma - Kigoma / Mwanza. Reli ya TAZARA hupita wilaya ya
Kilombero.

Kilimo kinategemea hali ya mvua. Kilombero kuna mashamba makubwa ya miwa. Mazao
ya sokoni hulimwa milimani. Karibu nusu ya eneo la mashamba yote hulimwa
mahindi.

Inabidi zitunzwe hifadhi mbalimbali zinazopatikana katika mkoa wa Morogoro kwa
sababu kutunzwa kwa hifadhi hizo kunaweza kukaleta faida mbalimbali kama vile:
pesa za kigeni na pia maendeleo katika lugha mbalimbali.



https://sw.wikipedia.org/wiki/Mexiko

Meksiko ni nchi kubwa (km2 1,972,550) inayohesabiwa kuwa sehemu ya Amerika ya
Kaskazini au pengine ya Amerika ya Kati.

Imepakana na Marekani upande wa kaskazini. Upande wa kusini majirani ni
Guatemala na Belize.

Mexiko ilikuwa nchi ya staarabu za juu ya Waazteki na Wamaya hadi kuvamiwa na
Hispania mnamo mwaka 1521, halafu koloni la Hispania hadi uhuru wa mwaka 1821.

Kwa sasa ni nchi ya 15 kiuchumi duniani, hivyo ni pia mwanachama wa kundi la
G20.

Mji mkuu ni Mexico City, ambao katika eneo lake lote una watu zaidi ya milioni
20.

Nchi jinsi ilivyo leo imeundwa na wakoloni Wahispania walioivamia kuanzia mwaka
1519 na kuvunja utawala wa milki za wenyeji kama Azteki na Maya.

Watu wa kwanza waliofika huko kutoka kaskazini walikuwa Waindio, wajukuu wa
wahamiaji walioingia Amerika kutoka Asia ya Kaskazini. Hakuna uhakika kufika
huko kulitokea lini: labda miaka 10,000 iliyopita.

Hao Waindio walikuwa wakulima hodari sana na mazao mbalimbali ambayo leo ni
msingi wa chakula kote duniani yalianzishwa na kupandishwa nao, yakiwa pamoja na
mahindi, mboga na nyanya. Kilimo cha mahindi hukadiriwa kilianzishwa takriban
mnamo mwaka 9000 KK.

Kilimo kiliweka msingi kwa vijiji na jamii zilizoshirikiana katika maeneo
makubwa. Miji ya kwanza inajulikana kuanzia takriban mwaka 1500 KK.

Staarabu mbalimbali zilistawi na kukua katika maeneo ya pwani (Waolmeki, Wamaya)
na katika nyanda za juu za Mexico ya kati (Wazapoteki, Wamixeki, Watolteki,
Waazteki).

Ustaarabu wa kwanza unaojulikana ulikuwa wa Waolmeki baina ya 1500 KK na 400 KK.
Habari zao zinajulikana kutokana na akiolojia na mabaki ya miji na sanaa yao.
Waolmeki walijenga miji wakaacha mifano ya sanaa yenye kiwango cha juu.

Waliishi katika kanda la pwani la Mexiko katika majimbo ya leo ya Veracruz na
Tabasco. Ni watu wa kwanza katika Mexiko wanaojulikana kubuni mwandiko na
kalenda, mchezo wa mpira na ujenzi wa piramidi za hekalu. Walikuwa hodari sana
kuchonga sanamu ya mawe, hasa vichwa vikubwa vyenye urefu WA zaidi ya mita 3.
Walifaulu kuunda sanaa hii bila kujua vifaa vya metali.

Sanamu nyingine inayorudirudi ni mtu-jagwaa inayounganisha sehemu ya maumbile ya
binadamu na jagwa. Takriban mwaka 400 - 300 KK miji yao iliachwa na wakazi;
hakuna uhakika ni nini iliyosababisha mwisho wa ustaarabu huu.

Upande wa mashariki wa Waolmeki ustaarabu wa Wamaya ulianza tangu takriban mwaka
2000 KK. Wamaya walikalia rasi ya Yucatan pamoja na Guatemala na Belize ya leo.
Waliishi katika vijiji na miji iliyojitegemea na kugombana kati yao mara kwa
mara.

Wamaya walibuni mwandiko wa hiroglifi wenye alama nyingi kupita maandishi
mengine katika Amerika ya Kale na kutunga vitabu. Waliendeleza pia hisabati,
wakijua namba "sifuri" na kuboresha mfumo wa kalenda.

Walikuwa hodari sana katika astronomia yaani elimu ya nyota. Walipamba miji yao
kwa majengo makubwa na mazuri na kuwa wafanyabiashara hodari. Sanaa yao ilijua
uchongaji wa mawe na pia uchoraji.

Jamii ya Wamaya ilifikia kiwango cha juu kuanzia mwaka 500 KK wakati miji
mikubwa ya kwanza ilipotokea. Mnamo mwaka 800 BK jamii za Wamaya katika Yucatan
ziliporomoka; wataalamu wengi huamini ya kwamba mabadiliko ya ekolojia na
halihewa pamoja na kuchoka kwa rutuba ya ardhi yalisababisha kutoka kwa watu
katika makazi ya awali.

Lakini ustaarabu huu uliona tena kipindi cha kustawi katika maeneo mengine hadi
kuja kwa Wahispania. Miji mbalimbali ya Wamaya iliendelea kujitetea dhidi ya
wavamizi na Nojpeten, mji wa mwisho wa kujitegemea ulitekwa mwaka 1696 tu.

Teotihuacan ilikuwa mji mkubwa katika nyanda za juu, karibu na Mexico City ya
leo. Kuanzia mwaka 100 KK hadi takriban 550 BK ilikuwa mji mkubwa wa Amerika,
pia moja kati ya miji mikubwa duniani na kitovu cha utamaduni kilichoathiri
staarabu zote za Mexiko.

"Teotihuacan" ilikuwa jina la Waazteki kwa mji huu, jina la kienyeji
halikuhifadhiwa. Maana ya jina ni "mahali pa kuzaliwa kwa miungu". Wakati wa
maendeleo yake mji ulikuwa na eneo la kilomita za mraba 30 ukiwa na wakazi
angalau 150,000, labda hata 250,000 walioishi humo.

Hakuna uhakika ni akina nani waliojenga Teotohuacan. Mji wote ulipangwa kwa
kufuata barabara mbili zilizoelekea kaskazini-kusini na mashariki-magharibi.
Hekalu kubwa na piramidi zinaonyesha umuhimu wa dini, na mabaki ya nyumba za
wakubwa na watu wa kawaida yanaruhusu kupata picha ya jamii iliyoishi hapa.

Teotohuacan ilikuwa kitovu cha biashara ya misafara ya mbali na pia ya elimu.
Ukubwa wa mji unaonyesha kiwango cha juu cha utawala na ushirikiano kati ya watu
wake.

Katika karne ya 6 BK sehemu kubwa ya majengo iliharibika na kuchomwa. Hakuna
uhakika kama hii ilikuwa tokeo la uvamizi kutoka nje au vurugu au mapinduzi
ndani ya mji. Baada ya maharibio yale mji ulianza kurudi nyuma na idadi ya watu
kupungua. Mnamo mwaka 750 BK watu wote waliondoka: ni maghofu ya majengo makubwa
tu yaliyobaki.

Kuanzia mwaka 1325 kabila la Azteki likaunda mji wa Tenochtitlan kwenye kisiwa
cha ziwa la Tezcoco. Waazteki wakaendelea kuunda milki kubwa lililoeena na
kutawala sehmu kubwa ya nyanda za juu za Mexiko. Msingi wa milki yao ilikuwa
ushirikiano na mji miwili jirani iliyounda mwungano wa pande tatu lakini
Waazteki waliendelea kuwa mshiriki mkuu na mtawala wa Tenochtitlan hatimaye
alikuwa mtawala mkuu. Walishambulia maeneo ya miji na makabila jirani na
kuwalazimisha kulipa kadi kwao. Kama walikubali kutoa kodi kila mwaka na pia
kushiriki katika vita za milki watawala wa kienyeji waliruhusiwa kuendelea na
utawala wa ndani. Dini yao iliweka uzito kwa sadaka za binadamu waliochinjwa
kwenye mahekalu ya miungu yao. Waliunda mfumo wa mikataba ya vita na milki
nyingine ambako walikutana kwa mapigano yaliyo kubaliwa awali kwa shabaha ya
kukamata wafungwa wengi iwezekanavyo na kuwatoa kama sadaka kwa miungu hekaluni
baadaye.

Mwaka 1519 Mhispania Hernan Cortez alifika kwenye pwani la Mexiko. Katika miaka
iliyofuata alifaulu kuendelea hadi mji wa Tenochtitlan akiongozana na kundi la
Wahispania mamia kadhaa. Cortez aliweza kuungana na miji na makabila ya Waindio
waliochoka utawala wa Azteki na kumpa askari za usaidizi. Mwaka 1520 waliingia
Tenochtitlan kama wageni wa mfalme Montezuma II wakaendelea kumkamata lakini
baada ya kifo cha mfalme walifukuzwa wakakimbia kwa matatizo katika "usiku wa
huzuni" (Kihisp. noche triste). Waazteki walidhoofishwa sana kutokana na
epidemia ya ugonjwa wa ndui. Cortez aliweza kukusanya jeshi kubwa la Waindio
waliopinga Waazteki akavamia na kuharibu Tenochtitlan mwaka 1521 na kwenye
magofu ya mji huu alianzisha mji mpya wa Mexico City (Kihisp. Ciudad de Mexico).

Baada ya Hispania kuteka sehemu kubwa ya nchi mwaka 1521, liliundwa koloni la
Hispania Mpya chini ya makamu wa mfalme.

Bila kujali ukatili wa Wahispania, Waindio walijiunga haraka na Kanisa Katoliki
kuhusiana na njozi ya mwenzao Juan Diego aliyetokewa na Bikira Maria huko
Guadalupe (12 Desemba 1531), wakachanganyikana na wavamizi na kufanya taifa
jipya lenye sura ya kichotara, kiasi kwamba wengi wanajiona "mestizos"
(machotara) hata wasipokuwa na damu mchanganyiko.

Baada ya karne tatu na baada ya vita vya ukombozi, mwaka 1821 wakazi walijipatia
uhuru kwa jina la Mexico.

Mfano wa uhuru wa Marekani mwaka 1776 ulikuwa na athira pia kati ya wasomi
wenyeji wa Mexiko. Jamii ya kikoloni iliundwa juu ya ubaguzi kati ya Kreoli
(walowezi wenye asili ya Hispania bila mchanganyiko na Waindio), Mestizos
(asilimia kubwa ya wenyeji waliotokana na ndoa za wanaume Wahispania na wanawake
Waindio) na Waindio wenyewe. Lakini vyeo vyote vya juu, kama maafisa wa juu wa
serikali, vilipatikana pekee kwa watu waliozaliwa Hispania na kutumwa Mexiko.
Mawazo ya uhuru yalianza kupatikana kati ya Kreoli na Mestizos wa matabaka ya
juu.

Chanzo cha vita ya uhuru kilikuwa mabadiliko katika Ulaya. Napoleon mtawala wa
Ufaransa alimkamata mfalme Ferdinand VII wa Hispania akamlazimisha kujiuzulu na
kumpa kaka yake Yosefu Napoleon ufalme wa Hispania. Hatua hii ilifuatwa na wimbi
la uasi nchini Hispania dhidi ya mfalme Mfaransa.

Uasi ulifaulu lakini vikundi vidogo vya wapinzani wa uhuru kutoka Hispania
waliendelea kukutana nchini na kukusanya viongozi. Hatimaye padre Kreoli Miguel
Hidalgo y Costilla alikusanya jeshi la wanamgambo wakulima Waindio na Kreoli
akapigana na jeshi lililokuwa chini ya mamlaka ya maofisa Wahispania. Miguel
Hidalgo alishindwa na kuuawa, lakini hii ilikuwa chanzo cha uasi mkubwa ambao
Wakreoli na wakulima Waindio walipigana na jeshi lililofuata amri ya Wahispania
katika koloni.

Mwaka kiongozi wa upande wa migambo ya uhuru Guerrero na jenerali wa jeshi la
serikali Agustin de Iturbide walikutana wakapatana kuungana. Vikosi vingi vya
jeshi la kikoloni vilihamia upande wao. Gavana mpya aliyefika kutoka Hispania
aliamua kukubali uhuru uliotangazwa tarehe 28 Septemba 1821. Iturbide alikuwa
rais wa kwanza na baadaye kwa kipindi kifupi Kaisari wa Mexiko hadi kujiuzulu
mwaka 1823: hapo Mexiko ikaendelea kuwa jamhuri.

Vikundi vya ushikiiaji ukale na uliberali vilipigana hadi kuingia katika vita ya
wenyewe kwa wenyewe.

Mwaka wa uhuru maeneo ya kusini yalijitenga na kuwa Shirikisho la Amerika ya
Kati lililofarakana baadaye kuwa nchi za Guatemala, Honduras, El Salvador,
Nikaragua na Costa Rica.

Mwaka 1835 Marekani ilijaribu kununua maeneo ya Texas na Kalifornia lakini
Mesxiko ilikataa. Hata hivyo utawala wa Mexiko kuhusu maeneo haya ya kaskazini
yake ulikuwa hafifu na wa juujuu tu, Waindio walijitegemea hali halisi nje ya
miji michache. Hivyo serikali ya Mexiko ilikaribisha walowezi kutoka Marekani
kuhamia Texas. Hao walowezi wenye utamaduni wa Kiingereza-Kimarekani walitangaza
uhuru wao mwaka 1836 wakaunda Jamhuri ya Texas iliyochukuliwa na Marekani mwaka
1845 kuwa jimbo lake.

Hatua hii ilisababisha Vita ya Marekani na Mexiko ya miaka 1846 - 1848. Mexiko
ikashindwa na kaskazini yote ikawa sehemu ya Marekani (Kalifornia, New Mexico,
Arizona, Nevada, Utah na Colorado, jumla theluthi moja ya eneo lake lote.

Mexiko ilishambuliwa mara mbili na Ufaransa kutokana na madai juu ya madeni ya
taifa kwa raia au benki za nje. Kwenye vita ya keki (1838-1839) Ufaransa ilidai
fidia kwa uharibifu uliotokea katika duka la keki la Mfaransa mjini Mexiko na
manowari za Ufaransa zilishambulia bandari za Mexiko hadi rais wake kukubali
deni hili.

Mashambulio makubwa zaidi yalifuata mwaka 1861. Mexiko ilishindwa kulipa madeni
kwa mataifa ya nje. Ufaransa chini ya Napoleon III iliamua kufanya Mexiko
nusu-koloni yake; jeshi la Ufaransa ilivamia nchi, kufukuza serikali na kumweka
Mwaustria [[]]Maximilian I kama "Kaisari wa Mexiko". Serikali ya rais Benito
Juarez ilipinga uvamizi huu kwa njia ya vita ya wanamgambo na mwaka 1866
Wafaransa walipaswa kuondoka tena, Maximilian aliuawa mwaka 1867.

Utawala wa rais Porfirio Díaz uliendelea kwa miaka zaidi ya 30 na kuwasha moto
ya mapinduzi ya Mexiko alipojaribu kushinda tena kwa udanganyifu mwaka 1910.

Miaka hadi 1921 vita ya wenyewe kwa wenyewe iliharibu sehemu kubwa za nchi. Kuna
makadirio ya kwamba wananchi milioni 1,5 (kati ya milioni 15) waliuawa na zaidi
ya 200,000 walikuwa wakimbizi, hasa kwenda Marekani.

Mwaka 1917 katiba mpya ya nchi ilitolewa na mkutano wa bunge maalumu. Katiba hii
ilikuwa katiba ya kwanza duniani kutangaza haki za kijamii. Hizo haki zililenga
kutunza na kuboresha hali ya wananchi wenye maisha magumu kama wafanyakazi na
wakulima dhidi ya mabepari na wenye mashamba makubwa. Katiba hii iliweka mamlaka
nyingi mikononi mwa rais wa taifa anayechaguliwa na wananchi wote kwa kipindi
kimoja cha miaka 6, halafu hawezi kuchaguliwa tena. Shabaha nyingine ya vifungu
katika katiba ilikuwa kupunguza uwezo wa Kanisa Katoliki kuathiri siasa na jamii
na hatimaye kukomesha imani hiyo.

Siasa hii dhidi ya Ukristo iliendelea chini ya rais Calles na kusababisha
kipindi kingine cha vita vya wenyewe kwa wenyewe miaka ya 1926-1929. Katika
mapigano hayo yaliyoitwa La Cristiada wakulima wengi walichukua silaha kwa jina
la Kristo Mfalme dhidi ya jeshi la serikali ili kutetea uhuru wa dini, wakipinga
kufungwa kwa makanisa, kuzuiwa ibada mbalimbali za hadhara na kuuawa kwa mapadre
kama Mtakatifu Kristofa Magallanes na wenzake. Vita hivyo vilisababisha vifo
250,000 na idadi hiyohiyo ya wakimbizi waliojisalimisha Marekani.

Baada ya mapinduzi mamlaka ilichukuliwa na Chama cha kitaifa cha mapinduzi
(Partido Nacional Revolucionario PNR) kilichoendelea kutawala kwa miaka 71
kuanzia 1929 hadi 2000.

Wakazi ni 118,395,054: wengi wao ni machotara wenye damu ya Wahindi wekundu
(31/55% hivi) na Wazungu (42/65% hivi). Wenye asili ya Ulaya tu ni 9/18%.

Ni nchi ya kwanza duniani kwa wingi wa watu wanaotumia lugha ya Kihispania
ambayo ni lugha ya taifa, lakini wengine (9.8/14.9%) wanaendelea kutumia lugha
asilia tangu kabla ya ukoloni kama vile Nahuatl, Yukatek Maya, Mixtek na
Zapotek.

Nchini wanaishi Wamarekani milioni 1, halafu wahamiaji wengine kutoka Amerika ya
Kati, Lebanon n.k.

Upande wa dini walio wengi ni wafuasi wa Yesu Kristo katika Kanisa Katoliki
(83%) au madhehebu mengine (10%). Ni nchi ya pili duniani kwa wingi wa
Wakatoliki, baada ya Brazil.



https://sw.wikipedia.org/wiki/Korea_Kusini

Korea ya Kusini (jina rasmi: Jamhuri ya Korea) ni nchi ya Asia ya Mashariki
iliyopo kusini mwa rasi ya Korea.

Upande wa kaskazini imepakana na Korea ya Kaskazini. Korea zote mbili zilikuwa
nchi moja hadi mwaka 1945 chini ya utawala wa kikoloni wa Japani.

Ng'ambo ya bahari iko Uchina upande wa magharibi na Japani upande wa
kusini-mashariki.

Mji mkuu, pia mji mkubwa, ni Seoul ambako karibu nusu ya wakazi wote huishi ama
mjini ama katika mazingira yake. Seoul ni kati ya miji muhimu ya biashara na
uchumi kimataifa.

Tangu maungano ya kitaifa ya Korea yote mwaka 668 KK ilikuwa nchi moja hadi
mwaka 1910 ilipofanywa koloni la Japani.

Awali ilikuwa nchi maskini yenye uchumi wa kilimo, lakini iliendelea kuwa nchi
ya viwanda iliyofaulu kusogea mbele na kujenga demokrasia imara.

Siku hizi imekuwa moja ya nchi tajiri ya Asiaː ina nafasi ya 13 duniani kati ya
mataifa matajiri. Iko kati ya nchi kumi duniani zinazouza bidhaa nyingi nje.

Hali ya maisha ni ya juu na viwanda vyake vinatengeneza bidhaa za kisasa kabisa
kama motokaa, meli, mashine, vifaa vya kompyuta na nyinginezo.

Idadi ya watu inaelekea kupungua kutokana na uzazi kuwa wa nadra mno (watoto 9
kwa watu 1,000ǃ).

Kiasili watu wa Korea walifuata dini ya jadi iliyoheshimu mapepo mbalimbali na
kutoa sadaka kama njia za kuyapatanisha.



https://sw.wikipedia.org/wiki/Kigiriki

Kigiriki (pia: Kiyunani) ni lugha ya Kihindi-Kiulaya inayotumiwa hasa nchini
Ugiriki. Maandishi yake yamejulikana tangu miaka 3500. Hakuna lugha nyingine
duniani inayozungumzwa hadi leo yenye historia ndefu kuliko hii, isipokuwa
Kichina.

Kigiriki ni muhimu sana kwa utamaduni wa kisasa kwa sababu ya kutoa michango
mingi kwa lugha ya sayansi, teknolojia na utamaduni. Fikra nyingi muhimu
zilionekana mara ya kwanza kwa Kigiriki na falsafa iliyojadiliwa na kuandikwa
kwa lugha hii.

Alfabeti ya Kigiriki ilikuwa msingi wa alfabeti mbili, za Kilatini na Kikirili,
pia kwa miandiko ya abijadi kama herufi za Kiarabu au za Kiebrania. Kiswahili
huandikwa kwa herufi za Kilatini.

Kati ya maandiko muhimu ya Kigiriki ni yale ya wanafalsafa kama Plato na
Aristoteles na pia maandiko ya Biblia ya Kikristo (Agano Jipya pamoja na
Deuterokanoni).

Kati ya karne ya 3 KK hadi karne ya 6 BK Kigiriki kilikuwa lugha ya kimataifa
katika eneo kubwa la kandokando ya bahari ya Mediteranea pamoja na Mashariki ya
Kati.

Leo hii katika nchi ya Ugiriki kuna lugha ya Kigiriki Kipya kinachoendela
kuandikwa kwa herufi zilezile.



https://sw.wikipedia.org/wiki/Kazakhstan

Kazakhstan (pia: Kazakistan) ni nchi ambayo kwa kiasi kikubwa iko katika Asia ya
Kati.

Kazakhstan ina eneo la km² 2,717,300; ni nchi kubwa ya tisa duniani. Sehemu
kubwa iko upande wa Asia na nyingine ndogo upande wa Ulaya.

Upande wa magharibi inaanza katika tambarare za mto Volga pamoja na Bahari ya
Kaspi na kuelekea hadi milima ya Altai upande wa China. Kusini iko milima ya
Tienshan yenye kimo cha mita 7,000 na ziwa Aral. Upande wa kaskazini hakuna
mpaka asilia na Siberia.

Hadi mwaka 1991 ilikuwa sehemu ya Umoja wa Kisovyet, ikijulikana kwa jina la
"Jamhuri ya Kisovyeti ya Kikazakhi".

Wakazi wengi (63.6%) ni Wakazaki wanaozungumza lugha ya jamii ya Kituruki,
wakifuatwa na Warusi wanaozungumza lugha yao ya jamii ya Kislavoni (23.3%). Ya
kwanza ndiyo lugha ya taifa, ya pili ni pia lugha rasmi. Kuna makabila mengine
30, kama vile Wauzbeki (2.8%), Waukraina (2.1%) n.k.

Upande wa dini, 70.2% ni Waislamu (hasa Wasuni) na 26.2% Wakristo (hasa
Waorthodoksi 23.9%, wakifuatwa na Wakatoliki na Waprotestanti, jumla 2.3%).
Baada ya uhuru, dini zote zimepata uhai mpya na kujenga maabadi mengi. Serikali
haina dini, lakini inaziheshimu zote.



https://sw.wikipedia.org/wiki/Kamerun

Jamhuri ya Kamerun (pia: Cameroon) ni jamhuri ya muungano katika Afrika ya
Magharibi.

Imepakana na Nigeria, Chadi, Jamhuri ya Afrika ya Kati, Jamhuri ya Kongo, Gabon,
Guinea ya Ikweta na Ghuba ya Guinea.

Lugha rasmi na lugha za taifa ni Kifaransa (kinachoongoza kwa zaidi ya asilimia
80) na Kiingereza.

Katika karne za BK Wabantu wenye ujuzi wa kilimo na uhunzi walianza uenezi wao
kutoka huko kwenda kutawala maeneo mengi ya Afrika ya Kati, Kusini mwa Afrika na
Afrika Mashariki.

Kamerun ilikuwa koloni la Ujerumani hadi Vita Kuu ya Kwanza ya Dunia. Baada ya
Ujerumani kushindwa vita, nchi ikagawiwa kati ya Uingereza na Ufaransa chini ya
mamlaka ya Shirikisho la Mataifa kama eneo la kukabidhiwa.

Mwaka wa 1960, Wafaransa waliacha Kamerun ikawa nchi huru, na kuungana na sehemu
ya kusini ya Kamerun ya Kiingereza mwaka 1961 kuunda Shirikisho la Jamhuri ya
Kamerun.

Baadaye jina likabadilishwa kuwa Jamhuri ya Muungano ya Kamerun mwaka wa 1972,
halafu tena Jamhuri ya Kamerun (kwa Kifaransa République du Cameroun) mwaka wa
1984.

Wakazi walikuwa 22,534,532 mwaka 2013, ambao wamegawanyika sawasawa kati ya
wanaoishi mijini na wale wa vijijini.

Lugha rasmi ni Kifaransa pamoja na Kiingereza. Hata hivyo wakazi wanaongea pia
lugha za makabila yao mengi.

Upande wa dini, 70% ni Wakristo (40% Wakatoliki na 30% Waprotestanti), 18% ni
Waislamu, 3% ni wafuasi wa dini asilia za Kiafrika. 6% hawana dini yoyote.



https://sw.wikipedia.org/wiki/Julius_Nyerere

Mwalimu Julius Kambarage Nyerere (Butiama, mkoani Mara, pembezoni mwa Ziwa
Nyanza, 13 Aprili 1922 - London, Uingereza, 14 Oktoba 1999) alikuwa rais wa
kwanza wa Tanzania, na mara nyingi anatajwa kama "baba wa taifa". Kwa hakika
aliiathiri kuliko yeyote yule. Ndiye mwasisi wa itikadi ya ujamaa na kujitegemea
iliyotangazwa hasa katika Azimio la Arusha.

Kabla ya kuingia kwenye siasa alikuwa ni mwalimu. Kazi hiyo ndiyo iliyompatia
jina ambalo lilimkaa maisha yake yote la "Mwalimu."

Kwanza aliongoza Tanganyika toka mwaka 1961 hadi 1964 kama waziri mkuu, halafu
kama rais; baada ya muungano wake na Zanzibar, aliongoza Tanzania kuanzia mwaka
1964 hadi mwaka 1985 kama rais.

Mwalimu Nyerere ni kati ya viongozi wachache wa Afrika ambao wameacha madaraka
kwa hiari baada ya kutawala kwa muda mrefu, akiwa bado anapendwa na wananchi
walio wengi.

Alipostaafu urais mwaka 1985 alirudi kijijini kwake Butiama ambako aliendesha
shughuli za kilimo. Hata hivyo aliendelea kuwa na athari kubwa katika siasa ya
Tanzania hadi kifo chake.

Kwa ruhusa ya makao makuu ya Kanisa Katoliki duniani, Jimbo Katoliki la Musoma
linashughulikia kesi ya kumtangaza mwenye heri na hatimaye mtakatifu. Kwa sababu
hiyo anaitwa pia "mtumishi wa Mungu".

Julius Kambarage Nyerere alizaliwa mwaka 1922 katika kijiji cha Butiama, wilaya
ya Musoma, mkoa wa Mara, Tanzania (wakati ule: Tanganyika).

Alikuwa mmojawapo kati watoto 26 wa Nyerere Burito, chifu wa kabila la Wazanaki.

Alipokuwa mtoto Nyerere alichunga mifugo ya baba yake; katika umri wa miaka 12
aliingia shule akitembea kilomita 30 hadi Musoma.

Baada ya kumaliza shule ya msingi aliendelea kusomea shule ya wamisionari
Wakatoliki huko Tabora.

Katika umri wa miaka 20 alibatizwa akawa Mkristo Mkatoliki hadi mwisho wa maisha
yake.

Mapadri wakiona akili yake kubwa walimsaidia kusomea ualimu huko Makerere,
Kampala, Uganda kuanzia mwaka 1943 hadi 1945.

Akiwa Makerere alianzisha tawi la Umoja wa Wanafunzi Watanganyika, pia
alijihusisha na tawi la Tanganyika African Association (TAA).

Mwaka 1949 alipata [[skolashipu[[ ya kwenda kusoma kwenye Chuo Kikuu cha
Edinburgh, Uskoti, Ufalme wa Muungano, akapata M.A. ya historia na uchumi
(alikuwa Mtanganyika wa kwanza kusoma katika chuo kikuu cha Uingereza na wa pili
kupata shahada ya elimu ya juu nje ya Tanganyika).

Aliporejea kutoka masomoni, alifundisha Historia, Kiingereza na Kiswahili katika
shule ya St. Francis iliyo karibu na Dar es Salaam.

Mwaka 1953 alichaguliwa kuwa rais wa chama cha Tanganyika African Association
(TAA), chama ambacho alikisaidia kukijenga alipokuwa mwanafunzi katika chuo
kikuu cha Makerere.

Mwaka 1954 alibadilisha jina la chama cha TAA kwenda chama cha Tanganyika
African National Union (TANU), ambacho pia kilikuwa cha kisiasa zaidi kuliko
TAA. Ndani ya mwaka mmoja chama cha TANU kikawa tayari chama cha siasa
kinachoongoza nchini Tanganyika.

Uwezo wa Nyerere uliwashtua viongozi wa kikoloni akalazimika kuchagua kati ya
siasa na kazi ya ualimu. Nyerere alisikika akijisemea kuwa mwalimu kwa kuchagua
na mwanasiasa kwa bahati mbaya.

Alijiuzulu ualimu na kuzunguka nchi nzima ya Tanganyika kuzungumza na watu wa
kawaida na machifu ili kuleta umoja katika kupigania uhuru. Pia alizungumza kwa
niaba ya TANU katika Trusteeship Council na Fourth Committee ya Umoja wa Mataifa
(UN) huko New York.

Uwezo wake wa kuongea na wa kuunganisha watu ulimwezesha kufanikisha Tanganyika
kupata uhuru bila umwagaji wa damu.

Ushirikiano mzuri aliouonyesha aliyekuwa gavana wa wakati huo, Richard Turnbull,
ulisaidia pia kuharakisha upatikanaji wa uhuru.

Nyerere aliingia katika bunge la kikoloni mwaka 1958 na kuchaguliwa kuwa waziri
mkuu mwaka 1960.

Mwaka 1961 Tanganyika ilipata uhuru wake na tarehe 9 Desemba 1961 Nyerere
alichaguliwa kuwa waziri mkuu wa Tanganyika huru; mwaka mmoja baadaye akawa rais
wa kwanza wa Jamhuri ya Tanganyika.

Nyerere alikuwa kiungo muhimu katika muungano wa Tanganyika na Zanzibar
kutengeneza Tanzania mara baada ya mapinduzi ya Zanzibar mwaka 1964 yaliyomtoa
madarakani sultani wa Zanzibar Jamshid bin Abdullah.

Tarehe 5 Februari 1977 aliongoza chama cha TANU kuungana na chama tawala cha
Zanzibar Afro Shirazi Party na kuanzisha chama kipya cha CCM (Chama cha
Mapinduzi) akiwa mwenyekiti wake wa kwanza.

Nyerere aliendelea kuongoza taifa hadi 1985 alipomwachia nafasi rais wa pili,
Ali Hassan Mwinyi.

Hata hivyo aliendelea kuongoza CCM hadi mwaka 1990 na kuwa na athari kubwa
katika siasa ya Tanzania hadi kifo chake.

Kwa mfano, inasadikika kuwa Nyerere alishawishi uteuzi wa Benjamin W. Mkapa kama
mgombea wa urais mwaka 1995, ambaye alichaguliwa kuwa rais kwenye uchaguzi.

Nyerere alikaa muda mwingi kwake Butiama akilima shamba lake. Pamoja na haya
alianzisha taasisi yenye jina lake; mwaka 1996 alionekana akiwa mpatanishi wa
pande mbalimbali za vita vya wenyewe kwa wenyewe huko Burundi.

Tarehe 14 Oktoba 1999 aliaga dunia katika hospitali ya St Thomas mjini London
baada ya kupambana na kansa ya damu.

Kati ya mafanikio makubwa ya Nyerere kuna: kujenga umoja wa taifa kati ya watu
wa makabila na dini tofauti, na hivyo kudumisha amani ya muda mrefu tofauti na
hali ya nchi jirani, iliyofanya Tanzania iitwe "kisiwa cha amani".

Pia kustawisha utamaduni wa Kiafrika pamoja na lugha ya Kiswahili, kushinda
ubaguzi wa rangi, kutetea usalama wa taifa katika vita dhidi ya mvamizi Idi Amin
wa Uganda.

Kutoa mchango kwa vyama vya ukombozi vya nchi za Kusini mwa Afrika kama vile:
Zimbabwe (ZANU), Afrika Kusini (ANC na PAC), Namibia (SWAPO), Angola (MPLA) na
Msumbiji (Frelimo).

Nyerere analaumiwa kwa siasa yake ya kiujamaa kuwa ilichelewesha maendeleo ya
kiuchumi wa Tanzania. Siasa yake ya ujamaa ilishindikana kwa kiasi kikubwa baada
ya mwaka 1976 kwa sababu mbalimbali za nje na za ndani ya nchi.

Baada ya kuona kuwa uchumi wa Tanzania hautaweza kusimama kwa siasa ya kijamaa
na kuwa hataweza kuvumilia kuendesha nchi kwa siasa nyingine ambazo yeye hakuwa
na imani nazo, Nyerere kwa hiari yake mwenyewe aliamua kustaafu nafasi ya urais
kuanzia uchaguzi wa mwaka 1985 na kumwachia usukani Ali Hassan Mwinyi,
aliyetawala kwa siasa ya uchumi wa soko huria.

Katika hali ya kukubali ukweli, Nyerere katika tafrija ya kumwaga alitamka juu
ya siasa yake upande wa uchumi: “Nimefeli. Tukubali hivyo.”

Kosa lingine ambalo wengine wanaona Nyerere alilifanya ni kumhadaa aliyekuwa
Rais wa Zanzibar Mzee Abeid Amaan Karume kwa kuziunganisha Tanganyika na
Zanzibar, na kuanza kupora mamlaka ya Zanzibar kidogokidogo. Kwa hivi sasa
Wanzanzibari wengi wamechoka na Muungano huo, na wanataka uhuru wa nchi yao ili
wapumue. Hata upande wa bara wananchi wengi wanalalamikia kutoweka kwa
Tanganyika na serikali yake.

Pia kuna makundi ya Waislamu wanaomtuhumu kwa kuendesha kwa siri vita dhidi ya
dini yao na kupendelea Wakristo katika utoaji wa elimu na madaraka,japo wasomi
wengi kwa kipindi cha utawala wake walikuwa Wakristo.

Pamoja na hayo, Nyerere bado anakumbukwa na Watanzania hasa wa hali ya chini
kutokana na sera zake za kujali utu. Pia ataendelea kukumbukwa na Waafrika
barani kote hasa kwa mchango wake mkubwa wakati wa harakati za kupigania uhuru
katika nchi mbali mbali barani Afrika.

Ni mmoja wa viongozi wachache waadilifu waliokwepa kujilimbikizia mali pamoja na
kutawala kwa miaka zaidi ya 24.

Mwishoni mwa maisha yake Nyerere aliishi kama mkulima wa kawaida kijijini kwake
Butiama. Alipatwa na kansa ya damu (leukemia) akafariki Uingereza wakati wa
kutibiwa katika mji wa London tarehe 14 Oktoba 1999.



https://sw.wikipedia.org/wiki/Haiku

Haiku ni aina ya shairi ambayo huandikwa hasa katika nchi ya Japani. Matsuo
Basho ndiye mwanzilishi wa aina hii ya kipekee ya shairi. Hata hivyo, nchi
nyingine mbali na Japani zimeanza kuandika haiku. Malenga toka sehemu nyingi
ikitia ndani Kenya wamejitosa katika ukumbi wa uwandishi wa haiku.

Shairi hii huwa na mishororo mitatu na ubeti mmoja pekee. Mshororo wa kwanza
huwa na silabi tano, mshororo wa pili huwa na silabi saba na mshororo wa tatu na
ambao ndio wa mwisho, huwa na silabi tano. Hivyo kwa jumla, haiku huwa na silabi
kumi na saba. Haiku yenye kufuatilia arudhi ya aina hii ni haiku ya kitamaduni.
Malenga wengi nchini Japani huandika shairi la kitamaduni lenye kufuatilia
mpango wa silabi 5-7-5. Malenga ambao sio wajapani huandika kufuatia mtindo huu.
Hata hivyo, kwa sababu ya tofauti iliyopo kati ya lugha ya kijapani na lugha za
nchi hizi zingine, malenga wasio wajapani wanaweza kuandika haiku ambazo
hazifuatilii mpangilio wa silabi wa 5-7-5.

2. Zingatia msimu uliopo(KIGO kwa kijapani), unaweza kuwa msimu wa kiangazi au
msimu wa mvua, baridi au jua. pia unaweza kuwa wakati wa sikukuu ya Wafanyikazi,
Madaraka au wakati wa wanafunzi kurudi shule, au msimu wa matunda kama mandizi,
maembe na kadhalika. Jambo la maana ni kwamba haiku yako inapaswa kuwa na kigo;
neno moja katika haiku ambalo linaonyesha msimu ambao haiku hiyo iliandikwa. Ili
kuonyesha msimu uliopo na badala ya kuutaja, itakuwa vyema iwapo utataja neno
linalohusianishwa na msimu huo (SEASON WORD kwa kiingereza).

3. Tumia kijistari (KIREJI kwa kijapani) ili kuonyesha mahali pa kutua na pia
ili kubainisha kati ya wazo la kwanza na wazo la pili. Malenga ana uhuru wa
kuweka kireji katika mshororo wa kwanza au wa pili ili kuashiria kituo. Hii ni
kusema kwamba kati ya mishororo yote mitatu ya haiku, mishororo miwili inapaswa
kusomeka kama mshororo mmoja na kufuatiwa na kireji, kisha mshororo wa tatu
kusomeka peke yake. Au mshororo wa kwanza kusomeka peke yake ukifuatiwa na
kireji, kisha mshororo wa pili na tatu kusomeka kama mshoro mmoja. Haiku
inapaswa kuwa na mawazo mawili (two ideas). Mawazo haya yanatenganishwa na
kijistari ili msomaji aweze kujua mahali wazo la kwanza linaishia na wazo la
pili kuanzia. Kireji pia humsaidia msomaji ili aweze kusoma haiku kwa njia
inayofaa.

Zingatia muundo wa haiku hizi. Mshoro wa kwanza na wa tatu ni mfupi
ikilinganishwa na mshororo wa pili. kila haiku ina neno moja ambalo linaashiria
msimu ambao haiku hiyo iliandikwa.Maneno haya yanayoitwa KIGO ni "dripping,"
power rationing," "holidays," na "June cold" mtawalia. Haiku hizi pia zimeanza
kwa herufi ndogo isipokuwa maneno ambayo huchukua herufi kubwa kama majina ya
watu au miezi. Ona kireji jinsi kinavyotumika ili kutofautisha mawazo mawili na
kuleta mtiririko unaofaa.

Kwa kumalizia, kuna kikundi cha malenga wa haiku nchini Kenya kijulikanacho kama
Kenyasaijiki. Malenga katika kikundi hiki wanatia ndani wanafunzi wa shule za
upili, vyuo vikuu na wafanyikazi. Wao huandika haiku toka sehemu mbalimbali za
nchi ya Kenya na kisha kuzituma kwa barua pepe ili wanachama wote waweze kusoma
haiku hizo. Kisa na maana, wanachama wote hupokea haiku hizo na kuzisoma na
kuchangia kwa kutoa maoni na marekebisho iwapo yatahitajika. Kila mwaka, kikundi
hiki huandaa mkutano (Kukai kwa kijapani) mara moja au mbili na wanachama hawa
hukutana na kutiana moyo na kushiriki katika majadiliano ya haiku. Pia katika
Kukai huwa na shindano la kuandika haiku bora siku hiyo. Shindano hili
hujulikana kama GINKOO kwa kiingereza, na washindi hutuzwa zawadi mbalimbali.
Kujiunga ni bure na mtu wa aina yoyote anakaribishwa. Wanachama hawafaidiki
kifedha bali hupata kuwa marafiki na watu wa mila na tabaka mbalimbali
ulimwenguni pote.



https://sw.wikipedia.org/wiki/GNU_Free_Documentation_License

The GNU Free Documentation License (GNU FDL or simply GFDL) is a copyleft
license for free documentation, designed by the Free Software Foundation (FSF)
for the GNU project. It is the counterpart to the GNU GPL that gives readers the
same rights to copy, redistribute and modify a work and requires all copies and
derivatives to be available under the same license. Copies may also be sold
commercially, but if produced in larger quantities (greater than 100) then the
original document or source code must be made available to the work's recipient.

The license was designed for manuals, textbooks, other reference and
instructional materials, and documentation which often accompanies GPL software.
However, it can be used for any text-based work, regardless of subject matter.

The license explicitly separates any kind of "Document" from "Secondary
Sections", which may not be integrated with the Document, but exist as
front-matter materials or appendices. Secondary sections can contain information
regarding the author's or publisher's relationship to the subject matter, but
not any subject matter itself. While the Document itself is wholly editable, and
is essentially covered by a license equivalent to (but both-ways incompatible
with) the GNU General Public License, some of the secondary sections have
various restrictions designed primarily to deal with proper attribution to
previous authors.

The GFDL requires the ability to "copy and distribute the Document in any
medium, either commercially or noncommercially" and therefore is incompatible
with material that excludes commercial re-use. Material that restricts
commercial re-use is incompatible with the license and cannot be incorporated
into the work. However, incorporating such restricted material may be fair use
under United States copyright law and does not need to be licensed to fall
within the GFDL if such fair use is covered by all potential subsequent uses.
One example of such liberal and commercial fair use is parody.

The Debian project and Nathanael Nerode have raised objection. Debian developers
eventually voted to consider works licensed under the GFDL to comply with their
Debian Free Software Guidelines provided the invariant section clauses are not
used. These critics recommend the use of alternate licenses such as the
share-alike Creative Commons licenses, the BSD Documentation License, or even
the GNU GPL. They consider the GFDL a non-free license. The reasons for this are
that the GFDL allows "invariant" text which cannot be modified or removed, and
that its prohibition against digital rights management (DRM) systems applies to
valid usages, like for "private copies made and not distributed".

In 2003, Richard Stallman said about the above sentence on the debian-legal
mailing list:

A GNU FDL work can quickly be encumbered because a new, different, title must be
given and a list of previous titles must be kept. This could lead to the
situation where there are a whole series of title pages, and dedications, in
each and every copy of the book if it has a long lineage. These pages cannot
ever be removed, at least not until the work enters the public domain after
copyright expires.

Richard Stallman said about invariant sections on the debian-legal mailing list:

The GNU FDL is incompatible in both directions with the GPL: that is GNU FDL
material cannot be put into GPL code and GPL code cannot be put into a GNU FDL
manual. Because of this, code samples are often dual-licensed so that they may
appear in documentation and can be incorporated into a free software program.

At the 22-23 Juni international GPLv3 conference in Barcelona, Moglen hinted
that a future version of the GPL could be made suitable for documentation:

The definition of a "transparent" format is complicated, and may be difficult to
apply. For example, drawings are required to be in a format that allows them to
be revised straightforwardly with "some widely available drawing editor." The
definition of "widely available" may be difficult to interpret, and may change
over time, since, e.g., the open-source Inkscape editor is rapidly maturing, but
has not yet reached version 1.0. This section, which was rewritten somewhat
between versions 1.1 and 1.2 of the license, uses the terms "widely available"
and "proprietary" inconsistently and without defining them. According to a
strict interpretation of the license, the references to "generic text editors"
could be interpreted as ruling out a format used by an open-source
word-processor such as Abiword; according to a loose interpretation, however,
Microsoft Word .doc format could qualify as transparent, since a subset of .doc
files can be edited perfectly using OpenOffice.org, and the format therefore is
not one "that can be read and edited only by proprietary word processors."

The first discussion draft of the GNU Free Documentation License version 2 was
released on 26 Septemba 2006, along with a draft of the new GNU Simpler Free
Documentation License.



https://sw.wikipedia.org/wiki/Fid_Q

Farid Kubanda (amezaliwa tar. 13 Agosti 1982, katika hospitali ya Bugando
iliyopo jijini Mwanza) ni msanii wa hip hop na Bongo Flava kutoka nchini
Tanzania. Anafahamika zaidi kwa jina lake la kisanii kama Fid Q.

Fid Q alianza shughuli za muziki mnamo miaka ya 1990. Fid Q alitoa kibao chake
cha kwanza mwaka 2000 kiitwacho 'Huyu na Yule' ambacho hicho aliimba na msanii
Mr Paul. Kibao hiki kilimpa heshima kubwa, kibao hicho kilirekodiwa katika
studio za MJ records chini ya usimamizi wake Master Jay mwenyewe.

Kibao chake cha pili kutoka kiliitwa 'Binti Malkia' ambacho alimshirikisha
Noorelly. Ilivyofika mnamo mwaka wa 2004 Fid Q alivunja ukimya wake kwa kibao
chake mahili kilichokwenda kwa jina la "Fid Q.com", na kibao hicho alikifanya
katika studi ya Baucha Records baada ya kuhama kwa MJ.

Ilipofika mwezi wa Januri ya 26 katika mwaka wa 2008, Fid Q alipakua kibao
kiitwacho "Ni Hayo Tu" alichomshirikisha Prof. J na Langa. Kibao hicho
kilibahatika kujinyakulia Tuzo ya Kili kikiwa kama kibao bora cha muziki wa hip
hop kwa mwaka wa 2007-2008.

Fid Q ana albamu mbili kwenye soko la muziki. Albamu ya kwanza inaitwa inayoitwa
"Vina Mwanzo Kati na Mwisho". Mwishoni mwa mwaka 2009 alitoa albamu ya pili
"PROPAGANDA", ambayo imepokelewa vizuri sana Tanzania na nchi nyingine za Afrika
Mashariki. Mashabiki wa Hip Hop wanaichukulia PROPAGANDA kama ni albamu bora
kabisa, yaani 'classic'. Hivi karibuni anategemea kutoa albamu yake ya tatu
itakayokwenda kwa jina la "KitaaOLOJIA".



https://sw.wikipedia.org/wiki/Bos

Ng'ombe (kutoka Kireno "gumbe") ni wanyama wakubwa wanaokula nyasi. Ni wanyama
wanaofugwa kwa wingi sana kwa ajili ya nyama, maziwa, ngozi au pia kwa kuvuta
plau au gari la kukokotwa.

Kibiolojia ni wanyama wa jenasi Bos. “Ng'ombe-kaya” ni aina zifugwazo za
“ng'ombe-mwitu” (Bos primigenius).

Kwa asili kuna aina mbili za ng'ombe-kaya: ng'ombe wa Ulaya na ng'ombe wa Uhindi
ambazo ni nususpishi za B. primigenius (B. p. taurus na B. p. indicus mtawalia,
ingawa mara nyingi nususpishi hizo zinaainishwa kama spishi za B. taurus na B.
indicus). Zinatoka kwa nususpishi za zamani B. p. primigenius na B. p.
namadicus.

Siku hizi ni vigumu kufahamu nususpishi za ng'ombe, kwa sababu takriban aina
zote za ng'ombe ni chotara sasa.

Ng'ombe hula nyasi na kutembea kwa vidole viwili. Ng'ombe waliofugwa na binadamu
walitokana na ng'ombe-mwitu ili kujipatia nyama na maziwa. Katika nchi nyingi
hutumiwa pia kama mnyama wa mizigo anayevuta plau au magari.

Wataalamu huamini ya kwamba aina zote za ng'ombe zina asili katika mashariki ya
kati mnamo milenia ya 9 KK ambako watu waliwahi kuwafuga na kutoka hapa ufugaji
ng'ombe ulisambaa kote duniani.

Ng'ombe wanapatikana kote duniani na kuna aina kwa kila namna ya hali ya hewa.
Wengine huishi katika milima baridi za Uskoti na Skandinavia, wengine katika
joto la Afrika au Australia.

Wanacheua chakula chao na huwa na tumbo lenye vyumba vinne. Baada ya kula nyasi
mara ya kwanza wanairudisha kutoka chumba cha kwanza cha tumbo na kuitafuna
tena. Kwa njia hii wanapata lishe nyingi kutoka nyasi.

Ili kupata maelezo kuhusu masanduku ya uanapwa ya spishi angalia:
Wikipedia:WikiProject Mammals/Article templates/doc.



https://sw.wikipedia.org/wiki/Afrika_Kusini

Afrika Kusini ni nchi kubwa ya Afrika ya Kusini yenye wakazi takriban milioni
54.

Imepakana na Namibia, Botswana, Zimbabwe, Msumbiji na Uswazi. Nchi nzima ya
Lesotho iko ndani ya eneo la Afrika Kusini.

Mji mkubwa ni Johannesburg. Majukumu ya mji mkuu yamegawiwa kati ya miji mitatu:
Cape Town ni makao ya Bunge, Pretoria ni makao ya Serikali na Bloemfontein ni
makao ya Mahakama Kuu.

Nchi ina majina rasmi 11 kutokana na lugha rasmi 11, nazo ni: Kiafrikaans,
Kiingereza, Kizulu, Kixhosa, Kiswati, Kindebele, Kisotho cha Kusini, Kisotho cha
Kaskazini, Kitsonga, Kitswana na Kivenda.

Zamadamu waliishi katika eneo la Afrika Kusini tangu miaka milioni 3 iliyopita,
inavyoshuhudiwa na akiolojia.

Binadamu wameishi huko kwa miaka 170,000 mfululizo. Wakazi wa muda mrefu zaidi
ni Wakhoikhoi na Wasani, ambao wazagumzumza lugha ya jamii ya Khoi-San.

Katika karne ya 4 au ya 5 walifika Wabantu ambao waliwazidi nguvu hao wa kwanza.

Chanzo cha Afrika Kusini kama nchi ni Koloni la Rasi iliyoundwa na Waholanzi
katika eneo la Cape Town. Huko kabila jipya la Makaburu lilijitokeza kati ya
walowezi Wazungu kutoka Uholanzi, Ufaransa na Ujerumani. Lugha yao ilikuwa
Kiholanzi iliyoanza kuchukua maneno ya Kifaransa, Kiafrika na Kiingereza na
kuendelea kuwa lugha ya pekee Kiafrikaans.

Karne za kwanza za koloni la Kiholanzi ziliona pia kufika kwa watumwa kutoka
Indonesia walioletwa kama wafanyakazi wa Waholanzi na Makaburu. Hao Waindonesia
walikuwa chanzo cha jumuiya ya Uislamu kwenye rasi.

Pia machotara walitokea kutokana na kuzaliana kati ya Makaburu na wanawake
Waafrika na Waindonesia. Sehemu ya machotara hao wameingia katika jumuiya ya
Makaburu na wengi wao wanapimwa kuwa na mababu Waafrika.

Katika miaka ya baadaye ubaguzi wa rangi uliongezeka na watoto machotara wa
Wazungu na Waafrika mara nyingi hawakukubalika; walianza kuishi kama kundi la
pekee kati ya Waafrika na Wazungu, nao ni chanzo cha hao walioitwa baadaye "Cape
Coloreds".

Mnamo mwaka 1800 falme na milki zilianza kutokea hapa. Mwanzo wa karne ya 19 ni
hasa Wazulu chini ya Shaka Zulu walioanza kuenea na kuwashambulia majirani
katika vita vya Mfecane. Vita hivyo vilileta uharibifu mkubwa lakini
vilisababisha pia kutokea kwa milki za Wasotho na Watswana na wengine walioiga
mitindo ya Wazulu na kujenga madola yenye uwezo wa kijeshi.

Mwaka 1814 Koloni la Rasi lilitwaliwa na Waingereza na kuwa sehemu ya Milki ya
Uingereza.

Utawala wa Waingereza ulisababisha uhamisho wa nje wa sehemu ya Makaburu
waliotokana na Wazungu kutoka Uholanzi, Ufaransa na Ujerumani; Makaburu hao
walihama kwenda kaskazini wakaanzisha jamhuri ndogo kati ya maeneo ya Waafrika
ama kwa njia ya mapatano au kwa njia ya vita.

Kati ya miaka 1840 na 1850 Waingereza waliwafuata Makaburu kwa kueneza maeneo
yao hadi mto Oranje; waliteka jamhuri ya Kikaburu ya Natalia na kuanzisha koloni
jipya la Natal.

Jamhuri mbili za Makaburu ziliweza kustawi kwa miaka kadhaa ambazo zilikuwa
jamhuri ya Dola Huru la Oranje upande wa kaskazini wa mto Oranje na jamhuri ya
Transvaal (ilijiita pia Jamhuri ya Kiafrika ya Kusini) upande wa kaskazini wa
mto Vaal.

Milki za Kiafrika zilitafuta njia zao kati ya himaya hizi za Wazungu ambao
walikuwa na nguvu kutokana na silaha za kisasa. Wengine walitafuta uhusiano
mzuri na Makaburu na kushikamana nao; wengine waliona Makaburu kama hatari
wakatafuta uhusiano wa ulinzi na Waingereza.

Mikataba kati ya Waingereza na milki za Kiafrika iliunda nchi lindwa
zinazoendelea hadi leo kama nchi huru kama vile Botswana (Bechuanaland), Lesotho
(Basutoland) na Uswazi (Swaziland).

Katika miaka ya 1880 almasi na dhahabu zilipatikana kwa wingi katika jamhuri
hizi na kusababisha kufika kwa wachimbamadini wengi, hasa Waingereza, waliotaka
kutajirika; Makaburu walisita kuwapa haki za kiraia kwa sababu waliogopa wageni
wengi. Tatizo hilo lilisababisha vita vya Makaburu dhidi ya Uingereza na jamhuri
za Makaburu zilitwaliwa na jeshi la Kiingereza hadi mwaka 1902 zikawa makoloni.

Jitihada za kupatanisha Wazungu wa Afrika Kusini (yaani Waingereza na Makaburu)
zilisababisha kuundwa kwa Muungano wa Afrika Kusini kama nchi ya kujitawala
ndani ya Milki ya Uingereza. Waafrika kwa jumla hawakuwa na haki za kiraia
katika nchi hiyo isipokuwa katika Jimbo la Rasi kama walikuwa na elimu na mapato
ya kulipa kodi za kutosha.

Baada ya vita kuu ya pili ya dunia Chama cha National kilichofuata itikadi kali
ilipata kura nyingi na kuchukua serikali ya Afrika Kusini. Hapo ilianzisha mfumo
wa ubaguzi wa rangi kwa jina la apartheid.

Haki za wasio Wazungu zilipunguzwa zaidi. Maeneo ya Kiafrika yalitangazwa kuwa
nchi za pekee chini ya usimamizi wa serikali ya Kizungu ya Afrika Kusini; kwa
hiyo wananchi kutoka maeneo hayo hawakuwa tena na haki za kukata rufaa mbele ya
mahakama; walipewa vibali vya muda tu kukaa kwenye miji. Waafrika walipaswa
kutembea muda wote na pasipoti na vibali; ndoa na mapenzi kati ya watu wa rangi
tofauti zilipigwa marufuku. Shule na makazi zilitenganishwa.

Siasa hiyo ilisababisha farakano kati ya nchi nyingi za dunia na Afrika Kusini.
Upinzani kutoka Uingereza na Jumuiya ya Madola ulisababisha kuondoka kwa Afrika
Kusini katika jumuiya hiyo na kutangazwa kwa Jamhuri ya Afrika Kusini.

Mwaka 1990 Apartheid ilikwisha na serikali ya National Party ilipaswa kuendesha
uchaguzi huru kwa wananchi wote na kukabidhi madaraka kwa serikali ya ANC chini
ya Nelson Mandela.

Afrika Kusini ni shirikisho. Katiba mpya ya mwaka 1997 iliendeleza muundo huu
uliundwa kama "Umoja wa Afrika Kusini" baada ya vita ya makaburu dhidi
Uingereza.

Afrika Kusini ya kale ilikuwa na majimbo manne: Rasi, Natal, Dola Huru la Mto
Orange na Transvaal. Maeneno makubwa yaliyokaliwa na Waafrika yalibaki nje
katika katiba ya Apartheid yakiitwa bantustans (au: homeland). Katiba mpya
ilichora mipaka upya.

Afrika Kusini ina mchanganyiko mkubwa wa watu. Waafrika asili ni asilimia 80.2,
Machotara ni 8.8%, Wazungu ni 8.4%, Waasia ni 2.5%.

Wengi (79.8%) ni Wakristo wa madhehebu mengi sana, hasa ya Uprotestanti;
Wakatoliki ni 7.1%. Dini nyingine ni: Uislamu (1.5%), Uhindu (1.2%), Dini za
jadi (0.3%) na Uyahudi (0.2%). Asilimia 15.1 ya watu hawana dini yoyote.

Afrika Kusini inaongoza duniani kwa wingi wa watu wenye VVU/UKIMWI: mwaka 2015
walikuwa milioni 7. Mayatima kutokana na ugonjwa huo ni 1,200,000.

Sehemu ya uchumi ina hali ya kimaendeleo kabisa ikiwa na viwanda na huduma
zinazolingana na hali ya juu kabisa duniani; hali ya maisha ya wananchi waliomo
katika sekta hii inalingana na nchi kama Australia au Ulaya magharibi.

Kwa upande mwingine hali ya maisha ya sehemu kubwa ya wananchi ni umaskini kama
katika sehemu nyingine za Afrika au Uhindi wa mashambani. Lakini kwa ujumla hali
ya maisha iko juu kuliko nchi nyingi za Afrika.

Sekta muhimu za uchumi ni migodi ya kuchimba dhahabu au almasi, viwanda na
huduma kama benki au bima.

Jeshi la Afrika Kusini ina silaha za kisasa kushinda nchi zote za majirani.
Uchumi unawezesha nchi kutumia kiasi kikubwa kwa ajili ya jeshi kuliko nchi zote
za Afrika kusini kwa Sahara.

Afrika Kusini iliwahi kuwa na silaha za nyuklia lakini ilizibomoa baada ya mwaka
1993.



https://sw.wikipedia.org/wiki/Vietnam

Umbo la nchi ni kama kanda ndefu kando ya mwambao wa Bahari ya Kusini ya China.
Umbali kati ya kaskazini na kusini ni km 1,650. Upana wa nchi kati ya mashariki
na mipaka ya magharibi hutofautiana: kaskazini ni km 600, lakini kwenye shingo
jembamba la Vietnam ya kati ni kilomita 50 tu. Pwani ina urefu wa km 3,000.

Umbo la kijiografia limewahi kulinganishwa na "fimbo linalobeba mabakuli
mawili": kaskazini na kusini kuna delta mbili ya mto Mekong na Mto Mwekundu
zenye rutuba; katikati nchi nyembamba ya milima na misitu.

Vietnam ilitawaliwa kwa karne kadhaa kutoka China. Athira ya kiutamaduni ya
China ilibaki muhimu hata katika uhuru.

Athira ya Ufaransa ilikua na kati ya miaka 1858 na 1883 utawala wa nchi
ulichukuliwa na Ufaransa. Kusini mwa nchi kulikuwa koloni la Ufaransa kwa jina
la Cochinchina. Annan (eneo la Vietnam ya Kati) na Tongking (kaskazini) zilikuwa
nchi lindwa chini ya utawala wa kaisari wa Hue lakini hali halisi mamlaka
ilikuwa mikononi mwa Ufaransa.

Wakati wa Vita Kuu ya Pili ya Dunia Vietnam ilitwaliwa na Japani iliyoacha
maafisa Wafaransa wa serikali ya Víchy ofisini lakini kushika utawala wa juu.

Kundi la Viet Minh walioongozwa na mkomunisti Ho Chi Minh waliwapinga kwa njia
ya vita ya msituni.

Mwaka 1945 Japani ilijaribu kutumia Wavietnam upande wake ukaondoa Wafaransa
madarakani na kumtangaza Kaisari Bao Dai wa Hue mtawala wa Vietnam huru.

Lakini baada ya miezi michache vita ikaisha na Ho Chi Minh alitangaza Jamhuri ya
Kidemokrasia ya Vietnam mjini Hanoi. Wafaransa wa serikali ya Paris walijaribu
kujenga uhusiano naye lakini baada ya kurudi walilenga kuchukua utawala upya.

Vietnam iligawiwa katika Vietnam Kaskazini na Vietnam Kusini. Jeshi na watawala
wa kikoloni wa Ufaransa waliondoka kabisa. Wavietnam wengi wa kaskazini, hasa
Wakristo, walioogopa serikali ya kikomunisti walikimbilia kusini.

Lakini uchaguzi huru uliokubaliwa huko Geneva haukutekelezwa kwa sababu serikali
za kidikteta za kusini zilikataa.

Vita ya wenyewe kwa wenyewe ilianzishwa na wakomunisti wa kaskazini waliosaidiwa
na China na Umoja wa Kisovyeti dhidi ya serikali ya kusini iliyopata msaada wa
Marekani.

Tarehe 30 Aprili 1975 jeshi la Vietnam Kaskazini ilitwaa mji wa Saigon. Nchi
yote iliunganishwa kama Jamhuri ya Kijamaa ya Vietnam tarehe 2 Julai 1976.

Wengi (85.7%) ni Waviet. Wengine ni wa makabila madogomadogo 54 ambayo hakuna
linalofikia 2%.

Upande wa dini, siasa ya ukomunisti inabana uhuru. Kadiri yake 18.2% tu za
wakazi wamejiandikisha kufuata dini fulani, wakiwemo Wabuddha (7.9%), Wakatoliki
(6.6%), waumini wa Hòa Hảo (1.7%), Wakaoda (0.9%) na Waprotestanti (0.9%), kumbe
wengine wote hawamuamini Mungu.

Lakini utafiti kutoka nje unataja namba tofauti, hasa kwa dini za jadi, kwamba
zinafuata na 45.3% za wakazi wote, na kwamba wasio na dini yoyote ni 29.6%.

Kati ya miaka 1940 na 1975 Vietnam ilikuwa na kipindi kirefu cha vita ikaonekana
kama nchi maskini sana.

Tangu miaka ya 1980 uchumi umesonga mbeleː sasa ni kati ya nchi kwenye njia ya
maendeleo zenye uchumi imara sana unaokua haraka.



https://sw.wikipedia.org/wiki/Vatikani

Mji wa Vatikani ni dola-mji lenye eneo la kilomita za mraba 0,44 tu. Hivyo ni
nchi ndogo kuliko zote duniani. Pande zote inazungukwa na Italia.

Ni nchi ya Papa ambaye ni askofu wa Roma na mkuu wa Kanisa Katoliki duniani
kote.

Jina limetokana na kilima cha Vatikani (kwa Kilatini: Mons Vaticanus) ndani ya
jiji la Roma, upande wa magharibi wa mto Tiber.

Pamoja na Basilika la Mt. Petro, jengo la kanisa kubwa kuliko yote duniani,
Vatikani ina makanisa mengine saba, jumba la Vatikani, ofisi za utawala wa
Kanisa Katoliki, mabustani, stesheni ya treni, nyumba za kuishi, hosteli kwa
ajili ya mafukara na makumbusho yenye hazina kubwa za sanaa kiasi kwamba nchi
nzima inahesabiwa na UNESCO kuwa Urithi wa dunia (tangu mwaka 1984).

Mji wa Vatikani ni mabaki ya Dola la Papa lililotawala sehemu kubwa ya Italia ya
Kati kwa karne nyingi hadi 1870.

Tangu 1860 baadhi ya maeneo hayo yalitwaliwa na Ufalme mpya wa Italia uliolenga
kuunganisha sehemu zote za peninsula ya Italia.

Vita ya 1870 kati ya Ujerumani na Ufaransa ililazimisha Ufaransa kuondoa jeshi
lake Roma, ambao hivyo ulitekwa na jeshi la Italia tarehe 20 Septemba 1870.

Wakati huo serikali ya Italia ilitaka kumuachia Papa Pius IX sehemu ya mji wa
Roma kama eneo lake lakini Papa alikataa akitumaini Wakatoliki wa Italia na nchi
nyingine duniani watalazimisha serikali ya Italia kumrudishia mji wote.

Mwaka 1929 serikali ya Benito Mussolini ilitafuta amani na Papa Pius XI
aliyekuwa tayari kukubali mabadiliko.

Mkataba wa Laterani wa 11 Februari 1929 ukampa Papa mamlaka na madaraka ya nchi
huru juu ya basilika la Mt. Petro pamoja na maeneo mengine.

Mkuu wa Dola ni Papa mwenyewe, kwa sasa Papa Fransisko (Jorge Mario Bergoglio).
Nafasi yake ni kama mfalme wa kuchaguliwa asiyebanwa na katiba au masharti
yoyote. Mambo ya utawala yako mkononi mwa gavana anayeteuliwa na Papa pia.

Vatikani ina uhusiano wa kibalozi na nchi 180 duniani kote kupitia Ukulu
mtakatifu.

Vatikani ina jeshi dogo kabisa lakini lenye historia ndefu kabisa duniani. Ni
kikosi cha Walinzi Waswisi ambacho kipo tangu mwaka 1506 na chenye wanajeshi 100
hivi. Wote ni Wakatoliki raia wa Uswisi kwa kuzaliwa.



https://sw.wikipedia.org/wiki/Utumwa

Utumwa ni mfumo unaotoa fursa kwa binadamu kummiliki binadamu mwenzake kama mali
yake. Binadamu anayemilikiwa anakuwa na hadhi sawa na chombo au kifaa chochote
kinachoweza kuuzwa.

Mfumo huu ulianza kabla ya uandishi kubuniwa, ukawa maarufu hasa kabla ya
harakati za ukoloni duniani, mathalani kuanzia karne ya 15, ambapo watumwa
walihitajika katika shughuli za kilimo na uchimbaji madini katika sehemu
mbalimbali za ulimwengu, hasa Amerika, ingawa katika sehemu nyingine, hasa
Uarabuni, walitafutwa hasa watumwa wanawake kwa ajili ya uasherati.

Mfumo huu huunda matabaka ya "mabwana" ambao humiliki watumwa na "watwana" ambao
ni watumwa wenyewe.

Kulikuwa na jamii ambako watumwa hawakuwa na haki kabisa, yaani mabwana waliweza
kuwatendea jinsi walivyotaka, hata kuwaua; lakini kulikuwa pia na jamii
zilizojua haki fulani za watumwa: hapo watumwa waliweza kuwa na mali ya binafsi
na kwa njia hii hata kununua uhuru wao kutoka kwa mabwana.

Watumwa katika utumishi wa watawala waliweza kupata nafasi muhimu katika jamii;
mfano ni Wamameluki wa Misri waliokuwa watumwa wanajeshi wakatawala nchi hiyo
kwa karne kadhaa.

Uchumi wa Roma ya Kale ulitegemea watumwa waliokamatwa na kusafirishwa kutoka
pande zote za mazingira ya Bahari Mediteranea.

Milki za makhalifa wa Uislamu ziliendelea kutegemea watumwa. Waosmani walichukua
watoto wa Kikristo, hasa kutoka nchi za Balkani, na kuwapeleka kama watumwa
katika sehemu za kusini za milki yao kama Misri walipofanya kazi kama wanajeshi.

Biashara ya Waarabu kuhusu watumwa ilidumu miaka 1,300, na kupeleka mamilioni ya
Waafrika upande wa Asia.

Mahitaji ya uchumi wa kimataifa tangu karne ya 15 yalisababisha kuongezeka kwa
biashara ya watumwa hasa kutoka Afrika; mamilioni walikamatwa na watawala wa
milki kwenye pwani za Afrika au Waarabu na kuuzwa kwa wafanyabiashara Wazungu
waliowapeleka Amerika walipohitajika kwa kazi kwenye mashamba makubwa ya miwa na
pamba.

Biashara hii ilianza kupingwa zaidi tangu mwisho wa karne ya 18. Mkutano wa
Vienna (1814-1815) ulikuwa mapatano ya kwanza ya kimataifa yaliyolenga kukataza
biashara ya watumwa kutoka Afrika.

Hata hivyo iliendelea kwa miaka kadhaa hasa upande wa bahari Hindi ambako
wanafayabiashara Waislamu kama Tippu Tip waliendelea kukamata watumwa na
kuwapeleka pwani na Zanzibar kulikokuwa na soko la watumwa kubwa kuliko yote.

Ukoloni ulimaliza kwa kiasi kikubwa biashara hiyo Afrika pia, ingawa Mauritania
ilifanya utumwa kuwa kosa la jinai mwaka 2007 tu.

Tangu karne ya 20 utumwa na pia biashara ya watumwa zimepigwa marufuku katika
mapatano ya kimataifa chini ya usimamizi wa Umoja wa Mataifa.

Lakini miaka ya hivi karibuni imeona biashara mpya inayotumia nafasi za usairi
wa kisasa; hata kama duniani hakuna utumwa kisheria tena, ni hasa wanawake na
mabinti wanaouzwa kwa kazi haramu ya ukahaba kati ya nchi na nchi.

Uislamu ulikubali utumwa, hivyo katika nchi zinazofuata dini hiyo utumwa
ulichelewa zaidi kufutwa.

Lakini Waislamu walifundishwa masharti fulani kama kuwatendea watumwa vizuri.
Walifundishwa pia kwamba ni tendo jema mbele ya Mungu (Allah) kumwacha huru
mtumwa.

Katika historia ndefu za utumwa, kulitokea juhudi za kukomboa waliotekwa, hasa
kwa kuwanunua ili kuwaacha huru.

Kati ya Wakatoliki yalianzishwa hata mashirika maalumu ya kitawa kwa lengo hilo,
kwa mfano Watrinitari na Wamersedari.

Kwa muda mrefu utumwa ulikuwa utaratibu wa kijamii katika sehemu nyingi za
dunia.

Habari za kwanza za kimaandishi juu ya Afrika Mashariki (karne ya 2 K.K.)
zilisema: "wanaleta kutoka pwani ile ndovu, dhahabu na watumwa".

Kule Ulaya kuna kundi la mataifa linaloitwa tangu zamani "Waslavi" (kama vile
Warusi, Wapolandi, Waserbia n.k.). Kumbe neno "slavi" kiasili linamaanisha
"watumwa": watu wa mataifa yale walikamatwa zamani na kuuzwa kama watumwa katika
sehemu nyingine za Ulaya, Asia na pia Afrika Kaskazini.

Hali hiyo ni mbaya sana, hailingani kabisa na utu na heshima ya kibinadamu, wala
haipatani na Ukristo unaokiri na kulenga udugu wa watu wote. Lakini watu
walioishi zamani katika mazingira yenye utumwa walikuwa wamezoea hali hiyo.

Habari za watumwa tunaweza kuzisoma hata katika Biblia. Ilikuwa jambo la kawaida
katika mazingira ya Israeli ya Kale. Mtu aliweza kukamatwa na kuuzwa utumwani
ili kulipia madeni yake. Mara nyingi watumwa walikuwa watu waliokamatwa vitani.
Kwa mfano wakazi wote wa Yerusalemu walifanywa watumwa baada ya mji huo kutekwa
na wanajeshi Waroma mwaka 70 B.K. Wakati wa Biblia asilimia 20 hivi za wakazi wa
Dola la Roma walikuwa watumwa. Lakini katika nchi ya Israeli hali ilikuwa
tofauti. Sheria ya Musa ilimwacha mtumwa awe huru baada ya miaka 7 (Kut 21:2).
Kwa sababu hiyo hawakuwapo watumwa wengi katika Israeli. Labda ndiyo sababu Yesu
hakufundisha juu ya utumwa kwani walikuwa wachache sana katika mazingira yake.

Mtume Paulo aliishi zaidi nje ya eneo la Israeli. Katika miji mikubwa kama
Antiokia, Korintho, Efeso au Roma watumwa walikuwa wengi. Paulo alifundisha ni
wajibu wa mabwana Wakristo kuwatendea watumwa wao vizuri. Kwa nini hakupinga
utumwa?

Wataalamu wengi hudhani kwamba Paulo alitegemea kurudi kwake Yesu na mwisho wa
dunia kuwa karibu sana, hivyo hakuona umuhimu wa kubadilisha taratibu za
kijamii. Lakini alisititiza kwamba ndani ya Kanisa ni marufuku kutofautisha kati
ya watumwa na walio huru. Ukristo uliweza kuvuta watumwa wengi, kwani
uliwakubali kuwa binadamu wenye utu na heshima kamili. Wapinzani wa Ukristo
waliuita "Dini ya watumwa". Walau mtumwa mmoja alichaguliwa kuwa Askofu wa Roma.
Kanisa Katoliki linamkumbuka kama Mtakatifu Papa Kalisti I.

Baada ya uenezaji wa Ukristo utumwa ulipungua sana Ulaya. Vilevile walimu wengi
Wakristo walipinga utumwa wenyewe. Hatimaye mabadiliko ya uchumi yaliondoa faida
ya kutumia watumwa.

Hali hii ilibadilika baada ya kuanzishwa kwa ukoloni Amerika. Wareno na
Wahispania walioteka nchi za huko walivutwa na tamaa ya dhahabu.

Mataifa ya Ulaya yalipeleka ng'ambo mara kwa mara wafungwa wao kwa nia ya
kusafisha jamii zao na kupunguza gharama za magereza. Watu waliona kule mbali
hawawezi kusababisha hasara. Kumbe hawakujali hali ya wenyeji walioteswa na wale
wakorofi walioona nafasi ya kujitajirisha.

Hata maafisa wa serikali za kikoloni walishindwa kuwadhibiti vizuri kwani
waliwategemea katika kuwatawala wenyeji ambao hawakunyamaza kwa hiari. Ndipo
wamisionari walipojitahidi kupambana na ukorofi uliokuwepo, lakini kiasi: jinsi
mapato kutoka makoloni yalivyokuwa muhimu kwa makisio ya serikali za Ulaya,
haikuwa rahisi kupambana na unyonyaji katika makoloni ya mbali.

Kanisa Katoliki halikukubali rasmi biashara ya watumwa, lakini Mapapa waliona
hawana nguvu ya kuizuia. Walijaribu zaidi kuweka masharti jinsi ya kuwatendea
watumwa. Mataifa kadhaa yalifuata mafundisho ya Kanisa: k.mf. Hispania na
Ufaransa zilikataa kuwa na soko la watumwa lakini zilifunga macho raia wao
wakiendesha biashara hiyo nje ya mipaka yao. Wengine kama Wareno hawakuona
tatizo kufanya biashara hiyo.

Watumwa wa kwanza kutoka Afrika waliingia Ureno wakati Mfalme wa Ureno
alipokubali kupokea kutoka kwa Waarabu wa Moroko watumwa kadhaa kama malipo ya
madeni. Wapelelezi Wareno walioanza kuzunguka pwani za Afrika walileta tena na
tena wafungwa kama watumwa. Lakini mpaka wakati ule walikuwa wachache kwani
Ulaya soko lilikuwa dogo.

Kumbe baada ya kuanzishwa kwa makoloni Amerika watumwa walitafutwa sana kwa
ajili ya kulima mashamba makubwa na kuchimba madini kule. Hivyo ukoloni Amerika
ulisababisha kukua kwa mahitaji ya watumwa.

Hapo utaratibu wa kale wa utumwa ulipanuka kuwa mbaya sana kuliko awali. Milioni
nyingi za Waafrika waliuawa katika vita vya kukamata watumwa na nyingine nyingi
wakapelekwa wamefungwa kule Amerika katika hali ya kutisha.

Vurugu iliyoharibu jamii nyingi za Kiafrika ndiyo iliyosababisha vilevile
uharibifu wa misheni za Kikristo katika karne za 16-18. Uharibifu wa taratibu za
kijamii ulikuwa mbaya zaidi katika maeneo ya pwani yaani kulekule walipoingia
wamisionari.

Si ajabu kwamba Waafrika wengi walishindwa kutambua tofauti kati ya wamisionari
Wareno na wafanyabiashara ya watumwa kutoka taifa lilelile. Hali ilikuwa mbaya
zaidi wamisionari wenyewe walipojiingiza katika mambo ya utumwa kama
walivyofanya wengine.

Mwanzoni awamu mpya ya utumwa haikuonekana kwa watu wengi kule Ulaya, maana
uliendeshwa hasa Afrika na Amerika. Lakini habari zake zilienea. Mara
walijitokeza waliopinga utumwa au waliojaribu kupunguza nguvu yake. Lakini
wakati ule katika nchi mbalimbali za Ulaya hata wakulima wengi hawakuwa huru
kweli (ingawa si watumwa).

Katika karne ya 17 kule Uingereza Wakristo wa madhehebu ya "Marafiki" (waliitwa
pia "Quakers") waliamua kwamba utumwa haupatani na Ukristo, hivyo mwenye watumwa
anajitenga nayo. Polepole wengine wakaunga mkono hoja hiyo hata likajitokeza
tapo la kufuta utumwa.

Wakristo wa tapo hilo walimshtaki Mwingereza mlowezi katika Visiwa vya Karibi
aliyetembelea Uingereza akiwa na mtumwa. Mwaka 1772 hakimu aliamua si halali
kuwa na watumwa katika nchi hiyo.

Wapinzani wa utumwa wakaendelea kusukuma Bunge la Uingereza. Lakini matajiri wa
Liverpool (waliofaidika na utumwa kama wenye meli au kwa sababu waliendesha
biashara ya watumwa wenyewe) walitetea vikali hali halisi. Katika karne ya 19
polepole utumwa na biashara ya watumwa vilikomeshwa katika sehemu nyingi za
dunia.

Mtawanyiko ndani ya Kanisa ulikuwa jambo wa kusikitisha sana. Kumbe hapa
tumepata mfano jinsi Mungu alivyotumia vikundi vidogovidogo kuelimisha Wakristo
wote. Maana madhehebu makubwa yalikosa nguvu ya kupinga vikali utumwa kwa kuwa
karibu mno na serikali, tena matajiri. Ni Wakristo wa madhehebu madogo kama
Marafiki au Wamethodisti waliotangulia na kusaidia Wakatoliki, Waanglikana na
Wareformati kutambua ukweli.

Hali nyingine iliyosaidia kukomesha utumwa ni mabadiliko ya uchumi. Umuhimu wa
kazi ya watumwa ulipungua sana kutokana na njia mpya za kuzalisha mali. Si tena
wafanyabiashara ya "Biashara kati ya Amerika, Ulaya na Afrika" (Triangular
trade) waliokuwa na pesa nyingi (hivyo na athari pia) katika jamii ya Uingereza.
Waliopata uzito zaidi ni mabepari ambao waliendesha viwanda wakitumia
wafanyakazi huru na si watumwa. Hivyo ubepari ulibadilisha mkazo ndani ya jamii
mbalimbali.



https://sw.wikipedia.org/wiki/Tofaa

Tofaa (pia: tufaha; kutoka kar. تفاح tofah) ni tunda la mtofaa. Ni kati ya
matunda yanayovunwa sana duniani. Maua nyeupe hutoa tunda lenye umbo mviringo na
kipenyo cha sentimita 5 - 9.

Asili ya mimea iko Asia. Leo kuna takriban aina 7,500 za matofaa. Mavuno ya kila
mwaka hufikia tani milioni 55.

Nchi zinazovuna matofaa hasa ni China, Marekani, Uturuki, Ufaransa, Italia na
Uajemi.

Tufaa ni tunda la mti wa tufaa, spishi ya Malus domestica ya mawaridi ya familia
ya Rosaceae. Ni miongoni ya miti inayolimwa kwa wingi sana. Mti ni mdogo na
wenye kupukutisha majani yake, wenye kufikia urefu wa mita 3 mpaka 12 za kimo,
na kushona kwa majani mengi kwelikweli. majani yake yamejipanga kwa namna
tofauti tofauti, yakiwa na urefu wa sm 5 – 12 na upana wa sm 3 – 6 kwa upana.
Maua mengi huchanua majira ya kuchipua sambamba na kufunguka kwa vichipukizi.
Maua ni meupe na alama kidogo za rangi ya waridi ambayo hufifia taratibu. Mfaua
hayo huwa na petali tano, na yana upana wa sm 2.5 mpaka 3.5. kwa kipenyo.
Matunda hukomaa msimu wa kuchipua, na huwa yamefikia kipenyo cha sm 5 – 9.
Katikati mwa tunda huwa na kapeli tano zilizojipanga muundo kama wa nyota tano,
huku kila kapeli moja ikiwa na mbegu moja mpaka tatu hivi. Mti huu asili yake ni
Asia ya Kati, ambako miti pori ya kale ya tufaa bado inapatikana mpaka leo. Sasa
hivi kuna zaidi ya aina ya miti ya tufaa 7,500 inayofahamika inayopelekea kuwa
na kila aina ya tabia ya miti ianyotakiwa kwa eneo husika. Aina hizo
zinatofautiana kwa mazao yao na ukubwa wa miti yenyewe, hata kama yakipandwa
katika shina moja.

1. ^ Potter, D.; Eriksson, T.; Evans, R.C.; Oh, S.H.; Smedmark, J.E.E.; Morgan,
D.R.; Kerr, M.; Robertson, K.R.; Arsenault, M.P.; Dickinson, T.A.; Campbell,
C.S. (2007). Phylogeny and classification of Rosaceae. Plant Systematics and
Evolution. 266(1–2): 5–43. 2. ^ a b c d e f "Origin, History of cultivation".
University of Georgia. http://www.uga.edu/fruit/apple.html. Retrieved 22 J a n u
a r y 2008. 3. ^ a b "Apple - Malus domestica". Natural England.
http://www.plantpress.com/wildlife/o523-apple.php. Retrieved 22 Januari 2008. 4.
^ "Apple". Jinxiang High Garlics Co., Ltd.
http://www.higarlics.com/newEbiz1/EbizPortalFG/portal/html/ProgramShow3.html?Pro
gramShow_ProgramID=c373e9167239ed628ffe0a538dcfe845. Retrieved 2008-08-18. 5. ^
Lauri, Pierre-éric; Karen Maguylo, Catherine Trottier (2006). "Architecture and
size relations: an essay on the apple (Malus x domestica, Rosaceae) tree".
American Journal of Botany (Botanical Society of America, Inc.) (93): 357–368.
6. ^ Coart, E., Van Glabeke, S., De Loose, M., Larsen, A.S., Roldán-Ruiz, I.
2006. Chloroplast diversity in the genus Malus: new insights into the
relationship between the European wild apple (Malus sylvestris (L.) Mill.) and
the domesticated apple (Malus domestica Borkh.). Mol. Ecol. 15(8): 2171-82. 7. ^
a b "An apple a day keeps the doctor away". vegparadise.com.
http://www.vegparadise.com/highestperch39.html. Retrieved 27 Januari 2008. 8. ^
a b Ellis Davidson, H. R. (1965) Gods And Myths Of Northern Europe, page 165 to
166. ISBN 0-14-013627-4 9. ^ Ellis Davidson, H. R. (1965) Gods And Myths Of
Northern Europe, page 165 to 166. Penguin Books ISBN 0-14-013627-4 10. ^ Ellis
Davidson, H. R. (1998) Roles of the Northern Goddess, page 146 to 147. Routledge
ISBN 0-415-13610-5 11. ^ Sauer, Jonathan D. (1993). Historical Geography of Crop
Plants: A Select Roster. CRC Press. pp. 109. ISBN 0-8493-8901-1. 12. ^ a b
Wasson, R. Gordon (1968). Soma: Divine Mushroom of Immortality. Harcourt Brace
Jovanovich. pp. 128. ISBN 0-15-683800-1. 13. ^ a b Ruck, Carl; Blaise Daniel
Staples, Clark Heinrich (2001). The Apples of Apollo, Pagan and Christian
Mysteries of the Eucharist. Durham: Carolina Academic Press. pp. 64–70. ISBN
0-89089-924-X. 14. ^ Heinrich, Clark (2002). Magic Mushrooms in Religion and
Alchemy. Rochester: Park Street Press. pp. 64–70. ISBN 0-89281-997-9. 15. ^
Herodotus Histories 6.1.191. 16. ^ a b c Macrone, Michael; Tom Lulevitch (1998).
Brush up your Bible!. Tom Lulevitch. Random House Value. ISBN 0-517-20189-5.
OCLC 38270894. 17. ^ Elzebroek, A.T.G.; Wind, K. (2008). Guide to Cultivated
Plants. Wallingford: CAB International. p. 27. ISBN 1-84593-356-7.
http://books.google.co.uk/books?id=YvU1XnUVxFQC&lpg=PT39&dq=apple%20cultivars%20
7%2C500&pg=PT39#v=onepage&q=&f=false. 18. ^ "National Fruit Collections at
Brogdale", Farm Advisory Services Team, accessed 2009-10-27 19. ^ a b Sue Tarjan
(fall 2006). "Autumn Apple Musings" (pdf). News & Notes of the UCSC Farm &
Garden, Center for Agroecology & Sustainable Food Systems. pp. 1–2.
http://casfs.ucsc.edu/publications/news%20and%20notes/Fall_06_N&N.pdf. Retrieved
24 Januari 2008. 20. ^ a b "World apple situation".
http://www.fas.usda.gov/htp2/circular/1998/98-03/applefea.html. Retrieved 24
Januari 2008. 21. ^ Weaver, Sue (Juni/Julai 2003). "Crops & Gardening - Apples
of Antiquity". Hobby Farms magazine (BowTie, Inc).
http://www.hobbyfarms.com/crops-and-gardening/fruit-crops-apples-14897.aspx. 22.
^ John Lloyd and John Mitchinson. (2006). QI: The Complete First Series - QI
Factoids. [DVD]. 2 entertain. 23. ^
http://www.ces.ncsu.edu/fletcher/programs/nursery/metria/metria11/ranney/index.h
tml 24. ^ a b Ferree, David Curtis; Ian J. Warrington (1999). Apples: Botany,
Production and Uses. CABI Publishing. ISBN 0-85199-357-5. OCLC 182530169. 25. ^
a b c d Bob Polomski; Greg Reighard. "Apple". Clemson University.
http://hgic.clemson.edu/factsheets/HGIC1350.htm. Retrieved 22 Januari 2008. 26.
^ "Apples". solarnavigator.net.
http://www.solarnavigator.net/solar_cola/apples.htm. Retrieved 22 Januari 2008.
27. ^ "Apples in Ecuador". Acta Hort.
http://www.actahort.org/books/310/310_17.htm. Retrieved 2008-07-17. 28. ^ S.
Sansavini (1 Julai 1986). "The chilling requirement in apple and its role in
regulating Time of flowering in spring in cold-Winter Climate". Symposium on
Growth Regulators in Fruit Production (International ed.). Acta Horticulturae.
pp. 179. ISBN 978-90-6605-182-9. 29. ^ "Controlled Atmosphere Storage (CA)".
Washington State Apple Advertising Commission.
http://www.bestapples.com/facts/facts_controlled.shtml. Retrieved 24 Januari
2008. 30. ^ "Food Science Australia Fact Sheet: Refrigerated storage of
perishable foods". Food Science Australia. Februari 2005.
http://www.foodscience.csiro.au/refrigerated.htm. Retrieved 2007-05-25. 31. ^
Pittsburgh Section, University of Pittsburgh School of Engineering, School of
Engineering, Institute of Electrical and Electronics Engineers Pittsburgh
Section, Instrument Society of America, Instrument Society of America Pittsburgh
Section, University of Pittsburgh (1981). Modeling and Simulation: Proceedings
of the Annual Pittsburgh Conference. Instrument Society of America. 32. ^ a b c
d Lowther, Granville; William Worthington. The Encyclopedia of Practical
Horticulture: A Reference System of Commercial Horticulture, Covering the
Practical and Scientific Phases of Horticulture, with Special Reference to
Fruits and Vegetables. The Encyclopedia of horticulture corporation. 33. ^ a b
Coli, William et al.. "Apple Pest Management Guide". University of Massachusetts
Amherst. http://www.umass.edu/fruitadvisor/NEAPMG/index.htm. Retrieved 3 Machi
2008. 34. ^ a b "How To Deal With Scab". GardenAction.
http://www.gardenaction.co.uk/techniques/pests/scab.htm. Retrieved 3 Machi 2008.
35. ^ "Plant World - Heaviest Apple". Guinness World Records.
http://www.guinnessworldrecords.com/records/natural_world/plant_world/heaviest_a
pple.aspx. Retrieved 2009-09-09. 36. ^ a b Kristin Churchill. "Chinese
apple-juice concentrate exports to United States continue to rise". Great
American Publishing.
http://www.fruitgrowersnews.com/pages/2004/issue04_10/04_10_ChinaJuice.html.
Retrieved 22 Januari 2008. 37. ^ Desmond, Andrew (1994). The World Apple Market.
Haworth Press. pp. 144–149. ISBN 1-56022-041-4. OCLC 243470452. 38. ^ Gavin
Evans (Tuesday, 9 Agosti 2005). "Fruit ban rankles New Zealand - Australian
apple growers say risk of disease justifies barriers". International Herald
Tribune.
https://archive.is/20130629115542/www.iht.com/articles/2005/08/08/bloomberg/sxfr
uit.php. Retrieved 9 Agosti 2005. 39. ^ FAO 40. ^ a b c "Apples". Washington
State Apple Advertising Commission.
http://www.bestapples.com/varieties/varieties_foodsafety.shtml. Retrieved 22
Januari 2008. 41. ^ a b c Boyer, J; Liu, RH (Mei 2004). "Apple phytochemicals
and their health benefits". Nutrition journal (Cornell University, Ithaca, New
York 14853-7201 USA: Department of Food Science and Institute of Comparative and
Environmental Toxicology) 3: 5. doi:10.1186/1475-2891-3-5. PMID 15140261. PMC
442131. http://www.nutritionj.com/content/3/1/5. 42. ^ a b c Ames, Guy (Julai
2001). "Considerations in organic apple production" (pdf). National Sustainable
Agriculture Information Service.
http://attra.ncat.org/attra-pub/PDF/omapple.pdf. Retrieved 24 Januari 2008. 43.
^ Food Poisoning and Safety California Poison Control System 44. ^ a b fallen
apples – safe? iVillage Garden Web 45. ^ a b c
http://www.wrongdiagnosis.com/f/food_allergy_apple/intro.htm 46. ^
http://www.webmd.com/allergies/guide/food-allergy-treatments?page=2 47. ^ a b
For decreased risk of colon, prostate and lung cancer: "Nutrition to Reduce
Cancer Risk". The Stanford Cancer Center (SCC).
http://cancer.stanford.edu/information/nutritionAndCancer/reduceRisk/. Retrieved
2008-08-18. 48. ^ For weight loss and cholesterol control: "Apples Keep Your
Family Healthy". Washington State Apple Advertising Commission.
http://www.bestapples.com/healthy/. Retrieved 22 Januari 2008. 49. ^ a b Rajeev
Sharma. (2005). Improve your health with Apple,Guava,Mango. Diamond Pocket Books
(P) Ltd.. pp. 22. ISBN 81-288-0924-5. 50. ^ a b For prevention of dementia: Chan
A, Graves V, Shea TB, A (Aug 2006). "Apple juice concentrate maintains
acetylcholine levels following dietary compromise". Journal of Alzheimer's
Disease 9 (3): 287–291. ISSN 1387-2877. PMID 16914839. 51. ^ Phillips, John
Pavin (1866-02-24). "A Pembrokeshire Proverb". Notes and Queries (Oxford
University Press) s3-IX (217): 153.
http://nq.oxfordjournals.org/cgi/reprint/s3-IX/217/153-d. Retrieved 2009-02-11.
52. ^ a b c d "Apples Keep Your Family Healthy". Washington State Apple
Advertising Commission. http://www.bestapples.com/healthy/. Retrieved 22 Januari
2008. 53. ^ Lee KW, Lee SJ, Kang NJ, Lee CY, Lee HJ, KW (2004). "Effects of
phenolics in Empire apples on hydrogen peroxide-induced inhibition of
gap-junctional intercellular communication". Biofactors 21 (1–4): 361–5.
doi:10.1002/biof.552210169. ISSN 0951-6433. PMID 15630226. 54. ^ Lee KW, Kim YJ,
Kim DO, Lee HJ, Lee CY, KW (Oct 2003). "Major phenolics in apple and their
contribution to the total antioxidant capacity". J. Agric. Food Chem. 51 (22):
6516–6520. doi:10.1021/jf034475w. ISSN 0021-8561. PMID 14558772. 55. ^ Juniper
BE, Mabberley DJ (2006). The Story of the Apple.



https://sw.wikipedia.org/wiki/Qurani

Qur'an (kwa Kiarabu: القرآن) ni kitabu kitukufu cha Uislamu. Qur'an inatazamiwa
na Waislamu kama "Neno la Allah (Mwenyezi Mungu)". Kitabu hiki kwao ni tofauti
kabisa na maandiko ya vitabu vya dini nyingine kwa maana hicho kinaaminika
kwamba kimeandikwa moja kwa moja na Mwenyezi Mungu, kupitia mtume wake wa
mwisho, Muhammad.

Kadiri ya Qurani (42:8), Mungu alimuambia Muhammad: "Na namna hivi tumekufunulia
Qurani kwa Kiarabu ili uwaonye watu wa Makka na walio pembeni mwake"

Lakini, kwa vile leo Waislamu walio wengi ulimwenguni hawajui Kiarabu, maana
halisi ya Qur'an hutolewa kwa lugha nyingine, hivyo kupelekea wasomaji kuelewa
vyema yale maneno ya Kiarabu kwenye Qur'an yana maana gani. Vitabu hivyo ni kama
kamusi kwa ajili ya Qur'an - hawavisomi hivi kama moja ya sehemu ya Quran tukufu
na Waislam, ili kuwa badala ya Quran ya Kiarabu.

Waislamu wengi wanaamini kwamba tafsiri ile siyo ya Qur'an tukufu na wala siyo
ya kweli; ni kopi ya Kiarabu tu iliyotolewa kwenye Qur'an ya kweli.

Waislamu wanaamini kwamba Qur'an tukufu mtume Muhammad alipewa na malaika Jibrīl
kwenye pango la mlima Hira, kwa kipindi cha zaidi ya miaka ishirini na tatu hadi
mauti wake ilipomfikia.

Qur'an tukufu haikuwa kitabu cha maandiko wakati wa uhai wa mtume Muhammad;
iliwekwa kwa mawasiliano ya kimdomo tu. Bimaana, watu walihifadhi kichwani.

Mtume labda hakuwa anajua kusoma wala kuandika, lakini kwa mujibu wa Waislamu,
swahaba wake Abu Bekr alikuwa akiandika maandiko yale juu ya kitu fulani wakati
huo mtume Muhammad yu hai. Pale Abu Bekr alipokuja kuwa khalifa, ameileta Qur'an
na kuwa kitabu kitakatifu.

Uthman, ambaye ni khalifa wa tatu, ameondoa vipengele ambavyo vilikuwa
havihusiani na Qur'an tukufu.

Kwa mujibu wa mafunzo ya Kiislam, sura 86 kati ya hizi zimeshuka mjini Makka,
sura 24 kati ya hizi zimeshuka mjini Madina.

Miongoni mwa sura zilizoshushwa mjini Medina ni pamoja na Al-Baqara, Al Imran,
Al-Anfal, Al-Ahzab, Al-Ma'ida, An-Nisa, Al-Mumtahina, Az-Zalzala, Al-Hadid,
Muhammad , Ar-Ra'd, Ar-Rahman, At-Talaq, Al-Bayyina, Al-Hashr, An-Nasr, An-Nur,
Al-Hajj, Al-Munafiqun, Al-Mujadila, Al-Hujraat, At-Tahrim, At-Taghabun,
Al-Jumua, As-Saff, Al-Fath, At-Tawba, Al-Insan.

Katika Qu'ran tukufu, inasomwa kwamba Wayahudi na Wakristo pia huamini Mungu wa
kweli. Dini hizi pamoja na Uislamu huitwa za Abrahamu kwa sababu ya mahusiano
haya.

Kuna baadhi ya kurasa za Qu'ran zinazoelezea habari za mambo ya watu wa katika
Biblia. Kwa mfano watu wa katika Biblia waliotajwa kwenye Qu'ran ni pamoja na
Adamu, Nuhu, Abraham, Lutu, Ismaili, Yakobo, Yosefu, Haruni, Musa, mfalme Daudi,
Solomoni, Elisha, Yona, Yobu, Zakaria, Yohane Mbatizaji, Bikira Maria na Yesu.

Hata hivyo, kuna tofauti za muhimu kabisa baina ya Uislamu na toleo la Biblia
katika kuelezea habari za aina moja. Kwa mfano, Qu'ran tukufu inaelezea kwamba
Yesu Kristo si Mwana wa Mungu, kama jinsi Wakristo wanavyoamini; kwa Waislamu,
alikuwa nabii tu, anayeheshimiwa kwa jina la Isa bin Mariamu.



https://sw.wikipedia.org/wiki/Pwani_na_Bara_ya_Afrika_Mashariki_1800-1845

Afrika Mashariki katika miaka 1800-1845 ilikuwa na mabadiliko makubwa kama
ifuatavyo.

Jumuiya za pwani zilikuwa zimetengana, kila moja ikiwa huru kutoka kwa nyingine
na kila moja ikiwa na watawala wake. Athari za jumla za Waarabu wa Oman
zilikuwepo Mombasa, Zanzibar na Kilwa tu, na hata katika maeneo hayo Waarabu hao
waligawana madaraka na wenyeji wa Kiswahili na wa Kishirazi.

Huko Mombasa, viongozi wa wenyeji – Waswahili - walishiriki katika uendeshaji wa
siasa wa mji huo. Familia ya Mazrui toka Oman iliendelea kuwa huru kutoka kwa
watawala wa Kioman wa Zanzibar kwa sababu ya ushirikiano wao wa karibu na
masheikh wenyeji wa Kiswahili ambao walichangia nao utawala. Hata kwa kipindi
fulani, baada ya utawala wa Wamazrui kupinduliwa, viongozi wa Kiswahili
waliendelea kuwa mashuhuri katika uendeshaji wa mji.

Watawala wa kienyeji wa Zanzibar walianza kupoteza mamlaka yao kisiasa kadiri
Waomani walivyozidi kuimarika katika funguvisiwa hili. Wakati huohuo, wenyeji wa
Zanzibar walipokonywa ardhi na walowezi wa Kiomani ambao waliyanyemelea hasa
maeneo yenye rutuba kaskazini na mashariki mwa kisiwa.

Pamoja na kuwepo kikosi cha kulinda ngome cha Waomani kwenye kisiwa cha Kilwa,
Sultani mwenyeji alibakishiwa cheo chake na sehemu ya moja ya tano ya ushuru, na
alikuwa na mamlaka yake kiutawala kwenye pwani ng’ambo ya Kilwa Kisiwani.
Upotevu wa mamlaka yake haukusababishwa tu na kuwepo kwa Waomani, bali pia
kudhoofika kiuchumi kwa Kilwa Kisiwani yenyewe, kulikosababishwa na kuinuka kwa
mji pinzani wa Kilwa Kivinje huko bara, ambao ulifanikiwa kuelekeza biashara ya
watumwa na meno ya ndovu kutoka kisiwani kwenda depo ya bara.

Ilipofika mwaka 1800, Malindi, mji mwingine miongoni mwa miji ya pwani, ulikuwa
umefifia sana kutokana na familia yake ya kiutawala kuhamia Mombasa kwenye karne
ya 16.

Kaskazini mwa Malindi vilikuwepo visiwa vya Lamu na Pate. Ilipofikia 1800, Pate
ilikuwa imeshaporomoka kutoka kwenye nafasi ya umashuhuri wa kibiashara
iliyokuwa nayo katika karne ya 17 na ya 18 kutokana na migogoro ya urithi na
mapambano na kisiwa jirani cha Lamu. Ushindani kati ya visiwa hivyo viwili
baadaye ulirahisisha kuingiliwa na kutawaliwa kwao na Zanzibar.

Barani, mkabala na visiwa vya Lamu na Pate, waliishi Wabajuni ambao walienea pia
kwenye mlolongo wa visiwa vidogovidogo vya pwani ya Somalia.

Kuibuka na kukua kwa athari ya Oman katika Afrika Mashariki kulikuwa matokeo ya
mambo mbalimbali, baadhi yake yakiwa ndani ya Usultani wa Omani, na baadhi
kutoka nje. Hata hivyo, jambo muhimu zaidi bila shaka lilikuwa tamaa za kiuchumi
na werevu wa Sultani Seyyid Said (1806-1856), ambaye alijichukilia awali ya yote
kuwa mwanamfalme mfanyabiashara. Kwa kufuata sera ya kutofungamana na upande
wowote kati ya Ufaransa na Uingereza wakati wa vita vya Napoleon, Said aliweza
kupanua mahusiano ya safari za baharini na ya nje ya Oman hadi kufikia kiwango
ambapo alikuwa tishio hasa kwa meli za Uingereza, na mataifa yote hayo mawili
yalijitahidi kufanya urafiki naye. Hususani Waingeraza, ili kuilinda njia yao ya
biashara ya kuelekea India, walimsaidia Said kujiimarisha Oman, na hatimaye
wakaitwa Aden mwaka 1839.

Utengano wa ndani ya nchi yake ulimwezesha Seyyid Said kupanua uchumi wake pasi
na vikwazo. Aliona kuwepo kwa mifarakano na udhaifu kwenye pwani ya Afrika
Mashariki kuwa fursa nzuri kwa upanuzi wa kiuchumi na wa kisiasa. Aidha aliona
haja ya kupambana na tamaa ya nchi za Ulaya kwa kukita mikakati yake mwenyewe.

Ulipokifia mwaka 1823, alikuwa amekwisha kufaulu kuwa na mashiko katika visiwa
vya Pate na Lamu, na jumuiya chache za jirani. Wapinzani wake wakuu walikuwa ni
Wamazrui – nasaba ya kifalme iliyotawala Mombasa, pia wakiwa na chimbuko la Oman
– ambao waliishawishi Uingereza kuweka Mombasa chini ya ulinzi wao mwaka 1824.

Hatua hii iliharibu kwa kiasi fulani mahusiano kati ya Sultan Said na Uingereza.
Hata hivyo ulinzi huo wa Waingereza haukudumu muda mrefu kwa sababu Waingereza
walionyesha kumpendelea Said, na Wamazrui hawakuwa na raghba tena juu ya
ulindwaji huo kwa vile uliwalazimisha kugawana ushuru wao na Waingereza ambao
walikuwa wameshindwa kuwasaidia (Wamazrui) kurejesha maeneo yao yaliyotekwa.

Muda mfupi baada ya Said kupata udhibiti wa Mombasa aliamua kuhamisha makao
makuu ya usultani wake kwenda Zanzibar, mji ambao ulikuwa ukikua kwa haraka kama
kituo cha kibiashara chenye shughuli nyingi. Said alivutiwa sio tu na suhula za
kimeli za Zanzibar, bali pia na rutuba ya kisiwa na uwezekano wake wa kuzalisha
mazao ya kilimo. Aliamua kuhodhi biashara yote ya kisiwa na akaendelea kukifanya
kuwa kituo kikuu cha uchumi katika pwani ya Afrika Mashariki.

Baadhi ya bidhaa za biashara zilizopatikana hapo ni meno ya ndovu, watumwa,
karafuu, sandarasi, simbi na bidhaa za kutoka nje kama vile nguo za pamba,
shanga, nyaya, mikufu, magobori, baruti, vyombo vya kauri, kioo (vyombo vya
kioo), visu na mashoka.

Nafasi ya Zanzibar iliimarika pia kutokana na kutambulika kwake kupitia mikataba
ya kibiashara na mataifa ya nje kama vile Marekani, Uingereza na Ufaransa.

Meno ya ndovu na watumwa ndizo bidhaa zilizokuwa na faida kubwa zaidi kwa
usultani wa Oman kwa sababu ya mahitaji yake makubwa ndani na nje ya nchi.
Wayao, kikundi cha bara, walikuwa na mtandao wa biashara ya masafa marefu
waliotumia kuleta pwani meno ya ndovu na watumwa. Shughuli zao zilienea
kuzunguka ziwa Nyasa, na bidhaa zao zilifika pwani ya Zanzibar kupitia Kilwa
Kivinje. Kwa hakika kukua kwa umaarufu na ustawi wa Kilwa Kivinje kulitokana na
kuongezeka kwa mashirikiano ya kibiashara kati ya watu wa pwani na bara katika
karne ya 19.

Watumwa walipatikana kupitia mashambulizi na vita, ingawa si mapigano na
mashambulizi yote yaliyotokea yalisababishwa na haja ya kuteka watumwa. Zaidi ya
hayo, watu waliotiwa utumwani mara nyingi walitoka katika vikundi vya bara
ambavyo vilikuwa vikifanya biashara ya watumwa kama vile Wayao, Wabisa, Wamakua
na Wangindu.

Walikuwepo wafanyabiashara ya masafa marefu wengine kwenye eneo la kaskazini mwa
ziwa Nyasa; waliokuwa mashuhuri zaidi ni Wanyamwezi, Wakamba na Wamijikenda. Hao
walianzisha mahusiano na pwani kwa mara ya kwanza kunako takribani mwaka 1800,
na baada ya muda mfupi wakaimarisha mitandao ya kibiashara kati ya eneo hilo la
bara na pwani.

Kadiri bei za watumwa na meno ya ndovu zilivyozidi kupanda, baadhi ya
wafanyabiashara wasio Waafrika walianza kuingia bara. Msafara wa kwanza
ulioongozwa na wasio Waafrika kuelekea bara ulifika Unyamwezini mwaka 1824 na
ilipofikia 1845, wafanyabiashara wengi wa pwani, hasa Waarabu, walikuwa
wamekwisha penya ndani ya bara hadi kufikia Buganda.

Upanuzi wa biashara katika pwani na bara ya Afrika Mashariki ulikuwa na athari
zake muhimu. Kwa mfano, upanuzi wa Wakamba nje ya makazi yao ya asili hadi
kufikia kwenye maeneo ambayo hayakuwa na rutuba ya kutosha uliwafanya waanze
uwindaji, ufugaji na biashara za kubadilishana mali kama njia ya kujikimu.
Walifanya biashara na majirani zao kama vile Wakikuyu, Waembu na Wamasai, na
hatimaye wakapanua mtandao wao wa biashara hadi pwani. Waliandaa misafara yao
kwenda pwani na waliongoza katika biashara ya masafa marefu kwenye maeneo ya
kaskazini ya bara ya Afrika Mashariki hadi miaka ya 1850, nafasi yao
ilipochukuliwa na Waarabu na Waswahili.

Kutokana na mahusiano hayo ya kibiashara kati ya pwani na bara, mfumo wa kuishi
katika makazi yenye ngome ya Wamiji kenda yaliyoitwa kaya ulianza kudhoofika.
Watu walianza kuziacha kaya ili kwenda kufanya biashara. Mtawanyiko huu
ulififisha umoja na mshikamano wa kaya, ukamomonyoa mamlaka ya wazee na kuua
mfumo wa uongozi wa marika.

Kadhalika, waliibuka matajiri waliokuwa na wafuasi na waliojijengea umaarufu.
Miongoni mwa matajiri hao ni Ngonyo wa Kigiriama, Mwakikonge wa Kidigo na Kivui
wa Kikamba.

Athari nyingine ilikuwa desturi ya kuoa wake wa kigeni. Kuoana huku miongoni mwa
vikundi tofautitofauti kulipelekea kuanzishwa kwa undugu miongoni mwa jamii
zilizohusika. Maingiliano ya kiutamaduni kati ya Wabantu na Waarabu, na kati ya
Wabantu na Waswahili yalitokana na kukua kwa matumizi ya watumwa wa nyumbani (wa
kazi za ndani) kwenye mashamba na kuenea kwa usuria.

Katika usultani wa Oman desturi ya kuoa wake wa kigeni ilikuwa imeenea sana,
hasa miongoni mwa tabaka la watawala. Maingiliano ya kiutamaduni kati ya Waarabu
na wenyeji wao huko pwani yalikuwa makubwa kiasi kwamba kulikuwepo na tofauti
bayana za kiutamaduni kati ya Waarabu wa Oman walioishi nyumbani (Uarabuni) na
wenzao “walio-Afrikishwa” na kuishi katika miji ya Kiswahili.

Hali kadhalika kulikuwepo na mabadiliko kadhaa huko bara yaliyotokana na
kushiriki kwa watu katika biashara ya pwani. Baadhi ya watawala wa bara
walijenga upya miji yao mikubwa kwa mtindo wa pwani, wakipamba vitala vyao na
bidhaa za pwani na hata kukuza hamu ya vyakula vya pwani.

Lugha ya Kiswahili kama lugha ya mawasiliano mapana ya tabaka la wafanyabiashara
pia ilienea sana huko bara. Mwanzo ilikuwa ikitumika kama lugha ya kibiashara,
lakini muda ulivyozidi kusogea ndivyo na matumizi ya lugha yalivyoongezeka
miongoni mwa wakazi wa bara.

Miongoni mwa matukio muhimu ya kijamii na kisiasa yaliyotokea miongoni mwa watu
wa eneo la Maziwa Makubwa ni kuibuka kwa jumuiya kamili za kisiasa zenye
utambulisho maalum kama ile ya Buganda. Buganda ilistawi kama dola unganifu
yenye asasi sanifu za kisiasa. Lakini vikundi vya mashariki mwa ziwa Viktoria,
isipokuwa ufalme wa Wawanga, havikuanzisha dola zozote unganifu.

Hata hivyo, si vikundi vyote vya bara viliathiriwa na utamaduni wa pwani.
Wakikuyu, kwa mfano, hawakuonyesha raghba yoyote katika biashara ya pwani, hata
wakati wa misafara ya Waarabu na Waswahili ilipoingia katika ardhi yao. Wamasai
waliwazuia wafanyabiashara wa Kiarabu na Kiswahili kuingia katika ardhi yao.

Seyyid Said alitekeleza sera ya uchumi ya kuhimiza biashara na makazi ya Wahindi
katika Zanzibar.

Waasia hao walikuwa na busara nyingi katika kufanya biashara na walishika nafasi
zilizo muhimu kabisa kama mawakala wa ushuru, walanguzi, mabepari na wakopeshaji
fedha na wafanyabiashara ya jumla ya nchini Zanzibar. Ingawa kuwepo kwao na
shughuli zao huko Zanzibar hazikuwapatia sauti yoyote katika siasa na uendeshaji
wa shughuli za kiserikali, nafasi yao ya kiuchumi iliimarika sana. Baadhi yao
walitajirika sana, kiasi kwamba hata baadhi ya Masultani wa Zanzibar waliwakopa
fedha.

Said pia alianzisha kilimo cha karafuu kisiwani Zanzibar. Alitumia nguvukazi ya
watumwa kuendeleza tasnia ya karafuu akawa mwuzaji mkuu nchi za nje wa zao hili
lililofika hadi Bombay nchini India. Kwa hakika, ilipofika 1843, India ilikwisha
kuwa mnunuzi mkuu wa karafuu za Zanzibar.

Kutokana na kuongezeka kwa umaarufu wa karafuu, Waarabu wa Kiomani kadhaa katika
visiwa vya Zanzibar na Pemba walianza kulima karafuu katika mashamba makubwa.
Jambo hili lilikuwa na matokeo mengi:

Hata hivyo sera za kibiashara na za kiuchumi za Said sio tu ziliifanya Zanzibar
kuwa kituo kikuu cha kibiashara kwenye pwani ya Afrika Mashariki, bali pia
polepole ziliuingiza uchumi wa Afrika Mashariki kwenye mfumo wa kibepari wa
(nchi za) Magharibi.

Taathira hasi ya hali hii ni kwamba wafanyabiashara kutoka Ulaya, Marekani na
Asia walitajirika kwa kuwafukarisha wenyeji wa Afrika Mashariki, na hivyo
kusababisha kudumaa kwa maendeleo yao. Rasilimali (watu na nyenzo) za Afrika
Mashariki zilinyonywa kupitia ubadilishanaji usio na usawa uliokuwa ukifanywa
kati ya wafanyabiashara wa kigeni na wenyeji.

Kulikuwepo pia na ukuaji wa biashara ya masafa marefu ulioanzishwa na vikundi
vya Waafrika huko bara. Baadaye, wafanyabiashara wa Kiarabu na wa Kiswahili
walikwenda hadi bara kutafuta bidhaa zaidi. Biashara ya masafa marefu ilikuwa
ikipanuka na kuwa na athari zake za kijamii, kiuchumi na kiutamaduni kwa vikundi
vingi vya bara. Athari hizo zilijumuisha uenezi wa Uislamu na lugha ya
Kiswahili.

Lakini baadhi ya matukio muhimu kama vile uvamizi wa Wanguni yalitokea bara pasi
na kuhusiana na biashara ya masafa marefu.

Maendeleo ya ukuaji wa athari za kibiashara za Zanzibar yalipelekea kwenye
ubadilishanaji (wa bidhaa) usio na usawa kati ya Afrika Mashariki na (nchi za)
Magharibi. Aidha yaliuingiza uchumi wa Afrika Mashariki kwenye mfumo wa kipebari
na hivyo kusababisha kudumaa kwa maendeleo ya eneo hili.



https://sw.wikipedia.org/wiki/Papa

Papa (neno la mkopo kutoka Kilatini lakini lenye asili ya Kigiriki, πάππας,
pappas, jina ambalo mtoto anamuitia baba yake)ni cheo cha kiongozi mkuu wa
Kanisa Katoliki duniani kote. Cheo hiki kinaenda sambamba na kile cha askofu wa
Roma.

Kiasili neno la Kilatini "Papa" lamaanisha "Baba", nalo likawa cheo kwa nia ya
kumtaja askofu wa Roma kwa heshima ya pekee. Msingi wa heshima hii ni imani ya
kuwa askofu wa Roma ni mwandamizi wa Petro, mkuu wa mitume wa Yesu. Wakatoliki
huamini ya kwamba Petro alipewa na Yesu kazi ya kuongoza kanisa kwa niaba yake
na ya kwamba jukumu hilo linaendelea kati ya waandamizi wa Petro kwenye kiti cha
askofu wa Roma ambacho kwa heshima kinaitwa Ukulu mtakatifu.

Upapa ni kati ya vyeo vya zamani zaidi duniani na umeathiri sana historia ya
binadamu kwa miaka karibu 2000.Athari hiyo iliweza kuwa nzuri au mbaya, kadiri
ya matendo ya mhusika.Kwa muda mrefu mamlaka ya Papa upande wa siasa, hasa juu
ya mikoa ya Italia ya kati, ilisababisha nchi nyingine na koo tajiri za Roma
zijiingize katika uchaguzi ili kupitisha watu wasiofaa. Upande mwingine, Mapapa
waliathiriwa na utamaduni na mazingira ya nyakati zao, hasa Renaissance, kiasi
cha kuzama katika anasa. Baada ya Dola la Papa kutekwa na Ufalme wa Italia
(1860-1870), Mapapa wameweza kushughulikia zaidi mambo ya kiroho na kujitokeza
kwa ubora.Kwa miaka ya karibuni inatosha kumfikiria Papa Yohane Paulo II na
mchango wake katika kuangusha ukomunisti katika Ulaya Mashariki.

Papa huchaguliwa na makardinali wa kanisa katoliki baada ya mtangulizi wake kufa
au kujiuzulu. Baada ya kuchaguliwa papa mpya anaweza akapata jina jipya. Tangu
tarehe 13 Machi 2013 ni Papa Fransisko, ambaye awali aliitwa Jorge Mario
Bergoglio.

Papa ni pia mkuu wa nchi ya Mji wa Vatikano iliyopo ndani ya mji wa Roma
(Italia).

Cheo cha Papa hutumiwa pia na baadhi ya madhehebu mengine ya Kikristo kwa
viongozi wao hasa kwa mkuu wa Kanisa la Kikopti huko Misri.



https://sw.wikipedia.org/wiki/Moyo

Moyo ni ogani ya mwili inayoendesha mzunguko wa damu mwilini. Kazi yake ni kama
pampu ya damu. Hali halisi ni misuli inayosukuma damu kwenye mishipa kwa njia ya
kujikaza.

Mioyo ya mamalia pamoja na binadamu huwa na pande mbili. Upande wa kulia
unasukuma damu kwenda mapafu inapopokea oksijeni; upande wa kushoto unazungusha
damu katika sehemu nyingine za mwili pale ambako oksijeni inahitajika.

Katika masimulizi ya mataifa mengi moyo unajadiliwa kama mahali pa roho, mawazo
au hisia, hasa pendo na chuki.

Sababu yake ni kwamba pigo la moyo ni dalili ya wazi ya uhai na bila pigo la
moyo mtu amekufa, kwa hiyo moyo ulitazamwa kama mahali pa uhai wenyewe pamoja na
nafsi ya mtu.

Siku hizi wataalamu wanaona moyo ni pampu tu, ni zaidi ubongo mahali pa nafsi ya
mtu.

Mbali na kubeba oksijeni damu inapokea pia virutubishi kwenye utumbo na
kuvipeleka seli vinapotakiwa, halafu inapokea pia homoni kutoka tezi mbalimbali
na kuzisafirisha. Moyo inahakikisha mwendo huu wa damu unaendelea.

Moyo wetu huwa na pande mbili na kila upande kuna vyumba viwili. Kwa jumla moyo
huwa na vyumba vinne. Amfibia huwa na vyumba vitatu na samaki na vyumba viwili
tu.

Damu kutoka mwilini isiyo na oksijeni tena inafika kwenye atiria ya kulia.
Atiria inasogeza damu kwenda chumba cha pili au ventrikali ya kulia. Ventrikali
inasukuma damu kwenda mapafu inapoongezwa oksijeni. Kutoka mapafu damu yenye
oksijeni inarudi moyoni ikiingia atiria ya kushoto na kuendelea ventrikali ya
kushoto. Ventrikali hii inasukuma damu mwilini.

Mishipa yote inayopeleka damu kwenda moyoni huitwa "vena". Mishipa yote inayotoa
damu kutoka kwa moyo kwenda penginepo huitwa "arteri".

Pigo la moyo ni hatua ya kujikaza kwa misuli ya moyo. Misuli ikijikaza
inapunguza nafasi ndani yake na hivyo kusukuma damu kwenda ama chumba kingine
kutoka ateri au kwenda mishipa ya damu yaani ateri.



https://sw.wikipedia.org/wiki/Mitume_na_Manabii_katika_Uislamu

Manabii wa Uislamu ni binadamu wanaume ambao huhesabiwa na Waislamu kuwa manabii
waliochaguliwa na Mungu. Kwa imani ya Kiislamu manabii hao wote walihubiri
ujumbe uleule wa kumwabudu Allah.

Kuna majina ya watu 25 kwenye Qur'an wanaotajwa kuwa manabii. Wengi kati yao
hutajwa pia katika Biblia na majina yao jinsi ilivyo kawaida katika Uyahudi na
Ukristo hutajwa katika mabano.

Sehemu za habari za manabii wa Qurani na watu wa Biblia hulingana, lakini mara
nyingi ziko tofauti pia. Kwa mfano Ibrahim wa Qurani aliambiwa na Mungu kumtoa
mwanawe kama sadaka lakini jina lake halitajwi, kumbe katika Biblia habari hii
inasimuliwa juu ya Isaka. Dawud hutajwa na Qurani kama nabii, wakati Daudi wa
Biblia ni mfalme mwenye manabii wake (hasa Gad na Nathan), ingawa anaweza
kuhesabiwa kama nabii kwa sababu ya kuchangia kitabu cha Zaburi (ambacho kina
utabiri mbalimbali kuhusu Yesu.

Kufuatana na mafundisho ya Uislamu katika dini zote za mbinguni ambazo Mwenyezi
Mungu amewaletea wanadamu kwa njia ya Mitume na Manabii, kama dini ya Kiyahudi,
dini ya Kinasara (Ukristo) na dini ya Kiislamu, hao Mitume na Manabii wametajwa
katika vitabu walivyokuja navyo, na hii ni ishara moja kubwa kuwa dini hizo zina
asili moja na Mwenyezi Mungu mmoja.

Abrahamu, Isaka, Yakobo, Mose, Haruni, Yoshua, Samueli, Solomoni, Obadia, Jehu
bin Hanani, Azaria bin Odedi, Jahazieli Mlawi, Eliezeri bin Dodavahu, Hosea,
Amos, Mika, Amoz (baba wa nabii Isaya), Eliya, Elisha, Yona, Isaya, Yoeli,
Nahumu, Habakuki, Sefania, Uria, Yeremia, Ezekieli, Shemaia, Baruku, Neria (baba
wa Baruku, Meseia (baba wa Neria), Hagai, Zekaria, Malaki yaani Ezra, Hasofer,
Mordekai Bilshan, Oded (baba wa Azaria), na Hanani (baba wa Jehu)

Mitume wengine walitajwa katika Agano la Kale, kati yao ni: Adamu, Noah (Nuh),
Yuda (Yahuda), Daudi.

Wengine tena wanatajwa katika Agano Jipya, hasa Yohane Mbatizaji (Yahya) na Yesu
bin Mariamu ('Îsa).

Mwenyezi Mungu ametaja Mitume na Manabii 25 katika Qurani, na katika Hadithi za
Mtume Muhammad imetajwa kuwa idadi yao kwa jumla ni 124,000, katika hao 315 ni
Mitume na waliobaki ni Manabii.

Adam, Idris, Nuh, Hud, Salih, Lut, Ibrahim, Ismail, Is-haq, Yaqub, Yusuf,
Shu'aib, Ayyub, Dhulkifl, Musa, Harun, Daud, Sulaiman, Ilyas, Ilyas'a, Yunus,
Zakaria, Yahya, Isa, na Muhammad.

Mitume ni wale ambao Mwenyezi Mungu aliwatuma kwa kauma na umma mbalimbali ili
kuwaelekeza njia yake na kuwaepusha na njia za upotofu za Ibilisi na Shetani.

Kumbe Manabii ni wale walioletewa ufunuo na wahyi kutoka kwa Mwenyezi Mungu ili
wawafahamishe watu wao kuhusu ujumbe wake.



https://sw.wikipedia.org/wiki/Malawi

Makala hii inahusu nchi ya Malawi. Kwa maana mbalimbali za neno taz. Malawi
(maana)

Malawi (zamani Unyasa au Nyasaland) ni nchi ya Afrika ya kusini-mashariki
ikipakana na Tanzania, Msumbiji na Zambia.

Sehemu kubwa ya eneo lake ni ziwa kubwa linaloitwa na majirani "Ziwa Nyasa" au
"Niassa", lakini "Ziwa Malawi" hapa nchini. Kuna mzozo kati ya Malawi na
Tanzania kuhus u eneo la ziwa.

Katika karne za kwanza BK walifika wahamiaji Wabantu wenye ujuzi wa kilimo na
uhunzi.

Hakuna habari za kimaandishi kabla ya kufika kwa Wazungu. Tangu karne ya 16
ufalme wa Wamaravi ulikuwepo upande wa kusini wa ziwa. Wamaravi walipanua
utawala wao. Lakini katika karne ya 19 walishambuliwa sana na Wayao walioendesha
biashara ya watumwa wakiwakamata katika eneo la ziwa na kuwapeleka hadi pwani ya
Bahari Hindi kama vile Kilwa.

Wamisionari walimfuata, hasa Wapresbiteri kutoka Uskoti, waliotafuta wafuasi wa
Ukristo na kumpambana na wafanyabiashara ya utumwa.

Mwaka 1891 serikali ya Uingereza iliweka nchi upande wa magharibi na kusini kwa
ziwa chini ya ulinzi wake ikawa „Nyassaland Protectorate“, halafu tangu 1907
koloni la Unyasa.

Wakati wa Vita Kuu ya Kwanza ya Dunia Waingereza waliogopa kushambuliwa kutoka
Afrika ya Mashariki ya Kijerumani wakachukua hatua za kudai huduma za nyongeza
kutoka kwa wananchi. Hii ilisababisha ghasia ya John Chilembwe dhidi ya
wakoloni.

Baada ya Vita Kuu ya Pili ya Dunia Waingereza waliunganisha Unyasa na Rhodesia
(leo Zambia na Zimbabwe) kuwa Shirikisho la Afrika ya Kati mwaka 1953.
Shirikisho hilo halikudumu hadi mwisho wa ukoloni kutokana mielekeo
tofautitofauti katika sehemu tatu za shirikisho.

Katika Unyasa daktari Hastings Kamuzu Banda alijitokeza kuwa mwanasiasa
aliyependelewa na wananchi wengi, akawa waziri mkuu wakati wa Unyasa kupata
madaraka ya kujitawala katika mambo ya ndani na baadaye rais wa kwanza wa taifa.

Mwaka 1964 Unyasa (Nyassaland) ilikuwa nchi huru kabisa lakini bado sehemu ya
Jumuiya ya Madola chini ya malkia wa Uingereza kwa miaka miwili ya kwanza.

Mwaka 1966 Banda alitangaza kura ya katiba mpya iliyopokewa na wananchi. Nchi
ilipata jina la Malawi na chama cha Malawi Congress Party kikawa chama pekee.

Banda aliendelea kutawala, akatangazwa kuwa rais kwa muda wote wa maisha yake
mwaka 1971.

Mabadiliko ya kimataifa baada ya kuporomoka kwa Ukomunisti na ukuta wa Berlin
miaka 1989/1990 yalileta shinikizo kote Afrika dhidi ya serikali zilizofuata
mtindo wa chama kimoja. Shinikizo hilo lilimkuta Banda mzee na mgonjwa ilhali
watu wa familia yake wakitawala kupitia yeye. Hali ya uchumi ilikuwa duni,
rushwa na magendo juu.

Mwaka 1993 serikali yake ililazimishwa kukubali kura ya wananchi wote walioamua
kumaliza mfumo wa chama kimoja na kuanzisha kipindi kipya.

Uchaguzi huru wa mwaka 1994 ulimaliza utawala wa MCP ukamfanya Bakili Muluzi wa
United Democratic Front (UDF) ndiye rais aliyechaguliwa mara ya pili 1999.

Katika uchaguzi wa mwaka 2004 alishinda tena mgombea wa UDF, ndiye Bingu
Mutharika aliyeapishwa kuwa rais wa Malawi tarehe 24 Mei 2004 huko Blantyre.

Malawi ilikuwa na siasa ya chama kimoja chini ya rais wa kwanza Hastings Kamuzu
Banda tangu kupata uhuru mwaka 1964 na masahihisho ya katiba 1966.

Tangu kura ya wananchi mwaka 1993 Malawi imeanzisha mfumo wa vyama vingi vya
kisiasa.

Mahakama zinafuata mtindo wa Uingereza. Majaji huteuliwa kwa muda wa maisha;
wanatakiwa kuwa huru na kutoathiriwa na siasa.

Utawala hutekelezwa katika mikoa mitatu ya nchi zinazogawiwa katika wilaya 28.
Wakuu wa mikoa na wilaya huteuliwa na serikali kuu.

Kuna wilaya 27. Chini ya ngazi ya wilaya kuna tarafa na vijiji vinavyoitwa
maeneo madogo ya machifu.

Wakazi wengi ni wa makabila ya Wabantu na wanatumia lugha za Kibantu, hasa
Kichewa (57%), lakini lugha rasmi ni Kiingereza.

Upande wa dini, wakazi wengi ni Wakristo (68-82%), wakifuatwa na Waislamu
(13-25%).



https://sw.wikipedia.org/wiki/Kroatia

Kroatia (kwa Kikroatia: Republika Hrvatska) ni nchi ya Ulaya ya
kusini-mashariki. Imepakana na Slovenia, Hungaria, Serbia, Bosnia na Herzegovina
na Montenegro.

Maeneo ya Kroatia yalikuwa sehemu ya Illyria wakati wa Dola la Roma na
kutawaliwa kama mikoa ya dola hilo.

Mnamo mwaka 395 Dola la Roma liligawiwa katika sehemu ya magharibi na sehemu ya
mashariki. Sehemu hizo mbili ziliendela baadaye kwa namna mbili tofauti.

Kuanzia mwaka 600 makabila ya Waslavoni walianza kuingia na kukaa. Wakroatia
waliunda utemi wao wa kwanza. Kroatia ilikuwa upande wa magharibi wa mstari wa
mwaka 395, hivyo chini ya athira ya Kanisa Katoliki, ikaendelea kuwa sehemu ya
utamaduni wa Ulaya ya magharibi. Waslavoni majirani wanaotumia lugha ileile
waliishi chini ya athira ya Bizanti na Kanisa la Kiorthodoksi, hivyo kuendelea
kama sehemu ya Ulaya ya Mashariki na kuitwa Waserbia.

Mtemi Tomislav (910–928) alichukua cheo cha mfalme mwaka 925. Ufalme huu wa
Kroatia uliendelea hadi mwaka 1102. Wakati ule mfalme wa mwisho hakuwa tena wa
watoto na mfalme wa Hungaria alichaguliwa kuwa mfalme wa Kroatia pia. Maungano
haya na Hungaria yaliendelea kwa karne nyingi.

Tangu maungano wa Hungaria na Austria ni Kaisari wa Austria aliyekuwa na cheo
cha mfalme wa Krotia hadi vita kuu ya kwanza ya dunia (1914-1918).

Mwaka 1918 Dola la Austria liliporomoka. Waslavoni wa Kusini waliamua kuunda
ufalme wa pamoja kwa jina la Yugoslavia. Kroatia ilikuwa sehemu ya Yugoslavia
kuanzia 1918; kwanza katika ufalme wa Yugoslavia, halafu katika jamhuri ya
kisoshalisti ya Yugoslavia hadi 1991.

Miaka 1990 / 1991 Yugoslavia iliporomoka na majimbo yake zilitafuta uhuru kama
nchi za kujitegemea.

Nchi ina umoja mkubwa upande wa kabila, lugha na dini, watu wengi wakiwa
Wakroatia asilia (90.4%), wakisema Kikroatia (95.6%) na kufuata imani ya Ukristo
katika Kanisa Katoliki (86.28%).



https://sw.wikipedia.org/wiki/Kiitalia

Kiitalia ("Lingua italiana" au "Italiano") ni lugha inayozungumzwa na watu
milioni 85, hasa katika Rasi ya Italia.

Ni lugha rasmi ya Italia, San Marino, Vatikano, Uswisi na katika sehemu za
Slovenia na Kroatia.

Inatumika pia katika Monako, Malta, Albania na visiwa kadhaa vya Ugiriki),
halafu bado kama lugha ya elimu katika nchi zilizokuwa makoloni ya Italia kama
Eritrea, Libya, Ethiopia na Somalia.

Watu wengi wanaokitumia kama lugha mama wamekisambaza katika nchi zote
walikohamia, kama vile Ujerumani, Ufaransa, Ubelgiji, Marekani, Kanada, Brazil,
Uruguay, Argentina, Venezuela, Australia n.k.

Ni ya 4 kati ya lugha za kigeni zinazosomwa zaidi duniani, hasa kwa sababu ya
umuhimu wake katika ustaarabu, kuanzia muziki, lakini pia katika biashara, k.mf.
ya bidhaa za utamaduni wa Italia.

Kihistoria asili yake ni lugha ya Kilatini, hivyo pamoja na Kifaransa,
Kihispania, Kireno, Kiromania na lugha nyingine ndogo ni moja ya lugha za
Kirumi. Kati ya lugha hizo, Kiitalia ndicho kinachofanana zaidi na Kilatini,
labda baada ya Kisardinia.

Imegawanyika katika lahaja nyingi, hasa za Kaskazini na za Kusini mwa rasi hiyo.
Imesanifiwa kwa msingi wa lahaja ya Firenze (mkoa wa Toscana, Italia ya Kati).



https://sw.wikipedia.org/wiki/Kanisa_la_Kiorthodoksi_la_Ethiopia

Kanisa la Kiorthodoksi la Ethiopia (kwa Kiamhara የኢትዮጵያ:ኦርቶዶክስ:ተዋሕዶ:ቤተ:ክርስቲያን,
Yäityop'ya ortodoks täwahedo bétäkrestyan) ni madhehebu ya dini ya Ukristo
iliyotawala watu wa jamii ya Waamhara kwa karne kadhaa hadi sasa.

Wakristo hao wanaotaka kuzingatia imani sahihi ni sehemu muhimu katika utamaduni
wa Ethiopia na Eritrea.

Kwa sasa ni kubwa zaidi duniani kuliko mengine yote ya jamii ya Makanisa ya
Kiorthodoksi ya Mashariki, likiwa na waumini milioni 45-50. wengi wao wakiishi
nchini Ethiopia, lakini pia Mashariki ya Kati, Ulaya na Amerika.

Kanisa la Kiorthodoksi la Ethiopia linaendeleza ushirika na Kanisa la Misri
tangu lilipoanzishwa na mtakatifu Frumensyo aliyetumwa na mtakatifu Atanasi,
Patriarki wa Aleksandria katikati ya karne ya 4 BK.

Hata hivyo mwaka 1959 lilikubaliwa liwe na Patriarki wake mwenyeji na
kujiongoza.

Kufuatana na mapokeo ya huko Misri, Epifania na Pasaka ni sikukuu muhimu sana,
na husherehekewa kwa kufanya mambo kama vile kufunga kula na kucheza.

Pia kuna siku kadhaa katika mwaka ambapo ni mboga za majani pekee na samaki ndio
huruhisiwa kuliwa.

Ndoa huweza kuanzishwa au kupangwa wakati mwanamume ana umri wa miaka kumi
na..., au ishirini na... Kiutamaduni, wasichana wanaruhusiwa kuolewa wakiwa na
umri wa miaka 14 hadi 18, lakini katika karne ya 20, mambo yamebadilika, hivyo
sasa umri mdogo kuliko wote wa kuolewa ni miaka 18, na suala hili linasimamiwa
na serikali. Ndoa za kiserikali ni nyingi japo pia, wapo watu wanaofunga ndoa
katika makani mbalimbali. Na baada ya kufunga ndoa kanisani, suala la talaka
halipo na haliwezekani. Kila familia hufanya sherehe ya ndoa baada ya harusi.

Tangu kuzaliwa, padri hutembelea familia kwa ajili ya kumbariki mtoto, na pia
kutahiri mtoto kama ni wa kiume. Mama wa mtoto, hutakiwa kukaa ndani kwa siku 40
baada ya kujifungua kama mtoto ni wa kiume na kukaa ndani kwa siku 80 kwa mtoto
ni wa kike kabla ya kwenda kanisani kwa ajili ya ubatizo.

Sanaa ya nchini Ethiopia kwa ujumla imeegamia katika masuala ya dini na michoro
ya dini.

Mmoja kati ya michoro mizuri zaidi ya vitu au watu wenye macho makubwa na mara
nyingi huwa ni watu wanaohusiana na Biblia.



https://sw.wikipedia.org/wiki/Jua

Jua ni nyota ambayo ni karibu na dunia yetu kuliko nyota nyingine. Jua ni kitovu
cha mfumo wa jua likizungukwa na sayari nane. Dunia yetu ni moja ya sayari hizo
katika mfumo wa jua na sayari zake.

Umbo la jua linakaribia tufe kamili. Maada yake ni utegili yaani gesi ya joto
sana inayoshikwa na nguvu ya kisumaku.

Kipenyo cha jua ni takriban kilomita 1,392,684 ambayo ni mara 109 kipenyo cha
dunia yetu. Masi yake ni mara 330,000 masi ya dunia.

Kikemia masi ya jua ni hasa hidrojeni (73%) na heli (25%). Kiasi kinachobaki ni
elementi nzito zaidi, kama vile oksijeni, kaboni, chuma na nyingine. Hata kama
hizi elementi nzito ni asilimia ndogo tu za masi ya jua, bado zinalingana na
mara 5,000 masi ya dunia kutokana na ukubwa wa jua.

Tafiti mbalimbali zinaonesha kuwa jua liliundwa takriban miaka bilioni 4.57
iliyopita kutoka katika gimba kubwa la mawingu lililoundwa na asilimia kubwa za
hidrojeni.

Jua linatoa mwanga, joto na mnururisho mwingine wa aina mbalimbali. Asili ya
nishati hii ni mchakato wa myeyungano wa kinyuklia ndani yake. Katika myeyungano
huo hidrojeni inabadilishwa kuwa heli. Elementi nyingine zinatokea pia kwa kiasi
kidogo. Badiliko kutoka hidrojeni kwenda heli inaachisha nishati inayotoka
kwenye jua kwa njia ya mnururisho.

Nishati ya mnururisho huu ni msingi wa maisha ya mimea na viumbe hai katika
dunia. Nuru ya jua inabadilishwa na mimea kwa njia ya usanisinuru kuwa nishati
ya kikemia inayojenga miili yao itakayokuwa lishe tena ya mimea na wanyama.



https://sw.wikipedia.org/wiki/Johann_Wolfgang_von_Goethe

Johann Wolfgang von Goethe alikuwa mwandishi, mshairi, mwanasiasa, mwanafalsafa
na mwanasayansi Mjerumani anayekumbukwa kama mwandishi mkuu katika fasihi ya
Ujerumani.

Alizaliwa mjini Frankfurt am Main tar. 28 Agosti 1749 akafa Weimar 22 Machi
1832. Alisoma sheria lakini alianza kuandika riwaya za kwanza akiwa mwanafunzi.

1775 alipewa kazi ya mshauri wa mtemi wa Sachsen-Weimar na mwaka uliofuata
alikuwa waziri katika serikali ya mtemi. Katika miaka ya utumishi wake
alishughulika idara nyingi tofauti kama jeshi, fedha, ujenzi wa barabara na
elimu. Wakati wake mji mdogo wa Weimar ilipata sifa kubwa ikatembelewa na wageni
kutoka Ulaya wote waliotaka kumwona Goethe na Weimar ilikuwa kama kitovu cha
utamaduni cha Ujerumani.

Aliendelea kuandika mengi kama riwaya, tamthiliya na mashairi. Tamthiliya ya
"Faust" imekuwa kazi yake kuu.

Pamoja na kuandika alianza kujishughulisha na sayansi. Alipenda sana sayansi
mpya za biolojia na kemia. Kama waziri alianzisha idara ya kwanza ya kemia ya
Ulaya kwenye chuo kikuu cha Jena.

Katika fizikia alitunga nadharia juu ya rangi inayoendelea kujadiliwa kati ya
wataalamu hadi leo.



https://sw.wikipedia.org/wiki/Armenia

Armenia (kwa Kiarmenia: Հայաստան Hayastan au Հայք Hayq) ni nchi ya mpakani kati
ya Ulaya na Asia katika milima ya Kaukasi iliyoko kati ya Bahari Nyeusi na
Bahari ya Kaspi.

Imepakana na Uturuki, Georgia, Azerbaijan na Iran. Upande wa kusini kuna eneo la
nje la Kiazerbaijan linaloitwa Nakhichevan.

Ingawa kijiografia Armenia huhesabiwa mara nyingi kama sehemu ya Asia,
kiutamaduni na kihistoria huhesabiwa pia kama sehemu ya Ulaya.

Mlima wa kitaifa wa Armenia ni mlima Ararat unaoaminika kuwa mahali ambako
safina ya Nuhu ilikuta nchi kavu baada ya gharika kuu inayosimuliwa katika
Biblia.

Armenia ni kati ya mataifa ya kale kabisa duniani, ingawa eneo lake limebadilika
sana na eneo la sasa ni sehemu ndogo tu ya maeneo yaliyokuwa ya Armenia katika
karne na milenia za kale.

Armenia ilikuwa nchi ya kwanza ya kupokea Ukristo kama dini rasmi ya kitaifa
mnamo mwaka 301. Hadi leo zaidi ya 93% za Waarmenia ni Wakristo wa Kanisa la
kitaifa ambalo ni mojawapo kati ya Makanisa ya Kiorthodoksi ya Mashariki.

Armenia ilikuwa sehemu ya Umoja wa Kisovyeti tangu 1920, ikapata uhuru wake tena
mwaka 1991.

Kuna fitina na nchi jirani ya Azerbaijan kuhusu eneo la Nagorno-Karabakh
linalokaliwa na Waarmenia lakini ni sehemu ya Azerbaijan kisiasa. Mipaka hii ni
urithi wa zamani za Umoja wa Kisovyeti. Palikuwa na vita kati ya nchi hizo
mbili. Hali halisi Armenia inatawala eneo hili ingawa Nagorno Karabakh
ilijitangaza kuwa jamhuri ya kujitegemea isiyokubaliwa na umma wa kimataifa.

Wakazi ni hasa Waarmenia asilia (asilimia 97.9), halafu Wayazidi (1.3), Warusi
(0.5) n.k.

Lugha rasmi na ya kawaida ni Kiarmenia, ambacho kina alfabeti ya pekee
iliyobuniwa na mtakatifu Mesrop mwaka 405 BK.

Upande wa dini, mbali na Kanisa la kitaifa, Wakristo wengine (Waprotestanti na
Wakatoliki) ni asilimia 2 za wakazi na Wayazidi wanaofuata dini yao asili ni
asilimia 1.



https://sw.wikipedia.org/wiki/Volkeno

Volkeno (pia: volkano) ni mahali ambako zaha inatoka nje kwa uso wa ardhi. Mara
nyingi -lakini si kila mahali- volkeno ni mlima. Volkeno huwa na kasoko yaani
shimo ambako zaha na gesi inatoka nje.

Asili ya jina ni mungu wa imani ya Roma ya Kale aliyeitwa "Vulcanus". Kati ya
miungu ya Kiroma alihusika na moto, radi na uhunzi; kwa hiyo aliheshimiwa hasa
na wote waliotumia moto kwa kuyeyusha metali kama chuma au shaba.

Volkeno ni dalili ya kwamba mahali pake ganda la dunia si nene sana hivyo joto
la ndani linapata njia ya kutoka nje. Volkeno huanza katika tambarare. Zaha
hutoka katika hali ya kiowevu ikipoa haraka inaganda kuwa mwamba na hujenga
mlima wa kuzunguka shimo la kasoko yake. Milima ya aina hii inaweza kukua sana.
Mfano wa volkeno kubwa ni Kilimanjaro. Miamba yake yote ilijengwa na zaha
iliyotoka ndani ya dunia.

Volkeno nyingi hutokea pale ambako mabamba ya ganda la dunia vinaachana au
kusukumana. Hivyo volkeno hutokea hasa kwenye mistari ya kukutana kwa mabamba
haya.

Sababu nyingine ya kutokea kwa volkeno ni kuwepo kwa chumba cha magma ndani ya
ganda la dunia.

Mlipuko wa volkeno ni hatari sana kwa ajili ya wanadamu na mazingira. Hii hatari
ni kubwa zaidi pale ambako volkeno ililala kama olkeno bwete kwa miaka mingi
labda maelfu. Hapa mara nyingi watu wamevutwa na udongo mwenye rutba kutokana na
majivu ya volkeno wajenge makazi na kulima. Kama hapa volkeni inageuka kuwa hai
tena hatri ni kubwa. Kuna mifano ya vifo vingi vilivyosababishwa na volkeno.
Hasara inategema kama miji iko karibu na volkeno au la, na kama serikali zina
huduma za kutazama volkeno na kuonya watu watoke mapema wakati dalili za kwanza
zinatokea.



https://sw.wikipedia.org/wiki/The_New_York_Times

The New York Times ni gazeti la kila siku la Marekani lililoanzishwa mnamo mwaka
1851 na kuchapishwa mjini New York City. Gazeti kubwa katika mji mkuu wa
Marekani, "The Gray Lady"-hesabiwa kwa mwonekano wake na staid style-ni
kuonekana kama gazeti la kumbukumbu ya kitaifa. The Times linamilikiwa na
Kampuni ya The New York Times, ambayo inachapisha magazeti mengine 18, pamoja na
International Herald Tribune na Boston Globe. Mwenyekiti wa kampuni ni Arthur
Ochs Sulzberger Jr, ambaye familia ina kudhibitiwa jarida tangu mwaka 1896.

Jarida's motto, kama printed katika mkono wa kushoto juu kona ya ukurasa wa
mbele, ni "All News Hiyo waliopo Print." Ni kupangwa katika sehemu: News, maoni,
Business, Sanaa, Sayansi, Michezo, Sinema, na Features. The Times walikaa na
nane column format kwa miaka kadhaa baada ya majarida wengi switched nguzo sita,
na ilikuwa ni moja ya magazeti iliyopita anta Michezo photography. The Times ina
alishinda 101 Tuyo Pulitzer, wengi wa habari yoyote shirika. Tovuti yake ni
maarufu sana Marekani online gazeti Tovuti kama wa Desemba 2008, kupokea zaidi
ya milioni 18 kipekee wageni katika mwezi.



https://sw.wikipedia.org/wiki/Spishi

Spishi (kutoka Kilatini "species", yaani: aina, maumbile) katika biolojia ni
jina la kutaja kundi la wanyama au mimea wa aina moja. Spishi ni kitengo muhimu
katika uainishaji wa kisayansi.

Kwa mfano, farasi na punda ni spishi mbili tofauti zinazoweza kuzaliana lakini
watoto wao, wanaoitwa baghala, hawazai tena. Mbwa wote ni spishi moja, hata kama
wanaonekana na maumbile tofauti kutokana na historia ya ufugaji wa kuteua sifa
kadhaa tu kwa kuzaana. Lakini hata mbwa mkubwa kabisa anaweza kuzaliana na mbwa
mdogo na watoto wao wanazaa tena.

Mfano: mbwa, mbweha, mbweha wa Ethiopia na koyote wa Marekani wote ni spishi
mbalimbali za jenasi inayoitwa "Canis".

Kila spishi inaweza kupewa jina la kisayansi kufuatana na kanuni za uainishaji.
Hali halisi wanyama wakubwa wameshaainishwa karibu wote lakini bado kuna wadudu,
viumbehai wa baharini na bakteria wengi ambao hawajaainishwa bado.

Jina la spishi huwa na maneno mawili: Kwanza jina la jenasi (linaloanza kwa
herufi kubwa) halafu neno la pili la kutofautisha spishi (linaloanza kwa herufi
ndogo). Maneno ya jenasi na spishi huandikwa kwa herufi italiki.

Kwa mfano jina la paka ni "Felis silvestris". Felis ni jenasi na paka yumo
pamoja na wanyama wengine wanaofanana naye kama simba, tiger au chui. Ndani ya
spishi la Felis silvestris kuna nususpishi kadhaa; kwa mfano paka wa porini wa
Afrika Kaskazini (Felis silvestris lybica) anayeaminiwa kuwa asili ya paka wa
nyumbani (Felis silvestris catus).



https://sw.wikipedia.org/wiki/Mr._Blue

Khery Sameer Rajab (amezaliwa tar. 14 Aprili 1987) ni msanii wa muziki wa R&B na
Bongo Flava kutoka nchini Tanzania. Anafahamika zaidi kwa jina lake la kisanii
kama Mr. Blue. Alifanikiwa kujizolea umaarufu mkubwa huku akipendwa na wapenzi
na mashabiki, mara tu baada ya kuingia katika fani ya muziki na wimbo wake 'Mr
Blue'. Ambapo baadaye ikaja kuwa kama ndiyo jina lake la kisanii.

Mr Blue alikuwa gumzo na wimbo 'Mr Blue' kabla ya kuja kupata umaarufu zaidi na
wimbo wake wa 'Mapozi', ambao ndiyo uliomzidishia kupendwa kutokana na mpangilio
wa mashairi na sauti aliyotumia pamoja na maujanja ya ala ya muziki wenyewe.

Mr Blue ambaye albamu yake ya kwanza ilikwenda kwa jina la 'Mr Blue' na ya pili
ni 'Yote Kheri'.

Pia anawashukuru mama yake mzazi Halima Rajab na baba yake Sameer Alhaj Alhad
Ally kwa kumruhusu kujikita katika muziki. Pia aliwahi kuwa na mahusiano na
msanii mwenzake anayejulikana kama Naj anayeishi jijini London. uhusiano huo
uliisha kitambo kidogo na sasa Mr. Blue ana mke.



https://sw.wikipedia.org/wiki/Mlima

Mlima ni sehemu ya uso wa dunia iliyoinuka sana juu ya mazingira yake. Mifano
katika Afrika ni Mlima Kilimanjaro na Mlima Kenya.

Kwa kawaida mlima huwa na kilele kimoja au zaidi; kwa mfano Kilimanjaro huwa na
vilele vitatu vya Kibo, Mawenzi na Shira. Kama mlima ni mpana sana vilele vyake
vinaweza kuitwa mlima kila mmoja; kama mwinuko fulani hutazamwa kama mlima wa
pekee au kama kilele kimojawapo hutegemea uzoefu. Wakati mwingine Kibo hutajwa
kama "mlima" si kama kilele cha Kilimanjaro pekee, halafu kwa maana huu
Kilimanjaro si mlima mmoja bali safu ndogo ya milima.

Kama mlima unatazamwa kama mrefu au la hutegemea mazingira yake. Katika nchi
tambarare kabisa hata miinuko midogo ya mita 100 inaweza kuitwa "mlima". Katika
eneo lenye milima mingi na mirefu mwinuko wa mita 1000 mara nyingi hukubaliwa
kama mlima kwa sabau ni mdogo kulingana na milima mikubwa.

Lugha nyingi zinatofautisha kati ya milima mikubwa na midogo au vilima, kwa
mfano Kiingereza kwa maneno kama "mountain" na "hill". Lakini hata hapa
hutegemea mazingira kama sehemu fulani huitwa hill au mountain. Uingereza huwa
na sheria inayoita kila sehemu juu ya mita 600 "mlima".

Urefu wa mlima hutajwa kitaalamu kwa "mita juu ya uwiano wa bahari". Hata hivyo
mlima unaweza kuonekana mdogo kiasi kama mazingira yake ni nyanda za juu na
mwinuko wake juu ya nyanda za juu si mrefu sana; kinyume chake hata mlima mdogo
kiasi unaweza kuonekana mkubwa kabisa kama mazingira yake ni yote tambarare
karibu na uwiano wa bahari.

Milima huwa muhimu kwa ekolojia ya uhai na maisha ya binadamu kwa sababu milima
ni mahali pa mvua nyingi kushinda mazingira. Mito mingi duniani inaanza milimani
na hupeleka maji kutoka huko kwenda tambarare na mabonde.

Milima huwa na historia inayoweza kutazamwa kama maisha ya mlima. Milima hutokea
kutokana na miendo ndani ya ganda la dunia.

Mabamba ya gandunia husukumana na kusababisha shinikizo linalosababisha ufa
mkubwa kwa sehemu fulani. Baada ya kuvunjwa kwa sehemu kubwa ya mwamba mwendo wa
ganda la dunia unaweza kusukuma kipande kimoja juu.

Milima kunjamano kama Himalaya katika Asia, Alpi ya Ulaya au Atlas ya Afrika ya
Kaskazini ilitokea pale ambapo mabamba mawili ya gandunia yalikutana na
kugongana.

Miendo ya gandunia husababisha pia kutokea kwa milima baharini inayoweza
kutokeza juu ya uso wa maji kama visiwa. Milima iliyotokea kutokana na kukunjwa
mara nyingi huonekana kama safu ndefu ya milima.

Njia nyingine ya kutokea kwa milima ni volkeno. Hapo magma (mwamba moto
ulioyeyuka) inapanda kutoka koti ya dunia inakuta njia kupitia nafasi katika
ganda la dunia na kufika usoni kwa umbo la zaha (lava). Hapa zaha inaganda kuwa
mwamba imara. Kama akiba ya magma chini ya volkeno ni kubwa inaendelea kupanda
juu na kutoka kwenye kasoko za volkeno. Inapanda juu ya zaha iliyoganda tayari
na kwa njia hii volkeno inazidi kukua. Volkeno kubwa Afrika ni Kilimanjaro.

Baada ya kutokea milima inaendelea kupungua polepole kutokana na miamba
kuvunjika na kusagwa kwa njia ya mmomonyoko. Athari zinazosababisha mmomonyoko
ni hasa tofauti za halijoto pamoja na maji, upepo na barafu. Wakati wa joto
mwamba hupanuka kiasi, wakati wa baridi hujikaza na kwa njia hii hutokea ufa
ndani yake. Hapo maji yanaweza kuingia na kuganda kuwa barafu wakati wa baridi
yakizidi kupanua ufa na kuvunja mwamba polepole.

Mlima mrefu unaojulikana kabisa uko nje ya dunia kwenye sayari Mirihi: unaitwa
Olympus Mons na kuwa na urefu wa kilomita 27.

Mlima mrefu juu ya uso wa dunia huitwa Mount Everest (mita 8,848) uko mpakani
mwa nchi ya Nepal na Tibet (China) katika Asia.

Lakini mlima mrefu kabisa ni Mauna Kea katika funguvisiwa ya Hawaii. Unaonekana
kama mlima mrefu wa Hawaii unaofikia mita 4,214 juu ya UB, lakini ukitazamwa
kutoka chanzo chake unapoanza kuinuliwa juu ya mazingira yake chini ya bahari
kilele chake kipo mita 10,205 mita juu ya mazingira tambarare yaliyoko chini ya
bahari.



https://sw.wikipedia.org/wiki/Mapinduzi_ya_Ufaransa

Mapinduzi ya Ufaransa (kwa Kifaransa: Révolution française) ni jina
linalojumlisha matukio muhimu ya siasa kwa kipindi cha miaka 10, tangu 1789 hadi
1799, yaliyobadilisha uso wa Ufaransa na utamaduni wa Ulaya kwa jumla, kiasi cha
kuhesabiwa kati ya matukio makuu ya historia yote.

Kupitia vita mbalimbali vilivyofuata sehemu mbalimbali za dunia, athira zake
zilieneza kote duniani fikra za haki za binadamu, uhuru na maendeleo
zilizotetewa na Falsafa ya Mwangaza.

Dhana ya kuwa mamlaka juu ya dola ni haki ya raia wote, si ya wafalme wala
watawala wengine, imeenea polepole pande zote za dunia.

Mwaka 1789 mfalme Louis XVI alilazimishwa kuitisha bunge la taifa kwa mara ya
kwanza baada ya miaka 170. Sababu yake ilikuwa kwa kiasi kikubwa cha madeni ya
serikali yaliyosababishwa na matumizi makubwa ya mfalme pamoja na gharama za
vita vya uhuru vya Marekani vilivyosaidiwa na Ufaransa dhidi ya Uingereza.

Tangu Louis XIV (1643–1715) wafalme walitawala Ufaransa bila bunge, lakini
kisheria mfalme hakuwa na madaraka ya kuongeza kodi bila idhini ya bunge, na
Louis XVII hakuwa tena na nguvu ya kutosha kupuuzia utaratibu huo.

Bunge la Ufaransa lilikuwa na wawakilishi wa matabaka matatu: koo za makabaila,
wawakilishi wa Kanisa Katoliki na wawakilishi wa tabaka la tatu yaani raia
waliolipa kiasi fulani cha kodi. Maskini na wanawake hawakuwa na wawakilishi.

Kutokana na vurugu za kisiasa na mfumuko wa bei za chakula, wananchi wa Paris
waliasi, wakashambulia gereza la Bastille na kulibomoa. Mfalme aliyedhoofika
hakutaka kukandamiza uasi huo na bunge la taifa liliendelea kubadilisha sheria
kwa kufuta haki za pekee za waungwana. Mashambani wakulima walianza kuasi na
kukataa ulipaji kodi katika mikoa mbalimbali.

Mfalme alipoona ya kwamba madaraka yake yanapungua zaidi na zaidi alijaribu
kuondoka lakini alikamatwa na kurudishwa kama mfungwa mwaka 1791.

Mwelekeo mkali kati ya wabunge ulipata ushindi na mwaka 1792 Ufaransa
ulitangazwa kuwa jamhuri. Mfalme alishtakiwa kuwa msaliti wa taifa akapewa
hukumu ya kifo na kukatwa kichwa pamoja na mke wake tarehe 21 Januari 1793.

Wafalme wa nchi jirani waliamua kushambulia Ufaransa na kulipiza kisasi kwa kifo
cha mfalme. Katika joto la vita watu wa vikundi vikali vilipata kipaumbele
wakaanzisha kipindi cha udikteta chini ya kamati ya bunge lililoongozwa na
Robespierre. Watu wengi (16,000-40,000) walishtakiwa kuwa wasaliti wakauawa hadi
upinzani ndani ya bunge ulipofaulu kuwakataa viongozi wakali na kuwaua.

Kipindi kilichofuata kilikuwa na serikali zilizochaguliwa na bunge. Zililenga
kurudisha utaratibu nchini na kutetea taifa katika vita vilivyoendelea hasa
dhidi ya Uingereza na Austria.

Katika vita hivyo jenerali Napoleon Bonaparte alikuwa kiongozi aliyeweza
kushinda Austria akawa shujaa wa taifa. Mwaka 1799 kwa tishio la kijeshi
alilazimisha bunge kubadilisha katiba akaingia serikalini na kuwa mtawala pekee
kwa kibali cha bunge lisilokuwa na njia nyingine isipokuwa kumkubali.

Tangu hapo Napoleon alitawala kwa cheo cha "konsuli wa kwanza". Baada ya
mabadiliko mengine ya katiba alichukua cheo cha Kaisari wa Ufaransa mwaka 1804.

Kabla ya mapinduzi Ufaransa ulitawaliwa na wafalme. Mfalme Louis XIV aliwahi
kuunganisha mamlaka yote ya dola mikononi mwake akifaulu kukandamiza upinzani
wote wa waungwana na malodi. Utawala huo wenye madaraka yote uliendelea chini ya
waaandamizi wake. Kila azimio lilitegemea mapenzi ya mfalme bila njia yoyote ya
upinzani.

Ufaransa haukuwa na bunge la kudumu; palikuwa na mabunge ya kimkoa ambako
wawakilishi wa waungwana na makasisi wakuu wa Kanisa Katoliki (iliyokuwa dini
pekee halali kisheria) walikutana, wakati mwingine pamoja na wawakilishi kadhaa
wa tabaka la tatu lililojumlisha watu wengine wote wenye mali. Bunge la taifa
lililokuwa na madaraka ya kuamua juu ya sheria za kodi hasa liliwahi kualikwa
mara kadhaa na wafalme lakini tangu Louis XIV halikukutana tena.

Mwaka 1789 utawala huo ulishikwa na mchafuko. Wafalme waliwahi kutumia pesa
vibaya na nchi ilikuwa na madeni makubwa. Madeni hayo yalisababishwa na vita,
matumizi makubwa kwa maafisa wa serikali na gharama za familia ya kifalme, kwa
mfano ujenzi wa majumba ya kifalme na sherehe za mfalme.

Katika jamii ya Ufaransa vikundi viwili vilikuwa na haki nyingi, yaani familia
za waungwana na makasisi wa Kanisa Katoliki. Hao hawakulipa kodi ingawa walikuwa
na mashamba makubwa yaliyolimwa na wakulima waliopaswa kuwalipia mchango wa
mavuno. Kodi zote za nchi zililipwa na wakulima au wafanyabiashara wa mjini.

Mwaka 1788 ulikuwa na mavuno mabaya na wakulima wengi hawakujua jinsi ya kulipa
kodi zao. Ghala za waungwana na za makanisa zilijaa kutokana na mavuno ya miaka
ya nyuma, lakini kwa jumla bei ya nafaka ilipanda pamoja na bei ya mkate
uliokuwa chakula kikuu cha Wafaransa.

Viongozi wa serikali chini ya mfalme waliona haja ya mabadiliko lakini matabaka
tawala ya waungwana na viongozi wa Kanisa hawakuwa tayari kukubali mabadiliko
yoyote.

Mnamo Februari 1789 serikali ilialika mkutano wa wawakilishi wa waungwana na
makasisi wakuu ikatafuta kibali chao kwa sheria mpya, eti hata waungwana walipe
kodi. Mkutano ulikataa ukidai hauna madaraka ya kubadilisha sheria za kale,
lakini ilikuwa wazi kwamba hiyo ilikuwa lugha tu ya kuepukana na kodi.

Hivyo serikali ilimshauri mfalme kualika bunge la kitaifa la matabaka yote
matatu kwa mara ya kwanza tangu mwaka 1614. Zamani bunge hilo lilikuwa na idadi
sawa ya wawakilishi kwa kila tabaka yaani 300-300-300 kwa waungwana, makasisi na
tabaka la tatu. Tena kila tabaka lilikuwa na kura moja tu, kwa hiyo kila azimio
lilihitaji kura zote tatu au kura mbili dhidi ya moja.

Kabla ya mkutano huo wawakilishi wa tabaka la tatu walidai kuongezeka kwa kura
zao wakieleza ya kwamba hadi sasa tabaka lao lililipa kodi zote na kuwakilisha
zaidi ya asilimia 90 za wananchi. Mfalme alihangaika akakubali tabaka la tatu
liwe na wawakilishi 600, isipokuwa alikaa kimya juu ya suala la kura.

Bunge lilikaa wiki kadhaa bila ya makubaliano juu ya namna ya kupiga kura. Baada
ya mwezi mmoja sehemu ya mapadri walijiunga na wawakilishi wa tabaka la tatu
kutetea azimio lililopelekwa na kasisi Abbe Siyes: tabaka la tatu likajitangaza
kuwa linawakilisha asilimia 96 za wananchi likajiita "bunge la taifa".
Wawakilishi wa waungwana na makasisi wengine walialikwa kujiunga nao kwenye
msingi wa kura moja kwa kila mbunge.

Makasisi wengi na waungwana wachache walifuata wito huo, lakini kundi kubwa la
waungwana walikataa wakadai mfalme aingilie kati. Mfalme Louis XVI alitangaza
mkutano mpya chini ya utaratibu wa kale akafunga ukumbi wa mkutano hadi siku
hiyo.

Wawakilishi wa bunge la taifa waliamua kukutana mahali penginepo wakaahidiana
kutoachana hadi katiba ya taifa itakapokuwa tayari. Mfalme aliamuru waondoke
lakini mwenyekiti wao alikataa. Mfalme aliandaa vikosi vya jeshi lakini sehemu
za waungwana walimwomba asitumie silaha. Mwishowe mfalme alikata tamaa akaamuru
matabaka yote yakae pamoja katika bunge la taifa.



https://sw.wikipedia.org/wiki/Lugha_ya_taifa

Lugha ya taifa ni lugha au lahaja iliyoteuliwa miongoni mwa lahaja nyingi
zilizopo katika jamiilugha fulani iliyopo katika eneo fulani ili itumike katika
mawasiliano ya jamii hiyo. Mara nyingi lugha ya Taifa huteuliwa ili kukidhi haja
ya mawasiliano miongoni mwa jamii.

Dhana ya lugha ya Taifa imetumika kiutofauti katika mataifa tofauti tofauti. Kwa
kawaida lugha ya Taifa ni lugha kuu, yaani lugha inayotumika katika shughuli za
kimahakama, kisiasa, katika ngazi ya Taifa, kwa mfano, nchini Uingereza lugha
kuu ni kiingereza lakini ki-welsh kina nafasi yake haswa katika eneo la Wales.

Sifa za lugha rasmi - Lugha hiyo lazima iwe sanifu. - Inaweza kuwa lugha ya
Taifa au la. - Haifuati kabila au mchanganyiko wa makabila yaliyopo nchini -
Yaweza kuwa lugha ya kigeni kama vile Kiingereza, Kijerumani au Kifaransa,
kuchaguliwa au kuteuliwa kwa lugha hiyo hutegemea utawala uliopo.

Tofauti katika maana, Lugha ya Taifa ni lugha iliyokubaliwa kitaifa itumike
katika mawasiliano yake, kwa mfano, lugha ya Kiswahili iliteuliwa kuwa lugha ya
Taifa mwaka 1964 lakini lugha rasmi ni lugha iliyoteuliwa na kuchaguliwa na
serikali itumike katika shughuli za kiserikali, kwa mfano, kiingereza.



https://sw.wikipedia.org/wiki/Kiebrania

Lugha ya Kiebrania (עברית ‘Ivrit,  matamshi ya kisasa ?) ni moja ya lugha za
kisemiti na moja kati ya lugha mbili za kitaifa nchini Israel (pamoja na
Kiarabu). Ni kati ya lugha za kale zaidi duniani.

Kiebrania kwa kawaida huandikwa kwa herufi za Kiebrania. Mwandiko huu ni wa
konsonanti hasa, kwa kuwa mara nyingi vokali haziandikwi kutokana mfumo wa lugha
yenyewe.

Kiebrania ni lugha iliyotumika kuandikia Torati na sehemu kubwa ya maandiko
mengine ya Biblia ya Kiebrania. Sehemu hiyo ya Kiebrania pamoja na sehemu ndogo
ya Kiaramu huitwa "Tanakh" katika mapokeo ya Kiyahudi na imo katika Agano la
Kale ya Biblia ya Kikristo.

Lugha ya Kiebrania pamoja na zile za Kiarabu, Kiaramu na Kiamhari (Ethiopia)
zinatokana na asili moja ya lugha ya Kisemiti. Kuna lugha nyingi ambazo
zinatokana na asili hiyohiyo kama Kiashuru, Kifoinike, Kikaldayo na kadhalika.

Mwandiko wa lugha hiyo hufanywa kwa mwandiko wa pekee unaojulikana tangu miaka
3,000. Mwandiko huu ni wa konsonanti hasa, kwa kuwa mara nyingi vokali
haziandikwi. Tabia hii ni sawa na alfabeti nyingine za Kisemiti kama Kiaramu au
Kiarabu.

Mfano: Jina la Abrahamu huandikwa "אַבְרָהָ֛ם" ambazo ni herufi "aBRHM" pekee;
Alef ambayo ni herufi la kwanza tena si "a" kwa hakika. Vokali zinaweza
kuonyeshwa kwa nukta na mistari chini ya herufi lakini mara nyingi haziandikwi.

Kiebrania kilikuwa lugha ya Israeli ya Kale wakati wa Biblia kuanza kuandikwa.
Baada ya Uhamisho wa Babeli Wayahudi walianza kutumia Kiaramu, na polepole
Kiebrania hakikuzungumzwa tena, lakini kilifundishwa kama lugha ya kidini.
Wayahudi wa kawaida walikitumia katika ibada na wataalamu waliandika vitabu kwa
lugha hiyo.

Katika karne ya 20 Wayahudi wa Ulaya waliamua kukifufua kama lugha hai. Kimekuwa
lugha ya nchi mpya ya Israel tangu 1948. Watu waliohamia Israel kutoka mahali
pengi duniani walijifunza Kiebrania na watoto wao wameishika kama lugha yao ya
kawaida.



https://sw.wikipedia.org/wiki/Kamusi_Hai_ya_Kiswahili_Mtandaoni

Kamusi Hai ya Kiswahili Mtandaoni inajulikana kwa Kiingereza kama "Kamusi Global
Online Living Dictionary". Zamani iliitwa "Internet Living Swahili Dictionary"
(kifupi: ILSD) au pia "Kamusi Project".

Huu ni mradi ulioanzishwa kwenye Chuo Kikuu cha Yale (Marekani) hasa katika
idara yake ya lugha za Kiafrika. Mradi huu unakusanya maneno ya Kiswahili pamoja
na maana zake kwa Kiingereza. Unaongozwa na mwanzilishi na mhariri wake, Martin
Benjamin.

Kamusi hiyo inapatikana kwa njia ya tovuti yake. Mtumiaji anaweza kuingiza neno
lolote la Kiswahili au Kiingereza katika dirisha lake. Kama neno lipo tayari
kwenye kamusi atapata tafsiri yake katika maana mbalimbali.

Mradi ulikuwa na matatizo ya kifedha tangu mwanzo wa mwaka 2006 lakini uliweza
kuanza upya kwa muda tangu Julai 2006. Mtu yeyote aliyejiandikisha alikaribishwa
kuchangia mle.

Mwezi Septemba 2007 tovuti ya Kamusi ilifungwa kwa sababu za matatizo ya ndani
ya utawala wa chuo kikuu (tazama: Ukurasa wa majadiliano).

Mwaka 2013 kamusi hii ilipanuliwa kupokea pia lugha nyingine. Inaeleza sasa
shabaha yake kuwa: "Our goal is to provide every word in every language, for
free to everyone, everywhere."

Hadi 2014 bado ilikuwa kimsingi kamusi ya Kiswahili yenye maneno zaidi ya 60,000
pamoja na tafsiri yake kwa Kiingereza au kinyume. Kando yake kulikuwa pia na
vyanzo vya kamusi za lugha za Kiafrika (kama vile Gusii, Kinyarwanda, Luganda,
Songhai), za Kiulaya (kama vile Kifaransa, Kiitalia, Kijerumani) na za Kiasia
(Kichina) zenye maneno kati ya makumi na mamia machache.



https://sw.wikipedia.org/wiki/Hungaria

Hungaria (kwa Kihungaria Magyarország) ni nchi ya Ulaya ya Kati yenye wakazi
milioni 10 wanaozidi kupungua.

Mji mkuu ni Budapest. Miji mingine muhimu ni Miskolc, Debrecen, Szeged, Pécs,
Győr na Szolnok.

Wakazi walio wengi (52.9%) ni Wakristo. hasa Wakatoliki (37.4%) na Wakalvini
(11.1%).

Tangu zamani za kuzaliwa kwake Kristo (milenia ya kwanza) sehemu kubwa ya
Hungaria ilijulikana kama Panonia ikawa sehemu ya Dola la Roma. Tangu kuporomoka
kwa nguvu ya Waroma ilivamiwa na makabila mbalimbali kama vile Wagermanik,
Wahunni na Waslavi.

Baada ya mwaka 900 Wahungaria chini ya mtemi Arpad walivamia eneo hili. Wakati
ule Wahungaria walikuwa mkusanyiko wa makabila wahamiaji waliojiita "Majari"
(Magyar) waliotoka katika maeneo kati ya mto Volga na milima ya Ural.

Kutoka makazi yao mapya katika Panonia waliendelea kuvamia maeneo mengine ya
Ulaya hadi milima ya Pirenei.

Baada ya kushindwa na Wajerumani mwaka 955 walibaki katika makazi yao na mnamo
mwaka 1000 mfalme Ishtvan (Stefano wa Hungaria) alipokea ubatizo akaongoza taifa
lake kuingia katika Ukristo.

Wakati wa uvamizi wa Wamongolia baada ya Chingis Khan katika karne ya 13 nchi
iliangamizwa, na nusu ya wakazi wakauawa.

Baadaye wafalme Wahungaria waliwakaribisha walowezi kutoka Ujerumani
walioanzisha vijiji vingi na pia miji.

Wakati wa karne ya 15 Waturuki Waosmani walianza kuenea kwenye Balkani,
wakaingia katika Hungaria kutoka upande wa mashariki. Katika mapigano ya Mohacs
mwaka 1526 Hungaria ilishindwa na sehemu kubwa ikawa chini ya Waosmani.
Magharibi ya nchi ikaendelea kuitwa ufalme wa Hungaria lakini ufalme uliingia
mikononi mwa nyumba ya Habsburg yaani chini ya watawala wa Austria.

Katika karne ya 19 mnamo 1848 Wahungaria waliasi dhidi ya watawala lakini
walishindwa. Hata hivyo Kaisari Franz Joseph I alibadilisha siasa yake akatafuta
usaidizi wa Wahungaria katika utawala wa ufalme. Katiba mpya iliunda cheo cha
sawa kati ya Austria na Hungaria chini ya mtawala yeye yule mwenye vyeo vya
Kaisari wa Austria na Mfalme wa Hungaria na milki ikaitwa "Austria-Hungaria".

Austria-Hungaria ilikuwa milki kubwa katika Ulaya ya Kati na Mashariki kuanzia
mwaka 1867 hadi 1918.

Baada ya vita kuu ya kwanza ya dunia milki ikaporomoka na Hungaria ikaendelea
kama nchi ya pekee yenye katiba ya ufalme lakini bila mfalme.

Katika vita kuu ya pili ya dunia Hungaria ikaingia upande wa Ujerumani
ukaendelea kuwatesa Wayahudi wake wa kushikamana na siasa ya Hitler na mwishowe
ikashindwa pamoja na Ujerumani. Hungaria ikavamiwa na jeshi la Umoja wa
Kisovyeti na mabwana hao wapya walihakikisha ya kwamba chama cha kikomunisti
ilishika serikali. Hivyo Hungaria ikawa sehemu ya Mapatano ya Warshawa ikasimama
upande wa mashariki katika kipindi cha vita baridi.

Mwaka 1956 wananchi wengi walipindua serikali ya kikomunisti na serikali mpya
chini ya Imre Nagy ilianzisha demokrasia ya vyama vingi. Lakini wanajeshi wa
Kisovyeti wakaingia kati wakarudisha utawala wa chama cha kikomunisti
ulioendelea hadi kuporomoka kwa ukomunisti mnamo 1989.



https://sw.wikipedia.org/wiki/Hifadhi_ya_Serengeti

Hifadhi ya Serengeti ni eneo kubwa la mbuga na misitu katika Tanzania ya
kaskazini hasa katika mikoa ya Mara na Arusha ikipakana na nchi ya Kenya.

Eneo lake ni 14,763 km² na kijiografia inaendelea ndani ya Kenya inapoitwa
Hifadhi ya Masai Mara.

Kuna idadi kubwa ya wanyamapori. Serengeti pamoja na Masai Mara inajulikana hasa
kwa uhamisho wa kila mwaka wa zaidi ya milioni moja ya nyumbu wanaovuka mto
Mara. Kuna pia aina nyingi nyingine za wanyama, kati yao "watano wakubwa"
wanaovuta watalii hasa yaani tembo, simba, chui, fisi, kifaru na nyati.

Eneo la hifadhi ya Ngorongoro liliwahi kuwa sehemu ya Serengeti hadi kutengwa
kama hifadhi ya pekee. Bonde la Olduvai ambako mabaki ya zamadamu yalipatikana
liko ndani ya Serengeti.

Mazingira ya Serengeti ni kanda ya kijiografia katika kaskazini-magharibi mwa
Tanzania na inaenea kusini-magharibi mwa Kenya kati ya latitude 1 na 3 Kusini na
longitude 34 na 36 Mashariki. Inaenea kiwango cha mraba kilometa 30,000 2.

Serengeti ina gura/uhamiaji ya wanyama kwenye ardhi kubwa na ndefu zaidi
duniani, ambao hua ni tukio wa nusu mwaka . Uhamiaji huo ni moja ya maajabu kumi
ya asili ya ulimwengu ya kusafiri.

Kanda hii ina hifadhi za taifa na hifadhi mchezo kadhaa. Jina Serengeti
limechukuliwa kutoka lugha ya Kimasai hasa, "Serengit" kumaanisha "Kiwara
kisichoisha".

Inakadiriwa mamalia 70 kubwa na baadhi ya spishi 500 avifauna (yaani ndege)
hupatikana huko. Tofauti hii ya juu upande wa spishi ni shughuli makazi
mbalimbali kuanzia misitu ya riverine, mabwawa, kopjes mbuga na misitu. Nyumbu
bluu, swara, punda milia na nyati ni baadhi ya mamalia kubwa ambao kwa kawaida
hupatikana katika kanda hii.

Karibu Oktoba, karibu wanyama wanaokula majani (si nyama) milioni 2 husafiri
kutoka milima ya kaskazini kuelekea nyanda za kusini na kuvuka mto wa Mara
katika harakati za mvua. Katika mwezi Aprili, wao hurejea kaskazini kwa kupitia
magharibi, na kwa mara nyingine tena kuvuka Mto wa Mara. Jambo hili la mara kwa
mara huitwa kwa Kiingereza "Circular migration" yaani uhamiaji mviringo. Nyumbu
zaidi ya 250,000 pekee watakufa safarini kutoka Tanzania kwenda katika mbuga ya
wanyama ya Masai Mara huko Kenya pande za juu, ambayo ni jumla ya maili 500.
Kifo mara nyingi unasababishwa na maudhi au uchovu. Uhamiaji huu umeonyeshwa
katika filamu na programu nyingi za televisheni kote duniani.

Wamasai walijulikana kama shujaa wakali, na waliishi pamoja na wanyamapori huku
wakila mifugo yao pekee.

Nguvu zao na sifa zilisababisha wasafiri kutoka Ulaya kutotumia wanyama na
rasilimali ya nchi yao vibaya.

Janga la "rinderpest" na ukame wakati wa 1890 ulisababisha kupungua kwa idadi ya
Wamasai na wanyama. Uwindaji haramu wa wanyamapori na ukosefu wa moto, ambayo
yalikuwa matokeo ya shughuli za binadamu, yaliweka hatua ya maendeleo ya misitu
na vichaka kwa miaka 30-50 ijayo.

Uongezekaji wa chafuo sasa ulisababisha kutokuwa kwa makazi ya binadamu katika
eneo hili.

Moto, tembo, na nyumbu walikuwa na ushawishi mkubwa katika kuamua sasa muundo wa
Serengeti.

Mnamo miaka ya 1960, idadi ya binadamu ilivyoongezeka, moto, aidha kuwashwa kwa
makusudi na Wamaasai ili kuongeza eneo ya malisho ya mifugo, au kwa ajali,
ulisababisha kuchomeka kwa miche mipya ya miti.

Mvua nzito ilichangia ukuaji wa majani, ambao ulikuwa kama mafuta kwa moto
wakati wa misimu mikavu ifuatayo. Miti mizee ya Acacia, ambayo huishi tu miaka
60-70, ilianza kufa. Awali tembo, ambao hula miti michanga na mizee, walilaumiwa
kwa kumaliza misitu. Lakini majaribio yalionyesha kulikuwa na sababu nyingine
muhimu zaidi. Wakati huo huo, idadi ya tembo ilipunguzwa kutoka 2,460 mwaka 1970
hadi 467 katika mwaka 1986 kutokana na uwindaji haramu.

Mnamo miaka ya 1970 idadi ya nyumbu na nyati wa Afrika ilikuwa imeongezeka, na
walikuwa wakipunguza idadi ya majani kwa kasi, na kusababisha upungufu wa mafuta
ya kusambazaa moto. kupunguka kwa ukali wa moto umesababisha Acacia kuwa imara
tena.

Bara la Maasai lina mbuga ya wanyama bora zaidi Afrika Mashariki. Serikali za
Tanzania na Kenya hutunza idadi kadhaa ya maeneo yaliyochunwa: mbuga, maeneo ya
hifadhi, mapori ya akiba, n.k., ambayo hutoa ulinzi wa kisheria kwa zaidi ya 80%
ya Serengeti.

Ol Doinyo Lengai, ikiwapo volkeno hai katika eneo la Serengeti, ni mlima wa moto
pekee ambao bado hutoa "carbonatite lava". "Carbonatite lava", unapofichuliwa
kutoka kwa hewa, hubadilisha rangi kutoka samawati hadi nyeusi na kufanana na
"washing soda". Tabaka zito la jivu linaweza kugeuka kuwa hardpan iliotajirika
na kalsiamu ngumu kama saruji baada ya kunyeshewa. Mizizi ya mti haiwezi kupenya
safu hii, na kimsingi tambarare bila miti ya Serengeti, ambayo iko magharibi na
upepo chini ya Ol Doinyo Lengai, ni matokeo.

Eneo la Kusini-Mashariki ambalo lipo katika kivuli mvua ya miinuko ya Ngorongoro
na linajumuisha tambarare lenye majani mafupi bila miti na "dicot" tele
ndogondogo. Udongo una rutuba kwa wingi, yakiwa juu ya "calcareous hardpan"
fupi. "Gradient" ya urefu wa udongo kaskazini-mashariki ukipita tambarare
husababisha mabadiliko katika jamii na herbaceous na nyasi refu.

Baadhi ya 70 km magharibi, misitu ya Acacia huonekana ghafla na kunyoosha
magharibi kuelekea ziwa Victoria na kaskazini kuelekea katika tambarare za
Loita, kaskazini mwa mbuga ya wanyama ya kitaifa ya Maasai Mara. Aina 16 tofauti
ya Acacia zipo katika msitu huu, usambazaji wake ukiamuliwa na hali "edaphic" na
urefu wa udongo.

Karibu na Ziwa Victoria kuna tambarare yenye mafuriko yaliyotokana na "lakebeds"
za kale. Katika kaskazini magharibi, misitu ya Acacia imebadilishwa na misitu ya
"Terminalia-Combretum" yenye majani mapana, uliodhamiria kutokana na mabadiliko
katika jiolojia. Eneo hili lina kiwango cha juu zaidi cha mvua katika mfumo na
huunda kimbilio kwa wanyama wanaohama mwisho wa msimu wa kiangazi.

Mwinuko katika Serengeti huanzia mita 920 hadi 1850 na joto wastani kuanzia
digrii 15 hadi digrii 25 "Celsius". Ingawa kwa kawaida hali ya hewa huwa ya joto
na kavu, mvua hutokea katika misimu miwili ya mvua: Machi-Mei, na msimu mfupi
katika Oktoba na Novemba. Kiasi cha mvua inatofautiana kutoka kiwango cha chini
cha 508 mm katika upande wa "lee" ya miinuko ya Ngorongoro na kiwango cha juu
cha 1,200 mm katika pwani ya Ziwa Victoria. Nyanda za juu, ambazo ni baridi
kuliko tambarare na kufunikwa na misitu ya "montane", ndiyo alama ya mpaka wa
mashariki ya bonde ambayo Serengeti uko.

Tambarare wazi ya Serengeti ina miinuko ya "granite" inayojulikana kama
"koppes". Miinuko hiyo ni matokeo ya volkeno. "Koppies" hutoa makazi madogo kwa
nyanda zisizo wanyamapori. "Koppe" moja inayoweza kuonekana kwa wageni huko
Serengeti ni Simba Koppe (Lion Koppe). Serengeti ilitumika kama jukwaa
kutengeneza filamu ya "Disney" ya The Lion King na baadaye uvumbuaji wa filamu
za jukwaa.

Eneo hilo pia ni nyumbani kwa eneo lililohifadhiwa la Ngorongoro ambalo lina
"Olduvai Gorge", ambapo baadhi ya "hominid fossils" kongwe hupatikana, vilevile
pia "Ngorongoro Crater", caldera ya volkeno kubwa zaidi ulimwenguni.

Anwani ya kijiografia: 2°19′51″S 34°50′0″E﻿ / ﻿2.33083°S 34.83333°E﻿ / -2.33083;
34.83333



https://sw.wikipedia.org/wiki/Google

Google ni tovuti kwenye mtandao inayotumiwa kwa kutafuta kurasa na habari za
kila aina. Inatumia programu inayoitwa "mashine ya kutafuta" (search engine).

Imepata mafanikio makubwa kati ya tovuti za aina hii na kila siku takriban watu
milioni 200,000 wanaitumia.

Tovuti ni mali ya kampuni ya Google Inc. ya Marekani. Kampuni ilianzishwa na
Larry Page and Sergey Brin mwaka 1998, wakati walipokuwa wanafunzi wa chuo
kikuu.

Matumizi ya google ni bure lakini kampuni ina mapato makubwa kutokana na
matangazo ya biashara kwenye kurasa zake na thamani ya kampuni imekadiriwa kuwa
bilioni za dolar 130 hivi.

Kiasili google ilitengenezwa kwa kutafuta maneno kwenye tovuti na hadi leo hii
matumizi yake ni makubwa. Lakini google imeendelea kuongeza huduma nyingine kama
kutafuta picha (google images), kutafuta mahali kwenye ramani ya dunia (google
maps), kutafuta habari kwenye wavuti ya magazeti (google news) na mengine mengi.

Nje ya huduma za kutafuta, google imeanzisha pia huduma nyingine kama 'google
mail' (huduma ya barua pepe) au huduma za kutunza kalenda na maandishi ya
binafsi ya akaunti kwenye seva za google.

Huduma nyingine ni ile ya kutafsiri (google translate) yenye nafasi ya kupakia
matini kutoka moja ya lugha 60 na programu inajaribu kuitafsiri kwa lugha
nyingine. Kati ya lugha kubwa kama Kiingereza, Kihispania au Kifaransa matokeo
ni mazuri kiasi, lakini lugha ndogo kama Kiswahili bado hayajaridhisha ingawa
inaendelea kuboreka polepole.

Kuna pia jaribio la kutoa google kwa lugha ya Kiswahili lakini hii inaleta tu
ukurasa wa kuingia katika tovuti iliyotafsiriwa kisehemu..



https://sw.wikipedia.org/wiki/Eire

Eire (pia: Ireland, Ayalandi; kwa Kiingereza mara nyingi Republic of Ireland) ni
nchi ya kisiwani katika funguvisiwa ya Britania ya Ulaya.

Wakazi walio wengi hutumia lugha ya Kiingereza lakini lugha ya Kieire ni lugha
ya kwanza ya taifa. Kinazungumzwa katika maeneo kadhaa ya vijijini na
hufundishwa shuleni.

Upande wa dini, 74.2% ni Wakatoliki na 4.6% ni Wakristo wa madhehebu mengine.
Ushiriki wa ibada ni wa juu sana.

Eire ilitawaliwa na Uingereza hadi mwaka 1922. Sehemu ya kaskazini ya kisiwa
imebaki kama sehemu ya Ufalme wa Muungano (Uingereza).

Kijiografia Eire ni kisiwa kilichogawiwa kati ya Jamhuri ya Eire inayokalia
sehemu kubwa ya kisiwa na Northern Ireland ambayo ni jimbo la Ufalme wa
Maungano.

Kisiwa chote kina eneo la 84,421 km² na 83% zake ni Jamhuri ya Eire. Upande wa
magharibi kuna Bahari ya Atlantiki, upande wa mashariki Bahari ya Eire
inayokitenga na kisiwa cha Britannia.

Mto mkubwa ni Shannon ambao unaelekea kutoka kaskazini kwenda kusini. Kwenye
tambarare ya katikati kuna maziwa kadhaa.

Hali ya hewa inaathiriwa na Atlantiki: ni ya wastani, hakuna baridi kali wala
joto kali.

Miji mikubwa ni Dublin (wakazi milioni 1), Cork (watu 190,000), Limerick
(90,000), Galway (72,000) na Waterford (49,000).



https://sw.wikipedia.org/wiki/Bhutan

Bhutan ni nchi ya milima, na zaidi ya 80% za eneo la Bhutan ziko juu ya kimo cha
mita 2,000. Kusini tu kuna kanda nyembamba ya tambarare ya Duar.

Watu walio wengi hukalia eneo la milimani kati ya mita 2,000 hadi 3,000 juu ya
UB.

Mpakani kwa China kuna milima ya juu ya Lunana. Kula Kangri ni mlima mkubwa
wenye kimo cha mita 7,553.

Nchi iliweza kutunza uhuru wake hadi leo, lakini ililazimishwa kukubali maeneo
ya kusini yatwaliwe na Waingereza na kuunganishwa na Uhindi wa Kiingereza.
Uingereza ilishughulika pia mawasiliano ya nje ya Bhutan.

Uhusiano huu umeendelea na India kulingana na mkataba wa urafiki wa tarehe 8
Agosti 1949.

Wabhutan walio wengi huishio mlimani wako karibu kiutamaduni na kilugha na watu
wa Tibet na Burma. Hao hufuata dini ya Ubuddha (67-75%) ambayo ndiyo dini rasmi.
Lugha za jamii hiyo zinazotumika nchini humo ni 23. Mojawapo, Kidzongkha, ndiyo
lugha rasmi.

Watu wa kusini wanafanana zaidi na watu wa Nepal na hutumia Kinepali, mojawapo
ya lugha za Kihindi-Kiulaya. Wanafuata dini ya Uhindu (22-33%).

Bhutan inajitahidi kutunza utamaduni wake. Hadi mwaka 1974 watalii
hawakuruhusiwa kutembelea nchi. Baadaye imewezekana lakini si rahisi kupata
kibali.



https://sw.wikipedia.org/wiki/Barack_Obama

Barack Hussein Obama II (amezaliwa 4 Agosti 1961) alikuwa rais wa 44 wa
Marekani. Ni Mwafrika-Mwamerika wa kwanza kushika wadhifa huo, na pia mtu wa
kwanza mwenye kuzaliwa Hawaii kuwa rais wa Marekani.

Obama awali alihudumu kama Seneta mdogo kutoka jimbo la Illinois, tangu Januari
2005 hadi alipojiuzulu baada ya kushinda uchaguzi wa rais wa Marekani mwaka
2008, mwezi wa Novemba.

Obama alifuzu mwanzo kutoka katika chuo kikuu cha Columbia University, kisha
akafuzu katika masomo ya sheria kutoka katika kitivo cha masomo ya sheria kwenye
chuo kikuu cha Harvard, ambako alikuwa rais wa jarida la Harvard Law Review.

Alihudumu baadaye kama mwanaharakati wa mambo ya kijamii, kabla ya kuhitimu
katika masomo ya kisheria.

Hatimaye, alifanya kazi kama wakili wa haki za umma mjini Chicago, kisha
akafunza sheria ya kikatiba katika Chuo Kikuu cha Chicago kuanzia 1992 hadi
2004.

Obama alihudumu mihula mitatu katika Bunge la jimbo la Illinos (Illinois Senate)
tangu 1997 hadi 2004. Baada ya kushindwa katika jitihada zake za kuchaguliwa
katika Bunge Dogo la Marekani mwaka 2000, Obama alisimama kuchaguliwa katika
Bunge La Maseneta La Marekani mwaka 2004. Alishinda uchaguzi hapo Novemba 2004.

Alitangaza kusimama kuchaguliwa kama rais wa Marekani mwezi Februari, mwaka
2007. Baada ya kampeni kali katika uteuzi wa chama cha Democratic Party dhidi ya
Hillary Clinton, aliteuliwa kama mgombea urais kwa tiketi ya chama hicho. Katika
uchaguzi wa urais wa Marekani wa 2008, alimshinda John McCain, aliyekuwa
ameteuliwa na chama cha Republican Party, akaapishwa kama rais tarehe 20 Januari
2009.

Mwaka 2012 alishinda tena uchaguzi mkuu na kuendelea kuongoza hadi tarehe 20
Januari 2017, alipompisha Donald Trump.

Baba yake Obama alikuwa Mjaluo wa Kenya Barack Obama aliyeaga dunia 1982. Mzee
Obama alitoka mkoa wa Nyanza nchini Kenya akaenda Marekani masomoni. Mama yake,
Ann Dunham, alikuwa Mwamerika Mzungu kutoka jimbo la Kansas aliyeaga dunia 1995.

Wazazi walioana wakati ndoa kati ya watu weupe na weusi bado ilikuwa marufuku
katika sehemu za kusini za Marekani. Wazazi waliachana baada ya miaka miwili na
mtoto Barack alibaki na mama.

Baadaye mama yake aliolewa na mwanafunzi kutoka Indonesia akamfuata aliporudi
kwake. Hivyo Barack aliishi Jakarta hadi 1971 aliporudi Marekani na kukaa na
babu yake huko Hawaii hadi alipomaliza shule ya sekondari.

Barack ana dada mmoja kutoka ndoa ya pili ya mama yake na baba ya kambo kutoka
Jakarta, Indonesia

Baada ya kumaliza masomo ya sekondari alisomea masuala ya siasa na sheria katika
vyuo vya Occidental huko Los Angeles, Columbia huko New York na baadaye chuo
kikuu cha Harvard. Mwaka 1991 alimaliza kwa shahada ya dokta.

Baada ya shahada ya kwanza Obama aliwahi kufanya kazi ya kijamii huko Chicago.
Mwaka 1991 alirudi Chicago alipopata kazi katika ofisi ya wanasheria akafundisha
pia kozi za sheria kwenye chuo kikuu cha Chicago.

Mwaka 1996 alichaguliwa kama seneta wa bunge la Illinois akarudishwa 1998 na
2002. Mwaka 2004 alichaguliwa kuwa seneta wa bunge la kitaifa.

Mwezi wa Februari 2007 alitangaza ya kwamba atatafuta nafasi ya mgombea wa urais
upande wa chama cha kidemokrasia. Katika kampeni ya kitaifa ndani ya chama chake
alifaulu kumshinda mgombea mwenzake mama Hillary Clinton. Tarehe 28 Agosti 2008
aliteuliwa na mkutano wa chama cha kidemokrasia kuwa mgombea wa chama hicho kwa
urais. Katika uchaguzi wa Novemba 2008 alimshinda mgombea wa chama cha kijamhuri
seneta John McCain.

Obama alimwoa Michelle Robinson ambaye ni mwanasheria kama yeye mwenyewe. Wana
mabinti wawili Malia Ann (*1998) na Natasha (*2001) anayeitwa Sasha. Familia ina
nyumba yake huko Chicago.

Mwaka wa 2009 aliteuliwa kwa Tuzo ya Nobeli ya Amani "kwa jitihada zake za
kuimarisha diplomasia ya kimataifa na ushirikiano kati ya mataifa".



https://sw.wikipedia.org/wiki/BBC

The British Broadcasting Corporation (BBC) ni shirika la utangazaji la
Uingereza. Shirika hili lilianzishwa mwaka 1922 kwa jina la British Broadcasting
Company Ltd kama kampuni binafsi. Baadaye mwaka 1927 lilibadilishwa hadhi yake
na kuwa shirika la umma. BBC ndio shirika kubwa la habari kuliko yote duniani
likiwa linatoa habari na taarifa mbalimbali kwa njia ya redio, luninga, na
Intaneti. Tangu 1957 imerusha habari kwa Kiswahili.

Kwa mujibu wa BBC, lengo lake ni kutoa habari, kuelimisha, na kuburudisha. Kauli
mbiu yake ni "Nation Shall Speak Peace Unto Nation."

Shirika hili linaongozwa na Bodi ya Magavana wanaochaguliwa na Malkia au Mfalme
wa Uingereza kwa ushauri toka kwa mawaziri wa serikali ya Uingereza. Hata hivyo,
BBC inasema katika katiba yake kuwa inafanya kazi zake bila shinikizo toka kwa
wanasiasa au wafanyabiashara na kuwa linawajibika kwa wasikilizaji na watazamaji
wake tu.

Matangazo kwa lugha ya Kiswahili yalianza mwaka 1957. Tarehe 27 Juni 1957 sauti
ya Kiswahili ilisikika mara ya kwanza; msemaji alikuwa Oscar Kambona aliyekuwa
wakati ule mwanafunzi wa chuo kikuu huko London na baadaye waziri wa mambo ya
nje wa kwanza baada ya uhuru wa Tanzania.



https://sw.wikipedia.org/wiki/Zambia

Imepakana na Jamhuri ya Kidemokrasia ya Kongo na Tanzania upande wa kaskazini,
Malawi upande wa mashariki, Msumbiji, Zimbabwe na Botswana upande wa kusini,
Namibia na Angola upande wa magharibi.

Jina limetokana na mto Zambezi. Jina la zamani za ukoloni (hadi 1964) lilikuwa
"Northern Rhodesia".

Nchi kwa sehemu kubwa ni nyanda za juu kuanzia mita 1.000 hadi 1.400 juu ya UB.
Milima ya Muchinga imepanda hadi mita 2.164, kilele cha juu kabisa kiko kwenye
mita 2.301 huko milima ya Mafinga Hills.

Katika karne za kwanza za milenia ya 1 BK walifika wahamiaji Wabantu wenye ujuzi
wa kilimo na uhunzi.

Baada ya wapelelezi Wazungu kufika katika karne ya 18, Zambia ikawa nchi lindwa
ya Uingereza kwa jina la Northern Rhodesia mwishoni mwa karne ya 19.

Tarehe 24 Oktoba 1964, Zambia ikawa huru na waziri mkuu Kenneth Kaunda akawa
rais wa kwanza.

Chama chake cha kijamaa United National Independence Party (UNIP) kilitawala
kuanzia mwaka 1964 hadi 1991, kikiwa chama pekee halali kuanzia mwaka 1972.

Baada ya Kaunda kuanguka, Frederick Chiluba wa Movement for Multi-Party
Democracy alitawala tangu mwaka 1991, akafuatwa na Levy Mwanawasa (2002-2008).

Aliyefuata tena ni rais Rupiah Banda (2008-2011), halafu Michael Sata wa
Patriotic Front party (2008-2014).

Baada ya kifo chake, Guy Scott alikaimu hadi uchaguzi wa tarehe 20 Januari 2015,
ambapo Edgar Lungu alipata kuwa rais wa sita.

Wakazi wa Zambia ni wasemaji wa lugha za Kibantu katika makabila 73. Makubwa
ndio Wabemba (21.5%), Watonga, Walozi, Watumbuka, Walunda, Waluvale, Wakaonde,
Wankoya na Wanyanja-Wachewa. Hata hivyo lugha rasmi ni Kiingereza.

Upande wa dini, karibu wote ni wafuasi wa Ukristo ambao ndio dini rasmi kadiri
ya katiba ya nchi. 67% ni Waprotestanti, 21% ni Wakatoliki na 9% ni Wakristo wa
aina nyingine.



https://sw.wikipedia.org/wiki/Yesu

Yesu (kwa Kiebrania יֵשׁוּעַ) alikuwa Myahudi mwanamume aliyeishi miaka 2000
hivi iliyopita (labda 6 KK - 30 B.K.).

Kutokana na umuhimu wake katika historia ya binadamu, kwa kawaida miaka yote
inahesabiwa kuanzia ujio wake (ulivyokadiriwa na Denis Mdogo kimakosa katika
karne ya 6).

Mbali ya hayo, zaidi ya nusu ya wanadamu wote wanamuamini kuwa Mwana wa Mungu
(wanaoitwa Wakristo) au walau nabii (hasa Waislamu).

Yesu hakuacha maandiko yoyote. Habari zake zinapatikana hasa katika Biblia, kwa
namna ya pekee katika Injili.

Nje ya Ukristo kuna habari fupi kuhusu Yesu katika maandiko ya waandishi Waroma,
Wagiriki na Wayahudi. Habari hizo zinaangaliwa sana kwa sababu zimetungwa na
watu wasiomwamini Yesu. Kwa ujumla zinathibitisha ya kwamba Yesu alikuwepo,
alikuwa na wafuasi huko Roma na ya kwamba awali Waroma hawakuelewa tofauti kati
ya wafuasi wake na Wayahudi.

1. Mtaalamu Myahudi Flavius Josephus aliandika mnamo 90 B.K. kitabu cha
"Antiquitates Judaicae“ (Habari za historia ya Wayahudi) akitaja kifo cha
"Yakobo ndugu wa Yesu“ (sura ya 20, 200).

2. Mwandishi Mroma Tacitus aliandika mnamo mwaka 117 ya kwamba Kaisari Nero
alishtaki kikundi cha “Chrestiani” ya kuwa wamechoma moto mji wa Roma.
Aliongeza: “Mtu ambaye ni asili ya jina hilo ni Chrestus aliyeuawa wakati wa
Tiberio kwa amri ya Pontio Pilato” (Annales XV,44).

3. Mwandishi Mroma Svetonius alimtaja “Chrestos” katika kitabu chake juu ya
maisha ya Kaisari KlaudiO (25,4) ya kwamba huyu amesababisha fujo kati ya
Wayahudi wa Roma hivyo Kaisari aliwafukuza wote mjini.

4. Mwanasiasa Mroma Gaius Plinius Caecilius Secundus aliacha barua kadhaa
zinazotaja Wakristo mnamo mwaka 100 B.K. Alimwuliza Kaisari Traianus jinsi ya
kushughulikia Wakristo waliokataa kutoa sadaka mbele ya sanamu za Kaisari.

Nchi ambayo Yesu alizaliwa akafundisha ni nchi ileile ambayo Mungu aliwaahidia
Waisraeli tangu zamani za Abrahamu, ni nchi ileile waliyoiteka chini ya Yoshua,
ni nchi ileile waliyoirudia kutoka utumwani Babeli.

Lakini wakati wote wa Agano Jipya, yaani tangu Yesu alipozaliwa hadi mwisho wa
maisha ya mitume wake, nchi hiyo haikuwa huru, bali chini ya himaya ya Warumi,
ingawa pengine hao waliwakabidhi vibaraka, yaani watawala wenyeji waliowekwa na
wakoloni.

Vibaraka hao ni Herode Mkuu (37 KK-4 KK) na wazawa wake, ambao tena hawakuwa
Waisraeli halisi bali Waedomu ingawa kabila lao lililazimishwa kuingia dini ya
Uyahudi karne iliyotangulia. Ukoo huo unajulikana kwa ukatili, uchu wa madaraka
na uzinifu wake.

Vilevile maliwali wa Kirumi waliowekwa pengine kutawala nchi au sehemu fulani
walionyesha mara nyingi ukatili na dharau kwa Waisraeli na dini yao, hata
kusababisha chuki na mapigano kati ya jeshi na wananchi. Mfano mmojawapo ni
Ponsyo Pilato aliyesimamia Uyahudi kuanzia mwaka 26 hadi 36 B.K.

Mbali na hayo, utawala wa Roma, ulioenea Ulaya Magharibi na Kusini, Afrika
Kaskazini na nchi za Mashariki ya Kati kupakana na Iraq ya leo, kwa jumla
ulihakikisha hali ya amani kwa muda wote wa Agano Jipya na karne za kwanza za
Kanisa.

Hali hiyo, pamoja na umoja wa dola hilo lote, na urahisi wa mawasiliano kwa njia
ya barabara zilizotengenezwa na Warumi, na uenezi wa lugha ya kimataifa
(Kiyunani yaani Kigiriki cha zamani), ilichangia kasi ya uenezaji wa habari
njema (Injili).

Lugha hiyo ndiyo iliyotumiwa na waandishi wote wa Agano Jipya ili vitabu vyao
viwafaidishe watu wengi zaidi, ingawa baadhi yao hawakuijua vizuri.

Lugha asili ya Yesu na ya Mitume ilikuwa Kiaramu ambacho ni jamii ya Kiyahudi na
ambacho polepole kilishika nafasi yake kati ya Wayahudi kuanzia karne ya 6 K.K..

Hao wote walitokea mkoa wa Galilaya, uliokuwa na mchanganyiko wa watu (Waisraeli
na mataifa), kiasi kwamba huko Wayahudi wenyewe walifuata kwa urahisi desturi za
Kiyunani hata wakadharauliwa na wenzao wa Kusini (Yerusalemu na mkoa wa Yudea).

Kati ya mikoa hiyo miwili ulienea mkoa wa Samaria ambao wakazi wake walijenga
uadui mkubwa na Wayahudi baada ya uhamisho wa Babeli, walipokataliwa kuchangia
ujenzi wa hekalu la pili la Yerusalemu.

Dionisi Mdogo, mmonaki aliyeanzisha (mwaka 533 hivi) mtindo wa kuhesabu miaka
kuanzia kuzaliwa Yesu kurudi nyuma (K.K.) au kwenda mbele (B.K.), alikosea
hesabu zake. Leo tunakisia Yesu alizaliwa mwaka 6 hivi K.K. kwa sababu alizaliwa
Bethlehemu chini ya Herode Mkuu aliyefariki tayari mwaka 4 K.K.

Huyo alipojaribu kumuua mtoto Yesu, familia takatifu ilikimbilia Misri mpaka
baada ya kufa kwa Herode. Hapo ikarudi Galilaya hata Yesu akajulikana kwa jina
la kijiji cha Nazareti kilichodharauliwa na Wagalilaya pia. Ndipo alipokulia na
kuishi akifanya kazi ya ufundi.

Mwaka 26 hivi B.K. ndugu yake Yohane Mbatizaji aliacha maisha ya jangwani na
kuanza kuhubiri toba kandokando ya mto Yordani. Kwa kuwa Waisraeli walikosa
manabii kwa muda mrefu, na walitamani sana ukombozi, walimuendea kwa wingi hata
wakamtia hofu Herode Antipa.

Ingawa huyo akamfunga mapema akamuua, kazi ya Yohane ilikuwa imetimia kwa sababu
aliweza kuwaandaa Waisraeli wengi (hasa watu wadogo na wakosefu) wampokee Yesu
aliyebatizwa naye. Katika nafasi hiyo Yohane alimtambulisha kama Mwanakondoo wa
Mungu aondoaye dhambi ya ulimwengu.

Ndipo Yesu naye alipoanza kuhubiri, lakini pia kutenda miujiza ya kila aina,
akapata haraka wafuasi wengi. Kati yao akachagua Mitume wake 12 kama msingi mpya
wa taifa la Mungu.

Alifanya kazi hizo kuanzia Galilaya, akitangaza ujio wa ufalme wa Mungu, kwa
maana ya kwamba ufalme uliotazamiwa na Wayahudi umewajia kwa njia yake.

Ingawa hakupitia shule yoyote ya Biblia, Yesu alionekana anafundisha vizuri
kuliko walimu wa sheria wa kawaida, kama mtu mwenye mamlaka juu ya Torati.

Mafundisho yake yalilingana na yale ya Mafarisayo kuliko na yale ya Masadukayo,
lakini alishindana pia na hao wa kwanza.

Kijicho na upinzani vikazidi hasa Yerusalemu, walipoanza kufanya njama za
kumuua. Ingawa Yesu alijua hayo, alijikaza kwenda katika mji mtakatifu
autangazie habari njema na kufia huko.

Baada ya kupokewa kwa shangwe kabla ya sherehe ya Pasaka ya mwaka 30 (au 33)
akakamatwa na baraza la Israeli kwa tuhuma ya kufuru ya kujilinganisha na Mungu,
halafu akakabidhiwa kwa liwali wa Kirumi aliyekuwa na mamlaka ya kutoa adhabu ya
kifo.

Baada ya kikao ambapo Wayahudi walitafuta kisingizio cha kisiasa, Ponsyo Pilato
akalazimika kuagiza Yesu asulubiwe, na kisha kufa kwake kaburi lilindwe na
askari.

Hata hivyo siku ya tatu kaburi likaonekana tupu, na Yesu akaanza kuwatokea
wanafunzi wake wa kike na wa kiume kwa muda wa siku arubaini, halafu akapaa
mbinguni mbele ya macho yao.

Habari hizo zikatangazwa kwa sauti tu kwa miaka kadhaa, halafu zikaanza
kuandikwa.

Kanisa linaheshimu kwa namna ya pekee, kama ushuhuda mkuu juu ya maisha na
mafundisho ya Yesu na kama moyo wa Maandiko matakatifu yote, Injili nne
zilizoandikwa na Marko, Mathayo, Mwinjili Luka na Yohane kati ya mwaka 65 na 100
hivi.

Waumini wake wanaunda Kanisa la Kikristo ambalo linapatikana leo katika
madhehebu mengi. Karibu wote wanamwamini kuwa Mungu aliyechukua umbile la
mwanadamu au, kwa lugha nyingine, kuwa Mwana wa Mungu.

Katika dini ya Uislamu, Yesu anajulikana kama Nabii Isa. Waislamu wanaamini kuwa
yeye alikuwa ni nabii wa Mungu ila hakuwa mwana wa Mungu wala Mungu.

Maisha yake yamekuwa msingi wa sikukuu mbalimbali zinazosheherekewa katika nchi
nyingi duniani, kama vile Noeli au Krismasi (kuzaliwa kwake), Epifania
(kuonekana kwake na kubatizwa kwake), Majilio (kuandaliwa kwa ujio wake wa
kwanza na kutarajia ujio wa pili), Kwaresima (mafungo na mateso yake), Ijumaa
Kuu (kifo chake); muhimu kuliko zote ni Pasaka (kufufuka kwake).



https://sw.wikipedia.org/wiki/Vasco_da_Gama

Vasco da Gama (1460 au 1469- 24 Desemba 1524) alikuwa baharia na mpelelezi
kutoka Ureno.

Alikuwa Mzungu wa kwanza aliyefika Uhindi kwa kuzunguka Rasi ya Tumaini Jema
kusini mwa Afrika.

Alikamilisha mradi uliofuatwa nchini Ureno tangu siku za mfalme Henrique baharia
baada ya mwaka 1400. Henrique alianza kutuma jahazi zilizopeleleza pwani ya
Afrika na kuelekea kusini zaidi na zaidi.

Vasco alitanguliwa na mpelelezi Mreno Bartolemeo Diaz aliyewahi kuzunguka Rasi
ya Tumaini Njema hadi mto wa samaki mwaka 1488 akitambua ya kwamba njia ya
kuendelea mpaka Uhindi ilikuwa wazi mbele yake. Diaz alirudi wakati ule kwa
sababu mabaharia wake walikuwa wagonjwa, hivyo hawakuwa tayari kuendelea tena.

Da Gama aliondoka kwa amri ya mfalme wa Ureno tarehe 8 Julai 1497 kwa jahazi nne
na watu 170. Wakati wa Krismasi walikuwa wakizunguka rasi hiyo tayari na kupita
kwenye pwani ya mashariki ya Afrika Kusini wakaiita pwani hii "Natal" kutokana
na sikukuu ya Krismasi.

Mwezi wa Januari walifika Kisiwa cha Msumbiji (kwa Kireno: Ilha de Moçambique)
walipokutana mara ya kwanza na Waislamu waliosema lugha ya Kiarabu. Wakaelekea
Kenya wakafika kwanza Mombasa wasipopokewa vema wakaendelea hadi Malindi. Huko
walijenga uhusiano mwema na sultani wa mji wakaona Wahindi wa kwanza.

Walifaulu kumuajiri nahodha aliyewaongoza kuvukia Bahari Hindi hadi kufika
Calicut, Uhindi, tarehe 20 Mei 1498. Wareno walipeleleza pwani na kununua bidhaa
mbalimbali.

Tarehe 29 Agosti 1498 da Gama aliondoka tena lakini aliacha Wareno wachache
nyuma kwa amri ya kuanzisha kituo cha biashara.

Safari ya kurudi ilikuwa ngumu ikachukua muda mrefu kutokana na mwelekeo wa
upepo. Nusu ya watu wake walikufa baharini kabla hawajafika Malindi. Jahazi
mbili zilifaulu kurudi hadi Ureno zilipofika mnamo Julai na Agosti 1499.

Mfalme wa Ureno alituma wapelelezi na maafisa wengine Uhindi walioanzisha koloni
na vituo vya Kireno.

Vasco da Gama alirudi Uhindi mara mbili. Safari iliyofuata ilifanywa mwaka 1502
na safari ya tatu mwaka 1524. Baada ya kufika Uhindi mara ya tatu aliambukizwa
malaria akaaga dunia huko Cochin tarehe 24 Desemba 1524.



https://sw.wikipedia.org/wiki/Umoja_wa_Kisovyeti

Umoja wa Kisovyeti (kwa Kirusi: Советский Союз, tamka: sovjetskii soyuz, kifupi
cha: Umoja wa Jamhuri za Kisovyeti za Kijamii) ilikuwa nchi kubwa duniani kati
ya 1922 hadi 1991. Mara nyingi illitwa pia "Urusi" lakini ilijumlisha Urusi
pamoja na maeneo mengine yaliyotwaliwa na Urusi katika mwendo wa historia kabla
ya kutokea kwa Umoja wa Kisovyeti yaliyoendelea kuwa nchi huru baadaye.

Ilianzishwa katika Mapinduzi ya Urusi ya 1917 ikachukua nafasi ya Milki ya Urusi
ya awali. Umoja wa Kisovyeti ulitawaliwa na chama cha kikomunisti. Wakomunisti
waliamua kutawala Dola la Urusi la awali kwa muundo wa shirikisho wakaunda
jamhuri mbalimbali kufuatana na mataifa ndani ya eneo hili kubwa.

Kikatiba jamhuri hizi zote zilikuwa nchi huria lakini hali halisi zilitawaliwa
zote kutoka makao makuu ya chama cha kikomunisti huko Moscow. Katiba ilipata
umuhimu tangu 1989 wakati wa mwisho wa utawala wa Wakomunisti ambako jamhuri
zote zilitafuta uhuru wao zikaachana na Umoja.

Mwaka 1991 jamhuri wanachama za mwisho Urusi, Belarus na Ukraine ziliamua
kumaliza Umoja wa Kisovyeti.



https://sw.wikipedia.org/wiki/Tohara

Tohara (kutoka Kiarabu: طهارة tahara - safi, tahiri) ni upasuaji mdogo wa kukata
na kuondoa govi, yaani ngozi inayofunika ncha ya uume.

Wakati mwingine ukeketaji huitwa "tohara ya mwanamke", lakini matumizi hayo si
sahihi, kwa sababu ni aina tofauti za upasuaji, ingawa zote mbili zinahusu
viungo vya uzazi.

Tohara inaweza kufanyika katika umri wowote na kwa sababu za kiutamaduni, za
kidini au za kiganga. Mara nyingi desturi za kutahiri zinachanganya sababu za
kidini na za kiutamaduni. Kwa mfano, Waislamu wa Misri huamini ya kwamba
wanatahiri watoto wao kama amri ya kidini lakini Wakristo Wakopti wa nchi hiyo
hutahiri watoto vilevile. Ukweli ni kwamba tohara ilikuwa desturi ya Wamisri
tangu kale.

Kufuatana na Shirika la Afya Duniani takriban 30% za wanaume wote duniani
wametahiriwa, wengi wao wakiwa Waislamu.

Katika makabila mengi ya Afrika mvulana anatahiriwa ili kuingizwa katika kundi
la wanaume wanaopaswa kuwajibika katika jamii.

Desturi hiyohiyo inaonekana pia kati ya watu wa Pasifiki k.mf. Wapolinesia wa
Samoa, Tonga na Niue, vilevile kati ya Wamelanesia wa Fiji na Vanuatu. Wakazi
asilia wa Australia huwa pia na tohara ya wavulana.

Kwa Wayahudi tohara ni ishara ya agano lao na Mungu na inapaswa kufanyika siku
ya nane baada ya mtoto wa kiume kuzaliwa ili kumwingiza mapema katika taifa la
Mungu.

Kufuatana na habari za Biblia (Mwanzo 17), Ibrahimu alikuwa mtu wa kwanza
kupokea amri ya kutahiriwa kama alama ya agano.

Yesu mwenyewe alitahiriwa siku ya nane kama Wayahudi wote wa kiume. Tohara ya
Yesu inakumbukwa kwa sikukuu maalumu katika makanisa mengi duniani hasa
Waorthodoksi, pia kwa sababu ilikuwa ndiyo siku ya kupewa rasmi jina lake hilo.

Agano Jipya linaonyesha jinsi gani suala la tohara lilikuwa motomoto mwanzoni
mwa Kanisa, wakati Wakristo wengi walitoka katika Uyahudi.

Kufuatana na kitabu cha Matendo ya Mitume (15:23-29) Mtaguso wa Mitume
uliofanyika Yerusalemu uliamua Wakristo kutoka mataifa wasilazimishwe
kutahiriwa.

Hasa Mtume Paulo alisisitiza kwamba jambo hilo si muhimu tena, cha maana ni kuwa
watu wapya kwa imani.

"Kwa sababu kutahiriwa si kitu, wala kutokutahiriwa, bali kiumbe kipya" (Waraka
kwa Wagalatia 6:15).

"Maana sisi tu tohara, tumwabuduo Mungu kwa Roho, na kuona fahari juu ya Kristo
Yesu, wala hatuutumainii mwili" (Waraka kwa Wafilipi 3:3).

Hakuna amri katika Kurani kuhusu tohara lakini inatazamwa kama sunna ya mtume
Muhamad. Kwa imani hiyo ni ishara ya mitume ya kwamba walizaliwa bila govi
katika hali ya kutahiriwa tayari.

Utekelezaji wa tohara huwa tofauti kati ya nchi na nchi; mara nyingi mtoto
hutahiriwa akiwa na umri wa miaka 5 hadi 10. Katika mazingira ya mjini wazazi
wanawahi kumtahiri mapema.

Siku hizi hata mataifa yasiyokuwa na desturi hiyo yanaanza kuijali kwa sababu za
usafi na afya.

Imethibitishwa kuwa inapunguza uwezekano wa kuambukizwa ukimwi pamoja na hatari
ya magonjwa mengine kama kansa ya uume.

Katika nchi kadhaa sehemu kubwa ya watoto wa kiume wanatahiriwa mara baada ya
kuzaliwa kwa sababu hizo za kiganga. Kwa mfano, huko Marekani asilimia 56 za
wavulana waliozaliwa mwaka 2005 walitahiriwa katika hospitali walikozaliwa. Hata
hivyo katika nchi hiyo kuna kampeni dhidi ya tohara kutokana na hoja ya kwamba
mara nyingine upasuaji hauendi vizuri na kusababisha madhara ya kudumu kwa
viungo vya uzazi.



https://sw.wikipedia.org/wiki/Roma_ya_Kale

Roma ya Kale ni ustaarabu uliokua kutoka katika mji Roma, ulioanzishwa katika
rasi ya Italia kabla ya karne ya 9 KK.

Katika kipindi cha karne kumi na mbili cha uhai wake, ustaarabu wa Roma
ulibadilika toka kuwa dola-mji, kwanza ufalme halafu jamhuri ya Roma yenye
athira katika Italia, na hadi kuwa milki kubwa. Roma ya Kale ilikuja kutawala
Ulaya Magharibi na eneo zima linalozunguka bahari ya Mediteranea kwa njia ya
vita au kwa njia ya maungano na maeneo.

Baada ya karne za upanuzi uhamiaji wa mataifa mapya ya Wagermanik pamoja na
mashambulio kutoka Asia zilisababisha hatimaye kuanguka kwa Dola la Roma kuanzia
karne ya 5 BK.

Sehemu ya magharibi ya milki dola liliporomoka kabisa likiendelea na umoja wa
kiutamaduni lililotunzwa hasa na Kanisa Katoliki chini ya uongozi wa Papa wa
Roma.

Sehemu ya mashariki ya Dola iliyoongozwa kutoka Konstantinopoli iliendelea.
Tabia yake ilibadilika polepole kuwa milki ya Wagiriki ikaitwa baadaye Milki ya
Byzanti ikiendelea hadi mwaka 1453, Waturuki walipotwaa mji wa Konstantinopoli
na kuimaliza.



https://sw.wikipedia.org/wiki/Panama

Panama ni nchi ya mwisho kusini mwa Amerika ya Kati. Shingo ya nchi ya Panama
hutazamwa kuwa mpaka kati ya bara la Amerika ya Kaskazini na lile la Amerika ya
Kusini.

Imepakana na Kosta Rika na Kolombia; pwani ya Bahari ya Karibi iko upande wa
kaskazini na pwani ya Pasifiki upande wa kusini.

Mfereji wa Panama hukata shingo la nchi na kufanya jina la Panama kujulikana
kote duniani.

Baada ya ukoloni wa Hispania Panama ilikuwa sehemu ya kaskazini ya Kolombia.
Majaribio mbalimbali ya uasi dhidi ya Kolombia kwa shabaha ya kuwa nchi ya pekee
katika karne ya 19 hayakufaulu.

Utangulizi wake ulikuwa reli kutoka Colon upande wa Karibi kwenda mji wa Panama
upande wa Pasifiki iliyojengwa mwaka 1855. Reli hii ilirahisisha safari kati ya
Atlantiki na Pasifiki kwa watu na bidhaa kuelekea Kalifornia. Watu wengi
walikwenda Kalifornia miaka ile kwa sababu ya dhahabu iliyopatikana kule tangu
mwaka 1848 na hapakuwa na reli kati ya pwani zote mbili za Marekani wakati ule.

Wakati wa mwisho wa karne ya 19 Marekani ilianza kujenga mfereji kati ya bahari
mbili wa kukata shingo la nchi. Serikali ya Marekani iliona umuhimu wa kutawala
njia hii. Ikasaidia Wapanama waliotaka kujitenga na Kolombia kwa kutuma manowari
Colon iliyozuia jitihada za Kolombia za kukandamiza ghasia hiyo.

Tarehe 3 Novemba 1903 Panama ilitangaza uhuru wake na kufanya mkataba na
Marekani. Panama ilikodisha mlia wa nchi kwa pande zote mbili za mfereji kwa
Marekani; Marekani iliahidi kutunza uhuru wa Panama.

Hali halisi ukanda wa mfereji ilikuwa eneo la Kimarekani hadi 31 Desemba 1999
iliporudishwa kwa serikali ya Panama.

Wakazi walio wengi (70%) ni machotara Waindio-Wazungu, 14% wana asili ya Afrika
au ni machotara wa Kiafrika, 10% ni Wazungu na 6% Waindio.

Upande wa dini, 65-75% ni Wakatoliki na 15-25% Waprotestanti. Nje ya Ukristo,
dini kubwa zaidi ni ile ya Bahai (2%).



https://sw.wikipedia.org/wiki/Orodha_ya_makabila_ya_Tanzania

Hii orodha ya makabila ya Tanzania inaweza kuwa na matatizo kwenye majina
kadhaa, kwa sababu mbalimbali.

Orodha hii inatokana na orodha ya lugha za Tanzania inayopatikana katika
Ethnologue, pamoja na tovuti nyingine.

Inawezekana kwamba baadhi ya majina ya makabila ni majina ya lugha au lahaja tu,
badala ya makabila, na labda majina mengine yaliandikwa vibaya.

Juu ya hiyo, hakuna ufafanuzi wa wazi kusema kikundi fulani ni kabila au siyo.
Vikundi kadhaa katika orodha hii vina wenyeji mamia tu, lakini vikundi vingine
vina mamilioni ya watu; labda kila kikundi kinaitwa "kabila," lakini ni jamii za
aina tofauti kabisa. Vikundi katika ukurasa huu vimeorodheshwa kuwa vikundi
tofauti kutokana na ushahidi kutoka Ethnologue kutofautisha lugha zao.

Orodha hii haizingatii makabila yanayoishi katika Tanzania kama wakimbizi tu,
hasa kutokana na vita katika nchi za jirani. Vilevile ukurasa huu hauorodheshi
vikundi vya wahamiaji kutoka nchi za kigeni, kama wahamiaji au wazao wao kutoka
Uarabuni au Uhindi.



https://sw.wikipedia.org/wiki/Nyota

Kwa kutumia darubini na vifaa vya kisasayansi imegunduliwa ya kwamba ni magimba
makubwa sana katika anga la nje yanayong'aa kwa sababu yanatoa mwanga, joto na
aina mbalimbali za mnururisho kutokana na myeyungano ya kinyukilia ndani yao.
Lakini ziko mbali sana na kwa hiyo tunaziona kama nukta ndogo za nuru. Kwa jumla
nyota zinaonekana kwenye anga kwa mpangilio usiobadilika na kila nyota huwa na
mahali pake pasipobadilika kati ya nyota nyingine hata kama nyota kwa jumla
zinazunguka angani juu yetu kila siku.

Habari za nyota zinakusanywa na kunfanyiwa utafiti na sayansi ya astronomia.
Wanaastronomia wanatumia vifaa kama darubini kutazama nyota na kupima nuru yao.
Kwa kutumia mbinu za sayansi ya fizikia inawezekana kutambua tabia nyingi za
nyota ingawa ziko mbali sana.

Kuna pia unajimu ambao ni mbinu za kale sana nyingi lakini haufuati utaratibu wa
kisayansi unajaribu kutabiri mambo yajayo kutokana na nyendo za nyota.

Nyota hupatikana angani katika makundi kama mawingu makubwa sana. Kundi kama
hili huitwa galaksi. Galaksi yetu ikiwemo mfumo wa jua letu imekadiriwa kuwa na
nyota zaidi ya 300,000,000,000. Tunaona sehemu za nyota zake angani zikionekana
kama kanda la kung'aa linalojulikana kwa jina njia nyeupe.

Kando la galaksi huwa makundi madogo zaidi yenye nyota mamia hadi malakhi
yanayoitwa fungunyota.

Kutokana na umbali mkubwa kati ya nyota na nyota umbali huu hutajwa kwa kipimo
cha mwaka wa nuru. Nyota jirani kabisa na jua letu inaitwa Alpha Centauri umbali
wake ni 4.2 miaka ya nuru maana yake nuru yake inahitaji zaidi ya miaka minne
hadi imefika kwetu. Kwa maana nyingine tunaiona nyota hii jinsi ilivyoonekana
miaka minne iliyopita.

Fizikia na astronomia zimegundua ya kwamba nyota hazidumu milele bali zina
mwanzo na pia mwisho. Kutokana na tabia hii wataalamu mara nyingi huongea juu ya
"maisha", "kuzaliwa" na "kufa" kwa nyota ingawa si viumbehai.

Nyota zinaanzishwa katika nebula au katika mawingu makubwa ya gesi kwenye anga
la ulimwengu. Kama wingu ambalo sehemu kuwa yake ni hidrojeni ni kubwa sana
inaanza kujikaza kutokana na graviti yake. Katika muda wa miaka mioni 10-15
wingu linajikaza kuwa tufe kadhaa kubwa na ndani ya tufe hizi halijoto inazidi
kupanda. Kadiri jinsi gesi inajikaza nguvu ya graviti ndani yake inaongezeka na
atomi zake zinaanza kugusana. Halijoto inazidi hadi kufikia kiwango ambako
mmenyuko mfululizo wa kinyuklia unaanza kutokea hadi kufikia mmeyungano nyuklia
wa hidrojeni kugeukia heli.

Kipindi cha mmeyungano nyuklia wa hidrojeni kinaendelea kwa miaka mabilioni hadi
sehemu kubwa ya hidrojeni imekwisha. Hapa sehemu za nje ya nyota hupoa na
kupanuka; halii hii huitwa pandikizi nyekundu (red giant) kwa sababu ya ukubwa
na rangi yake. Mapandikizi mekundu kadhaa huonekana kwa macho tu angani
yaking'aa kwa nuru nyekundu. Kama masi ya nyota bado ni kubwa mmeyungano nyuklia
unaendelea kuzaa elementi nzito zaidi kwa sababu sehemu ya heli inaendelea
kujibadilisha kuwa elementi za juu zaidi. Inaaminmiwa ya kwamba elementi zote
ulimwenguni zilianzishwa ndani ya nyota.

Kama masi imejikaza sana shimo nyeusi (Kiing.: black hole) inatokea. Katika hali
hii nguvu ya graviti ni kubwa mno inashika hata nuru yenyewe ambayo haiwezi
kuoka nje tena. Yo!



https://sw.wikipedia.org/wiki/Nchi

Katika jiografia, nchi ni kanda au eneo la kijiografia. Neno hili mara nyingi
hutumiwa kwa kitengo cha kisiasa au eneo la taifa huru, au kwa eneo ndogo la
kijiografia, zamani likiwa kitengo cha kisiasa. Kwa kawaida, lakini si kila
wakati, nchi inasanjari na eneo huru na kuhusishwa na taifa au serikali.

Katika matumizi ya kawaida, neno nchi hutumiwa katika maana ya mataifa na
majimbo, kukiwa na fasili tofauti. Katika baadhi ya matumizi inatumiwa kuashiria
majimbo na vitengo vingine vya kisiasa, ilihali katika mengine inahusu tu
majimbo . Si nadra kwa taarifa ya ujumla au machapisho ya takwimu kuchukua
ufafanuzi mpana wa neno hili kwa makusudi kama maonyesho na ulinganifu.

Baadhi ya vitengo vya kijiografia, ambavyo zamani vilikuwa majimbo
yanayojisimamia, vinaaminika na kujulikana bado kama nchi kwa kawaida kama vile
Uingereza, Scotland na Wales - katika Ufalme Ulioungana (Ufalme wa Muungano).
Kihistoria, nchi za Umoja wa zamani wa Kisovyeti na Yugoslavia zilikuwa zingine.
Majimbo ya zamani kama Bavaria (sasa ni sehemu ya Ujerumani) na Piedmont (sasa
ni sehemu ya Italia) yangekuwa si kawaida kujulikana kama "nchi" katika
Kiingereza ya kisasa. Kiwango cha uhuru wa nchi zisizo mataifa inatofautiana
sana. Baadhi ni mali ya mataifa, kwani mataifa kadhaa yana maeneo
yanayoyategemea ya ng'ambo (kama vile Visiwa vya Virgin vya Uingereza, Saint
Pierre na Miquelon, na Samoa ya Marekani), yenye eneo na raia tofauti na yao
wenyewe. Maeneo tegemezi kama haya wakati mwingine yanatajwa pamoja na mataifa
huru kwenye orodha ya nchi, na yanaweza kuchukuliwa kama "nchi ya asili" katika
biashara ya kimataifa, kama Hong Kong ilivyo. Baadhi ya nchi zimegawanywa kati
ya majimbo kadhaa, kama vile Korea na Kurdistan.

Neno nchi imeendelea kutoka neno contra, ya Kilatini maana yake "dhidi",
inayotumika katika maana ya "inayolalia, au kinyume na, mtazamo", yaani hali ya
ardhi ilivyoenea nje kwa mtazamo. Kutoka kwa hili likaja neno la Mwishoni mwa
Kilatini contrata , ambalo lilikuja kuwa contrada ya Kiitaliano ya kisasa. Neno
hili linaonekana katika Kiingereza ya Enzi za Kati kutoka karne ya 13, tayari
katika hisia mbalimbali.

Katika Kiingereza neno hili kwa zaidi limehusishwa na vitengo vya kisiasa, ili
maana moja, inayohusishwa na nakala isiyo sawa - "nchi" - sasa ni kisawe kwa
taifa, au taifa lililokuwa huru zamani, katika maana ya eneo huru
linalojitegemea. Maeneo madogo sana kuliko tawala ya kisiasa yanaweza kuitwa kwa
majina kama Nchi ya Magharibi nchini Uingereza, " nchi kubwa "(inayotumika
katika mazingira mbalimbali ya Magharibi ya Marekani, "nchi ya
makaa"(inayotumika katika ya maeneo ya Marekani na kwingineko) na maneno mengine
mengi.

Maneno sawa katika lugha ya Kifaransa na Kirumi (pays na variants) hayajabeba
mchakato wa kutambuliwa na majimbo ya kisiasa yaliyo huru kama "nchi" katika
Kiingereza, na katika mengi ya nchi za Ulaya maneno haya hutumiwa kwa vitengo
vidogo vya maeneo ya kitaifa, kama katika Länder ya Kijerumani, vilevile kama
neno lisilo rasmi kwa jimbo au taifa huru. Ufaransa ina "pays" nyingi sana
ambazo zinatambuliwa rasmi katika kiwango fulani, na ni aidha kanda ya asili,
kama Pays de Bray, au zinaashiria miungano ya kale ya kisiasa au kiuchumi, kama
Pays de la Loire. Wakati huo huo Wales, Marekani, na Brazili pia ni "pays"
katika matamshi ya kila siku Kifaransa.

Makala ya "nchi" inaweza kupatikana katika lugha ya Kifaransa ya kisasa kama
contrée , yenye msingi katika neno cuntrée katika Kifaransa ya Enzi za Zamani
ambayo inatumika sawa na neno "pays" kuelezea mikoa na miungano, lakini pia
inaweza kutumika kuelezea eneo la kisiasa katika baadhi ya matumizi fulani.
Contrada ya Kiitaliano ya kisasa ni neno yenye maana yake ikiwa tofauti humu
nchini, lakini kwa kawaida ikimaanisha kata au mgawanyiko mdogo sawa wa mji, au
kijiji au hamlet mashambani.



https://sw.wikipedia.org/wiki/Nairobi

Nairobi ni mji mkuu wa Kenya na vilevile mojawapo ya mikoa ya Kenya. Ni kati ya
miji mikubwa ya Afrika ukiwa na wakazi wapitao milioni 3. Kulingana na sensa ya
mwaka 2009, Nairobi ina wakaaji 3,138,295 katika eneo la km2 696 (sq mi 269).

Jina Nairobi limetokana na neno la Kimaasai, Enkarenairobi, linalomaanisha
"mahali penye maji baridi."

Lugha zote za Kenya huzungumzwa Nairobi, lakini hasa ni Kiingereza na Kiswahili
pamoja na Sheng.

Nairobi yenyewe iko ndani ya Eneo la jiji la Nairobi (kwa Kiingereza: Greater
Nairobi Metropolitan region) liliyofanyika na wilaya ("county") 4 (kati ya jumla
ya 47) za Kenya.

Nairobi iko kilomita 150 upande wa kusini ya ikweta kwenye nyanda za juu za
Kenya kando la mto Nairobi. Nairobi imeanzishwa mahali ambako nchi tambarare ya
mto Athi inaanza kupanda juu hadi milima ya Ngong na vilima vingina vinyvyofanya
ukuta wa mashariki wa Bonde la Ufa.

Kitovu cha Nairobi kiko zipatao m 1624 juu ya UB. Sehemu za mashariki za jiji
ziko bado kwenye tambarare, na sehemu za magharibi ziko kwenye mtelemko
unaopanda hadi mita 1800 kwenye mpaka wa jiji na mita 2000 juu ya UB kwenye nje
ya jiji huko Limuru.

Hali ya hewa haina joto kali. Halijoto ya wastani ni 20,5°C mwezi wa Machi, na
16,8°C mwezi wa Julai. Wakati wa Juni na Julai usiku unaweza kuwa baridi
halijoto ikishuka chini ya sentigredi 10.

Mvua nyingi hunyesha mwezi Machi (mm 199), kiangazi kina mm 14 tu wakati wa
Julai.

Ndani ya jiji la Nairobi kuna mitaa mbalimbali kama vile Dandora, Eastleigh,
Embakasi, Highridge, Huruma, Jericho, Karen, Kariobangi, Kiambiu, Kibera,
Langata, Lavington, Mathare, Parklands, South C, Westlands, Kawangware Karen

Nairobi ilianzishwa na Waingereza mwaka 1899 kama kambi ya kujenga Reli ya
Uganda. Njia ya reli ilikuwa imefika kutoka Mombasa ikaonekana ya kwamba kuanzia
hapa kasi ya ujenzi itachelewa kutokana na ugumo na eneo la Bonde la Ufa na
mitelemko yake mikali. Mahali palikuwa karibu katikati ya Mombasa na Kampala,
palikuwa na maji pakaonekana panafaa kwa kituo njiani. Hasahasa ilionekana
tabianchi ya nyanda za juu ilifaa kiafya kwa Waingereza walioteswa na joto la
pwani na kwenye nyanda za chini.

Kitangulizi cha Nairobi kilikuwa kituo kidogo kilichoanzishwa mwaka 1896 kando
ya mto Nairobi na wakala Mwingereza wa reli kwa kusudi la kuajiri wafanyakazi
wazalendo kwa ujenzi wa reli. Mwaka uliofuata 1897 wakaguzi walioandaa njia ya
reli walipiga kambi karibu naye. .

Njia ya reli ilifika kwenye kambi tarehe 30 Mei 1899. Hapo idadi ya wafanyakazi
- hasa Wahindi - iliongezeka sana na kambi lilikuwa kubwa ya mahema na ghala za
vifaa vya ujenzi. Mwezi wa Juni mizigo ya mabati ilifika kutoka Mombasa - tayari
kwa reli - na majengo ya kudumu yalianza kutengenezwa katika mazingira ya eneo
la kituo cha reli cha leo. Mwezi wa Agosti kamishna Mwingereza wa jimbo la
Ukamba aliamuliwa kuhamisha makao makuu yake Nairobi kutoka Machakos akajenga
boma lake kwenye eneo la Moi Avenue, mbali na reli jinsi inavyoonekana hadi leo
kwenye majengo ya polisi ya kihistoria yanayotazama Bustani ya Jivanji.

Barabara kuu ya kwanza ilikuwa "Station Road" kandokando ya Mtaa wa Tom Mboya wa
leo iliyoitwa Victoria Street ikawa mahali pa maduka na hoteli za kwanza
zilizoendeshwa na Wazungu na baadaye pia na Wahindi kadhaa. Soko la Wahindi
maskini likuwa kando. Kwenye sehemu kati ya mitaa ya Haile Selassie na Harambee
kulikuwa na makazi ya kwanza ya wafanyakazi. Mwaka uleule wa 1899 ofisi kuu ya
reli ikapelekwa huko kutoka Mombasa kwa shabaha ya kurahisisha mawasiliano.

Pale mwanzoni kulikuwa na wasiwasi kuhusu chaguo la mahali; baada ya mvua kali
sehemu ya mahema na vibanda vilipatikana katikati ya ziwa la matope. Magonjwa
yalisambaa na baada ya epidemia ya tauni soko la Wahindi Lilichomwa na
kuhamishwa sehemu nyingine. Majaribio ya kukausha kinamasi yaliendelea kwa miaka
kadhaa hadi kufaulu. Kutokana na usumbufu wa matope maafisa wa ngazi ya juu
walijenga nyumba zao kwenye kilima cha karibu kilichojulikana kama Nairobi Hill.

Mwaka 1905 Waingereza walihamisha ofisi kuu ya serikali yao ya kikoloni kutoka
Mombasa kwenda Nairobi, ambayo ikawa hivyo makao makuu ya Afrika ya Mashariki ya
Kiingereza (British East Africa, baadaye Kenya Colony).

Uchumi wa mji ulitegemea pale mwanzoni hasahasa mahitaji ya utawala wa serikali
na reli na utalii; matajiri wengi kutoka pande zote za dunia waliFIka kwa kusudi
la kuwinda wanyama wakubwa wakivutwa na wingi wa wanyama kwenye nyanda za juu na
usafiri rahisi kwa reli. Baadaye ardhi katika mazingira ya mji ilitolewa kwa
walowezi Wazungu na kilimo cha biashara kilianza kuchangia.

Kiasili Nairobi ilikuwa imepangwa kwa ajili ya Wazungu wa reli na serikali
pamoja na Wahindi; Waafrika hawakupewa makazi isipokuwa mabweni ya wanfanyakazi
wa reli na vibanda vya wafanyakazi wasaidizi kandokando ya nyumba za mabwana
wao.

Lakini Waingereza waliajiri askari kutoka Sudan na Somalia katika jeshi na
polisi, na hao walifuatwa na wafanyabiashara kutoka kwao. Wapagazi na askari
kutoka sehemu mbalimbali za Afrika ya Mashariki walifika Nairobi kikazi na
wengine waliamua kubaki. Mitaa ya vibanda iliota haraka nje ya mji wenyewe,
mingine ilibomolewa haraka, mingine iliweza kubaki. Mnamo 1921 kulikuwa na
Waafrika 12,000 waliokaa katika mitaa ya Waafrika iliyoitwa Mombasa, Masikini,
Kaburini, Kariokor, Kibera, Pumwani na Pangani.

Nairobi imeibuka kuwa mojawapo kati ya miji mikubwa katika bara la Afrika.
Mashirika mengi makubwa duniani yamefungua ofisi zao zinazoshuhudia eneo la
Afrika ya Mashariki na Afrika ya Kati. Mojawapo ya mashirika haya ni ofisi za
tawi la Umoja wa Mataifa (United Nations), UNEP. Kunazo pia ofisi za mabalozi wa
nchi mbalimbali duniani.

Nairobi, kama miji mingi mikubwa, ina matatizo mengi yanayotokea kwa sababu ya
ukubwa wake. Watamaduni walioupanga mji wa Nairobi hawakutegemea kuwa utatanuka
hivyo. Wataalamu wengi wametoa maonyo mengi kuhusu ukubwa wa mji huu na uwezo
wake wa kuwahudumia wakazi wote ambao wanazidi kuongezeka kila mwaka.

Nairobi imewavutia wakazi wengi, wote wakiwa na hamu ya kujitafutia riziki yao.
Ijapokuwa wapo wanaofanikiwa, wengi wao hujipata wameangulia patupu wakaachwa
bila pesa au hali ya kujikimu. Jambo hili limepelekea kuwepo kwa wakazi wa
maeneo yasiyotengwa wananchi, maarufu kama 'slums' kwa Kimombo. Eneo kubwa zaidi
jijini Nairobi ni Kibera. Eneo hili lina ukubwa wa kilomita 2 kwa 2 na wakazi
takribani milioni moja. Eneo hili halina mipango yoyote ya kuruhusu binadamu
kuishi lakini umaskini umewavutia wengi kuishi kule.

Kunayo pia matatizo ya ujambazi wa kibinafsi, ujambazi wa nyumba na utekaji
nyara wa magari. Matatizo haya yamesababisha watu wengi kutoupendelea mji wa
Nairobi.

Red Strangers: The White Tribe of Kenya, by Christine Stephanie Nicholls,
Timewell Press, 2005 (via google books, imetazamiwa Aprili 2016



https://sw.wikipedia.org/wiki/Mungu

Mungu ni jina linalotumika kwa yeyote anayesadikiwa katika dini mbalimbali kuwa
na uhai wa hali ya juu.

Kati ya wafuasi wa dini hizo, wengi wanaona kuwa Umungu, kwa jinsi ulivyo au
unavyofirika, haukubali mgawanyiko. Hasa katika Uyahudi, Ukristo na Uislamu
wanasisitiza umoja wa Mungu kuwa ndio msingi wa imani yao. Kwao Mungu ni wa
milele, anafahamu yote na kutaka hasa uwepo wa viumbe. Tena kwa hiari yake
alipenda kujifunua kwa binadamu; kielelezo ni Ibrahimu/Abrahamu aliyefanywa
rafiki yake na baba wa waamini wote.

Kuna dini nyingine zinakubali kuwepo kwa miungu mbalimbali (wawili au zaidi).
Hasa dini nyingi za jadi zinaamini uwingi wa miungu. Dini kubwa duniani
inayosadiki miungu mingi ni Uhindu. Pia katika sehemu za Afrika ya Magharibi
ibada za miungu mingi inaendelea hadi leo.

Biblia inaanza kwa kukiri kwamba asili ya uhai wote ni Mwenyezi Mungu: “Hapo
mwanzo Mungu aliziumba mbingu na nchi” (Mwa 1:1).

Tena, kwamba Mungu anazidi kushughulikia viumbe vyake, akividumisha na
kuviongoza vyote vifikie lengo alilovipangia. “Ndani yake yeye tunaishi,
tunakwenda na kuwa na uhai wetu” (Mdo 17:28). Tunamtegemea pande zote:
angetuacha kidogo tungetoweka mara. Yesu alipolaumiwa kwa kuponya watu siku ya
pumziko, alijitetea kwamba, “Baba yangu anatenda kazi hata sasa, nami ninatenda
kazi” (Yoh 5:17). "Yeye hujishughulisha sana kwa mambo yenu" (1Pet 5:7).

Kutokana na imani hiyo, tunahimizwa kujiachilia mikononi mwake kwa moyo wa
kitoto, tukiwajibika bila mahangaiko yanayowapata watu wasiomjua. “Waangalieni
ndege wa angani, ya kwamba hawapandi, wala hawavuni, wala hawakusanyi ghalani;
na Baba yenu wa mbinguni huwalisha hao. Ninyi je, si bora kupita hao?” (Math
6:26). “Nawe una nini usichokipokea?” (1Kor 4:7). “Nimrudishie Bwana nini kwa
ukarimu wake wote alionitendea?” (Zab 116:12).



https://sw.wikipedia.org/wiki/Libya

Libya ni nchi ya Afrika ya Kaskazini kwenye Bahari ya Mediteraneo, inayopakana
na Misri, Sudan, Niger, Chad, Algeria na Tunisia.

Eneo kubwa la nchi ni sehemu ya jangwa la Sahara. Chini yake kuna akiba kubwa ya
petroli, ambayo ndiyo utajiri wa nchi.

Wakazi asili walikuwa Waberber. Baadaye wakaja Wafoinike upande wa magharibi na
Wagiriki upande wa mashariki.

Mwaka 1551 Waturuki walifukuza Wazungu kutoka Tripoli wakatawala hadi karne ya
20.

Kisha kupindua mfalme Idris I, Muammar al-Gaddafi alitawala kidikteta tangu
mwaka 1969 hadi alipopinduliwa na kuuawa mwaka 2011.

Wakazi wa Libya ni hasa mchanganyiko wa Waberberi, Waarabu na Waturuki (74 %),
mbali na Waberberi (25%) ambao ndio wakazi asilia, lakini wengi wao wameanza
kutumia lugha ya Kiarabu pia. Kuna pia wahamiaji kutoka nchi za jirani, za
kandokando ya Bahari ya Kati na kutoka Bara Hindi.

Wakazi wameongezeka tangu mwaka 1970 kutoka milioni 2.5 hadi kuwa karibu milioni
6.5 mwaka 2014. Nusu ya wakazi wote ni vijana chini ya umri wa miaka 16. Sehemu
kubwa kabisa (80 %) huishi sehemu za pwani.

Upande wa dini, unatawala Uislamu (97%). Wakristo ni zaidi ya 100,000, wakiwemo
hasa Wakopti na Wakatoliki.

http://www.breitbart.com/national-security/2016/01/06/world-view-u-s-britain-fra
nce-prepare-libya-military-offensive-for-2016/



https://sw.wikipedia.org/wiki/Jicho

Jicho ni sehemu ya mwili inayowezesha kuona. Ni ogani inayotambua mwanga na
kutuma habari zake kwa ubongo.

Macho ya kimsingi kwa viumbehai vidogo yanatambua tu kama mazingira yana mwanga
au la. Hata kati ya viumbehai wenye seli moja kuna wenye protini
zinazotofautisha giza na nuru. Kuna konokono ambao hawawezi "kuona" picha ya
mazingira lakini wanatambua mwanga na uwezo huu unawawezesha kuepukana na mwanga
wa jua ambao ungewakausha.

Macho yaliyoendelea kiasi yana umbo kama kikombe na hii inawezesha kutambua
upande gani nuru inatokea.

Wanyama wengi huwa na macho yaliyoendelea zaidi: yana uwezo wa kuona picha
halisi ya mazingira pamoja na rangi na mwendo.

Wadudu na arthropoda huwa na macho ya kuungwa na vijicho vingi vidogo
vinavyoitwa omatidi; kila kijicho huwa na umbo la kijiti na kwenye mwisho wake
kuna lenzi ya chitini. Mdudu anaweza kuwa na vijicho elfu kadhaa na picha ya
mazingira inaunganishwa na picha nyingi ndogo za kila kijicho.

Macho haya ya kuungwa yanamwezesha mdudu kuangalia asilimia kubwa ya mazingira
yake: kwa aina kadhaa hata nyuma yake. Macho ya kuungwa yanaweza kufunika hadi
asilimia 80 ya eneo la kichwa. Mdudu haoni vikali kama mtu lakini anaona
mabadiliko na mwendo haraka sana.

Wanyama wanaoishi katika vilindi vya bahari penye giza nene huwa na macho ambamo
fuwele ziko kama kioo na kupazia nuru hafifu.

Kuna wanyama wanaoweza kuona nuru ambayo ni nje ya upeo wa kibinadamu; kwa mfano
nyuki huona mnururisho wa infraredi.

Macho ya binadamu kama ya mamalia huwa na lenzi moja tu. Lakini muundo wa jicho
unaruhusu kuona rangi, umbali na mengi madogo.



https://sw.wikipedia.org/wiki/Jeshi

Jeshi ni jumla ya watu wanaopewa mamlaka ya kutumia nguvu ya silaha kutetea nchi
kwa niaba ya dola au kutekeleza maagizo ya serikali dhidi ya maadui wa nje kwa
nguvu ya silaha.

Neno latumika hasa kwa kutaja jeshi la ardhi, jeshi la wanamaji na jeshi la
anga.

Kusudi hili shidi ya hatari na nje ni tofauti kuu na kazi ya polisi ambayo ni
mkono mwingine wa serikali ya taifa mwenye silaha. hata hivyo kuna nchi ambako
tofauti kati ya jeshi na polisi si wazi vile hasa kuna nchi nyingi ambako jeshi
limepewa wajibu wa ndani ya taifa au ambako wanajeshi walichukua mamlaka mkononi
mwao kwa nguvu ya silaha zao.

Katika nchi mbalimbali kuna vikosi vinavyotekeleza shughuli ndani ya taifa
lakini vina silaha sawa na sehemu za jeshi na wakati mwingine vinahesabiwa kama
sehemu ya jeshi. Kwa mfano vikosi vinavyolingana na FFU ya Tanzania vinaitwa
gendarmerie huko Ufaransa na nchi nyingi za Afrika Magharibi au carabinieri huko
Italia na kule vinahesabiwa kama mkono wa jeshi ingawa kazi yao ni ya ndani ya
nchi.

Hali ya jeshi vitani husimamiwa na sheria ya kimataifa ya vita jinsi ilivyoundwa
katika mikataba mbalimbali ya kimataifa. Sheria hii inalenga kulinda watu raia
wakati wa vita na pia haki za wanajeshi wakikamatwa na adui. Sheria inadai ya
kwamba wanajeshi wote wanahitaji

Wanajeshi wanafuata utaratibu huu wanalindwa na sheria inayokataza pia watu raia
kubeba na kutumia silaha na kushiriki katika mapigano. Katika vita nyingi sheria
ilipuuzwa lakini kuna mifano kadhaa katika karne ya 20 ambako jinai za vitani
zilifuatiliwa kwa mfano kwenye Kesi za Nuremberg kuhusu jinai za vitani upande
wa Ujerumani na kesi zilizofikishwa mbele ya Mahakama ya Kimataifa ya Jinai
tangu mwaka 2000.

Jeshi la ardhi lina kituo ama kambi ambayo kambi hii yaweza kulinda kundi ya
Jeshi, divisheni ama umma wajeshi. Kukitokea vita, Jeshi huwa wakipeleka
divisheni na kundi za kijeshi kwa vipimo kulingana na vita na mbinu za kusukuma
ama kushinda adui kwa vita. Na pia ratili ya vita ikiwapendukia, Jeshi hupeleka
wanajeshi pulikiza ili kusukuma adui kabisa ama kumshinda adui.

Jeshi la Taifa ni jeshi ambalo lachukua ubinzani kwa vita kwa ardhi, kwa mfano
Jeshi ya Uganda ama Jeshi ya Wafaransa Armée de Terre).

Shurutisho nyingi za jeshi hutofautishana kati ya Jeshi la Ardhi, Jeshi la Anga
na Jeshi la Majini, hasa kugawa jeshi kwa matawi tatu. Kwa historia, Jeshi la
anga lilikuwa pamoja na Jeshi la ardhi, hasa kwa historia ya Uchina ama Jeshi ya
ukombozi ya umma wa Uchina ilichanganya (jeshi la ardhi, jeshi la majini, jeshi
la anga, divisheni za makombora na usayari) kwa tawi moja.

Majeshi ya kisasa yaitwa pia huduma, ama askari watawala). Hii inaweza kuhusu
pia matawi ya Vita: Jeshi kwa miguu, vifaru, makombora, na mhandisi wa jeshi, na
pia Wasafirishaji wa matawi kama: mawasiliano, watambuzi, daktari, wapeleka
vifaa, na Jeshi la ndege (tofauti na jeshi la anga).

Jeshi laweza kuwa kubwa kama chama, chama cha Jeshi (Shurutisho) ambayo ina
kundi nyingi zaidi za askari. Jeshi tofauti hujigawa kulingana na utamaduni wao
— hasa Marekani (Jeshi la kwanza la Marekani). Kwa Jeshi la Uingereza Jeshi kwa
shurutisho ni "Jeshi la kwanza", na Marekani ni "divisheni ya kwanza".

(Jeshi Kikundi ama Jeshi kinara) ni shurutisho kubwa zaidi kulingana na umma,
utatuzi na ushirikana.

Sovieti Jeshi la Urusi, lilikuwa limegawanywa kwa kundi za askari ambazo
zilikuwa chini ya Jeshi shurutisho vitani. Lakini wakati wa amani kundi hizi
zilikuwa chini ya tarafa ya Jeshi.



https://sw.wikipedia.org/wiki/Hewa

Hewa ni kitu kinachotuzingira ilhali haionekani lakini tunaweza kuisikia.
Tukifungua mashine ya friji tunasikia baridi ya hewa ndani yake; tukisikia upepo
hii nii mwendo wa hewa; tukipeperushu mkono haraka tunasikia hewa kama upepo
kidogo. Kila tukipumua tunajaza mapafu kwa hewa na tukimwona ndege jinsi
anavyoruka anapiga hewa kwa mabwawa yake.

Hewa yenyewe ni gimba la gesi. Sayansi ya kemia inatuambia ni mchanganyiko wa
gesi mbalimbali hasa nitrojeni (78 %) na oksijeni (21 %) pamoja na viwango
vidogo vya arigoni (0.9 %), kaboni dioksidi (0.035 %), hidrojeni (0.01%), neoni
(0.00123%), helium (0.0004%), kriptoni (0.00005%) na xenoni (0.000006%). Ndani
ya hewa kuna wakati wowote viwango tofauti vya mvuke wa maji na vumbi za aina
nyingi. Kwa kawaida hewa haina rangi, ladha wala harufu.

Wanyama wanahitaji oksijeni ya hewa kwa maisha yao wakiipata kwa njia ya
kupumua. Kinyume chake mimea hutumia kaboni dioksidi ya hewani kwa usanisinuru
na kwa njia hii wanapata kaboni iliyo lazima ya kujenga miili yao na hii ni pia
kaboni tunayotumia tukichoma mimea kavu kwa mfano kuni.

Hewa ina uzito wake. Kwenye uwiano wa bahari kila mita ya mjao huwa na uzito wa
kilogramu 1,2041 kg. Kwa sababu angahewa inafikia kilomita mamia juu ya uso wa
dunia kuna uzito wa tani 10 au kilogramu 10.000. Huu ni uzitoa tunaobeba kila
siku lakini hatuusikii kwa sababu kwetu ni kawaida na tunaihitaji. Kama
tungeondoka kutoka eropleni bila kinga katika kimo kikubwa sana kama juu ya
kilomita 50 tungekufa haraka sana si tu kwa sababu huko hakuna hewa ya kutosha
kwa kupumua lakini kwa sababu uhaba wa kanieneo ungesababisha damu yetu
kuchemka.

Katika mazingira ya dunia yetu hewa hutokea kama gesi. Lakini inawezakana kupata
hewa katika hali ya kiowevu kwa msaada wa mitambo ambako halijoto ya hewa
inapozwa hadi sentigredi 170 chini ya 0 ambako inaanza kugeukia kuwa majimaji.
Ikitunzwa katika chupa imara chini ya kanieneo kubwa inaendelea kupatikana kama
kiowevu hata kama halijoto yake inapanda tena. Kama halijoto inashuka zaidi hadi
kufikia -220 °C kuna pia uwezekano wa kupata hewa mango. Kwenye sayari katika
mfumo wa jua letu zilizo mbali na jua na baridi vile hewa yaani elementi kama
nitrojeni, oksijeni au methani hazipatikani kama gesi lakini kama barafu au
theluji. Kama sehemu ya sayari hizi zinaingia katika kipindi cha "joto" kiasi
barafu hizi zinaweza kuyeyuke kuigia atika hali ya kiowevu au gesi na kuunda
aina ya angahewa inayoganda tena wakati kipindi cha joto inakwisha na halijoto
inashuka tena katika mazingira yale.

Nje ya angahewa ya dunia katika anga la nje hakuna hewa isipokuwa kwenye sayari
za jua na miezi yao kama yana masi ya kusababisha graviti ya kutosha inayoshika
gesi za angahewa. Lakini hewa kwenye sayari nyingine ni mchanganyiko tofauti
mwenye gesi nyingine. Viumbe kutoka duniani wasingeweza kupumua huko hata kama
kanieneo na halijoto ingeruhusu kukaa pale bila kinga.



https://sw.wikipedia.org/wiki/Haiti

Haiti ni nchi kwenye kisiwa cha Karibi cha Hispaniola. Eneo la Haiti ni takriban
theluthi moja ya Hispaniola yote. Sehemu kubwa ya kisiwa ni nchi jirani ya
Jamhuri ya Dominika.

Haiti ni nchi ya kwanza duniani ambako watumwa wenye asili ya Afrika walifaulu
kupindua utumwa na kujipatia uhuru kutoka Ufaransa mwaka 1804.

Jina la "Haiti" lina asili katika lugha ya Kitaino ya wakazi asilia;
linamaanisha "nchi ya milima", na kweli kisiwa kina milima mingi.

Haiti ni kati ya nchi maskini kabisa duniani na nchi maskini zaidi ya Amerika
yote.

Wakazi ni milioni 10, lakini wananchi wengine wengi wamehama kutokana na
ufukara. Karibu 900,000 wako Marekani, 800,000 wako Dominikana na 300,000 Kuba,
halafu Kanada, Ufaransa, Bahamas.

Kuna lugha rasmi mbili: moja ni Kifaransa na nyingine ni Kikreoli ya Haiti
("Kweyol") inayotokana nacho.

Wakazi wengi ni wafuasi wa Yesu Kristo katika Kanisa Katoliki (80%) lakini wengi
hufuata vilevile dini ya vudu inayotokana na dini za jadi kutoka Afrika ya
Magharibi. Waprotestanti ni 16%.

Wakazi asilia walikuwa Waindio Waarawak. Baada ya kufika kwa Kristoforo Kolumbus
na utawala wa Hispania idadi yao ilipungua haraka kutokana na magonjwa ya Ulaya
ambayo hawakuzoea na kukosa kinga dhidi yao na pia kutokana kutendewa vibaya kwa
unyama na mabwana wapya. Mnamo mwaka 1600 Waindio wachache tu walibaki kutoka
malakhi wakati wa Kolumbus wakapotea kabisa kwa njia ya kuoa au kuolewa na
wazungu na weusi. Wahispania walianzisha mashamba kwa kazi ya watumwa kutoka
Afrika.

Katika karne ya 17 Wafaransa walifika kisiwani wakanunua theluthi moja ya kisiwa
wakaiita "Saint-Domingue" kilichokuwa baadaye Haiti. Wafaransa walileta watumwa
wengi kutoka Afrika na kujenga uchumi wa mashamba makubwa hasa ya miwa. Koloni
ya Saint-Domingue ilikuwa koloni tajiri ya Ufaransa katika Amerika.

Sehemu ya matajiri kati ya Wazungu walitaka kujitenga na Ufaransa kwa msaada wa
Uingereza na Hispania wakichukia mapinduzi katika Ufaransa. Watumwa na weusi
huru wenye elimu walifuata habari hizi wakaogopa ya kwamba utawala wa mabwana
hawa bila sheria za Ufaransa uatkuwa vibaya zaidi kuliko hali jinsi ilivyokuwa
wakaanza mapinduzi.

Kiongozi wao alikuwa Toussaint L'Ouverture aliyefaulu kushika serikali ya koloni
tangu 1798. Awali alipigania jeshi la Ufaransa; baada ya bunge la Paris
kutangaza mwisho wa utumwa alishirikianna na Ufaransa dhidi ya jeshi la mabwana
wenye shamba waliotaka kuendeleza utumwa katika nchi ya kujitegemea.

Toussaint L'Ouverture alishinda pia Waingereza waliotaka kuwasaidia wapinzani
Wafaransa wa Paris na 1801 akateka kaskazini ya kisiwa iliyokuwa eneo la
Kihispania na kutawala Hispaniola yote akitangaza kote mwisho wa utumwa.

Lakini mmnamo mwaka 1802 siasa ya Paris ilibadilika na mtawala Napoleon
Bonaparte aliamua kurudisha Hispaniola kwa hali ya awali akatuma jeshi kubwa la
askari 40,000. L'Ouverture alikamatwa alipokubali kushauriana na jenerali
Mfaransa akapelekwa kama mfungwa Ulaya. Lakini makamu wake Jean-Jacques
Dessalines aliposikia khusu mipango ya Ufaransa ya kurudisha utumwa alianza vita
upya. Katika vita vikali Wafaransa walishindwa na Dessalines alitangaza uhuru wa
koloni tarehe 1 Januari 1804 kwa jina la "Haiti" kama "Jamhuri ya watu weusi".



https://sw.wikipedia.org/wiki/Filamu

Filamu (kutoka Kiing. Movie au Motion pictures) ni mfululizo wa picha
zinazoonyesha mwendo wa watu au vitu na kuonekana mbele ya watazamaji kwenye
skrini. Ni aina ya mawasiliano yanayotumiwa kutolea hadithi au kuwaelezea watu
kuhusiana na kujiofunza fikra au mitazamo mipya katika jamii. Watu katika kila
pembe ya dunia huwa wanaangalia filamu ambazo zinaelezea hadithi fulani ikiwa
kama kiburudisho, au njia ya moja wapo ya upenzi. Filamu nyingi zinatengenezwa
zikiwa zinategemewa kuonyeshwa katika makumbi makubwa ya video au masinema.

Msingi wa filamu ni mbinu wa kushika mwendo fulani kwa picha nyingi. Kila picha
pekee yake inaonyesha tu hali fulani bila mwendo. Lakini jicho la kibinadamu
likiona picha zaidi ya 15 kwa sekunde haiwezi tena kuona tofauti kati ya picha
hizi moja-moja inaanza kuona mwendo mfululizo. Kwa hiyo lazima kuwa na kamera
inayopiga angalau picha 15 au zaidi kwa sekunde kupata filamu itakayoonekana
kama mwendo halisi. Idadi ya picha 24 kwa sekunde ilikuwa wastani ya kawaida kwa
muda mrefu.

Mwandikaji muswaada andishi (screenwriter), anaandika muswaada huo utakao tumika
katika filamu na waigizaji watafuata muswaada huo. Kisha mtayarishaji anakodisha
watu watakaoshiriki na kutafuta pesa zote zitakazohitajika kuwalipa waigizaji na
vyombo vya utenegezaji wa filamu.



https://sw.wikipedia.org/wiki/Fasihi_ya_Kiafrika

Fasihi ya Kiafrika inamaanisha maandiko kuhusu na kutoka Afrika. Kama Yusufu
George anavyodokeza katika ukurasa wa kwanza wa sura yake kuhusu Fasihi ya
Afrika katika kitabu "Understanding Contemporary Africa", ' wakati mtizamo wa
fasihi ya Ulaya kwa ujumla inahusu herufi zilizoandikwa, dhana ya Afrika
inahusisha pia fasihi simulizi.

Kama anavyoendelea kuandika, wakati maoni ya Ulaya kuhusu fasihi yalisisitiza
mgawanyo wa sanaa na maudhui, mwamko wa Afrika unajumuisha:

Misri ya Kale ulikuwa miongoni mwa tamaduni za kale zaidi za Kiafrika zenye
desturi ya kuandika, ambao baadhi ya maandishi yake yaliyotumia picha na alama
kuashiria kitu au jambo huishi mpaka leo. Kazi kama vile Kitabu cha Wafu cha
Misri kawaida hutumiwa na wasomi kama rejeleo la msingi la imani ya kidini ya
Misri ya kale na sherehe.

Maandiko ya Kinubi yanakubalika lakini kwa wakati huu hayasomeki. Awali
yaliandikwa kwa kutumia picha na alama na hatimaye kwa kutumia alfabeti yenye
herufi 23, kutafsiri kumekuwa kugumu.

Mara nyingi, nathari huwa hadithi au historia na inaweza kujumuisha hekaya zenye
wahusika bandia. Wasimulizi katika Afrika wakati mwingine hutumia mbinu ya
maswali-na-majibu kusimulia hadithi zao.

Mashairi, ambayo mara nyingi huimbwa, hujumuisha: masimulizi ya visa, aya ya
shughuli, aya ya kidini, mashairi ya kusifu watawala na watu wengine maarufu.
Waimbaji wa sifa husimulia hadithi zao kwa kuimba. Nyimbo za mapendo, za kazi,
za watoto, misemo, mithali na vitendawili pia husomwa au huimbwa.

Kwa ujumla fasihi simulizi huundwa kwa tanzu kuu nne (4) ambazo ni:
Hadithi/Nathari, Ushairi/Nudhumu, Semi na sanaa za maigizo. Na kila utanzu una
vipera vyake.

Mifano ya fasihi ya Kiafrika kabla ya ukoloni ni mingi. Fasihi simulizi ya
Afrika ya magharibi inajumuisha visa vya Sundiata vilivyotungwa katika Mali ya
kale, Visa vya zamani vya Dinga kutoka Dola la kale la Ghana.

Nchini Ethiopia, iliyoandika awali kwa herufi za Ge'ez ni Kebra Negast au Kitabu
cha Wafalme.

Aina moja maarufu ya ngano za kiafrika ni hadithi za "ulaghai", ambapo wanyama
wadogo hutumia akili zao kushinda mapambano na wanyama wakubwa. Mifano wa
wanyama laghai ni pamoja na Anansi, buibui katika ngano za Waashanti kutoka
Ghana; Ijàpá, kobe katika ngano za Wayoruba kutoka Nigeria; na Sungura, ambaye
hupatikana katika ngano za Afrika ya Mashariki na Afrika ya kati.

Kazi nyingine zilizoandikwa ni tele, yaani katika Afrika kaskazini, kanda ya
Sahel ya Afrika magharibi na pwani ya Kiswahili. Kutoka Timbuktu peke yake, kuna
nakala 300,000 au zaidi zilizowekwa katika maktaba mbalimbali na mikusanyiko ya
binafsi, hasa zilizoandikwa kwa Kiarabu, lakini baadhi yazo katika lugha za
wenyeji (yaani Peul na Songhai) Nyingi ziliandikiwa katika Chuo Kikuu maarufu
cha Timbuktu. Kazi hizi zinaongelea mada nyingi, ambazo ni pamoja na Unajimu,
Ushairi, Sheria, Historia, Imani, Siasa na Falsafa miongoni mwa nyingine.

Fasihi ya Kiswahili vilevile, imehamasishwa na mafundisho ya Kiislamu lakini
ilikua katika mazingira ya kienyeji. Kati ya vipande vya fasihi ya Kiswahili
vinavyojulikana na vya kitambo sana kimojawapo ni Utendi wa Tambuka au "Hadithi
ya Tambuka".

Katika nyakati za Kiislamu, Waafrika wa Magharibi kama vile ibn Khaldun walitia
fora sana katika fasihi ya Kiarabu. Afrika Kaskazini ya kale ilinufaisha Vyuo
vikuu kama vile vya Fez na Cairo, kwa kiasi kikubwa mno cha maandiko ili
kuongeza yao.

Kazi nzuri za Kiafrika zinazojulikana Ulaya kutoka kipindi cha ukoloni na kile
cha biashara ya utumwa ni za masimulizi ya utumwa, kama vile The Interesting
Narrative of the Life of Olaudah Equiano (1789) cha Olaudah Equiano.

Katika kipindi cha ukoloni, Waafrika walioathiriwa na lugha za Ulaya walianza
kuandika katika lugha hizo. Mwaka 1911, Yusufu Efraimu Casely-Hayford
(ajulikanaye pia kama Ekra-Agiman) kutoka Pwani ya Dhahabu (sasa Ghana)
alichapisha ile ambayo pengine ni riwaya ya kwanza ya Kiafrika kuandikwa kwa
Kimombo, Ethiopia Unbound: Studies in Race Emancipation Ingawa kazi hii iligusia
hadithi na utetezi wa kisiasa, uchapishaji na kupitiwa upya na wanahabari wa
Ulaya kulimaanisha wakati muhimu katika fasihi ya Kiafrika.

Katika kipindi hiki, tamthilia za Kiafrika zilianza kuibuka. Herbert Isaka
Ernest Dhlomo wa Afrika ya Kusini alichapisha tamthilia ya kwanza ya Kiafrika
kwa Kiingereza katika mwaka wa 1935. Mwaka 1962, Ngugi wa Thiong'o kutoka Kenya
aliandika mchezo wa kuigiza wa kwanza wa Afrika ya Mashariki, The Black Hermit,
hadithi iliyohadhari "ukabila" (ubaguzi kati ya makabila ya Afrika).

Fasihi ya Afrika mwishoni mwa kipindi cha ukoloni (kati ya mwisho wa Vita Vikuu
vya Kwanza Vya Dunia na uhuru) iliendelea kuonesha mandhari ya ukombozi, uhuru,
na (walau kati ya Waafrika kwenye maeneo yaliyotawaliwa na Ufaransa) kutambua
weusi wa Waafrika. Mmoja wa viongozi wa harakati za kutambua weusi, mshairi na
hatimaye Rais wa Senegal, Sédar Léopold Senghor, alichapisha mkusanyo wa kwanza
wa mashairi ya lugha ya Kifaransa yaliyoandikwa na Waafrika mwaka 1948,
Anthologie de la Nouvelle poésie nègre et malgache de langue Française,
akishirikisha utangulizi kutoka kwa mwandishi wa Kifaransa Jean-Paul Sartre.

Si kwamba waandishi wa fasihi ya Afrika wakati huo walikuwa mbali na masuala
waliyoyakabili. Wengi, kwa hakika, waliteswa kwa undani na pia kwa kuelekezwa:
akilaaniwa kwa kuyaweka kando majukumu yake ya kisanaa ili kushiriki kikamilifu
katika mapambano, Christopher Okigbo aliuawa katika vita vya Biafra dhidi ya
wanaharakati wa Nigeria katika vita vya wenyewe kwa wenyewe vya miaka ya 1960;
Mongane Wally Serote aliwekwa kizuizini kati ya miaka 1969 na 1970 chini ya
sheria ya Afrika Kusini juu ya Ugaidi ya mwaka 1967, na hatimaye kutolewa bila
hata kujibu mashtaka; mwananchi mwenzake Arthur Norje alijiuamjini London mwaka
1970; Jack Mapanje wa Malawi aliwekwa kizuizini bila kesi au tuhuma kwa sababu
ya matamko aliyotoa katika baa ya chuo kikuu; na, mwaka 1995, Ken saro-Wiwa
alikufa kwa kutiwa kitanzi na serikali ya wanajeshi ya Nigeria.

Kwa ukombozi na kuongezeka kwa kusoma na kuandika kwani mataifa mengi ya Afrika
yalipata uhuru wao katika miaka ya 1950 na hasa miaka ya 1960, fasihi ya Afrika
imekua kwa kasi kwa wingi na kwa umaarufu, kwa kazi nyingi za Afrika kuonekana
katika mitaala ya elimu ya Ulaya na katika orodha ya "vitabu bora"
vilivyoandikwa mwishoni mwa karne ya 20. Waandishi wa Afrika katika kipindi hiki
waliandika katika lugha za Ulaya (hasa Kiingereza, Kifaransa na Kireno) na pia
lugha za jadi za Afrika.

Ali A. Mazrui na wengine hutaja migogoro saba kama mandhari: Farakano kati ya
Afrika iliyopita na iliyopo, kati ya Utamaduni na Usasa, kati ya wazawa na
wageni, kati ya kujijali na kujali jamii, kati ya Ujamaa na Ubepari, kati ya
maendeleo na kujitegemea na kati ya Uafrika na ubinadamu.

Mandhari mengine katika kipindi hiki ni pamoja na matatizo ya kijamii kama vile
ufisadi, tofauti za kiuchumi kati ya nchi ambazo zimepata uhuru majuzi, na haki
na majukumu ya wanawake. Waandishi wa kike wamewakilishwa vyema katika fasihi ya
Afrika iliyochapishwa kuliko walivyokuwa kabla ya uhuru.

Mwaka 1986, Wole Soyinka alikuwa mwandishi wa Afrika wa kwanza baada ya uhuru
kushinda Tuzo la Nobel katika fasihi, ingawa Camus Albert, mzaliwa wa Algeria,
alipokea tuzo hilo katika mwaka 1957.

Tuzo la Noma, lilianza mwaka wa 1980, hupatiwa kwa kazi bora ya mwaka katika
fasihi ya Afrika.



https://sw.wikipedia.org/wiki/Farasi

Farasi ni mnyama mkubwa katika ngeli ya mamalia. Wamefugwa na binadamu tangu
maelfu ya miaka. Matumizi yao ni kubeba watu au mizigo au kufanya kazi ya kuvuta
magari na plau. Wamefugwa pia kwa ajili ya nyama na maziwa yao.

Farasi afugwaye au Farasi-kaya ni nususpishi moja ya tatu za spishi Equus ferus.
Nususpishi moja nyingine inabaki sasa na hii ni farasi pekee wa porini wa kweli
inayobaki (Farasi wa Pzrewalski). Farasi wa Ulaya au Tarpani amekwisha sasa.
Kuna farasi wengine porini mahali pengi duniani, lakini hawa ni farasi
waliofugwa zamani na walitoroka kwenye pori. Familia ya Equidae ina spishi saba
nyingine, kujumuisha punda na punda milia.

Ufugaji umeleta aina nyingi za farasi; aina kubwa sana huwa na kilogramu 1,000
wakitumiwa kwa kazi nzitonzito za mashambani au msituni.

Farasi wadogo wasiofikia urefu wa 1.48 m mbegani huitwa "poni"; asili yao ni
mazingira baridi na ya mlimani penye uhaba wa chakula. Hao poni walifugwa
kiasili kwa kazi za kubeba watu au mizigo na siku hizi wanafugwa mara nyingi
kama farasi wa burudani kwa watoto hata nje ya maeneo yao ya asili. Maarufu ni
kwa mfano poni wa Shetland.

Asili ya farasi wote ni aina za farasi mwitu wa porini. Wataalamu huamini ya
kwamba ufugaji ulianza wakati wa milenia ya tatu KK katika Asia. Utafiti wa
genetiki unadokeza kuwa chanzo cha ufugaji wa farasi mwitu kilitokea mahali
mbalimbali, si mahali pamoja tu.

Mnamo mwaka 2000 KK matumizi ya farasi yameshasambaa kwenye sehemu kubwa ya
mabara ya Asia na Ulaya.

Makabila na mataifa waliotumia farasi walikuwa na faida katika shughuli za
usafiri na vita. Baadaye iligunduliwa pia kwamba farasi anaweza kusaidia kwenye
shughuli za kilimo kama kuvuta plau.

Farasi waliwezesha watu kuvuka haraka maeneo makubwa ya savana za Asia. Makabila
ya wahamiaji walitumia farasi.

Wanyama hawa walibadilisha pia uso wa vita. Picha kwenye majengo ya Babeli,
Mesopotamia na Misri ya Kale zinaonyesha jinsi gani magari yaliyovutwa na farasi
yalivyobeba wanajeshi wawili au watatu. Magari haya yalihofiwa sana. Baadaye
maendeleo ya teknolojia ya viti ya farasi yalisababisha kutokea kwa wanajeshi wa
kupanda walioweza kushambulia kwa vikosi vikubwa.

Mahitaji ya vita yalisababisha pia ufugaji wa aina nzito sana za farasi
walioweza kumbeba askari aliyevaa kinga ya feleji mwilini pamoja na silaha zake.

Farasi walikuwa usafiri mkuu wa wanajeshi hadi karne ya 19. Kutokea kwa reli
kuliwezesha usafiri wa haraka wa askari wengi katika nchi za Ulaya na Amerika ya
Kaskazini. Hata hivyo katika maeneo mengi ya dunia ni farasi waliobeba watu na
mizigo ya jeshi.

Kilimo cha Ulaya kilitegemea hasa farasi tangu zama za kati na kugunduliwa kwa
mbinu za kufunga plau kwenye mabega ya mnyama bila ya kukaza shingo lake.
Kugunduliwa kwa teknolojia hii kulisababisha kupanda kwa mazao Ulaya na
kuongezeka kwa watu.



https://sw.wikipedia.org/wiki/Bob_Marley

Robert Nesta "Bob" Marley (6 Februari 1945 - 11 Mei 1981) alikuwa mwimbaji na
mwanamuziki muhimu kutoka nchini Jamaika. Alivuma hasa kunako miaka ya 1970 na
1980. Ameweza kuifanya staili ya muziki wa reggae kuwa maarufu sana duniani.
Muziki wake mwingi ulikuwa unazungumzia hadithi za nyumbani kwake na dini ya
Rastafari ambayo yeye alikuwa anaifuata. Kuna baadhi ya nyimbo zake zinahusu
masuala ya dini na zingine siasa.

Bob Marley alizaliwa na mama mweusi kijana aliyeitwa Cedella Booker na baba wa
Kizungu aliyeitwa Norvall Marley. Wakati yungali bwana mdogo, marafiki zake
walimpa jina la utani kama "Tuff Gong". Ameanza kazi zake za muziki kunako miaka
ya 1960 hivi akiwa na kundi lake la kina Wailing Wailers, ambalo alilianzisha
akiwa na marafiki wawili, Peter Tosh na Bunny Wailer. Mwaka wa 1962, Bob Marley
na kina Wailing Wailers wakafanikiwa kurekodi nyimbo zao mbili za kwanza
zilizoitwa "Judge Not" na "One Cup of Coffee".

Bob amemwoa Bi. Rita Anderson mnamo 1966 na akajiunga na kundi akiwa kama
mwitikiaji. Kwa pamoja wamefanikiwa kupata watoto watano. Mmoja kati ya hao ni
Ziggy Marley, ambaye pia ni mwimbaji wa reggae maarufu sana.

Mwaka wa 1974, kundi la Wailers likavunjika kwa sababu wanachama wote watatu
walitaka kujiendeleza kila mtu awe msanii wa kujitegemea. Lakini, Bob Marley
aliendelea kuita bendi yake jina la Bob Marley and the Wailers na kujiunga upya
na wanachama wapya na kuindelea kupiga muziki kama kawaida. Mwaka wa 1975, Bob
Marley akatoa kibao chake cha kwanza kilichovuma kimataifa na kiliitwa "No Woman
No Cry". Huko Jamaika, huhesabiwa kama kama shujaa wa jadi.

Baadhi ya vibao vyake vikali ni pamoja na "I Shot the Sheriff", "No Woman, No
Cry", "Could You Be Loved", "Stir It Up", "Jamming", "Redemption Song", "One
Love" na, "Three Little Birds",. Albamu za studio ambazo ni maarufu kuliko ni
ile iliyoitwa Legend, ambayo pia ina jumlisha vibao vyake vikali. Bob Marley
alikufa tar. 11 ya mwezi wa Mei 1981, katika hospitali ya Cedars of Lebanon
Hospital huko mjini Miami, Florida, kwa tatizo la melanoma (kansa ya ngozi).



https://sw.wikipedia.org/wiki/Bagamoyo_(mji)

Bagamoyo ni mji mwambaoni wa Bahari Hindi katika Tanzania takriban 75 km
kaskazini ya Dar es Salaam na km 45 magharibi ya kisiwa cha Unguja.

Bagamoyo iko kati ya miji ya kale kabisa ya Waswahili katika Tanzania. Maghofu
ya Kaole (msikiti na makaburi ya karne ya 13 BK) yako karibu na Bagamoyo
yakionyesha umuhimu wa utamaduni wa Kiislamu katika eneo hili. Lakini hakuna
uhakika kuhusu historia ya Bagamoyo ya kale isipokuwa ya kwamba mnamo karne ya
18 mji haukuwa muhimu. Wakazi walio wengi wakati ule walikuwa wavuwi na
wakulima, palikuwa na biashara kiasi cha samaki na chumvi.

Mwisho wa karne ile familia za Waarabu kutoka Oman walihamia Bagamoyo
wakipanusha biashara yake. Mji ukawa kituo muhimu zaidi kwenye pwani; biashara
ya misafara mikubwa ya karne ya 19 kwenda barani hadi Kongo ilianza na kurudi
hapa.

Hasa kuhamia kwa makao ya Sultani wa Oman kuja Zanzibar kuliongeza umuhimu wa
mwambao karibu na Unguja. Wafanyabiashara wa Zanzibar walikusanya bidhaa zao
huko Unguja wakavuka bahari na kuajiri mahamali. Wakarudi miezi au miaka kadhaa
baadaye wakileta pembe za ndovu na watumwa. Kwa njia hiyo Bagamoyo ilijulikana
kama bandari kuu ya biashara ya watumwa kwenye pwani la Afrika ya Mashariki
katika karne ya 19. Watumwa wakasafirishwa kwa jahazi au dhau hadi Unguja
wakiuzwa huko sokoni.

Mapadre wa Roho Mtakatifu walijenga kituo chao cha kwanza katika Afrika ya
Mashariki huko Bagamoyo wakiona umuhimu wa mji kama mlango wa bara.

Aprili 1888 Sultani wa Zanzibar alikodisha eneo la pwani kwa Kampuni ya
Kijerumani kwa Afrika ya Mashariki walioanzisha makao makuu yao Bagamoyo. Ukali
wa kampuni ulisababisha katika muda wa wiki chache ghasia ya wenyeji wa pwani
yaliyokuwa vita ya Abushiri ikakandamizwa na wanajeshi wa Ujerumani. Mwaka 1890
serikali ya Ujerumani ilichukua madaraka ya utawala badala ya kampuni halafu mji
mkuu ukahamishwa Dar es Salaam.

Leo hii Bagamoyo ni mji mdogo unaofanywa na kata mbili za Magomeni na Dunda.
Majengo yake ya kihistoria yako katika hali mbaya. Wakazi walio wengi wanaishi
katika sehemu jipya la Magomeni na soko jipya. Majaribio ya hifadhi la urithi wa
kihistoria hayakufaulu sana tangu miaka mingi.

Tangu 2002 barabara ya lami imepatikana na kuleta matumaini ya kuongezeka kwa
utalii. Kuna ombi la kuingiza Bagamoyo katika orodha ya UNESCO ya Urithi wa
Dunia (World Heritage).



https://sw.wikipedia.org/wiki/Vita_ya_uhuru_wa_Marekani

Vita ya Uhuru wa Marekani ilipigwa kati ya Uingereza na walowezi wa makoloni
yake 13 kwenye pwani ya Amerika ya Kaskazini katika miaka 1775 hadi 1783.

Jeshi la walowezi lililoongozwa na George Washington na wengineo lilishinda
jeshi la Dola la Uingereza kwa msaada wa Ufaransa.

Hivyo hatimaye makoloni hayo yakapata uhuru kama “Muungano wa Madola ya Amerika"
au Marekani.

Vita vilitokea kutokana na kutoelewana kati ya Dola la Uingereza na walowezi
wake katika Amerika ya Kaskazini. Huko Uingereza ulikuwa na makoloni 13
(Connecticut, Delaware, Georgia, Maryland, Massachusetts, New Hampshire, New
Jersey, New York, North Carolina, Pennsylvania, Rhode Island, South Carolina,
Virginia) yaliyokaliwa na wahamiaji kutoka Uingereza wenyewe na nchi nyingine.

Serikali ya London ilitawala maeneo hayo kwa njia ya magavana na wanajeshi wake.

Sheria zilitungwa London zilizokataza kuanzishwa kwa viwanda kwenye makoloni na
hivyo walowezi walilazimishwa kununua bidhaa nyingi kutoka Uingereza kwa bei za
juu.

Baada ya Vita ya miaka saba Uingereza ulihitaji pesa ikaongeza kodi kwa bidhaa
zilizosafirishwa kati ya makoloni na nchi mama. Walowezi hawakupendezwa na kodi
za nyongeza: walidai kupewa wawakilishi katika bunge la London na nafasi ya
kushiriki katika maazimio juu ya sheria zilizowaathiri. Walitangaza kaulimbiu ya
“no taxation without representation” (hapana kodi bila uwakilishi).

Mwaka 1767 bunge la Uingereza lilikataa maombi ya wakoloni na badala yake idadi
ya wanajeshi iliongezeka katika makoloni. Kwa sababu hizo wakoloni wengi
walijisikia vibaya, eti walidharauliwa, wakaongeza ukali wa upinzani.

Mwaka 1773 umati ya watu walishiriki katika tukio la “Boston Tea Party“ wakatupa
mizigo ya majani ya chai kwenye bandari ya Boston kwa kuonyesha upinzani wao
dhidi ya kodi ya Waingereza.

Waingereza walijibu mwaka 1774 kwa sheria kali mpya na wanajeshi wao walianza
kukusanya akiba za baruti katika makoloni. Hatua hiyo iliongeza uchungu kati ya
wakoloni na wanamgambo wao walianza kufanya mazoezi ya kijeshi.

Viongozi wao wakaitisha mkutano wa kwanza wa wawakilishi kutoka makoloni yote
wakaamua kwa pamoja kukataa biashara yoyote na Uingereza kwa muda wa mwaka mmoja
hadi madai yao ya kupunguza kodi yatakapokubaliwa. Pia wakaanza kufanya mazoezi
ya wanamgambo bila usimamizi wa Waingereza. Lakini hadi hapo hawakulenga bado
kutafuta uhuru.

Mwaka 1775 Waingereza walitangaza koloni la Massachusetts kuwa eneo la waasi na
sheria ya kukataza wavuvi kutoka Marekani kuvua samaki katika Atlantiki.

Jaribio la wanajeshi wa kifalme kukamata tena akiba za baruti kati ya walowezi
lilisababisha mapigano ya kwanza ya kijeshi yaliyotokea tarehe 19 Aprili 1775
karibu na mji wa Boston. Wanajeshi Waingereza walikutana na wanamgambo kwenye
kijiji cha Lexington na baada ya kipindi cha kutazamana, risasi yalifyatuliwa;
wanamgambo 8 waliuawa. Mapigano yalisambaa pia kwenye vijiji vya karibu.
Wanamgambo wengi walifika nje ya Boston wakawazuia Waingereza ndani ya mji.

Baada ya wiki mbili mkuu Mwingereza alijaribu kuwafukuza na mapigano ya Bunker
Hill nje ya Boston yalitokea. Hayo yalikuwa mapigano makubwa ya kwanza;
Waingereza walishinda, lakini walipoteza wanajeshi 226 waliouawa, wakati
wanamgambo walipoteza wayu 140 pekee.

Sasa vita kamili vilisambaa. Mwanzoni Waingereza walikuwa na silaha na wanajeshi
wengi zaidi, wakasonga mbele, lakini wanamgambo ya walowezi wakioongozwa na
George Washington waliendelea kuwashambulia.

Tarehe 4 Julai 1776 wawakilishi kutoka makoloni yote walitangaza uhuru wa
Muungano wa Madola ya Amerika. Bado Waingereza walisonga mbele wakatwaa pia mji
wa New York.

Lakini tangu mwaka 1777 Ufaransa ulianza kwa siri kutuma silaha kwa Wamarekani;
mwaka 1778 Ufaransa, Hispania na Uholanzi ziliungana na kutangaza vita dhidi ya
Uingereza. Manowari za Ufaransa zilishambulia meli za Waingereza zilizopeleka
silaha na askari kwenda Marekani.

Mwaka 1781 sehemu kubwa ya jeshi la Uingereza ilishindwa kwenye mji wa Yorktown
ikalazimika kujisalimisha.

Tangu siku hiyo mapigano yalipungua na mwaka 1783 Uingereza ukakubali uhuru wa
makoloni yake ya awali.

Wakazi wengi wa makoloni walioendelea kusimama upande wa Uingereza walihamia
Kanada iliyobaki kuwa koloni.



https://sw.wikipedia.org/wiki/Umoja_wa_Afrika

Umoja wa Afrika (UA) (kwa Kiingereza: African Union (AU); Kifaransa: Union
Africaine (UA); Kihispania: Unión Africana (UA) ; Kireno: União Africana (UA) )
ni muungano wa nchi 55 za Afrika ulioanzishwa mnamo Julai 2002.

Umoja huu unaendeleza kazi za Umoja wa Muungano wa Afrika (kwa Kiingereza:
Organisation of African Union - OAU) uliokuwepo 1963 hadi 2002.

Nia ya umoja huu ni kujenga muundo na mfumo wa kisiasa, wa kiuchumi, na wa
kijamii ili kufikia wakati ambapo bara la Afrika litakuwa na bunge moja, benki
moja, jeshi moja, rais mmoja, sarafu moja, n.k.

Dhumuni kubwa la umoja huu ni kuunganisha nguvu za mataifa ya Afrika ili kuweza
kutatua matatizo yanayokabili bara hili kama vile vita, njaa, Ukimwi, n.k.

Umoja wa Afrika ina nchi wanachama 55, yaani nchi zote za bara la Afrika (baada
ya kurudi kwa Moroko, iliyokuwa imejiondoa mwaka 1985 kwa sababu UA ilitambua
Sahara ya Magharibi kuwa nchi ya kujitegema wakati Moroko inadai ya kwamba ni
eneo la majimbo yake ya kusini). Hata hivyo mwaka 2016 Moroko ilionyesha nia ya
kujiunga tena na UA.

Mkutano wa kwanza wa Bunge la Umoja wa Afrika ulifanyika mwaka 2004 huko Afrika
Kusini.



https://sw.wikipedia.org/wiki/Togo

Togo ni nchi ya Afrika ya Magharibi inayofikia kwenye mwambao wa Ghuba ya Guinea
(bahari ya Atlantiki) ikipakana na Benin upande wa mashariki, Burkina Faso
kaskazini na Ghana mashariki.

Togo ni nchi ndogo katika Afrika yenye km² 56,785 pekee kwa umbo la pembenne
lenye urefu wa urefu wa kilometa za mraba km 550 na upana wa takriban km 130.
Mwelekeo wa eneo la nchi ni kaskazini - kusini.

Humo kuna kanda zote za kijiografia za Afrika ya Magharibi kuanzia pwani yenye
mchanga na misitu ya minazi kusini, vilima vya nyanda za juu katikati na savana
pamoja na maeneo yabisi zaidi ya Sahel kaskazini.

Nchi ilianzishwa kama koloni la Togo ya Kijerumani katika pengo kati ya maeneo
ya Uingereza na Ufaransa.

Baada ya Vita Kuu ya Kwanza ya Dunia koloni la Kijerumani liligawiwa kati ya
majirani hao kama eneo lindwa chini ya mamlaka ya Shirikisho la Mataifa na
baadaye ya Umoja wa Mataifa.

Mnamo Desemba 1956 wakazi wa Togo ya Kiingereza waliamua kwa kura kubaki na
Ghana. Hivyo ni Togo ya Kifaransa pekee iliyopata uhuru mwaka 1960.

Lugha rasmi ni Kifaransa, ingawa kwa kawaida wakazi wanazungumza lugha za
kikabila.

Upande wa dini, mwaka 2012 ilikadiriwa kuwa 51% wanafuata dini asilia za
Kiafrika, 29% ni Wakristo (hasa wa Kanisa Katoliki) na 20% ni Waislamu (hasa
Wasuni).



https://sw.wikipedia.org/wiki/Tendo_la_ndoa

Jinsia zinalenga kukamilishana katika ndoa. Kadiri ya Biblia Mungu baada ya
kumuumba Adamu alisema, “Si vema mtu awe peke yake. Nitamfanyia msaidizi wa
kufanana naye” (Mwa 2:18).

Umbile la mwanamume linaelekea kukamilishana na lile la mwanamke kiroho na
kimwili. Lakini roho haionekani, hivyo ni rahisi zaidi kuona jinsi miili yao
inavyofaa kuungana iwe mwili mmoja.

Hata hivyo tuelewe mkamilishano huo unafanyika katika nafsi pia, ambazo zina
vipawa tofauti vinavyowezesha kwa pamoja kukabili vizuri maisha ya nyumbani, ya
uchumi, ya siasa, ya dini n.k.

Tukiangalia viungo vya uzazi vya kike tunakuta kwenye kilango chake kizinda,
yaani nyama nyembamba inayoondolewa na mwanamume wa kwanza anayekiingilia. Ndiyo
sababu ni kama mhuri wa ubikira wa mwanamke. Katikati ya kizinda kuna tundu dogo
tu kupitishia damu wakati wa hedhi, yaani siku zile ambazo anatokwa damu kupitia
uke ulio nafasi ya wazi (kati ya kizinda na tumbo la uzazi) iliyo tayari kupokea
uume na mbegu zake.

Hizo zinasafiri muda wa saa sita hivi katika tumbo la uzazi ili kukifikia
kijiyai katika mrija unaoliunganisha na kifuko cha kijiyai. Mbegu zinazofunga
safari hiyo zinaweza kuwa milioni kadhaa, lakini chache tu zitafika; tena kati
yake, moja tu itapenya kijiyai, kwa sababu mara tu inapoingia kijiyaji kinakuwa
kigumu kwa nje, hivi kwamba mbegu nyingine zitagonga bure. Ikiwa mbegu hiyo
inabeba kromosomu Y mtoto atakuwa wa kiume, la sivyo atakuwa wa kike.

Mbegu na kijiyai vinapounganika, viini vya urithi vinavyobebwa navyo
vinachanganyikana kwa namna mojawapo kati ya zile zote zinazowezekana. Kwa
kawaida viini hivyo ni 46 kwa kila binadamu, na kila seli ya mwili wake inavyo.
Katika viini hivyo zimo jeni 25,000 hivi, yaani sifa zote za mtu huyo maalumu
tangu atungwe hadi afe.

Viini hivyo vinaongoza ujenzi wa mwili kwanza tumboni mwa mama, halafu
utengenezaji wa seli mpya baada ya kuzaliwa. Hata mbegu zote zina viini hivyo
vya baba, na vijiyai vyote vina viini hivyo vya mama, isipokuwa katika kukomaa
vinapungua na kubaki 23 tu kusudi mbegu na kijiyai vikiungana mimba
inayopatikana iwe na viini 46 kama kawaida.

Kutokana na wingi usiohesabika wa namna ambazo jeni hizo zinaweza
kuchanganyikana, hakuna mtu aliye sawa na mwingine, kama vile alama za vidole
zilivyo tofautitofauti. Hivyo toka mwanzo mimba hiyo ni mtu wa pekee, ingawa ina
seli moja tu. Seli hiyo itakua na kuanza kugawanyika katika seli 2, 4, 8, 16
n.k.

Ingawa kila moja ina viini vilevile, polepole seli zinatofautiana ili kufanya
kazi maalumu (ubongo, moyo na viungo vingine) na kushirikiana zote vizuri katika
umoja wa mwili. Baada ya miezi miwili viungo vyote vimeshatengenezwa, halafu
vinazidi kukua na kukamilika hadi mwezi wa tisa ambapo mwishoni mwake mtoto
atazaliwa.



https://sw.wikipedia.org/wiki/Shelisheli

Shelisheli ni funguvisiwa na jamhuri katika Bahari Hindi mbele ya mwambao wa
mashariki ya Afrika upande wa kaskazini wa Madagaska.

Shelisheli ina visiwa 115; 32 kati ya hivyo ni visiwa vikubwa kidogo vyenye
milima, vingine ni vidogo na huitwa "Visiwa vya nje".

Kisiwa kikubwa zaidi ni Mahé na mji mkuu Victoria uko huko. Wakazi wengi huishi
Mahe pamoja na visiwa vya karibu, hasa Praslin na La Digue.

Visiwa hivyo vina milima inayofikia hadi mita 900 juu ya UB. Mkubwa ni Morne
Seychellois wenye mita 905 juu ya UB.

Hali ya hewa ni ya kitropiki ikiwa halijoto iko kati ya 24 °C na 30 °C. Kiasi
cha mvua ni kati ya mm 2.880 huko Victoria na mm 3.550  mlimani.

Hakuna hakika kuhusu wakazi wa kwanza. Inaaminika ya kwamba ndio mabaharia na
wafanyabiashara Waarabu.

Taarifa ya kwanza imepatikana kutoka kwa Wareno waliozunguka hapa kuanzia mwaka
1505.

Kwa karne moja na nusu meli au jahazi zilipitia Shelisheli tu kwa kusudi la
kuchota maji ya kunywa au kukusanya matunda bila ya kuanzisha makao ya kudumu.
Majambazi wa baharini walipenda kujificha Shelisheli.

Ndio Ufaransa uliojenga vituo vya kwanza vya kudumu mwaka 1756. Wafaransa
waliita visiva "Seychelles" kwa heshima ya waziri wao wa siku zile Jean Moreau
de Sechelles.

Walowezi wao walianzisha mashamba makubwa ya mazao ya biashara wakitumia watumwa
kutoka Madagaska na Afrika bara kwa ajili ya kazi yenyewe.

Tangu mwaka 1814 visiwa vilikuwa chini ya Uingereza. Waingereza walivumilia
walowezi na utamaduni wa Kifaransa visiwani.

Kwanza Shelisheli zilikuwa zikitawaliwa pamoja na Mauritius, lakini mwaka 1903
visiwa vilipewa cheo cha koloni mbali na Mauritius.

Mwaka 1970 Shelisheli walipata uhuru. Katiba ya kwanza ilifuata mfano wa
Uingerezeza lakini mwaka 1979 katiba mpya ilileta mfumo wa chama kimoja.

Chama kilichopata kura nyingi ndicho SPPF (Seychelles People's Progressive
Front).

Wakazi kwa jumla (93.2%) ni machotara wenye mchanganyiko wa damu ya Ulaya,
Afrika bara na Madagaska. Licha ya hao kuna vikundi vidogo vya Wazungu (5%),
Wachina (0.5%) na Wahindi (0.3%) halisi.

Lugha rasmi ni tatu: Kifaransa, Kiingereza na Seselwa, aina ya Krioli ambayo
imetokana na Kifaransa na ndiyo lugha ya kawaida.

Upande wa dini, wakazi wengi ni Wakristo (hasa Wakatoliki (76.2%), idadi ndogo
(13.0%) ni Waprotestanti), wengine wachache ni Wahindu (2.4%), Waislamu (1.6%)
n.k.

Biashara ya Shelisheli inategemea hasa utalii. Asilimia 30 hivi za wafanyakazi
wote wamo katika utalii. Biashara hii inaingiza 70% ya pato la taifa.



https://sw.wikipedia.org/wiki/Ponografia

Ponografia (kutoka neno la Kigiriki cha kisasa πορνογραφία, pornografia, ambalo
linaunganisha πόρνη, pornē, yaani "kahaba" au πορνεία, porneia, yaani
"ukahaba"), na γράφειν, grafein, "kuandika, kutunza kumbukumbu, hata mchoro", na
kumalizika ns ία, ia, yaani "hali ya, mali ya, mahali pa") ni picha au maandishi
yenye lengo la kuwatia ashiki watazamaji au wasomaji.

Katika utandawazi ponografia inatumia njia zote za mawasiliano na kuenea katika
kila pembe ya dunia, ikiathiri hasa vijana na watoto na kuchangia ubakaji na
matatizo mengine.

Ndiyo sababu katika nchi mbalimbali kuna sheria ambazo zinaidhibiti au kuikataza
na kuiadhibu kabisa, hasa inapohusisha watoto.

Pamoja na sheria, upinzani unatokana na wanaopigania haki za wanawake na
wanaofuata dini.

Kwa mfano, Kanisa Katoliki linakataza ponografia tangu Karne za Kati, na katika
Katekisimu yake rasmi ya sasa inaipinga tena katika n. 2354

Hata hivyo ni vigumu kuizuia kwa kuwa inagusa silika ya watu na ni biashara
kubwa kabisa inayolenga pesa, si maendeleo ya jamii, na kudhalilisha binadamu.
Huko Marekani tu inazungusha dola bilioni 2.5 kwa mwaka.



https://sw.wikipedia.org/wiki/Nyumba

Nyumba ni jengo yenye shabaha ya kuwapa watu makazi na nafasi ya kuishi humo.
Watu walianza kujenga nyumba tangu miaka mielfu mingi kama kinga dhidi ya hali
ya hewa na athira za jua, usimbishaji au baridi. Nyumba ni makazi ya kudumu
tofauti na makazi ya muda kama hema.

Katika nachi za joto nyumba za utamaduni asilia mara nyingi hujengwa nyepesi.
Penye joto hakuna sababu ya kuwa na kuta nene za kuzuia baridi. Paa inahitaji
kuwapa wenyeji kivuli wakati wa mchana na kinga dhidi ya mvua wakati wa

Nyumba hutofautiana na mazingira na hali ya hewa, halafu kutokana na vifaa vya
ujenzi kama udongo, ubao, matofali, simiti na kadhalika.

Pasipo na mvua nyingi na penye udongo wa kufaa ni rahisi kujenga ukuta kwa
kutumia mafimbo yanayopakwa kwa udongo. Katika Afrika ya Kaskazini Waberberi
wanajua namna ya kuchanganya aina mbalimbali za udongo na kuuponda kati ya bao
za kando. Kwa njia hii wamejenga nyumba za ghorofa nyingi kwa mfano kasbah
wakatumia ubao kwa sakafu za ghorofa tu.

Waswahili wa miji ya pwani la Afrika ya Mashariki walitumia vipande vya jiwe la
matumbawe liliochangaywa na udongo. Nao hao walijenga nyumba za ghorofa kwa njia
hiyo. Upana wa vyumba ulitegemea urefu wa miti ya mikoko iliyopatikana kwa
sababu walitumia pia ubao hasa kwa sakafu za kila ghorofa.

Katika nchi nyingi watu wamegundua mbinu wa kujenga nyumba kwa kutumia matofali.
Penye hali ya hwa kavu hutumia matofali yaliyokauka tu; lakini penye udongo wa
ufinyanzi na ubao wa kutosha waliendelea kuchoma matofali yanayokuwa magumu kama
mwamba laini.

Teknolojia ya saruji imebadilisha ujenzi wa nyumba mahali pengi hasa pamoja na
upatikanaji wa vyuma kila mahali. Sarufi inaruhusu kujenga kwa nyumba imara kama
mwamba lakini haihitaji kazi ya kukata. Penye mawe kwa bei nafuu bado mawe
huendelea kutumiwa hasa kwa sababu zinapendeza kwa kuta za nje ila tu hata hapa
mara nyingi mihimili ya saruji na chuma zinaingizwa kama kiunzi na kuboresha
uimara.

Katika nchi zilizoendelea nyumba hutengenezwa kiwandani kisehemu. Mahali pa
nyumba huandaliwa kwa kumwaga saruji ya sakafu na kuweka tayari mabomba ya maji
na maji machafu pamoja na umeme na simu mahali panapotakiwa kulingana na
mipango.

Kati ya majumba yanayojulikana sana duniani ni Jumba la Kifalme la Versailles au
majumba ya Mji Haramu wa Beijing. JUmba linalotajwa mara nyingi kwenye habari ni
Jumba la Kifalme la Buckingham Palace mjini London kwa sababu wafalme na malkia
wamepokea wageni rasmi huko tangu miaka mingi.



https://sw.wikipedia.org/wiki/Mita

Mita (pia: meta) ni kipimo cha urefu kimekuwa kipimo sanifu cha kimataifa. Neno
limetokana na Kigiriki μέτρον/métron = kipimo, pia chombo cha kupimia, halafu
kupitia Kiingereza "meter, metre".

Mita imeundwa kama kipimo wakati wa mapinduzi ya Kifaransa mwaka 1793. Nia
ilikuwa kumaliza vipimo vya kale kutokana na viungo vya mwili kama hatua, mkono,
mguu na kadhalika. Vipimo hivi asilia vilitofautiana kila mahali; Ujerumani
ilikuwa na na futi zaidi ya kumi katika mikoa na majimbo mbalimbali. "Mita"
imeamuliwa ni sehemu moja kati ya sehemu milioni 40 za meridiani ya Paris
(mstari kutoka ikweta hadi ncha ya kaskazini unaopita mji wa Paris).

Mita ya asili ilichongwa kama reli ya shaba baadaye ya platini ambayo ni metali
ngumu sana.

Tangu 1960 mita imepataniwa ni umbali wa njia inayotembelewa na nuru katika anga
pasipo na hewa katika muda wa sekonde 1/299,792,458.

Millimita (mm): Millimita ni sehemu ya kumi ya sentimita moja; sentimita ina
millimita kumi, mita ina millimita elfu moja.



https://sw.wikipedia.org/wiki/Maradhi_ya_zinaa

Maradhi ya zinaa ni namna ya kutaja magonjwa yanayosambazwa kwa njia ya vitendo
vya kijinsia, mengine ya zamani (kisonono, kaswende n.k.), na mengine mapya
(ukimwi n.k.).

Maradhi hayo yanaweza yakaambukizwa kwa njia nyingine pia, au kwa vitendo vya
kijinsia vilivyo halali kwa wahusika, lakini yanaitwa “ya zinaa” kwa sababu
yanaenezwa hasa kwa wingi wa vitendo hivyo vinavyofanyika nje ya ndoa kwa
kujamiiana na watu mbalimbali.

Katika matokeo hayo pia tunaona kwamba uzinifu unamdhuru binadamu: hatuwezi
kuchezea utakatifu wa uhai tusipate hasara katika roho, katika jamii na pengine
hata katika mwili.

Maradhi ya zinaa ni magonjwa ya maambukizi zaidi ya 25 ambayo kimsingi
husambazwa kutoka mtu mmoja hadi mwingine kwa kujamiiana.

Magonjwa ya zinaa ni miongoni mwa maambukizi yanayofahamika sana na yaliyoleta
madhara makubwa hasa katika nchi zinazoendelea ambazo nyingi ziko barani Afrika.

Marekani ina kiasi kikubwa cha maambukizi kulinganisha na nchi zingine
zilizoendelea: kwa makisio nusu ya Wamarekani wote huambukizwa magonjwa ya zinaa
kabla ya kufikia umri wa miaka 35.

Licha ya kuenea kwa magonjwa ya zinaa, uchunguzi unaonyesha kuwa watu wengi
hawana ufahamu juu ya hatari za maambukizi ya magonjwa haya, madhara au kifo
kabisa kinachoweza kusababishwa na matokeo ya kutotibu maambukizi.

Magonjwa ya zinaa kama kisonono au klamidia, yanaweza yasionyeshe dalili zozote.
Watu wasiojua kuwa wameambukizwa huwa na hatari ya kuwaambukiza wenzi wao wa
kimapenzi, na wakati mwingine (kwa wanawake) watoto walio tumboni mwao.

Baadhi ya magonjwa ya zinaa yanaweza kutibiwa kwa dozi moja ya antibaotiki,
lakini mengine kama Ukosefu wa Kinga Mwilini (UKIMWI) hayatibiki. Watu wenye
magonjwa haya hubakia na uwezo wa kuambukiza kwa maisha yao yote.

Hatari kubwa zaidi ya kupata magonjwa ya zinaa ni kwa watu ambao huwa na wenzi
wengi wa kimapenzi; hufanya ngono bila ya kutumia kondomu; na ambao huchangia
sindano za kujidunga madawa katika miili yao.

Magonjwa ya zinaa huambukizwa na wakala wa magonjwa – bakteria wadogowadogo,
virusi, parasites, fungi na protozoa wakaao katika sehemu vuguvugu na zenye
unyevunyevu katika mwili kama vile sehemu za siri, mdomoni na kooni. Magonjwa
mengi ya zinaa husambaa wakati wa kujamiiana (katika uke au mkunduni), lakini
aina nyingine za kukutana kimapenzi kama kwa kutumia midomo (oral sex) zinaweza
kusambaza magonjwa.

Magonjwa mengine ya zinaa yanaweza kusambazwa kwa njia nyingine zaidi ya
kujamiiana. Magonjwa fulani ya zinaa yanayosababishwa na virusi kama UKIMWI
yanaweza kuambukizwa kwa kukutana na damu iliyoathirika. Kwa mfano, magonjwa
yanayosababishwa na virusi yanaweza kusafiri miongoni mwa watu wanaochangia
sindano zilizo na maambukizi, na mtu anaweza kupata maambukizi kwa kupokea dawa
iliyoambukizwa. Baadhi ya magonjwa ya zinaa huambukiza kwa kutoka kwa mama hadi
kwa mtoto. Maambukizi yanaweza kutokea kabla ya kuzaliwa, wakati vijidudu
vikifanikiwa kupita katika kondo la uzazi (placenta, ogani katika mji wa mimba
wa mwanamke mjamzito ambayo huunganisha mfumo wa damu ya mama na wa mtoto) na
kuingia katika mkondo wa damu wa mtoto. Maambukizi pia huweza kutokea wakati wa
kujifungua, wakati mtoto anapopita katika njia ya uzazi au baada kujifungua,
wakati mtoto anapotumia maziwa yaliambukizwa.

Klamidia ni ugonjwa wa kuambukiza ambao husababishwa na bakteria zinazoitwa na
sayansi kama Chlamydia trachomatis.

Ugonjwa huu huwa hauonyeshi dalili za wazi kwa karibia asilimia 75 ya wanawake
na asilimia 50 ya wanaume, hivyo maambukizi mengi hushindwa kufahamika mapema.

Kulingana na wakala wa afya wa Marekani (Centers for Disease Control and
Prevention) ndiyo ya kwanza kati ya maradhi ya zinaa yanayoripotiwa zaidi nchini
humo: wataalamu wamekisisa kuwa karibia watu milioni tatu huambukizwa klamidia
kila mwaka, lakini kulingana na CDC, ni maambukizi 660,000 tu ndiyo ambayo
huripotiwa.

Watu ambao hawafahamu kuwa wameambukizwa klamidia wanaweza wasitafute tiba na
hivyo wakaendelea kufanya ngono, bila ya kujua kuwa wanaeneza ugonjwa.

Wakati dalili zinapoanza kujitokeza wanaume husikia maumivu wakati wa kukojoa au
kutokwa usaha katika uume. Wanawake wanaweza kutokwa damu nje ya kipindi chao,
maumivu wakati wa kukojoa, kutokwa usaha katika uke, au maumivu chini ya kitovu.

Kama utaachwa bila kutibiwa katika wanawake, klamidia unaweza kuleta madhara
makubwa kwa afya. Klamidia huaribu tishu za uzazi za mwanamke na kusababisha
uvimbe katika fupanyonga (pelvic inflammatory disease, PID). PID inaweza
kusababisha mauvimu makali sana katika fupanyonga, utasa/ugumba au utata katika
ujauzito ambao unaweza kusababisha kifo.

Watoto waliozaliwa na mama waliombukizwa klamidia huwa na hatari ya kupata upofu
au maambukizi katika mapafu.

Uchunguzi wa maambukizi ya klamidia hufanyika kwa kuchunguza fupanyonga na
kiwango kidogo cha majimaji kutoka katika uke au uume ambayo huchunguzwa kwa
uwepo wa Chlamydia trachomatis.

Kisonono ni maradhi ya zinaa ambayo husababishwa na bakteria zinazofahamika
kisayansi kama Neisseria gonorrhoeae. Bakteria hizo hushambulia utandotelezi
unaozunguka sehemu za siri.

Ingawa kwa makisio maambukizi 360,000 ya kisonono huripotiwa kila mwaka nchini
Marekani, wataalamu wamekisia kuwa watu karibia 650,000 huambukizwa kwa mwaka.

Kama ilivyo klamidia, kisonono nayo huwa haionyeshi dalili. Kisonono ikiwepo
huwa na dalili kama zile za klamidia ambazo huhusisha mauvimu wakati wa kukojoa
na kutokwa kwa maji yanayonuka au usaha katika uke au uume.

Kisonono huonekana kwa urahisi kwa wanaume ambao hutoa usaha kutoka katika
mfereji wa mkojo (urethra). Huanza kidogo, lakini huongezeka na huwa mwingi na
kusababisha kusikia haja ya kukojoa mara kwa mara huku kukiwa na maumivu.

Kisonono ikisambaa na kufikia prostate, mfereji wa mkojo huziba kwa kiasi
fulani. Kwa wanawake maambuki hutokea katika urethra, uke au mlango wa uzazi
(cervix). Ingawa mwasho unaotokana na majimaji katika uke unaweza kuwa mkubwa,
mara nyingi dalili hizi huwa ni chache au hamna kabisa katika hatua za awali.

Kisonono isiyotibiwa inaweza kusababisha PID kwa wanawake. Watoto wanaozaliwa na
mama wenye kisonono huwa na hatari ya kuambukizwa wakati wa kuzaliwa; maambukizo
haya yanaweza kusababisha magonjwa ya meno kwa wachanga.

Uchunguzi wa ugonjwa hufanywa kwa kuchungunza usaha kutoka katika uke au uume au
mkojo kwa uwepo wa Neisseria gonorrhoeae.

Kisonono iliongezeka kwa kiasi kikubwa Marekani mnamo miaka ya 1970 na mwanzoni
mwa miaka ya 1980, hadi kukaribia kufikia kiwango cha magonjwa ya mlipuko
(epidemic proportions) kwa vijana wanaobalehe na watu wa umri wa kati.

Kisonono hutibiwa kwa antibaotiki kadhaa, ingawa maambukizi yamekuwa na ukinzani
juu ya tiba ya baadhi ya madawa katika miongo ya nyuma.

Moja kati ya mambo magumu katika kupambana na kisonono ni kutafuta mahusiano
yote ya kimapenzi ya nyuma ya aliyeambukizwa ili kuweza kuzuia usambaaji zaidi
wa ugonjwa.

Kaswende ni gonjwa tishio linalosababishwa na bakteria inayofahamika kama
Treponema pallidum.

Kama ugonjwa hautatibiwa, maambukizi huendelea kwa miaka, yakishambulia mifupa,
ubongo na moyo na kusababisha madhara mengine yanayotokana na matatizo katika
mfumo wa fahamu kama vile homa ya uti wa mgongo na magonjwa ya moyo na kiharusi.

Kaswende wakati wa ujauzito unaweza kuwa hatari kubwa kwa kiumbe tumboni, kama
vile kusababisha kutoumbika vizuri (deformity) na kifo.

Wanawake wengi wajawazito katika nchi zilizoendelea huchunguzwa kwa uwepo wa
ugonjwa huu katika majuma ya kwanza ya mimba ili kutibu ugonjwa kabla kitoto
hakijaathirika.

Ugonjwa wa malengelenge katika sehemu za siri husababishwa na maambukizi ya
herpes simplex virus(HSV). Aina nyingi za malengelenge huwa ni kutokana na aina
ya pili ya HSV (HSV type 2). hatahivyo, maambukizi kutokana na aina ya kwanza ya
HSV (HSV type 1) nayo yapo. Malengelenge katika sehemu za siri husababisha
vivimbe vinavyouma vinavyojirudia kila mara, ingawa mara nyingi ugonjwa huwa
hauonyeshi dalili kwa muda mrefu. Nchini Marekani, mtu mmoja kati ya watano
wenye umri wa zaidi ya miaka 12 ameathirika na HSV, na idadi kubwa ya hao
waliambukizwa - karibia asilimia 90 - hawafahamu kuwa wana ugonjwa. Upimaji wa
damu huweza kuonyesha uwepo wa maambukizi ya HSV, hata kama mtu bado hajaanza
kuonyesha dalili. Dalili za HSV zinaweza kutibika kwa kutumia madawa ya
yanayopambana na virusi kama vile acyclovir, lakini HSV hawawezi kutoka katika
mwili - hawatibiki.

UKIMWI, Ukosefu wa Kinga Mwilini, ni matokea ya maambukizi ya virusi vya Ukimwi
(VVU) - Human immunodeficiency virus (HIV). UKIMWI ni ugonjwa wa zinaa hatari na
usitibika ambao hushambulia mfumo wa kinga ya mwili na kumwacha mgonjwa akiwa
hana hata uwezo wa kujikinga dhidi ya maambukizi madogo. Maambukizi ya VVU
haimaanishi kuwa mtu ana UKIMWI. Baadhi ya watu na maambukizi ya VVU na
wasionyeshe hali ya kuumwa ile inayotambulika kama UKIMWI kwa miaka kumi au
zaidi. Watabibu hutumia neno UKIMWI pale mtu anapokuwa katika hatua za mwisho,
zinazotishia uhai za maambukizi ya VVU.

UKIMWI uligunduliwa kwa mara ya kwanza mwaka 1981 miongoni mwa wanaume waliokuwa
wanaingiliana (mashoga) na miongoni mwa watu waliokuwa wanajidunga sindano
katika jiji la New York na California. Baadaye maambukizi mengine yaligundulika
pia kusini mwa jangwa la Sahara barani Afrika. Kwa haraka UKIMWI ukawa ugonjwa
wa mlipuko duniani kote ukiathiri karibia kila nchi. Mpaka mwaka 2002,
ilikadiriwa kuwa watu wazima wapato milioni 38.6 na watoto milioni 3.2 duania
kote wanaishi na VVU au UKIMWI. Shirika la Afya Ulimwenguni, WHO, limekadiria
kuwa kutoka mwaka 1981 mpaka mwisho wa mwaka 2002 watu karibia milioni 20
walikuwa wamekufa kutokana na UKIMWI. Kiasi cha hao milioni 4.5 walikuwa ni
watoto wenye umri wa chini ya miaka 15.

Wakati VVU wanaweza kuenezwa kwa njia nyingine, kujamiiana ndiyo njia hasa ya
maambukizi ya virusi hivi. Wanawake ambao wameathirika na virusi vya UKIMWI
wanaweza kumwambukiza mtoto wakati wa ujauzito, kujifungua, au mara kadhaa
wakati wa kuwanyonyesha. Njia mbadala ya kupunguza makali ya VVU ni pamoja na
kutumia madawa yanayozuia kuzaliana kwa VVU (protease inhibitors), ambayo
husaidia kwa kiasi kikubwa kurefu maisha.

Pamoja na kuenea kwa elimu juu ya ugonjwa huu, CDC wamekadiria kuna maambukizi
mapya 40,000 kila mwaka Marekani na kuwa kwa ujumla kati ya Waamerika 800,000
hadi 900,000 wameambukizwa VVU.

Dutu huota katika uume na katika eneo la kuzunguka uke na mkunduni. Husababishwa
na kundi la virusi lifahamikalo kama human papillomavirus (HPV) ambao husambazwa
wakati wa kujamiiana. CDC wamekadiria kuwa kuna maambukizi mapya ya dutu milioni
5.5 nchini Marekani kila mwaka. Dutu za sehemu za siri zinaweza kutibiwa na
kuondolewa kwa upasuaji mdogo. Aina fulani ya HPV ambao husababisha maambukizi
katika sehemu za siri wanaweza pia kusababisha kansa ya mlango wa uzazi
(cervical cancer).

Trichomonasi husababishwa na maambukizi ya protozoa anayefahamika kisayansi kama
Trichomonas vaginalis. Ugonjwa huu husababisha muwasho na karaha katika uke kwa
wanawake na katika mfereji wa mkojo kwa wanaume. Trichomonasi huweza kutibiwa
kwa urahisi na antibaotiki. CDC wamekadiria kuwa Waamerika milioni tano
huambukizwa trichomonasi kila mwaka.

Hatua ambaYo ni madhubuti kuliko zote ni kuepuka ngono kabisa. Bila ya kukutana
kimwili hakuna uwezekano wa kupata maambukizi ya zinaa.

Kuwa na mwenzi mmoja tu katika ndoa na kwa wale wanaojiingiza katika mahusiano
pia husaidia kupunguza hatari ya maambukizi.

Kondomu inakinga dhidi ya maambukizi hayo lakini si kinga kamili kwa asilimia
mia moja. Kondomu huvaliwa kwenye uume au kwenye uke na huwa kama kizuizi kwa
vijidudu vinavyosababisha magonjwa ya zinaa. Hata hivyo kondomu huwa haifuniki
sehemu yote ya siri ambayo hukutana wakati wa kufanya ngono, na uwezekano wa
kupata maambukizi ya zinaa bado upo, hasa malengelenge na dutu.

Wakati wowote katika historia, kushamiri na kuongezeka kwa magonjwa ya zinaa
huakisi mabadiliko katika sayansi na jamii. Kwa mfano, katika nchi nyingi
duniani, kuenea kwa magonjwa ya zinaa kuliongezeka wakati na baada ya vita vikuu
vya pili (1939-1945), wakati wanajeshi walipokuwa kwa kipindi kirefu mbali na
nyumbani kwao na kujihusisha katika ngono na watu tofauti ambao wengi wao
walikuwa wana maambukizo ya zinaa. Wakati antibaotiki - penicillin,
ilipopatikana miaka baadaye, nchi hizohizo zilishuhudia upunguaji wa maambukizi.

Hata hivyo kuanzia miaka ya 1950, huko Marekani kisonono kilianza kuenea
kutokana na kuongezeka kwa tamaa za ngono. Vijidudu vya ugonjwa viliunda
ukinzani dhidi ya penicillin, na mpaka miaka ya 1970 na 1980 ugonjwa ulifikia
hatua ya kuwa ugonjwa wa mlipuko kwa vijana na watu wa umri wa kati.

Kuingia kwa VVU katika jamii ya binadamu kumepelekea janga la kimataifa la
UKIMWI ambalo lilianza katika miaka ya 1980 na kuendelea hadi leo hii.

Majanga ya magonjwa ya zinaa yanaendelea, hata pamoja na utumiaji wa kondomu
ambao umeongezeka tangu kuanza kwa UKIMWI. Maafisa wa afya wanaamini kuna mambo
mengi yanayowezekana kuwa yanachangia kuongezeka kwa maambukizi ya magonjwa ya
zinaa. Miongoni mwao ni mienendo ya tabia hatarishi. Katika miongo kadhaa
iliyopita, umri ambao watu hufanya ngono kwa mara ya kwanza umepungua, wakati
wastani wa wenzi wa kimapenzi ambao mtu hufanya nao ngono katika kipindi cha
maisha yake umeongezeka. Kwa pamoja mienendo hii huongeza hatari ya kupata
magonjwa ya zinaa.



https://sw.wikipedia.org/wiki/Mapambano_kati_ya_Israeli_na_Palestina

Mapambano kati ya Israeli na Palestina ni ugomvi baina ya nchi ya Israeli na
wakazi wa Palestina unaoathiri pia uhusiano na nchi jirani. Ugomvi huu ulianza
katika karne ya 20 baina ya wakazi Wayahudi na Waarabu wa maeneo ambayo leo hii
yako chini ya Israeli na Mamlaka ya Kitaifa ya Palestina. Ulisababisha tayari
vita sita kati ya nchi ya Israeli tangu kuundwa kwake mwaka 1948 na jirani zake
za Kiarabu. Mapambano yanaendelea, hayajapata suluhisho hadi sasa.

Mapambano yalianza wakati wa kuongezeka kwa uhamiaji wa Wayahudi katika maeneo
ya Palestina yaliyokaliwa na Waarabu. Kuundwa kwa Dola la Israeli kulisababisha
vita ya kwanza baina ya Israeli mypa na nchi zote za jirani.

Mapambano hayo si ya kijeshi tu, bali yanaanza upande wa siasa na pia upande wa
dini.

Wayahudi wa Ulaya waliokuwa wahamiaji wa kwanza kuja Palestina waliona uhamiaji
wao kama kurudi kwenye nchi ya mababu wao kwenye mahali ambako taifa lao
litazaliwa upya. Sehemu ya Wayahudi waliona mwendo wao si kurudi tu kwenye ardhi
ya mababu kama taifa lakini pia utimiaji wa sala ya Kiyahudi yenye ombi la
"kuonana katika Yerusalemu mwaka ujao". Mpaka leo wengine wanaona jambo hilo
kutokana na ahadi za Mungu kwa taifa lao kadiri ya Tanakh (yaani Biblia ya
Kiebrania).

Kumbe wakazi Waarabu wa Palestina waliona uhamiaji wa wageni kutoka Ulaya kama
harakati ya kikoloni iliyolenga kutwaa ardhi yao. Tena Waislamu kadhaa wanaona
ya kwamba, tangu itwaliwe na jeshi la Uislamu katika karne ya 7 ardhi ya
Palestina - Israeli imekuwa nchi ya Kiislamu inayopaswa kutawaliwa na serikali
ya Waislamu daima. Wakristo hawakuwa wengi, tena wamezidi kupungua kwa kuhama
kutokana na ugumu wa hali yao wanaojisikia kubaguliwa kama kundi dogo hata kati
ya Wapalestina.

Katika karne ya 19 idadi kubwa ya Wayahudi waliishi katika maeneo kadhaa ya
Milki ya Urusi yaliyotwaliwa na milki hiyo mnamo 1800.

Uadui dhidi ya Wayahudi ulitokea dhidi ya utawala wa Kirusi Kuanzia mwaka 1880
kulitokea ghasia mbalimbali ambako Wayahudi walishambuliwa katika miji ya Urusi.
Wimbi la pili la ghasia hizo zilizoitwa pogromu likatokea mwaka 1905, ambapo
Wayahudi zaidi ya 2000 waliuawa mjini Odessa . Wakati ule Wayahudi wa Urusi
walianza kuhamia nje: wengi wao walikwenda Marekani, lakini wachache walielekea
Palestina.

Mapogromu yalikuwa pia chanzo cha harakati mpya ya Uzayuni (Zionism) kati ya
Wayahudi wa Ulaya. Uzayuni ulilenga kuwapa Wayahudi eneo maalum ili wapate
kujenga upya taifa katika dola lao wenyewe, ambako wangekuwa wenyeji, si kundi
la pekee katikati ya watu waliowadharau.

Mwaka 1896 Theodor Herzl (1860-1904) aliandika kitabu "Dola la Wayahudi"
alimodai kuundwa dola la pekee kwa ajili ya Wayahudi. Mkutano wa kwanza wa
wafuasi wake ulichagua jina la "Zayuni" ambalo lilikuwa jina asilia la mlima wa
hekalu mjini Yerusalemu; wakachagua jina hilo kwa sababu linataja mahali
patakatifu zaidi pa Uyahudi. Mkutano huo uliazimia kuwa "Uzayuni unalenga kuunda
makazi salama yaliyokubaliwa rasmi kwa ajili ya taifa la Kiyahudi katika nchi ya
Palestina".

Wazayuni walikusanya pesa kote Ulaya wakanunua ardhi katika Palestina na
kuanzisha vijiji kwa ajili ya Wayahudi waliohima huko.

Vita ya Kwanza ya Dunia ilikwamisha mipango yote kwa sababu Palestina ilikuwa
sehemu ya Milki ya Osmani iliyoshiriki katika vita pamoja na Ujerumani na
Austria dhidi ya Urusi, Ufaransa na Uingereza.

Mwaka 1917 wakati ambapo jeshi la Uingereza lilifaulu kusogea mbele kutoka Misri
na kuingia Palestina, waziri wa mambo ya nje Arthur James Balfour alitoa tamko
la Balfour yaani tamko rasmi kuwa Uingereza inataka kusaidia mipango ya
kuanzisha makazi ya Kiyahudi katika Palestina. Wakati uleule Waingereza
waliwaahidi Waarabu kuundwa kwa dola la Kiarabu kwenye maeneo yaliyokaliwa nao
katika Milki ya Osmani. Lakini wakati huohuo walipatana na Ufaransa kuhusu
ugawaji wa maeneo ya Kiarabu ya Milki ya Osmani.

Kwenye mkutano wa amani wa Paris wa mwaka 1919, ulioandaa Mkataba wa Versailles,
mwakilishi wa Waarabu, Faisal bin Hussein bin Ali al-Hashimi, alipatana na
mwakilishi wa Wazayuni, Chaim Weizmann, kuwa anakubali uhamisho wa Wayahudi kuja
Palestina, na Palestina kuwa eneo la pekee tofauti na Dola la Waarabu ambayo
Faisal alilenga kujenga Uarabuni pamoja na Syria na Irak. Haki za wakazi Waarabu
zilitakiwa kulindwa na maendeleo ya pamoja kati ya wakazi Waarabu na Wayahudi
kujengwa. Lakini Uingereza na Ufaransa waliendelea kugawa Mashariki ya Kati,
hivyo Waarabu wengi hawakusikia ya kwamba mapatano ya Faisal yalikuwa na umuhimu
tena.

Baada ya vita Uingereza ilichukua utawala wa Palestina kama eneo la kudhaminiwa
kwa niaba ya Shirikisho la Mataifa. Idadi ya Wayahudi waliofika kutoka nchi za
Ulaya iliongezeka, lakini bado Wayahudi wengi walihamia Marekani, si Palestina.
Hata hivyo shirika za Uzayuni ziliendelea kununua ardhi, kuanzisha vijiji vya
Ujamaa vilivyoitwa Kibbutz hata Tel Aviv ilikua kama mji wa Kiyahudi kandokando
ya Yafo ya Kiarabu. Mnamo 1931 asilimia 17 ya wakazi wa Palestina walikuwa
Wayahudi.

Katika Palestina mufti mkuu wa Yerusalemu, Mohammed Amin al-Husseini, alichukua
uongozi wa Waarabu akapinga kufika kwa Wayahudi wapya. Serikali ya Kiingereza
ilisitasita kuamua juu ya msimamo wake - haikuzuia kufika kwa Wayahudi, lakini
haikuwasaidia kujiimarisha nchini.

Mashambulio dhidi ya Wayahudi yalianza mwaka 1921. Mwaka 1929 Wayahudi 67
waliuawa mjini Hebron.

Kati ya 1936 na 1939 kulitokea ghasia kubwa ya Waarabu dhidi ya polisi na jeshi
la Kiingereza na dhidi ya makazi ya Wayahudi. Uingereza ulifaulu kukandamiza
ghasia hii kwa jeshi lake. Kati ya Wayahudi vikundi vyenye silaha vilianzishwa
vilivyolenga kutetea vijiji vya Kiyahudi na kulipiza kisasi kwa mashambulio.
Vikundi hivyo viliendelea baadaye kuwa chanzo cha jeshi la Israeli.

Siasa ya chuki dhidi ya Wayahudi iliyoendeshwa na Chama cha Nazi chini ya
dikteta Adolf Hitler katika Ujerumani na nchi nyingine za Ulaya iliongeza namba
ya Wayahudi waliopaswa kuondoka kwao Ulaya. Miaka baada ya 1933 takriban
wakimbizi Wayahudi 250,000 walifika Palestina - hii ilikuwa sababu moja ya
ghasia ya Waarabu miaka 1936-1939. Hadi mwaka 1945 Wayahudi walikuwa asilimia 33
ya wakazi wote wa Palestina.

Baada ya vita kuu ya pili kulikuwa na laki za Wayahudi waliowekwa huru kutoka
makambi ya KZ na wengi wao walielekea Palestina. Hapo Serikali ya Uingereza,
iliyosita kuamua kama ilitaka kutekeleza ahadi zake kwa Waarabu au kwa Wayahudi,
iliomba Umoja wa Mataifa kuamua juu ya hatua zijazo kwa ajili ya Palestina,
maana ilikuwa eneo la kudhaminiwa na asili ya mamlaka hii ilikuwa imepita kutoka
Shirikisho la Mataifa kwenda Umoja wa Mataifa..

Mwaka 1947 Mkutano Mkuu wa Umoja wa Mataifa ulipigia kura mpango wa ugawaji wa
Palestina. Mataifa 33 yalipiga kura ya ndiyo, 13 hapana, 10 hayakusimama upande
wowote. Hivyo eneo la Palestina lilitakiwa kugawiwa kwa dola la Kiyahudi, dola
la Kiarabu na mji wa Yerusalemu. Mamlaka ya Uingereza yalitakiwa kwisha tarehe
14 Mei 1948.

Waarabu walipinga ugawaji kwa kudokeza ya kwamba mpango wa ugawaji haukuwa adili
kwa sababu zifuatazo. Mwaka 1947 Palestina ilikuwa na wakazi 1,845,000. Watu
1,237,000 au theluthi mbili walikuwa Waarabu, wakati watu 608,000 tu au theluthi
moja walikuwa Wayahudi. Kumbe Dola la Kiyahudi lilitakiwa kupokea asilimia 56
cha ardhi, pamoja na maeneo yaliyofaa zaidi kwa kilimo ingawa mali ya Kiyahudi
wakati ule ilikuwa asilimia 7 tu ya ardhi yote ya Palestina. Katika eneo la Dola
la Kiyahudi takriban 40% ya wakazi wangekuwa Waarabu. Sehemu kubwa ya ardhi
katika sehemu ya Dola la Kiarabu ilikuwa mlimani na haikufaa vema kwa ajili ya
kilimo.

Wawakilishi wa Kiyahudi walisema idadi ya Wayahudi itaongezeka haraka kutokana
na uhamiaji wa Wayahudi wengine - wakati ule walikuwa bado laki za Wayahudi
katika makambi katika nchi za Ulaya, ni hao ambao hawakuuawa na Wajerumani
katika Holocaust.

Mara baada ya azimio la UM, mapigano yalianza katika Palestina na kuwa vita ya
wenyewe kwa wenyewe nchini. Vikundi vya wanamgambo wa Kiarabu vilishambulia
makazi ya Kiyahudi kote nchini. Wayahudi pia walikuwa na vikundi vya wanamgambo.

Tarehe 14 Mei mkutano wa wawakilishi Wayahudi ulitangaza Dola la Israeli kama
nchi mpya. Waingereza waliondoa jeshi lao.

Tarehe 15 Mei 1948 majeshi ya Misri, Yordani, Lebanoni, Syria na Irak yaliingia
Palestina yakatwaa maeneo ya Kiarabu na kushambulia makazi ya Kiyahudi. Katika
vita ya miezi 10 jeshi la Israeli lilifaulu kusimamisha wapinzani na kuwarudisha
nyuma. Jeshi la Kiarabu pekee lenye uwezo lilikuwa Kikosi Arabu cha Yordani.
Wakati wa kusimamisha mapigano Israeli ilikuwa imeongezeka maeneo yake ikatawala
asilimia 78 za eneo la kukabidhiwa la awali yaani maeneo yote yaliyowahi
kukusudiwa na Umoja wa Mataifa kwa ajili ya Dola la Kiyahudi pamoja na nusu ya
maeneo yaliyokusudiwa kwa ajili ya Dola la Kiarabu.

Ukanda wa Gaza ulitawaliwa na Misri na Ukingo wa Magharibi wa Yordani (mto)
pamoja na mji wa kale wa Yerusalemu ukawa chini ya milki ya Yordani.

Zaidi ya wakazi Waarabu 700.000 walilazimika kuondoka au walimkimbia kutoka miji
na vijiji vyao, wakikaa nje ya maeneo yaliyotawaliwa sasa na Israeli. Waarabu
150,000 hivi walibaki ndani ya maeneo haya sasa kama raia Waarabu wa Israeli.
Baada ya vita Israeli ilikataa kurudi kwa waliokuwa nje. Ndiyo asili ya
Wakimbizi Wapalestina wanaoishi Syria, Lebanoni, Yordani na Misri, pamoja na hao
wanaoendelea kukaa katika makambi katika maeneo ya Gaza na Ukingo wa Magharibi.

Madola yote ya Waarabu isipokuwa milki ya Yordani yalikataa kuwapa wakimbizi hao
haki za uraia, na kwa hiyo hadi leo wajukuu wamebaki kama wakimbizi katika nchi
za kigeni bila uraia; wakisafiri wanatumia vitambulisho vilivyotolewa na UM,
wanakosa haki ya kutafuta kazi au kushiriki katika siasa kama raia wa kawaida,
hata kama familia zimeshaishi katika nchi hizo hadi kizazi cha tatu au nne.

Jumuiya ya Nchi za Kiarabu ilianzisha taasisi iliyoitwa "Serikali kwa Palestina
yote" (ing. All-Palestine Government, ar. حكومة عموم فلسطين hukumat 'umum
Filastin) wakati wa vita (1948) iliyotambuliwa na nchi za Kiarabu isipokuwa
milki ya Yordani. Ilikuwa na mamlaka fulani katika Ukanda wa Gaza pekee,
ikafanya kazi chini ya usimamizi wa Misri na mwisho wa 1948 ilipelekwa Kairo
ikafutwa na serikali ya Misri mwaka 1959.

Taasisi mpya ikaundwa mwaka 1964 kwa azimio la Jumuiya ya Nchi za Kiarabu
ikaitwa PLO (Palestine Liberation Organization, ar.: منظمة التحرير الفلسطينية‎
[[munaẓẓamat at-taḥrīr al-filasṭīniyyah) ambayo ni maungano ya vikundi
mbalimbali ya Kipalestina. Shabaha yake ilikuwa "ukombozi wa Palestina".
Serikali ya Misri ilikuwa na athira kubwa katika PLO. Harakati ya Fatah mwanzoni
haikushiriki. PLO iliendesha vikundi vya wanamgambo ya Fedayin Wapalestina
walioshambulia mipaka ya Israel mara kwa mara.

Yordani na Israeli (kwa Wapalestina walioweza kubaki kwao) zilikuwa nchi pekee
zilizowapa Wapalestina uraia, lakini katika nchi nyingine walibaki kama
wakimbizi bila uraia. Makambi yao yaliangaliwa na shirika la Umoja wa Mataifa
linaloitwa UNRWA.

Bada ya vita ya 1948-1949 nchi jirani zilikataa kutambua dola la Israeli. Hali
ya vita ikaendelea ingawa bila mapigano kati ya majeshi makubwa. Wanamgambo wa
Wafedayin Wapalestina waliendelea kuvuka mpaka kutoka makambi ya wakimbizi na
kushambulia vijiji vya Kiyahudi. Wanamgambo hao walipata mara nyingi silaha na
mafunzo kutoka kwa majeshi ya Misri na Syria.

Mwaka 1956 Israeli ilishambulia Misri katika vita ya Suez kufuatana na mpango wa
pamoja na Ufaransa na Uingereza baada ya kuona ununuzi wa silaha nyingi na
Misri.

Mwaka 1967 jeshi la Misri lilikusanya vikosi vingi vya jeshi lake katika rasi ya
Sinai ikafukuza walinzi wa amani wa UM na kufunga mlango wa Tiran hivyo kuzuia
usafiri wa meli baina ya Israeli na Bahari Hindi. Israeli ikajibu kwa
kushambulia Misri tarehe 5 Juni 1967 katika Sinai ikaharibu jeshi la Misri
katika muda wa siku 6. Wakati huohuo milki za Yordani na Syria ziliamua
kushikamana na Misri zikashambulia eneo la Israeli. Tokeo lake lilikuwa ya
kwamba jeshi la Israeli likatwaa Ukingo wa Magharibi wa Yordani na pia milima ya
Golan hadi maadui walisalimisha amri tarehe 10 Juni. Pia eneo lote la Sinai
likatwaliwa na Israel na Mfereji wa Suez ulifungwa.

Vita ya Yom Kippur iliyofuata ilikuwa mashambulio ya Misri na Syria dhidi ya
Israeli katika mwezi wa Oktoba 1973. Mashambulio yalianza kwenye sikukuu ya
Kiyahudi ya Yom Kippur. Jeshi la Misri lilifaulu kuingia kwenye rasi ya Sinai na
Syria kwenye milima ya Golan. Lakini Syria ilirudishwa nyuma haraka na Waisraeli
walifikia kilomita 40 tu kutoka Dameski. Jeshi la Misri lilifeli zaidi hadi
Israeli iliweza kuvuka mfereji wa Suez na kufunga kikosi kikubwa cha Wamisri
nyuma ya mstari wa mapigano na kuingia katika mji wa Suez na hata kukaribia
Kairo. Mnamo 23 Oktoba pande zote zilikubali kusimamisha mapigano kwa ombi la
UM. Baada ya majadiliano marefu, kila upande ulirudisha wanajeshi wake kilomita
kadhaa kwa kusudi la kuwa na umbali kati ya majeshi.

Misri na Israeli zikaendelea kuwa na majadiliano na kupatana kufanya amani mwaka
1973. Israeli iliondoka katika Sinai na nchi zote mbili zikafungua ubalozi
katika nchi ya pili. Ukanda wa Gaza ulibaki chini ya Israeli.

Vita ya siku 6 ya 1967 ilileta uamsho kati ya Wapalestina katika makambi ya
wakimbizi. Kundi la Fatah lililoundwa mwaka 1959 nchini Kuwait liliongeza sifa
zake kutokana na kupigana na jeshi la Israeli mwaka 1968 katika kambi la Karame
(Yordani). Fatah lilijiunga na PLO na mwenyekiti wake Yasser Arafat akawa
mwenyekiti wa PLO. Alileta mwelekeo mpya kuwa Wapalestina wanapaswa kujikomboa
badala ya kutegema nchi za Waarabu wengine. Vikundi vya PLO viliendelea na
mashambulio pamoja na kutumia mbinu za kigaidi dhidi ya wananchi raia wa
Israeli.

Tangu 1968 vikundi vya PLO viliteka nyara ndege au watu raia kwa shabaha ya
kuwabadilisha na wafungwa Wapalestina katika Israeli. Hadi mwaka 1970 PLO ilikua
kuwa na mamlaka kubwa nchini Yordani hadi jeshi la nchi hiyo iliwafukuza vikosi
vya PLO kutoka milki ya Yordani.

Hapo Arafat na sehemu ya askari wake walihamia Lebanoni. Wakati wa vita ya
wenyewe kwa wenyewe ya Lebanoni PLO ilichukua upande na kushiriki lakini sehemu
nyingine za vikundi vya Kipalestina vilishikamana na serikali za nchi za Waarabu
zilizoshiriki pia katika vita hiyo ndani ya Lebanoni. Baada ya mashambulio ya
Israeli PLO ilifukuzwa kutoka Lebanoni na kuhamia Tunisia mwaka 1982.

Katika miaka iliyofuata Wapalestina katika Ukanda wa Gaza na Ukingo wa Magharibi
wa Yordani walisikia maisha kuwa vigumu zaidi. Wengi wao walikuwa vijana
waliozaliwa chini ya utawala wa Israeli. Vijana wengi walikosa kazi. Hawakuwa na
matumaini katika jitihada za PLO iliyokuwa mbali nao.

Basi, baada ya ajali ya barabarani ambako Wapalestina wanne waliuawa na gari la
kijeshi la Israeli, mnamo Disemba 1987 ililipuka ghasia ya ghafla iliyoitwa
intifada. Wapalestina waliandamana barabarani, watoto na vijana walitupa mawe
dhidi ya askari wa Israeli. Kundi jipya la Hamas lilichokoza mwendo huu na
kuongoza upinzani. Katika miezi iliyofuata Wapalestina 1,551 na Waisraeli 422
waliuawa.

Wakati wa Vita ya Ghuba ya 1990/91 Arafat aliamua kuwa upande wa Saddam Hussein
aliyeshambulia Kuwait. Hii ilisababisha kufukuzwa kwa Wapalestina wengi kutoka
Kuwait baada ya vita na kushindwa kwa Iraq. Nchi za Kiarabu kama Misri na Saudia
zilizowahi kusaidia PLO lakini zilichukua msimamo dhidi ya Saddam Hussein
zilikata misaada yao kwa PLO. Kudhoofishwa kwa PLO kwa njia hii ilisaidia pia
kuanzisha majadiliano ya moja kwa moja. Katika mkutano wa amani wa Madrid,
Hispania, Wapalestina walishiriki kwa mara ya kwanza katika majadiliano na
Israeli.

Tangu Januari 1993 wawakilishi wa PLO na Israeli walikutana kwa siri mjini Oslo,
Norwei. Arafat alitamka kutambua Israeli na kuachana na mbinu za kigaidi katika
barua kwa kiongozi wa Israeli Yitzhak Rabin. Rabin na Arafat walikutana
Washington, D.C. na kutia sahihi mapatano ya kwanza yaliyokuwa mwanzo wa
mfuatano wa majadiliano marefu yaliyolenga kuleta amani kati ya Wapalestina na
Israeli katika muda wa miaka 5.

Kwa jumla mapatano hayakuweza kufikia mwisho. Lakini katika hatua za kwanza
Mamlaka ya Kitaifa ya Palestina yaliundwa kama mbegu ya serikali kamili. Jeshi
la Israeli ilijiondoa katika Gaza na sehemu za Ukingo wa Magharibi wa Yordani
zilizowekwa chini ya mamlaka mpya.

Mwaka 1995 uongozi wa PLO ulihamia Palestina na kuanzisha ofisi kuu ya Mamlaka
ya Palestina huko Ramallah.

Katika uchaguzi wa mwaka 1996 chama cha Benyamin Netanyahu kilishinda kura ya
bunge la Israeli. Netanyahu hakukubali majadiliano; alidai kuwa yaliimarisha tu
wapinzani wakali wa Israeli upande wa Wapalestina na kusabisha mashambulio na
ugaidi zaidi.

Mwaka 2005 jeshi la Israeli lilitoka kabisa katika Ukanda wa Gaza na kubomoa
vijiji vya walowezi Wayahudi kule.

Mafarakano kati ya Wapalestina yaliendelea kuongezeka kati ya Fatah na Hamas.
Mwaka 2007 Chama cha Hamas kilichukua mamlaka juu ya Gaza kikaendelea
kushambulia Israeli kwa makombora. Israeli ilijibu kwa kufunga mipaka ya Gaza na
kungilia ndani ya Ukanda wa Gaza kijeshi mara kadhaa.

Kutokana na mashambulio dhidi ya wananchi wa Israeli yaliyoendelea Waisraeli
walianza kujenga fensi na ukuta wa kutenganisha Ufuko wa Magharibi na Israeli
yenyewe. Ukuta huu wenye urefu hadi mita nane umesaidia kupunguza sana
mashambulio dhidi ya raia, lakini umejengwa zaidi kwenye ardhi ya Kipalestina na
kuongeza matatizo kwa wananchi.



https://sw.wikipedia.org/wiki/Los_Angeles

Los Angeles (mara nyingi kifupi L.A.) ni mji wa Kalifornia ya kusini. Ni mji
mkubwa kuliko yote ya Kalifornia na mji mkubwa wa pili wa Marekani mwenye wakazi
3,847,400 mjini penyewe na hadi milioni 18 katika rundiko la mji. Mji uko kando
la Pasifiki katika tambarare kati ya bahari na milima.

Wakazi wa jiji ni mchanganyiko wa watu kutoka pande zote za dunia. Takriban
theluthi moja hawakuzaliwa Marekani bali walihamia hapa ni watu kutoka nchi 140
za dunia. Karibu nusu huongea Kihispania kama lugha ya mama; wengi kati hao
kutoka familia wa wahamiaji kutoka Meksiko au nchi mbalimbali za Amerika Kusini.
Wahamiaji wengine wametoka hasa Asia ya Mashariki kama vile China, Korea na
Japani.

Wakazi asilimia 46.9% huhesabiwa kama Wazungu, 11.24% Waamerika Weusi na 10.0%
Waasia, wengine wa vikundi mbalimbali. 42.2% husema Kiingereza kama lugha ya
kwanza, 41.7% Kihispania, 2.4% Kikorea, 2.3% Kitagalog, 1.7% Kiarmenia, 1.5%
Kichina na 1.3% Kiajemi.

Jina la Los Angeles latoka katika lugha ya Kihispania likimaanisha "malaika"; ni
kifupi cha jina la awali "El Pueblo de Nuestra Señora la Reina de los Ángeles
del Río de Porciúncula" yaani "Kijiji cha Mama Yetu Malkia wa Malaika wa Mto
Porsyuncula"; maana yake ni kwamba kijiji kiliwekwa wakfu kwa Bikira Mariamu
kilipoundwa mwaka 1781 na mapadri Wafransisko walioinjilisha kwanza sehemu hiyo.
Wakati ule Kalifornia ilikuwa bado chini ya Hispania kama sehemu ya Ufalme mdogo
wa Hispania Mpya ambao baadaye ukawa Jamhuri ya Meksiko.



https://sw.wikipedia.org/wiki/Kamusi_za_Kiswahili

Kamusi za Kiswahili ni vyombo muhimu sana kwa kukuza na kuimarisha lugha ya
Kiswahili, ambayo kwa sasa ni lugha rasmi ya Jumuia ya Afrika Mashariki na moja
ya lugha za mawasiliano za Umoja wa Afrika.

Waswahili wenyewe, watu wa pwani ya Afrika Mashariki na visiwa vya jirani (kama
Unguja na Pemba), hawajulikani kuwa wametunga kamusi kabla ya wakati huo.

Kamusi ya kwanza inayojulikana ilitungwa mnamo 1848 na Ludwig Krapf huko Rabai
Mpya / Mombasa (Kenya); ilikamilishwa na kutolewa kama "A Dictionary of the
Suaheli language, London 1882".

Kamusi ya Kiswahili -Kijerumani zilipatikana mwaka 1890 na Büttner (Wörterbuch
der Suaheli-Sprache, Berlin 1891) na mwaka 1911 wakati wa Afrika ya Mashariki ya
Kijerumani na Carl Velten (Suaheli Wörterbuch, Berlin 1910).

Kamusi ya Kiswahili - Kifaransa ilitolewa na Charles Sacleux (Sacleux, Charles.
1939. Dictionnaire Swahili - Français. (Travaux et Mémoires de l'Institut
d'Ethnologie, Vols. 36/37). Paris: Institut d'Ethnologie, Université de Paris.
(Reprint 1959)). Kamusi hii imesifiwa kuwa ya pekee iliyokusanya pia maneno ya
lahaja za Kiswahili nje ya Kiunguja (Zanzibari) na Kimvita (Mombasa). Inasifiwa
pia kwa upana wa maelezo yake kuhusu historia ya maneno-

Hadi mwanzo wa karne ya 20 Kiswahili kilipatikana katika lahaja zake tu. Baada
ya Vita Kuu ya Kwanza kamati iliundwa na serikali ya kikoloni kwa kusudi la
kuunda Kiswahili sanifu kitakachotumiwa kote Afrika ya Mashariki. Kamusi mbili
za "Inter-territorial Language (Swahili) committee to the East African
Dependencies" zilitolewa mwaka 1939 zimechapishwa upya mara nyingi. Mhariri Mkuu
wa kamati alikuwa katibu yake Frederick Johnson. Msingi wa kamusi hizi ulikuwa
kazi ya Madan (taz. juu). Hivyo kamusi hizi hutajwa kama "Madan-Johnson".

Tangu kupatikana kwa uhuru wa nchi za Afrika ya Mashariki Kiswahili kiliendelea
sana. Azimio la serikali ya Tanzania la kufanya Kiswahili kuwa lugha ya elimu
katika shule za msingi lilianzisha masharti ya kutunga vitabu vya shule na
kupanusha msamiati wa Kiswahili. Orodha za maneno zilitungwa kwa ajili ya masomo
mbalimbali. Taasisi ya Uchunguzi wa Kiswahili (leo: TATAKI) katika Dar es Salaam
ilianza kuandaa kamusi mbalimbali hasa "Kamusi ya Kiswahili Sanifu" inayoeleza
maana ya maneno kwa kutumia lugha yenyewe. Kamusi mbalimbali zilifuata.

Vifupisho katika mabano si vya kawaida lakini vimeingizwa hapa kwa kusudi la
kurahisisha marejeo katika makala za Wikipedia.

M.A.J.E. CHIPA, Francais-Kiswahili-English / Misamiati ya msingi kwa
wanaojifunza lugha Kifaransa-Kiswahili-Kiingereza - MAJEC-AJEJER, Dar es Salaam
2006, ISBN 9987 451 16 0



https://sw.wikipedia.org/wiki/Jumuiya_ya_Afrika_Mashariki

Jumuiya ya Afrika Mashariki au Mtangamano wa Afrika Mashariki (kwa Kiingereza
East African Community, kifupi EAC) ni muundo wa kisiasa unaounganisha nchi tano
za kanda ya Maziwa Makuu ya Afrika Mashariki: Burundi, Kenya, Rwanda, Tanzania
na Uganda. Mnamo Machi 2016 Sudan Kusini imekuwa nchi wa sita.

Eneo la Mtangamano ni 1,820,664 square kilometres (702,962 sq mi), likiwa na
wakazi 153,301,178 (kadirio la mwaka 2014)

Jumuiya yenye jina hilo imepatikana mara mbili katika historia: jumuia ya nchi
tatu kubwa zaidi kati ya hizo ilianzishwa mwaka 1967, lakini ilisambaratika
mwaka 1977.

Nchi tano za Afrika ya Mashariki zilizokuwa chini ya utawala wa Uingereza na
Ubelgiji zilianza uhuru wao kwa kuendeleza ushirikiano wa karibu uliorithiwa
kutokana na utawala wa pamoja wakati wa ukoloni.

Baada ya kupata uhuru mwaka 1961 nchi tatu ziliunda Mamlaka ya Huduma za Pamoja
za Afrika ya Mashariki (kwa Kiingereza East African Common Services Organisation
– kifupi EACSO).

Ushirikiano ulihusu fedha (East African Shilling), forodha (Customs Union),
huduma za reli (East African Railway), ndege (East African Airways), mabandari,
posta na simu na elimu ya juu (Chuo Kikuu cha Afrika ya Mashariki chenye kampasi
Makerere, Dar es Salaam na Nairobi). Mkataba ulilenga pia mahakama kuu ya pamoja
na sera ya kiuchumi ya soko la pamoja. Haya yote yalitakiwa kuwa chini ya Bunge
la Afrika ya Mashariki.

Mwaka 1967 nchi tatu zilijaribu upya kuimarisha umoja wao kwa Mkataba wa
Ushirikiano wa Afrika ya Mashariki wakiita umoja wao "Jumuiya ya Afrika ya
Mashariki" ikiwa na makao makuu Arusha, Tanzania.

Lakini mielekeo ya nchi zote tatu zilitofautiana mno: Kenya iliendelea kwa njia
ya upebari lakini Tanzania ilijaribu kujenga Ujamaa (usoshalisti) kuanzia mwaka
1967. Uganda uliingia katika kipindi cha udikteta kali ya Idi Amini aliyeharibu
uhusiano na majirani alipoanza kudai sehemu za maeneo yao.

Sababu nyingine ni madai ya Kenya ya kuwa na viti zaidi kuliko Uganda na
Tanzania katika kamati za maamuzi, huku kukiwa na kutokuelewana kulikosababishwa
na udikteta wa Idi Amin nchini Uganda, Usoshalisti huko Tanzania, na soko huria
nchini Kenya, hivyo wanachama hawa watatu wakapoteza ushirikiano wa miaka zaidi
ya sitini na manufaa ya ukubwa wa jumuiya hii kiuchumi. Kila mmoja wa wanachama
hawa ilimbidi kuanza kutoa huduma na kujenga viwanda ambavyo hapo awali vilikuwa
chini ya Jumuiya ya Afrika Mashariki.

Hivyo mwaka 1977 Jumuiya ya Afrika Mashariki ilikoma kufanya kazi yoyote na 1983
ilifutwa rasmi. Mali iliyobaki iligawanywa kati ya nchi zote tatu.

Marais Moi wa Kenya, Mwinyi wa Tanzania, na Museveni wa Uganda walipatana katika
Mkataba wa Ushirikiano wa Afrika ya Mashariki huko Arusha, tarehe 30 Novemba
1993, na kuanzisha Tume ya Ushirikiano ya nchi hizi tatu. Shughuli ya kuzileta
pamoja nchi hizi kisiasa, kiuchumi, kijamii na kiutamaduni, utafiti na
teknolojia, ulinzi, usalama, masuala ya kisheria na kimahakama ilianza.

Jumuiya mpya ya Afrika ya Mashariki ilianzishwa mnamo Januari 2001 huko Arusha
penye makao makuu ya jumuiya hii.

Kuna tena Bunge la Afrika ya Mashariki linalojumuisha wabunge waliochaguliwa na
mabunge ya nchi wanachama.

Mwaka 2008, baada ya majadiliano na Jumuiya ya Maendeleo Kusini mwa Afrika
(Southern Africa Development Community, kifupi SADC) na Soko la Pamoja la
Mashariki na Kusini mwa Afrika (Common Market for Eastern and Southern Africa,
kifupi COMESA), Mtangamano huo ulikubali nchi zote za miundo hiyo mitatu ziunde
eneo pana la biashara huria. Kwa sasa Jumuiya ya Afrika Mashariki ni mojawapo ya
nguzo muhimu za hiyo Jumuiya ya Kiuchumi ya Afrika (African Economic Community,
kifupi AEC).

Mwaka 2010, Mtangamano ulitangaza soko la pamoja kwa bidhaa, kazi na mitaji kati
ya nchi hizo tano, kwa lengo la kuanzisha pesa ya pamoja na hatimaye Shirikisho
kamili.

Tangu tarehe 20 Februari 2015 rais wa Mtangamano huo alikuwa Jakaya Kikwete,
Rais wa Tanzania hadi tarehe 5 Novemba 2015, alipomuachia nafasi John Magufuli,
ambaye aliongezewa mwaka mwingine mnamo Machi 2016.

Kenya, Tanzania na Uganda zina historia ya ushirikiano tangu mwanzoni mwa karne
ya 20, wakati wa ukoloni, ikiwa ni pamoja na Umoja wa Forodha baina ya Kenya na
Uganda mwaka 1917, Tanganyika ilijiunga mnamo mwaka 1927, katika Ubalozi wa
Afrika Mashariki (1948-1961), 'East African Common Services Organisation'
(1961-1967) na Jumuiya ya Afrika Mashariki (1967-1977).

Jumuia ambayo ilianzishwa baada ya uhuru ilidumu miaka 10 tu, lakini ilifufuliwa
kwa mkataba wa tarehe 30 Novemba 1999, ulioanza kufanya kazi tarehe 7 Julai
2000, miaka 23 baada ya kifo cha ile ya kwanza.

Burundi na Rwanda, ambazo ziliwahi kuwa koloni moja na Tanzania bara kabla ya
Vita vikuu vya kwanza, zilijiunga na Mtangamano tarehe 6 Julai 2009.

Mara baada ya kupata uhuru mwaka 2011, Sudan Kusini iliomba kujiunga na Jumuia,
lakini haikukubalika hadi Machi 2016 kutokana na hali ya vita vya wenyewe kwa
wenyewe nchini humo.

Hatua kubwa ya awali katika kuanzisha Shirikisho la Afrika Mashariki ni muungano
wa forodha katika mataifa husika uliotiwa saini mnamo Machi 2004 na ulioanza
kutumika tarehe 1 Januari mwaka 2005. Chini ya masharti ya mkataba, Kenya,
ambayo ndiyo nchi inayopata mauzo bora zaidi nje ya nchi katika kanda ya Afrika
Mashariki, iliendelea kulipa ushuru kwa bidhaa zake zinazoingia nchi nyingine
wanachama hadi mwaka 2010, kwa kiwango kilichopungua na wakati. Mfumo sawa wa
ushuru utatumika kwa bidhaa kutoka nchi ambazo si wanachama.

Kwa ujumla, mataifa wanachama kwa kiasi kikubwa wanaona neema ya Shirikisho la
Afrika Mashariki, lakini utafiti usio rasmi unaonyesha kwamba Watanzania wengi
(asilimia themanini ya wakazi wake) wana mtazamo hasi.

Tanzania imekuwa na historia ya amani tangu kunyakua uhuru, ikilinganishwa na
fujo na vita vya wenyewe kwa wenyewe vilivyoshuhudiwa katika mataifa ya Kenya,
Rwanda, Burundi, na Uganda. Wakati huu Afrika Mashariki inajaribu kudumisha
utulivu na mafanikio katikati ya migogoro inayoendelea katika nchi ya Jamhuri ya
Kidemokrasia ya Kongo, Pembe ya Afrika na Sudan Kusini.

Pia ni kwamba Tanzania peke yake ina ardhi kubwa kuliko mataifa mengine 4
yakiunganishwa, na baadhi ya Watanzania wana hofu ya unyakuzi wa ardhi na wakazi
wa sasa wa mataifa mengine wanachama wa Jumuiya ya Afrika Mashariki.

Uhaba wa ardhi ni suala nyeti katika eneo la Afrika Mashariki, hasa nchini
Kenya, ambako mapigano ya wenyewe kwa wenyewe upande wa Mlima Elgon mwaka 2007
yaliwaacha zaidi ya watu 150 wamefariki na kulazimisha takriban watu wengine
60,000 kugura makazi yao.

Mahakama ya Afrika Mashariki ndiyo mahakama inayosimamia kesi zote katika eneo
hilo. Kwa sasa imo mjini Arusha, Tanzania.

Bunge la Afrika Mashariki ndicho kitengo cha kutengeneza sheria katika eneo la
Afrika Mashariki. Ina wajumbe 27 ambao wote wamechaguliwa na mabunge ya nchi
wanachama. Linahusika na masuala yote ambayo yanahusu Jumuiya hii kama vile
kujadili bajeti ya Jumuiya ya Afrika Mashariki na masuala yote ya Jumuiya na
kutoa mapendekezo kwa Baraza juu ya mambo wanayoyadhani muhimu kwa utekelezaji
wa mkataba, kushirikiana pamoja na Bunge husika na kuanzisha kamati kwa makusudi
kama vile wanavyodhani ni muhimu. Tangu uzinduzi wake mwaka 2001, bodi hii
imekuwa na vikao kadhaa mjini Arusha, Kampala na Nairobi.

Pasipoti ya Afrika Mashariki ilizinduliwa rasmi tarehe 1 Aprili 1999 ili
kurahisisha usafiri na kuvuka mipaka ya nchi husika. Ni halali kwa kusafiri
ndani ya eneo la Afrika Mashariki (Kenya,Uganda na Tanzania) na kutoa haki ya
kuingia na kukaa kwa miezi sita katika nchi yoyote na kisha unaweza ukaitumia
tena. Pasipoti hii inapatikana katika Makao Makuu ya Idara ya Uhamiaji katika
miji ya Nairobi, Kampala na Dar es Salaam. Ni raia tu wa Afrika Mashariki
wanaoweza kuomba pasipoti hii. Gharama ya pasipoti hii ni dola 10 za Marekani au
pesa sawa ukibadilisha kwa sarafu za nchi za Afrika mashariki. Baada ya kujaza
fomu za kupata pasipoti hii itachukua muda wa wiki mbili au tatu kuipata tayari
kwa matumizi. Ingawa pasipoti hii ni halali tu ndani ya Afrika Mashariki,
majadiliano yalifanywa ili kuwa na hati sawa za kusafiri kwa watu wote wa Afrika
Mashariki.

Lilikuwa tarajio la wengi kuwa kabla ya 2006 kungekuwa na visa moja kwa watalii
wote wanaozuru Afrika Mashariki, iwapo mpango huo ungeidhinishwa na mamlaka ya
sekta husika chini ya Jumuiya hii. Iwapo ingekubalika basi Visa hii ingetumika
kote katika ardhi ya wanachama wa Jumuiya ya Afrika Mashariki. Chini ya
pendekezo hili Visa yoyote mpya ya Afrika Mashariki ingeweza kupokelewa kutoka
ubalozi wowote katika eneo la Afrika Mashariki.

Matumizi ya wavuti katika eneo la Afrika Mashariki bado yako chini mno
yakilinganishwa na mataifa yaliyostawi kiuchumi.

Eneo la Afrika Mashariki ni kituo kizuri kiuchumi huku likikadiriwa kuwa na
wakazi zaidi ya milioni 150. Inakadiriwa kuwa asilimia 10 ya wakazi wa Afrika
Mashariki - milioni 15 - huutumia Mtandao.

Mkakati wa Jumuiya ya Afrika Mashariki unasisitiza ushirikiano wa kiuchumi na
maendeleo kwa kuzingatia uwezo wa kijamii.

Wengi wa wakazi wa Afrika Mashariki hutumia mtandao kuangalia habari, kusoma
barua pepe na kwenye mitandao mingine ya kijamii.

Hivi karibuni kumekuwa na majukwaa mengi yanayoibuka katika eneo hili kwa lengo
la kuileta pamoja Afrika Mashariki.

Kasi ya mawasiliano kupitia kwa mtandao pia iko chini mno katika eneo la Afrika
Mashariki, ikilinganishwa na mataifa yaliyostawi. Hii labda ni mojawapo ya
vikwazo vya maendeleo ya mawasiliano ya mtandao Afrika Mashariki.

<div class="thumb tleft" style="width: Expression error: Unrecognized
punctuation character "[".px; ">

Sudan Kusini, Uganda, Rwanda na Burundi hazina pwani baharini, lakini zina mvua
za kutosha.

Huku inapatikana minne kati ya milima mirefu zaidi barani Afrika: Mlima
Kilimanjaro (Tanzania), Mlima Kenya (Kenya), milima ya Rwenzori (Uganda/DRC) na
Mlima Meru (Tanzania).

Ziwa Turkana, Kenya, ndiyo ziwa la jangwani kubwa na lenye maji ya chumvi nyingi
kuliko yote duniani.

Ziwa Victoria linaunganisha nchi za Kenya, Uganda na Tanzania na ni la pili
duniani kwa eneo.

<div class="thumb tright" style="width: Expression error: Unrecognized
punctuation character "[".px; ">

Jumla ya wakazi wote ilikuwa 153,301,178 mnamo Julai 2014. Hivyo ingeshika
nafasi ya 9 duniani ingehesabika kama nchi moja tu.

Katika Mtangamano, hasa nchini Tanzania, zinapatikana jamii zote za makabila ya
Afrika kusini kwa Sahara: Khoisan, Wakushi, Wabantu, Wanailoti.

Lugha kubwa zaidi katika Mtangamano ni Kiswahili, ambacho kutoka pwani ya Kenya
na Tanzania kimeenea katika nchi zote tano na nje yake pia. Lugha rasmi ni
Kiingereza pia. Lugha nyingine muhimu ni kama vile Kirundi na Kinyarwanda,
ingawa Kifaransa kimeenea pia.

Upande wa dini, unaongoza Ukristo (76.04%), ukifuatwa na Uislamu (14.06%) na
dini asilia za Kiafrika (3.9%). Kati ya Wakristo, Wakatoliki wanaongoza nchini
Burundi, kumbe Waprotestanti wanaongoza Kenya, huku aina hizo mbili zikilingana
Tanzania, Uganda na Rwanda.



https://sw.wikipedia.org/wiki/Iraq

Iraq (kwa Kiarabu العراق, al-ʿIrāq) ni nchi ya Asia ya Magharibi inayokaliwa
hasa na Waarabu (75-80%) lakini pia na wengine, hasa Wakurdi 15%).

Inajumlisha eneo la Mesopotamia pamoja na sehemu ya jangwa la Shamu na ya milima
ya Zagros.

Imepakana na Kuwait, Saudia, Yordani, Syria, Uturuki na Uajemi. Kuna pwani fupi
kwenye Ghuba ya Uajemi.

Sehemu kubwa ya Iraq ni jangwa lakini kuna eneo lenye rutuba kati ya mito ya
Frati na Hidekeli.

Hali ya hewa inalingana na mazingira. Kipindi cha kiangazi kuna joto kali.
Majira ya Desemba-Februari kuna halijoto ya kupoa kusini na baridi kali mlimani.

Iraq ni nchi yenye historia ndefuː ilikuwa kitovu cha ustaarabu wa binadamu,
mahali pa miji ya kwanza duniani katika Sumeri na Babeli.

Baada ya kusambaratika kwa milki ya Waturuki Waosmani walioitawala muda mrefu,
Iraq ilikubaliwa kuwa mwanachama wa Shirikisho la Mataifa mwaka 1932 ingawa hali
halisi ilikuwa nchi lindwa chini ya athira ya Uingereza hadi mwaka 1958.

Miaka ya hivi karibuni imejulikana hasa kutokana na vita mbalimbaliː kwanza vita
dhidi ya Uajemi chini ya serikali ya Saddam Hussein tangu 1981, baadaye vita
dhidi ya Kuwait na Marekani.

Vita vya pili vya ghuba ya 2003 iliyoleta uvamizi wa Marekani ilizidi kuleta
vifo na uharibifu.

Hatimaye vita vya wenyewe kwa wenyewe vilivyoingiliwa na DAESH iliyoteka sehemu
kubwa ya nchi, hasa kaskazini na magharibi.

Lugha rasmi na ya kwanza ni Kiarabu, ikifuatwa na Kikurdi ambayo pia imekuwa
lugha rasmi, halafu lugha nyingine za jamii mbalimbali ambazo pengine
zinatambulika kieneo.

Wakazi wengi (95%), hasa baada ya vita vya hivi karibuni, ni Waislamu, wakiwemo
kwanza Washia halafu na Wasuni. Wakristo waliobaki ni 5%, wakiwemo hasa waamini
wa Kanisa Katoliki la Wakaldayo na Waashuru wa Kanisa la Mashariki.

Iraq ina akiba kubwa za mafuta ya petroli ardhini. Mapato kutokana na mafuta
yalileta maendeleo makubwa nchini hadi mwanzo wa kipindi cha vita vilivyoharibu
sana nchi pamoja na uchumi wake.



https://sw.wikipedia.org/wiki/Idd_el_Hajj

Idd el Hajj (pia: eid el hajj) ni sikukuu ya Uislamu wakati wa mwezi wa Dhul
Hijjah ambao ni mwezi wa Hajj.

Idd husheherekewa kama kumbukumbu ya sadaka ya Ibrahimu (Abrahamu) ambaye
kufuatana na taarifa za Biblia na za Qurani alikuwa tayari ya kumchinja mwanawe
kama sadaka kwa Mungu. Lakini Mungu alimzuia asimchinje akampatia kondoo badala
yake. Habari zake kati Qurani ziko sura al-Hajj aya 37, katika Biblia Mwanzo 22.

Kila Mwislamu mwenye uwezo hupaswa kumchinja mnyama wa sadaka siku hiyo mara
nyingi kondoo lakini kuna pia sadaka za mbuzi, ng'ombe au ngamia kufuatana na
uwezo na kawaida ya nchi.

Idd husheherekewa kati ya tarehe 10 hadi 13 ya mwezi wa Dhul Hijjah wa kalenda
ya Kiislamu. Tarehe hali halisi hutegemea na kuonekana kwa hilali au mwezi
mwandamu. Hapa hutokea tofauti za kila mwaka kati ya Waislamu. Kimsingi mapokeo
ya kiislamu hudai kuonekana kwa mwezi kwa macho.

Sehemu za Waislamu hukubali ya kwamba inawezekana kukadiria tarehe hii
kisayansi. Lakini huko Saudia husisitizwa kuona kwa macho. Maadamu Saudia ni
mahali pa miji mitakatifu ya Maka na [Madina] na Waislamu wengine hupenda
kufuata kawaida ya kule. Zamani hapakuwa sana na tatizo kwa sababu kila nchi
ilikuwa na azimio lake. Mitambo ya kisasa huonyesha siku hizi kama Waislamu
wameshaanza kusheherekea nchi moja lakini bado nchi nyingine. Katika nchi
mbalimbali hasa pale ambako Waislamu walihamia juzi tu kama Ulaya kuna tarehe
tofauti kandokando kama wengine hufuata matangazo ya Uturuki yanayokadiriwa
kisayansi na wengine matangazo ya Saudia yanayofuata kuonekana kwa macho.
Matangazo ya Saudia yamepingwa mara nyingi kwa sababu tarehe zilitangazwa ambapo
hapakuwa na uwezekano kuona hilali kisayansi.

Katika kalenda ya Gregori ambayo ni kalenda ya kawaida tarehe za Kiislamu
hubadilika kila mara kwa sababu mwaka wa kiislamu hufuata kalenda ya mwezi
lakini kalenda ya kawaida hufuata jua. Kalenda ya Kiislamu ni takriban siku 11
kasoro ya kalenda ya jua. Kila mwaka tarehe ya Idd huweza kutokea kwa siku mbili
tofauti za kalenda ya Gregori kwa sababu kawaida ya Uislamu hufuata kuonekana
kwa mwezi kunachopatikana tofauti duniani.

Orodha inyaofuata yaonyesha tarehe rasmi za Idd-al-Hajj kwa nchi ya Saudia jinsi
ilivyotangazwa hadi 2007 na halmashauri kuu ya Majlis al-Qadā’ al-A‘lā . Tarehe
za miaka 2008 na kuendelea ni tarehe zinazokadiriwa kulingana na kalenda ya
Kiislamu jinsi ilivyo kawaida katika nchi kama Uturuki. Tofauti zitaendelea
kutokea kulingana na maelezo hapo juu kuhusu tofautiy a makadirio na kuonekana
kwa hilali



https://sw.wikipedia.org/wiki/Bahari

Bahari ni eneo kubwa lenye maji ya chumvi. Katika Kiswahili cha kila siku neno
hili hutumiwa pia kwa kutaja magimba madogo zaidi ya maji kama ziwa.

Kwa maana ya kijiografia bahari hasa ni bahari kuu ya dunia (ing. ocean) yaani
maeneo makubwa ya maji ya chumvi ambayo ni kama gimba moja. Bahari kuu ya dunia
inafunika asilimia 71 za uso wa dunia.

Wataalamu mara nyingi huhesabu maeneo karibu na ncha ya kaskazini na ncha ya
kusini ya dunia kama bahari kubwa ya nne na ya tano yaani

Tena neno "bahari" linatumika pia kwa maeneo ambayo ni bahari za pembeni za
bahari tatu kubwa kama vile Mediteranea, Baltiki.

Bahari ni muhimu sana kwa ajili ya maisha na hali ya hewa duniani. Bahari
zinashika asilimia 96.5 za maji yote ya dunia. Maji ya bahari yana takriban
asilimia 3.5 za chumvi ndani yake. Kiwango hiki hutofautiana kidogo katika
sehemu mbalimbali kutokana na uvukuzaji mkubwa penye joto kwa matumizi ya
kibindadamu hata kwa matumizi ya mimea na wanyama wa nchi kavu haifai. Lakini
bahari pia ni chanzo cha mvua kwa sababu mawingu hutokea hasa juu ya bahari.
Katika mwendo wa uvukizaji chumvi inabaki na mvuke unapaa bila chumvi ndani yake
kuwa mawingu na kurudi katika mwendo wa usimbishaji. Usimbishaji unaleta maji
yanayojaza mito na maziwa hata akiba za maji chini ya ardhi.

Tangu zamani bahari ni njia kuu za mawasiliano ya kimataifa. Hadi leo asilimia
92 ya mizigo yote hubebwa kwa meli baharini kati ya bandari.



https://sw.wikipedia.org/wiki/Atlantiki

Atlantiki ni bahari kubwa inayotenganisha Amerika upande wa magharibi na Afrika
na Ulaya upande wa mashariki. Eneo lake ni kilometa za mraba 106,200,000 au
sehemu ya tano ya uso wa dunia pamoja na bahari za pembeni kama bahari ya
Baltiki na Mediteranea. Hivyo ni bahari kubwa ya pili duniani baada ya Pasifiki.
Bila bahari hizi za pembeni eneo lake ni kilometa za mraba 82,400,000.

Beseni yake ina umbo kama "S". Kina ya wastani ni mita 3,332; kina kikubwa
katika mfereji wa Puerto Rico kinafikia mita 8,605. Upana wa bahari ni kati ya
km 2,648 kati ya Brazil na Liberia hadi km 4,830 kati ya Marekani na Afrika ya
Kaskazini.

Kuna ghuba nyingi pamoja na bahari za pembeni. Atlantiki inabadilishana maji
yake na Pasifiki na Bahari Hindi hasa kusini ya mabara ya Afrika na Amerika ya
Kusini.

Atlantiki inafunika sehemu za mabamba ya gandunia ya Amerika ya Kaskazini,
Amerika ya Kusini, Karibi, Afrika na Ulaya-Asia. Yanapokutana katika ya beseni
uko mgongo kati wa Atlantiki ambao ni safu ya milima chini ya bahari. Mahali
pachache inafikia hadi uwiano wa bahari na kuonekana kama visiwa.

Visiwa vikubwa ni (vyenye alama ya * ni sehemu ya safu ya mgongo kati wa
Atlantiki):

Funguvisiwa muhimu ni: visiwa vya Faroe, visiwa vya *Azori, visiwa vya Madeira,
visiwa vya Kanari, visiwa vya Cabo Verde, visiwa vya Karibi (pamoja na Kuba),
visiwa vya Britania (pamoja na Uingereza na Ueire - Ireland, visiwa vya
*Bermudas na vingine.

Mikondo ya Atlantiki inatawala hali ya hewa katika nchi zinazoongozana bahari.
Kati ya mikondo hizi ni mkondo wa ghuba la Mexiko kutoka eneo la visiwa vya
Karibi ukivuka Atlantiki na kubeba maji ya moto (ambayo bado ni vuguvugu kiasi
wakati wa baridi) hadi pwani la Ulaya. Mkondo huu umesababisha ya kwamba sehemu
kubwa ya Ulaya ina hali ya hewa ya wastani bila joto au baridi kali mno na mvua
nyingi hivyo kuhakikisha rutuba ya bara. Bandari za Ulaya hubaki bila barafu
hadi kaskazini kabisa.

Vilevile mkondo baridi wa Benguela kutoka Antaktika hubeba maji baridi kwa pwani
za Afrika ya Kusini-Magharibi na kusababisha kutokea kwa jangwa la Namib.



https://sw.wikipedia.org/wiki/Amri_Kumi

Toleo la awali linapatikana katika kitabu cha Kutoka 20:1-17. Toleo la pili liko
katika Kumbukumbu la Torati 5:1-21.

Amri hizi ni sehemu ya Torati ya Kiyahudi na kukubaliwa pia na Wakristo walio
wengi kama amri zinazowahusu wao pia, tena kimsingi zinawadai watu wote.

Hata hivyo wafuasi wa Yesu Kristo wanazishika kadiri ya utimilifu wake ulioletwa
kama Agano Jipya. Mifano ya ukamilisho huo ni mafundisho ya Yesu katika Injili
ya Mathayo 5:17-48.

Maneno katika Kutoka 20 huwa na amri mbalimbali. Namba kumi ni hesabu iliyotiwa
baadaye katika orodha hii, haikuwa nia asili kuwa na amri “10” kamili. Ila tu
wakati wa Biblia ilikuwa kawaida tayari kuziita "amri 10", lakini bila kuonyesha
namba au mpangilio katika maneno ya Biblia yenyewe.

Hali hii ilisababisha tofauti ndogo katika hesabu ya amri hizi kati ya mapokeo
ya madhehebu mbalimbali. Tofauti kuu ni kati ya Wayahudi wakifuatwa na Wakristo
mbalimbali kwa upande moja na Wakatoliki pamoja na Walutheri na Wamoravian kwa
upande mwingine kuhusu kutokuwa na sanamu za kuchonga. Tangu Agostino wa Hippo
Wakatoliki walijumlisha sehemu kuhusu kutoabudu sanamu za kuchongwa pamoja na
amri ya kutokuwa na miungu mingine. Kwa kufikia namba kumi Agostino aligawa
sehemu ya mwisho kuwa amri mbili. Martin Luther alimfuata Agostino lakini
Wareformed waliona mpangilio tofauti wakaihesabu kama amri ya pekee.



https://sw.wikipedia.org/wiki/Uswazi

Katika karne za kwanza BK walifika wahamiaji Wabantu wenye ujuzi wa kilimo na
uhunzi.

Waswati walianzisha ufalme wao katikati ya karne ya 18 chini ya Ngwane III;
mipaka ya sasa ilikubalika mwaka 1881.

Baada ya vita kati ya Waingereza na Makaburu, Swaziland ilukuwa nchi lindwa ya
Uingereza tangu mwaka 1903 hadi 1967.

Chini ya mfalme Sobhuza II aliyetawala kwa muda mrefu sana (1921-1982),
Swaziland ilipata uhuru tarehe 6 Septemba 1968.

Uswazi unatawaliwa tangu mwaka 1986 na mfalme Mswati III. Mfalme anapingwa mara
nyingi kwa sababu anatumia pesa nyingi kwa ajili yake binafsi ilhali wananchi ni
maskini sana. Kwa muda mwingi wa uhuru wa nchi (6 Septemba 1968) katiba
imesimamishwa, na mfalme ametawala peke yake.

Wakazi wengi ni wa kabila la Waswati na kuongea lugha ya Kiswati ambacho ni
lugha rasmi pamoja na Kiingereza.

Upande wa dini, 83% ni Wakristo wa madhehebu mbalimbali, hasa Waprotestanti,
lakini pia Wakatoliki (20%). Wanaoendelea kufuata dini asilia za Kiafrika ni 15%
na Waislamu 1%.

Uswazi ni kati ya nchi duniani zilizoathiriwa zaidi na Ukimwi; umri wa wastani
unafikia miaka 32.62 pekee kwa sababu ya vifo vingi (64%) vinavyotokana na
ugonjwa huo.



https://sw.wikipedia.org/wiki/Texas

Texas ni jimbo la kujitawala la Maungano ya Madola ya Amerika au Marekani. Idadi
ya wakazi wa jimbo lote hufikia watu 24,326,974 (2008) wanaokalia eneo la
696,241 km² ambalo ni hasa milima na jangwa. Upande wa mashariki ni maji ya
ghuba ya Meksiko. Mji mkuu wa jimbo ni Austin na mji mukubwa jimboni ni Houston.
Imepakana na Oklahoma, Arkansas, Louisiana, New Mexico (Meksiko Mpya) na nchi ya
Meksiko (Chihuahua, Coahuila, Nuevo León na Tamaulipas).

Kabla ya kufika ya Wahispania maeneo ya Texas yalikaliwa na makabila mbalimbali
ya Waindio. Tangu uvamizi wa Mexiko wa Waazteki kulikuwa na misafara kadhaa ya
Wahispania kwenye pwani la Texas lakini hawakukaa. Baada ya Ufaransa kuanzisha
koloni ya Lousiana katika eneo la New Orleans Hispania iliogopa uenezaji wa
Wafaransa wakapeleka mapadre Mexiko waliojenga misioni kadhaa huko na mwaka 1718
mji wa San Antonio ilianzishwa. Lakini idadi ya walowezi Wahispania ilikuwa
ndogo kutokana na upinzani mkali wa Waindio wenyeji.

Baada ya uhuru wa Mexiko kutoka Hispania mwaka 1821 Texas ilikuwa jimbo la nchi
mpya ya Mexiko. Ilhali serikali ya Mexiko ilikosa uwezo wa kuwashinda Waindio
ilikaribisha walowezi kutoka maeneo ya Marekani kuja Texas. Kuingia kwa walowezi
wengi wenye lugha na utamaduni wa Kiingereza kutoka Marekani kulisababisha
kutokea kwa tofauti ya kiutamaduni na na sehemu ya wakazi wapya hawakukubali
mamlaka ya serikali ya Mexiko. Hatimaye mwaka 1836 walowezi Wamarekani katika
jimbo walitangaza Jamhuri ya Texas kuwa nchi huru ya kujitegemea ilivumiliwa na
Mexiko baada ya vita fupi lakini Mexiko iliendelea kudai mamlaka juu yake.

Nchi hii mpya ilikuwa dhaifu na wakazi wengi waliogopa kuvamiwa upya na Mexiko.
Kwa hiyo viongozi waliomba kuingizwa katika Marekani. Ilhali Texas ilikuwa na
sheria ya utumwa na ndani ya Marekani majimbo ya kukubali na kukataa utumwa
yalivutana kwa miaka kadhaa hapakuwa na azimio kuhusu ombi la Texas. Maana
majimbo yaliyopinga utumwa hayakutaka kuongeza maeneo penye utumwa ndani ya
Marekani. Lakini mwaka 1846 raisi mpya James K. Polk alitangaza utekaji wa Texas
na Marekani na Texas ilikuwa jimbo la 28 katika Maungano ya Madola ya Amerika.
Hatua hii ilisababisha vita ya Marekani na Mexiko iliyokweisha baada ya miaka
miwili kwa ushindi wa Marekani mwaka 1848.

Mwaka 1861 Texas iliamua kujiunga na watetezi wa utumwa katika Shirikisho la
Madola ya Amerika (yaani madola ya kusini au Confederated States) waliojitenga
na Maungano (USA). Jimbo hili ilikuwa mbali na maeneo ya mapigano na watumwa
wake walitangazwa kuwa watu huru mwishoni wa vita mwaka 1865. Katika miaka ya
kwanza watu weusi waliweza kupiga kura na kushiriki katika siasa lakini polepole
walinyimwa haki hizi. Chama kipya cha Democrats kilipinga nafasi ya wale
waliokuwa watumwa katika siasa. Kwa njia ya matishio, kutumia mabavu na hata
mauaji weusi wengi walizuiliwa kupiga kura. Baadaye bunge la Texas lililokuwa na
Mademocrats wengi yaani watetezi wa utaratibu wa kale liliamua sheria zilizozuia
watu weusi pamoja na raia wenye lugha ya Kihispania kupiga kura tena. Kwa mfano
kila raia alitakiwa kulipa kodi fulani wakati wa kupiga kura - hii ilizuia watu
maskini waipige kura na weusi pamoja na Wasemaji wengi wa Kihispania walikuwa
masikini.

Hali hii ilibadilika tu tangu miaka ya 1960 ambako harakati ya haki za wananchi
raia (ing. "Civil Rights Movement") iliyongozwa na Martin Luther King ilifaulu
kuhamasisha serikali ya Washington chini ya maraisi John F. Kennedy na Lyndon B.
Johnson kuanzisha sheria mpya zilizokataa ubaguzi wa rangi katika majimbo ya
kusini. Ilhali sheria hizi ziliamuliwa kitaifa hasa na chama cha Democrats watu
wengi wa Texas waliondoka katika chama hiki na kuhamia polepole chama cha
Republican ambayo tangu miaka ya 1990 ilikuwa chama cha kwanza cha Texas.

Kiuchumi Texas imefaidika sana na kupatikana kwa mafuta ya petroli katika ardhi
yake iliyokuwa msingi kwa uchumi mwenye nguvu.



https://sw.wikipedia.org/wiki/Tennis

Tennis ni aina ya michezo inayotekelezwa na watu wawili au wanne wakishindana
kwa kupiga mpira mdogo kwa raketi kwenye uwanja wa tennis. Shabaha ni kupiga
mpira kwa upande wa mpinzani kwa namna inayomshinda kurudisha mpira. Akishindwa
kurudisha mpira upande mwingine mpiganaji wa kwanza anashika pointi moja.

Chanzo chake kilikuwa wakati wa karne ya 11 huko Ufaransa. Wakati ule wchezaji
walipiga kwa mkono wakuiza “Jeu de Paume” yaa mchezo wa makofi. Baada ya kuenea
nchini Poland watu walianza kutumia raketi badala ya makofi. Michezo hii
ilipendwa sana Uingereza na Ufaransa. Jina "tennis" limetokana na neno la
Kifaransa "tenez!" linalomaanisha "shika!" au "chukua!".

Katika nusu ya pili ya karne ya 19 imekuwa michezo ya kupendwa kati ya watu wa
tabaka ya juu ya Uingereza ikasambazwa katika koloni za Milki ya Uingereza na
Marekani. Mashindano makubwa yalianza huko Wimbledon, Uingereza yanayoendelea
hadi leo.

Hadi 1924 tennis ilikuwa michezo kwenye Michezo ya Olimpiki, ikaondolewa na
kurudishwa mwaka 1988. Katika nchi mbalimbali hadi leo ina sifa ya kuwa michezo
ya matajiri lakini katika nchi nyingine inachezwa na watu wa tabaka zote.

Kuna mashindano makubwa yanayochezwa na timu za kitaifa yanayojulikana kwa jina
la Davis Cup.

Uwanja una umbo la mstatili mwenye urefu wa mita 23.77 (futi 78) na upana wa
mita 8.23 (futi 27) kwa wachezaji wawili. Kwa wachezaji wanne upana ni mita
10.97 (futi 36).

Katikati ya urefu unatenganishwa kwa wavu kuwa na nusu mbili. Mipaka ya uwanja
ni mistari ya nje, wakati mpira unagusa mstari bado uko ndani ya uwanja.

Kuna uwanja mwenye mchanga mwekundu (mara nyingi matofali yaliyosagwa), namna ya
zulia, chembechembe za plastiki au manyasi, pia manyasi bandia.



https://sw.wikipedia.org/wiki/Teknolojia_ya_habari

Teknolojia ya habari (kwa Kiingereza: information technology, kifupi IT), kama
ilivyoainiwa na Shirikisho la Teknolojia ya Habari ya Marekani (ITAA), ni
"utafiti, urasimu, uendeleshaji, utekelezaji, usaidizi au usimamizi wa mifumo ya
habari hasa ala za programu na vifaa vya kompyuta." IT inahusika na matumizi ya
kompyuta zitumiazo umeme na programu za kompyuta kubadili, kuhifadhi, kulinda,
kuchecheta, kueneza na usalama katika kupokea habari.

Leo, neno habari limezunguka nyanja nyingi za kompyuta na teknolojia, na neno
hili limekuwa maarufu sana. Wataalamu wa IT hutekeleza jukumu mbalimbali kutoka
kuweka ala hadi kubuni mitandao tata ya kompyuta na hifadhidata. Machache kati
ya majukumu ya wataalamu wa IT ni kufanya usimamizi wa data, kujumuisha kompyuta
ili kutengeneza mtandao, uhandisi wa hifadhidata na programu na vilevile
usimamizi na utawala wa mfumo mzima.

Wakati kompyuta na teknolojia za mawasiliano zinapounganishwa, matokeo ni
teknolojia ya habari ("infotech"). Teknolojia ya habari ni neno la jumla
linaloelezea teknolojia yoyote ambayo husaidia katika kuzalisha, kuendesha,
kuhifadhi, kuwasilisha, na / au kusambaza habari. Kwa makadirio, wakati
tunapozungumza kuhusu teknolojia ya habari (IT) kama ujumla, ni bainisho kuwa
matumizi ya kompyuta na habari yanashirikiana.

Katika siku za majuzi ABET na ACM zimeshirikiana kuunda kanuni za akredishon na
mitaala ya shahada katika teknolojia ya habari kama uwanja wa masomo
uliotofautiana na Sayansi ya kompyuta na pia mifumo ya habari. SIGITE ni kikundi
cha kazi cha ACM kilichopewa jukumu la kuweka kanuni hizi.



https://sw.wikipedia.org/wiki/Syria

Syria au Siria (kwa Kiarabu: سوريا au سورية ) ni nchi ya Mashariki ya Kati au
Asia ya Magharibi.

Nchi inatajwa pia kwa jina la "Shamu" katika maandiko ya Kiswahili, ingawa neno
hili lamaanisha zaidi eneo la kihistoria ambalo lilikuwa kubwa kuliko Syria ya
leo.

Katika nyakati za kale Siria ilikuwa kitovu cha dola la kwanza la Waarabu na mji
mkuu Dameski ulikuwa makao ya makhalifa Wamuawiya.

Kati ya Vita Kuu ya Kwanza ya Dunia na uhuru ilikuwa nchi lindwa chini ya
Ufaransa kwa niaba ya Shirikisho la Mataifa.

Syria ya kisasa imepata kuwa nchi ya kujitawala kwa hatua mbalimbali tangu mwaka
1936 hadi kukamilisha uhuru wake mwaka 1946.

Syria imetawaliwa na chama cha Baath tangu mwaka 1963; tangu mwaka 2000 rais ni
Bashar al-Assad, aliyemrithi baba yake Hafez al-Assad aliyetawala kuanzia mwaka
1970.

Syria ilishiriki katika vita vya Waarabu dhidi ya Israel. Hivyo sehemu ya Mkoa
wa Qunaytrah imekaliwa na Israel tangu mwaka 1967.

Tangu Machi 2011 nchi imeingia vita vya wenyewe kwa wenyewe vilivyoua watu zaidi
ya 100,000 kufikia Septemba 2013 na kufanya wananchi milioni 9.5 kukimbia nyumba
zao. Kati yao milioni 4 wako nje ya nchi. Kwa sasa nusu ya nchi imatawaliwa na
DAESH.

Kuna pia maeneo yenye Wakurdi (9%), Waturuki (3-5%), Waaramu (2%), Waarmenia na
wengineo ambao wanaendelea kutumia lugha zao.

Wasyria walio wengi ni Waislamu (74%), hasa Wasunni lakini kuna pia wafuasi
wengi kidogo wa aina ya Washia wanaoitwa "Waalawi" n.k. (13%).

10% za wakazi ni Wakristo, wakiwemo kwanza Waorthodoksi wa Mashariki, halafu
Waorthodoksi (35.7% za Wakristo wote) na Wakatoliki (26.2%).



https://sw.wikipedia.org/wiki/Shinikizo_la_juu_la_damu

Shinikizo la juu la damu (HTN) au presha ya juu ya damu (pia huitwa shinikizo la
mishipa ya damu, HBP), ni ugonjwa sugu ambapo nguvu ya msukumo wa damu katika
mishipa ni kubwa kuliko kawaida. Ongezeko hilo husababisha moyo kufanya kazi
kupita kiasi ili uzungushe damu katika mishipa ya damu. Kwa kawaida halina
dalili, ila likidumu lina madhara makubwa kwa afya.

Shinikizo la juu la damu ndilo sababu kubwa (kihatarishi) ya upoozaji, mshtuko
wa moyo (mashambulizi ya moyo), moyo kushindwa kufanya kazi, kutuna kwa ukuta wa
mishipa (k.m., kutuna kwa ukuta wa aota au mkole), chujio la mshipa wa kupeleka
damu kwenye moyo au peripheral arterial disease, na inasababishwa na ugonjwa
sugu wa figo. Hata ongezeko la wastani la shinikizo la damu hupunguza matarajio
ya muda wa kuishi.

Kuna vipimo viwili vya shinikizo la damu, yaani systolic na diastolic: shinikizo
au presha ya systolic ni kipimo cha damu ambacho kinapima nguvu ya msukumo wa
damu katika mishipa ya damu wakati moyo unadunda. Shinikizo au presha ya
diastole inapima nguvu ya msukumo wa damu katika mishipa ya damu wakati moyo
umetulia au kati ya mapigo ya moyo (diastole).

Kipimo cha kawaida cha shinikizo la damu ni 100–140 milimita za zebaki (mmHg)
upande wa systolic (kipimo cha juu) na 60–90  milimita za zebaki upande wa
diastolic (kipimo cha chini). Shinikizo la juu la damu hutokea kama kipimo
kikiwa zaidi ya 140/90 mmHg kwa muda mrefu.

Kuna aina mbili za shinikizo la juu la damu: shinikizo la juu la damu la asili
na shinikizo la damu linalosababishwa na magonjwa mengine. Kadiri ya asilimia
90–95 za watu wanaathiriwa na "shinikizo la juu la damu la asili", yaani wana
ugonjwa huu bila kuwa na chanzo cha kisayansi kinachofahamika. Magonjwa mengine
ya mafigo, mishipa, moyo, mfumo wa homoni huathiri asilimia 5–10 iliyobaki ya
watu wenye shinikizo la damu (ndilo shinikizo la damu linalosababishwa na
magonjwa mengine).

Ili kudhibiti shinikizo la damu, lishe bora na mabadiliko katika mtindo wa
kuishi lazima yazingatiwe pamoja na kupunguza matatizo yanayoathiri afya. Hata
hivyo, matumizi ya dawa ni muhimu kwa watu ambao mabadiliko ya mtindo wa maisha
hautoshelezi kupunguza shinikizo la juu la damu, kutuna kwa ukuta wa ateri
mithili ya puto kutokana na udhaifu wa sehemu hiyo.

Kwa watu wenye umri wa miaka 18 au zaidi, shinikizo la juu la damu linaweza kuwa
systolic na/au diastolic kama kipimo hicho ni zaidi kuliko kipimo cha kawaida
kinachokubalika ambacho ni (139 mmHg systolic, 89 mmHg diastolic: tazama table —
Uainishaji (JNC7)). Kama vipimo vinapatikana baada ya kutumia chombo kinachopima
presha kwa masaa 24 (24-hour ambulatory) au kufanya maangalizi nyumbani, vipimo
vya chini vinatumiwa (135 mmHg systolic or 85 mmHg diastolic). Pia miongozo ya
kimataifa ya hivi karibuni imegawanya shinikizo la damu katika vikundi mbali
mbali vyenye vipimo chini ya kipimo cha shinikizo la juu la damu ili
kuthibitisha hatari iliyopo ya shinikizo la juu la damu. JNC7 (2003) anatumia
neno dalili ya kuwa na shinikizo la juu la kwa presha ya damu iliyo kati ya 120
na 139 mmHg systolic na/au 80–89 mmHg diastolic, wakati Miongozo ya ESH-ESC
(2007) and BHS IV (2004) inatenganisha katika vikundi vya hali inayofaa, vya
kawaida, na vya kawaida kiasi kutofautisha presha zilizopo chini ya 140 mmHg
systolic na 90 mmHg diastolic. Shinikizo la juu la damu pia imegawanywa katika
vikundi vifuatavyo: JNC7 inatofautisha shinikizo la juu la damu aina ya I,
shinikizo la juu la damu aina ya II, na shinikizo la juu la damu hatua kali
sana. Shinikizo la juu la damu ambayo ni kali sana (Isolated systolic
hypertension) ni presha ya juu sana inayoambatana na presha ya kawaida ya
diastolic, hali hii huwatokea sana wazee. The ESH-ESC Guidelines (2007) and BHS
IV (2004), inatambua aina ya tatu (aina ya III) ya shinikizo la juu la damu kwa
watu ambao wana presha ya juu ya systolic inayozidi 179 mmHg au presha ya
diastolic inayozidi 109 mmHg. Shinikizo la juu la damu liko katika kundi la
"sugu" kama madawa hayapunguzi shinikizo la damu hadi vipimo vya kawaida.

Si kawaida kwa watoto waliozaliwa karibuni kuwa na shinikizo la juu la damu na
ni asilimia 0.2 hadi 3% ya watoto wachanga ambao wanapata. Shinikizo la damu
haipimwi mara kwa mara kama watoto ni wadogo na wana afya nzuri. Shinikizo la
damu huwapata watoto ambao wako katika hatari kubwa. Kuna masuala tofauti ya
kuangalia, kama vile kipindi cha ujazito, umri baada ya utungaji mimba, na uzito
wakati wa kuzaliwa kabla ya kuamua kama kipimo cha shinikizo la damu ni cha
kawaida kwa mtoto mchanga.

Ni kawaida kwa watoto na vijana kupata shinikizo la damu (asilimia 2–9%
hutegemea na umri, jinsia, na asili) and is associated with long-term risks of
ill-health. Hivi sasa kuna pendekezo la kuwapima damu watoto wenye zaidi ya
miaka mitatu na kuangalia kama wana shinikizo la juu la damu kila wanapoenda
kupimwa afya yao. Kabla ya kuthibitisha kama mtoto ana shinikizo la juu la damu
mtoto lazima apimwe mara kadhaa. Shinikizo la damu huongezeka utotoni kufuatana
na umri , wa watoto, shinikizo la damu linatambulika kama ni systolic ya kawaida
au diastolic baada ya kupimwa zaidi ya mara tatu au zaidi ya asilimia 95 ambayo
ni kawaida kufuatana na jinsia, umri na urefu wa mtoto. Dalili ya shinikizo la
juu la damu (Prehypertension) kwa watoto linatambulika kama shinikizo au presha
ya kawaida ya systolic au shinikizo au presha ya diastolic kama ni zaidi au sawa
na asilimia 90, lakini ni chini ya asilimia 95.Kwa vijana, inapendekezwa kwamba
shinikizo la juu la damu na dalili ya shinikizo la juu la damu zichunguzwe na
kuainisha kwa kutumia vigezo vya watu wazima.

Mara nyingi watu wenye shinikizo la damu hawana dalili yoyote, na huwa
inagundulika baada ya kufanya uchunguzi kwa kawaida kupitia screening, au wakati
maangalizi ya afya yanafanywa kwa sababu nyingine. Watu wengine wenye shinikizo
la damu huwa wanapata maumivu ya kichwa (haswa nyuma ya kichwa na asubuhi),
pamoja na kuchanganyikiwa, kizunguzungu, sikio kelele (mvumo au mazomeo
masikioni), kutoweza kuona vizuri au matukio ya kuzirai.

Baada ya uchunguzi wa mwili, kunakuwa na wasiwasi wa shinikizo la juu la damu
kama kuna upanuzi wa mishipa ya damu ya retina baada ya kufanya uchunguzi wa
optic fundus iliyopo nyuma ya jicho kwa kutumia chombo cha kufanyia uchunguzi
yaani ophthalmoscopy. Classically, ukali wa mabadiliko ya shinikizo la damu ya
retina linagawanya kwenye vikundi kuanzia I hadi IV, ingawa inaweza kuwa vigumu
kuzitofautisha aina kali kiasi. Chombo cha kufanyia uchunguzi wa macho kinaweza
kuonyesha muda ambao mtu amekuwa na shinikizo la juu la damu=Fisher2005/>

Dalili zingine zinaweza kusababishwa na magonjwa mengine, yani shinikizo la damu
linaloletwa na sababu zingine zinazojulikana kama vile magonjwa ya figo au
mabadiliko ya mfumo wa homoni. Kwa mfano, unene wa kifua na tumbo, uthibiti
mbaya wa sukari, moon facies au mkusanyiko wa mafuta usoni, mkusanyiko wa mafuta
mgongoni ("buffalo hump") na purple striae au alama za unene huonyesha dalili ya
ugonjwa wa homoni wa Cushing's syndrome. Ugonjwa unaoathiri kikoromeo na
acromegaly yaani mwili hutengeneza homoni ya kukuza umbo pia huweza kuleta
shinikizo la juu la damu na dalili zake za kawaida huonekana. Wembamba wa
mishipa ya tumbo au abdominal bruit inaweza kuwa ni ishara ya renal artery
stenosis au kuziba kwa mishipa ya damu ipelekayo damu kwenye figo. Shinikizo la
chini la damu katika miguu au mapigo ya mshipa wa mguu yanayochelewa au ukosefu
wa mapigo mapigo ya mshipa wa mguu inaweza kuwa ni dalili ya aortic coarctation
(kupungua kwa upana wa mshipa mkuu utoao damu kwenye moyo kwenda mwilini).
Shinikizo la damu ambalo linalotofautiana sana na kuumwa kwa kichwa, mpapatiko
wa moyo, kubadilika rangi ya ngozi, na utoaji jasho ni lazima kuwe na wasiwasi
wa pheochromocytoma yaani saratani ya tezi iliyo juu ya figo.

Shinikizo la damu lililo juu kupita kiasi (sawa au zaidi ya 180 au diastolic ya
110, wakati mwingine huitwa shinikizo la damu linaloweza kuleta kifo au
linaloharakisha kifo) inatambulika kama "hali ya hatari ya shinikizo la juu la
damu." Shinikizo la damu vinavyozidi vipimo hivi vinaonyesha hali kubwa ya
hatari ya ugonjwa huu. Watu wenye viwango hivi vya shinikizo la damu wanaweza
wasiwe na dalili zozote, ila wanaweza kulalamika kuumwa kwa kichwa (asilimia 22%
ya wagonjwa) na kuwa na kizunguzungu kuliko watu wa kawaida. Dalili zingine za
hali ya hatari ya shinikizo la damu ni kutoona vizuri au kutopumua vizuri kwa
sababu moyo haufanyi kazi vizuri au kutojisikia vizuri uchovu kwa sababu mafigo
yanashindwa kufanya kazi. Watu wengi wenye hali ya hatari ya shinikizo la damu
wanatambulika kuwa na msukumo mkubwa wa damu, lakini vichocheo vingine vinaweza
kuongezea msukumo.

"Shinikizo la damu la ghafla", zamani ilikuwa inajulikana kama "shinikizo la
damu inayodhuru", hutokea ikiwa kuna ithibati ya madhara yanayotokea katika
ogani za mwili kwa sababu ya shinikizo la juu la damu. Madhara haya yanaweza
kuwa hypertensive encephalopathy au shinikizo kichwani, inasababishwa na uvimbe
wa ubongo na kutofanya kazi vizuri, na husababisha kichwa kuumwa na kupoteza
fahamu (kuchanganyikiwa au kusinzia). Retinal papilloedema and fundal kuvuja
damu kutokana na mpasuko wa mishipa midogo ya macho na kutoa usaha au maji ni
dalili nyingine ya madhara ya ogani. Maumivu ya kifua yanaweza kuwa ni dalili ya
uharibifu wa misuli ya moyo (ambayo baadaye yanaleta upungufu wa damu kati ya
misuli ya moyo) au wakati mwingine ukuta wa ndani wa aorta huchanika na damu,
kuchanika kwa ukuta wa mshipa mkuu uitwao aota/mkole. Kukosa pumzi, kukohoa, na
kukohoa makohozi yenye damu ni dalili ya pulmonary edema au mapafu kujaa maji.
Hali hii inaleta uvimbe wa seli za mapafu unaosababishwa na udhaifu wa upande wa
kushoto wa moyo, na uwezo mdogo wa upande wa kushoto wa moyo kusukuma damu
kutoka kwenye mapafu hadi mishipa ya damu. Figo kupoteza uwezo wake wa kufanya
kazi upesi (figo kushindwa kufanya kazi kwa ghafla) na microangiopathic
hemolytic anemia au upungufu wa damu (uharibifu wa seli za damu) unaweza
kutokea. Katika hali hizi, shinikizo la chini la damu ni muhimu ili kupunguza
madhara ya ogani. Kwa upande mwingine, hakuna ushahidi unaonyesha kuwa shinikizo
la damu linatakiwa kupunguzwa kwa kasi wakati wa matatizo ya dharura ya
shinikizo la juu la damu iwapo kuna ogani iliyoathirika. Upunguzaji wa ghafla wa
shinikizo la damu unaweza kuwa ni hatari. Matumizi ya dawa ya kushusha shinikizo
la damu hatua kwa hatua zaidi ya masaa 24 hadi 48 yanapendekezwa wakati wa
dharura inayotokana na shinikizo la juu la damu.

Shinikizo juu la damu hutokea takriban 8-10% za ujauzito. Wanawake karibu wote
wenye shinikizo juu la damu wakiwa na mimba walikwishaumwa na shinikizio la damu
la kawaida. Hali hiyo ikitokea katika ujaa uzito ni dalili ya kwanza ya kifafa
cha mimba kabla hakijashikika kabisa. Maradhi hayo hutokea katika muda wa pili
wa ujaa uzito na majuma machache baada ya kujifungua. Uaguzi wa maradhi hayo ni
pamoja na shinikizo la damu kuongezeka na dalili za protini ndani ya mkojo.
Maradhi hayo hutokea takribin 5% ya ujaa uzito yakisababisha takribin 16% ya
vifo vya wenye ujaa uzito. Hatari ya kifo cha mtoto inaongezeka maradufu
kutokana na maradhi hayo dunia nzima. Kwa kawaida hakuna dalili maalum za kifafa
cha mimba kabla hakijashikika kabisa hugunduliwa na uchujaji wa kawaida.
Zinapotokea dalili za maradhi hayo hizo ndizo ni kuumwa kichwani, taabu za kuona
vizuri (mwanga wa kumulika ghafla) kutapika, maumivu ya epigastriumu na kuvimba.
Kifafaa cha mimba kabla hakijashikika kabisa wakati mwingine inaweza kuletea
hali inayotisha maisha inayoitwa kifafa cha mimba. Kifafa cha mimba kinaleta
hali ya dharura ya shinikizo la damu inayotatiza sana. Matatizo hayo ni pamoja
na upofu, kuvimba kwa ubongo, utendaji wa kiklonasi ulio katika hali ya kukazika
au kuvutika na kutia kifafa, kuharibika kwa mafigo, edema ya mapafu,
disseminated intravascular coagulation (kutoganda vizuri kwa damu). Shinikizo
juu ya damu ikiathiri uja uzito: Dawa Ukunga na Elimuuzazi:

Kushindwa kustawi, kutiliwa kifafa, usumbufu, uchovu/kukosa nguvu, hali
inayorudiarudia ya kudhikisha kwa mapofu kushindwa kuhema vizuri Shinikizo Juu
la Damu: can be associated with hypertension in neonates and young infants.
Kuhusu watoto wachanga ambao wameshahitimu umri zaidi pamoja na wana, shinikizo
la juu la damu linaweza kuumiza kichwa, usumbufu usioelezeka, uchovu (uchovu wa
kiganga), kushindwa kustawi, macho kutiliwa kiwi, kutokwa na damu puani,
hatimaye kiharusi uso kupoozwa baadaye.

Shinikizo la juu la damu linachangia vifo vya watoto wachanga kuliko athari
nyingine, nalo linaweza kupatiwa kinga. It increases the risk of ischemic heart
disease strokes, peripheral vascular disease, and other cardiovascular diseases,
including heart failure, aortic aneurysms, diffuse atherosclerosis, and
pulmonary embolism. Hypertension is also a risk factor for cognitive impairment,
dementia, and chronic kidney disease. Other complications include:

Shinikizo la juu la damu la msingi ni aina inayojulikana zaidi, ikiwa chanzo cha
90-95% za waathirika wa shinikizo la juu la damu Takriban katika jamii zote za
kisasa shinikizo la damu linapanda juu katika nyakati za kuzeeka. Shinikizo la
juu la damu linatokana katika ushirikiano wa viini-urithi na athari za
mazingira. Viini-urithi vingi vya kawaida vikiwa na athari ndogo juu ya
shinikizo la damu vimeshatambulika na vilevile vingine vya nadra lakini vyenye
athari kubwa katika hilo lakini shinikizo juu la damu linalotokana na
viini-athari halijaeleweka vizuri hadi leo hii. Chumvi kidogo tu, matunda na
vyakula visivyo na mafuta mengi (Dietary Approaches to Stop Hypertension (DASH
diet)), mazoezi, weight loss na kutokunywa vileo sana ni misaada dhidi ya presha
kupanda. Jinsi uchovu, kahawa, na upungufu wa vitamini D vinavyochangia presha
ya juu haieleweki vizuri. Kinzano dhidi ya insulin inafikiriwa pia kupandisha
presha. Utafiti wa hivi karibuni umedhulumu matukio ya maisha ya watoto wachanga
kwa mfano, uzito mdogo wa mtoto mchanga, tabia ya uvutaji sigara ya akina mama,
na kutowanyonyesha watoto kama athari za hatari zinazoumiza watu wazima na
shinikizo la damu la kimsingi. Hata hivyo, mahusiano hayo yanabaki fumbo.

Shinikizo la juu la damu la hatua ya pili linatokana na chanzo kinachojulikana.
Maradhi ya mafigo ni chanzo kinachozidi cha shinikizo la juu la damu hatua ya
pili. Chanzo kingine cha shinikizo la juu la damu ni hali tofauti za tezi zenye
kunyesa ndani kwa ndani kama kwa mfano Cushing's syndrome, hyperthyroidism,
hypothyroidism, acromegaly, Conn's syndrome or hyperaldosteronism,
hyperparathyroidism, and pheochromocytoma. Vyanzo vingine vya shinikizo la juu
la damu hatua ya pili ni pamoja na [unene], [kushindwa kupumua kunakoleta
usingizi wa mang’amung’amu], [kuwa na mimba], [kufinyika kwa aota], ulaji zaidi
wa [urukususu] na dawa fulani zilizo halali zikiwa na zile zote zisizo halali
pamoja na dawa za kienyeji.

Watu karibu wote wakiumia shinikizo la juu la damu la kimsingi linalowekwa
imara, kinzi inayoongezeka kwa utiririko wa damu (kinzi kabisa ukingoni)
inasababisha shinikizo la hali ya juu wakati utiririko wa damu kutoka moyoni
unaendelea kama kawaida. Uthibitisho upo kubainisha vijana wengine wanaoumia
shinikizo la juu la damu ambalo halijashikana kabisa wana utiririko wa damu
kutoka moyoni wa kiwango cha juu, pigo linalozidi kawaida la moyo na kinzi ya
kawaida ukingoni (hyperkinetic borderline hypertension). These individuals
develop typical features of established essential hypertension in later life as
their cardiac output falls and peripheral resistance rises with age. Whether
this pattern is typical of all people who ultimately develop hypertension is
disputed. Increased peripheral resistance in established hypertension is mainly
attributable to structural narrowing of small arteries and arterioles. Reduction
in number or density of capillaries may also contribute to peripheral
resistance. Shinikizo juu la damu pia linahusika na ukosefu wa ujikunjaji wa
mishipa iliyoko ukingoni, which may increase return of blood to the heart,
increase cardiac preload, and ultimately cause diastolic dysfunction. Ikiwa
kuongezeka kwa finyo linaloendelea la mishipa ya damu huchangia shinikizo la juu
la damu la kimsingi linalowekwa imara hakujathibitishwa.

Pulse pressure (difference between systolic and diastolic blood pressure) is
frequently increased in older people with hypertension. This situation can
involve systolic pressure that is abnormally high, but diastolic pressure may be
normal or low. This condition is called isolated systolic hypertension. High
pulse pressure in elderly people with hypertension or isolated systolic
hypertension is explained by increased arterial stiffness, which typically
accompanies aging and may be exacerbated by high blood pressure. Many mechanisms
have been proposed to account for rise in resistance seen within arterial system
in hypertension. Most evidence implicates one or both of these causes:

These mechanisms are not mutually exclusive and it is likely that both
contribute to some extent in most cases of essential hypertension. Limedokezwa
kuwa kutofanya vizuri kwa kuta za ndani za mishipa ya damu pamoja na
inflamesheni ya mishipa huenda inachangia kinzi inayoongezeka ukingoni pamoja na
kuharibika kwa mishipa

Shinikizo la damu ni kupatikana wakati mgonjwa ana vinavyoendelea shinikizo la
damu. Kijadi, utambuzi unahitaji vipimo vitatu vya sphygmomanometer tofauti kwa
vipindi vya mwezi mmoja. Ya awali ya ukaguzi ya wagonjwa la damu ni pamoja na
historia na uchunguzi wa kimwili history na physical examination. Pamoja na
Upatikanaji wa saa 24 ambulatory wachunguzi wa shinikizo la damu mashine ya damu
nyumbani shinikizo, muhimu wa kuepuka utambuzi sahihi ya wagonjwa na shinikizo
la damu kanzu nyeupe imesababisha mabadiliko katika itifaki. Katika Uingereza,
sasa ni bora kufuatilia moja alimfufua kliniki ya kusoma na kipimo ambulatory.
Kufuatilia pia inaweza kufanyika, lakini chini ya walau, na nyumbani ufuatiliaji
shinikizo la damu katika kipindi cha siku saba.

Mara baada ya uchunguzi wa shinikizo la damu yamepatikana, madaktari kujaribu
kubaini sababu ya msingi juu ya hatari na dalili nyingine, kama sasa. shinikizo
la damu sekondari ni ya kawaida zaidi kwa watoto karibisha kijani na kesi nyingi
husababiswa na ugonjwa wa figo renal disease. Msingi au shinikizo la damu ni
muhimu zaidi ya kawaida katika Vijana na ina hatari nyingi, ikiwa ni pamoja na
hatima na historia ya familia ya shinikizo la damu. Vipimo vya maabara pia kuwa
walifanya kubainisha sababu ya uwezekano wa shinikizo la damu ya sekondari, na
kuamua kama shinikizo la damu unaosababisha uharibifu wa moyo, macho, na mafigo.
Vipimo vya ziada kama ajali ya ugonjwa wakisukari na Viwango vya juu vya
cholesterol ni kutumbukiza kwa sababu hizi ni hali ya hatari kwa ajili ya
maendeleo ya ugonjwa wa moyo na kuhitaji matibabu.

Creatinine Serum ni kipimo cha kupima kwa uwepo wa ugonjwa wa figo, ambao
unaweza kuwa ama sababu au matokeo ya shinikizo la damu. Serum creatinine peke
inaweza kuza thamani kiwango ya glomerular filtration. Miongozo ya hivi karibuni
kutetea matumizi ya mamlinganyo uingizaji kama vile Muundo wa mpangilio wa
chakula katika formula figo Magonjwa (MDRD) na makisio ya kiwango cha glomerular
filtration (eGFR). eGFR pia yanaweza kutoa kipimo msingi ya kazi ya figo ambayo
yanaweza kutumika kwa ajili ya kufuatilia madhara ya dawa kadhaa
antihypertensive juu ya kazi ya figo. Upimaji wa sampuli za mkojo kwa ajili ya
protini kutumika kama kiashiria cha sekondari ya ugonjwa wa figo.
Electrocardiogram (EKG/ECG) ni kufanyika kwa kuangalia kwa ushahidi kwamba moyo
upo katika matatizo kutokana na shinikizo la damu. Inaweza pia kuonyesha
kugandamana kwa misuli ya moyo (kushoto ventrikali hypertrophy) au kama moyo una
uzoefu kabla madogo ya usumbufu kama vile mashambulizi ya kimya moyo. Kifua
X-ray au echocardiogram pia inaweza kufanywa kwa kuangalia kwa ishara ya moyo
utvidgningen au uharibifu wa moyo.

Idadi ya watu ambao wanashinikiza la juu la damu ni kubwa japo hawatambui. Hutua
ya kushughulikia idadi ya watu wote wanaotakiwa kupunguza madhara ya shinikizo
la damu na kupunguza haja ya tiba ya antihypertensive dawa za kulevya.
Mabadiliko ya maisha Ilipendekeza kuwa shinikizo la damu liwe chini, kabla ya
kuanza dawa za tiba. 2004 Uingereza shinikizo la damu Society la miongozo
mapendekezo ya mabadiliko ya maisha yafuatayo sambamba na miongozo
ilivyoainishwa na Marekani ya taifa ya mipango ya High BP elimu ya mwaka 2002
kwa ajili ya kuzuia msingi wa shinikizo la damu ni kama ifuatavyo:

Mabadiliko mwafaka ya mtindo wa maisha yanaweza kupunguza shinikizo la damu kama
ilivyo kwa dawa ya mtu binafsi ya antihypertensive na kupata matokeo bora zaidi.

Aina ya kwanza ya matibabu ya shinikizo la damu ni inafanana na mabadiliko ya
mtindo wa maisha yaliyopendekezwa, na ni pamoja na mabadiliko ya malazi physical
exercise, and weight loss. Mazoezi ya viungo, na kupunguza uzito. Mabadiliko
haya yote yameonekana kupunguza kwa kiasi kikubwa shinikizo la damu kama
shinikizo la damu ni ya juu kiasi cha kuhalalisha matumizi ya haraka ya dawa,
mabadiliko ya maisha bado yanapendekezwa..

Mipango mbalimbali iliyoundwa na kupunguza dhiki ya kisaikolojia biofeedback,
ulegezaji, au kutafakari hutangazwa ili kupunguza shinikizo la damu. Hata hivyo,
tafiti za kisayansi , kwa ujumlahazina usaidi wala ufanisi wao, kwa sababu
masomo kwa ujumla ya ubora wa chini.

Malazi na mabadiliko kama vile chakula cha chini sodiamu ni faida. Muda mrefu (
zaidi ya wiki 4) chini -sodiamu chakula katika Caucasian, race Caucasians ni
bora katika kupunguza shinikizo la damu, kwa watu na shinikizo la damu na kwa
watu wenye shinikizo la damu ya kawaida . pia , chakula DASH diet, lishe lenye
karanga, nafaka, samaki, kuku, matunda, na mboga, ambayo husaidia kukuza moyo na
Taifa , Mpafu, na damu Taasisi, punguza shinikizo la damu. Kipengele kikubwa cha
mpango wa sodiamu, ingawa mlo pia ni tajiri potassiamu, magnesiamu , calcium, na
protini.

Madarasa kadhaa ya dawa, pamoja inajulikana kama antihypertensive madawa ya
kulevya s, sasa zipo kwa ajili ya kutibu shinikizo la damu. Mtu hatari wa moyo
na mishipa ( ikiwa ni pamoja na hatari ya infarction myocardial na kiharusi) na
masomo ya shinikizo la damu ni kuchukuliwa wakati maagizo madawa ya kulevya.
Ikiwa matibabu ya madawa ya kulevya ni ikianzishwa,Moyo ya taifa,Mapafu,na damu
Taasisi ya saba ya pamoja ya kamati ya taifa ya juu ya shinizo la damu (JNC-7)
Inapendezeka kwamba kufuatilia daktari kwa ajili ya Kukabiliana na matibabu kwa
ajili ya kutathmini na athari yoyote mbaya kutokana na dawa. Kupunguza shinikizo
la damu na 5 mmHg inaweza kupunguza hatari ya kiharusi kwa 34% na hatari
yaungonjwa wa moyo ischemic kwa 21%. Shinikizo la damu kupunguza pia husaidia
kupunguza uwezekano wa shida ya akili, moyo kushindwa , na vifo kutokana na
ugonjwa wa moyo na mishipa . Lengo la matibabu ya lazima ya kupunguza shinikizo
la damu na chini ya 140/90 mmHg kwa ajili ya watu wengi, na chini kwa kale wenye
ugonjwa wa kisukari au ugonjwa wa figo. Baadhi ya wataalamu wa afya kupendekeza
kuweka Viwango vya chini 120/80 mmHg. Kama lengo shinikizo la damu si
alikutana,matibabu zaidi inahitajika.

Miongozo juu ya uchaguzi wa dawa na jinsi ya kuamua bora kwa ajili ya matibabu
subgroups mbalimbali vilivyobadilika na tofauti kati ya nchi. Wataalamu wala
kukubaliana kuhusu dawa bora. The Kushirikiana Cochrane , Shirila la Afya ya
Duniani, na Umoja wa Mataifa kusaidi miomgozo ya chini -dozi thiazide-makao
diuretic kama matibabu ina penda zaidi ya awali. Uingereza Miongozo kusisitiza
calcium channel blockers (CCB) kwa ajili ya watu zaidi ya umri wa miaka 55 au ya
Afrika au Caribbean asili ya familia. Miongozo kupendekeza
angiotensin-kuwabadili enzyme kivizas (ACEI)s kama matibabu ina penda zaidi ya
awali kwa ajili ya watu wadogo. katika Japan, kwa kunzia na mtu yeyote wa
Madarasa sita ya dawa ikiwa ni pamoja na : CCB, ACEI/ARB, thiazide diuretics,
beta blockers, na blockers alpha ni aliona nafuu. Katika Canada, yote ya dawa
hizi isopokuwa alpha blockers- ni Ilipendekeza kama inawezekana chaguzi ya
kwanza.

Watu wengi wanahitaji zaidi ya moja ya madawa ya kudhibiti shinikizo la damu
zao. JNC7 and ESH-ESC guidelines Wakili kuanza matibabu ya madawa ya mbili
wakati shinikizo la damu ni zaidi ya 20  mmHg hapo juu systolic au zaidi ya 10 
mmHg juu ya malengo ya diastolic. Michanganyiko ya ku penda zaidi ni
rennin-angiotensin na Kalsium channel blockers, au inhibitors renin–angiotensin
na diuretics. Michanganyiko kukubalika ni pamoja na yafuatayo:

Kuepuka michanganyiko ya kiviza ACE inhibitor au angiotensin II adui receptor
antagonist, a diuretic, na NSAID ( Ikiwa pamoja na kuchangua COX-2 inhibitors na
madawa ya kulevya nonprescribed kama vile ibuprofen) kila inapowezekana kutokana
na hatari kubwa ya kushindwa kwa figo papo hapo. Mchanganyiko inajulikana simo
kama “whammy triple” katika maandiko ya Australia ya Afya. Vidonge vyenye
mchanganyiko za kudumu wa Madarasa mawili ya dawa za kutosha. Wakati wao ni
rahisi, wao ni bora akiba kwa ajili ya watu ambao ni amara katika vipengele mtu
binafsi.

Kutibu wastani kwa presha kali itapungua vifo na athari upande wa moyo na
mishipa katika watu wenye umri wa miaka 60 na kuendelea. Katika watu zaidi ya
miaka 80 na umri wa tiba haionekani kwa kiasi kikubwa kupunguza vifo vya jumla
lakini kupunguza hatari ya ungonjwa wa moyo. Ilipendekeza shinikizo la damu
lengo ni chini ya 140/90 mm Hg na thiazide diuretics ya kuwa dawa yaku penda
zaidi katika Amerika. Katika mwongozo mpya Uingereza, Kalsiamu-channel blockers
ya matibabu ina penda zaidi na masomo kliniki lengo la chini ya 150/90 mmHg, au
chini ya 145/85 mmHg juu ya ufuatiliaji ambulatory au nyumbani shinikizo la
damu.

Shinikizo sugu la damu ni shinikizo la damu kwamba bado hapo juu lengo shinikizo
la damu licha ya matumizi ya mawakala wa tatu antihypertensive mali ya madaraja
mbalimbali ya madawa ya kulevya antihypertensive wote mara moja. Miongozo kwa
ajili ya kutibu shinikizo la damu sugu yamechapishwa katika Uingereza and the
US.

Mwaka 2015 takriban 16-37% ya idadi ya watu wazima wa dunia, walikuwa na
shinikizo la juu la damu. Ilikuwa ni kawaida katika nchi zote: zilizoendelea
(333 milioni) na zisizostawi (639 milioni). Hata hivyo, viwango hutofautiana
vikubwa katika mikoa mbalimbali kwa viwango vya chini kama 3.4% (wanaume) na
6.8% (wanawake) katika maeneo ya vijijini India na kama 68.9% ( wanaume) na
72.5% (wanawake) katika Poland.

Mwaka 1995 ilikadiriwa kuwa milioni 43 watu Marekani walikuwa na shinikizo la
juu la damu au walikuwa wakitumia dawa ya kulipunguza. Takwimu hiyo inawakilisha
karibu 24% ya idadi ya watu wazima nchini. Viwango vya shinikizo la damu nchini
Marekani walikuwa kuongezeka na kufikia 29% mwaka 2004. Kama ilivyo mwaka 2006
shinikizo la damu huathiri watu wazima 76 milioni Marekani (34% ya idadi ya
watu) na kuwa miongoni mwa viwango yva juu zaidi vya shinikizo la damu katika
dunia kwa 44%. Ni zaidi ya kawaida katika Wamerikani uliotekea na chini ya
kawaida katika Wazungu na Hispanics. Viwango vya kuongezeka kwa umri, na ni
mkubwa kusini mashariki mwa Marekani. Shinikizo la damu ni la kawaida zaidi
ndani ya wanaume kulinganisha na wanawake (ingawa wanakuwa wamemaliza kuelekea
kupunguza tofauti hii) na kwa wale wa hali ya chini kiuchumi.

Viwango ya shinikizo la damu kwa watoto inaongezeka. Zaidi shinikizo la damu kwa
watoto, hasa kabla ya ubalehe, linategemea ugonjwa mwingine wa msingi. Mbali na
fetma, figo ugomjwa ni sababu ya kawaida (60–70%) ya shiniko la damu kwa watoto.
Vijana kawaida kuwa na msingi au muhimu shinikizo la damu, ambayo akaunti kwa
ajili ya 85–95% ya kesi.

Uelewa wa kisasa wa mfumo wa moyo ulianza na kazi ya mtabibu William Harvey
(1578-1657). Harvey alielezea mzunguko wa damu katika kitabu chake De Otu ordis
("On Motion of the Heart and Blood"). Padri wa Uingereza Stephen Hales alifanya
kipimo cha kwanza cha kuchapishwa cha kipimo cha shinikizo la damu katika mwaka
1733 . Maelezo ya shinikizo la damu kama ugonjwa ulitoka, miongoni mwa wengine,
Thomas Young katika mwaka 1808 na Richard Bright katika mwaka 1836 . Ripoti ya
kwanza ya muiniko wa shinikizo la damu katika mtu bila ushahidi wa ugonjwa wa
figo ilitolewa na Frederick Akbar Mahomed (1849-1884). Hata hivyo, shinikizo la
damu kama chombo cha kliniki ilikuja kuwa katika mwaka 1896 na uvumbuzi wa cuff
sphygmomanometer na Scipione Riva-Rocci mwaka 1896. Uvumbuzi huu uliruhusu
shinikizo la damu kupimwa katika zahanati. Mwaka 1905, Nikolai Korotkoff
aliboresha mbinu kwa kueleza Korotkoff sounds ambazo zilisikiwa wakati ateri
ilikuwa auscultated na stetoskopu wakati sphygmomanometer cuff ilikuwa
imwetolewa upepo

Kihistoria matibabu ya kiitwacho "ugonjwa mgumu wa pigo la moyo" ilihusisha
kupunguza kiasi cha damu na blood letting au kupaka leeches. Yellow Emperor wa
Uchina, Cornelius Celsus, Galen, na Hippocrates walitetea kuruhusu damu. Katika
karne za 19 na 20, kabla ya matibabu ya ufanisi ya pharmacological ya shinikizo
la damu ilikuwa inawezekana, taratibu tatu za matibabu zilitumika, zote zikiwa
na athari mbalimbali. Namna hizi ni pamoja na taratibu kali za kizuizi cha
sodiamu, (kwa mfano, lishe la mchele ), sympathectomy (upasuaji wa kukausha
sehemu za sympathetic nervous system), na tiba ya pyrogen (kudungwa dutu ambazo
zilisababisha homa, pasipo moja kwa moja kupunguza shinikizo la damu). Kemikali
ya kwanza ya shinikizo la damu, sodium thiocyanate, ilitumika mwaka 1900 lakini
ilikuwa na madhara mengi na haikupendwa. Mawakala wengine kadhaa waliundwa baada
ya Second World War. Maarufu zaidi na fanisi kiasi ilikuwa tetramethylammonium
hidrojeni na isio na uasili yake hexamethonium, hydralazine, na reserpine
(inayotokana na mmea wa dawa Rauwolfia serpentina). Uvumbuzi kubwa ilikuwa ya
mafanikio na ugunduzi wa mawakala wa mdomo wa kwanza nzuri wanapatikana
wanayovumiliwa. Ya kwanza ilikuwa chlorothiazide, ya kwanza thiazide diuretic,
ambayo iliundwa na kiua vijasumu sulfanilamide na kupatikana mwaka 1958.
Iliongeza takamwili ya chumvi wakati inazuia mkusanyiko wa maji. randomized
controlled trial ambayo ilifadhiliwa na Veterans Administration ikilinganishwa
na hydrochlorothiazide pamoja na reserpine pamoja na hydralazine dhidi ya
placebo. Utafiti huo ulisimamishwa mapema kwa sababu wale walio katika kundi la
shinikizo la juu la damu ambao walikuwa wanapata tiba walipatwa na matatizo
mengi zaidi ya wagonjwa waliotibiwa na ilionekana ni vibaya kumnyima matibabu
kutoka kwao. Utafiti uliendelea kwa watu wenye shinikizo la damu ya chini na
kuonyesha kwamba matibabu, hata katika watu walio na shinikizo la damu kiasi,
kupunguza hatari ya kufa moyo na mishipa kwa zaidi ya nusu. Mwaka 1975, Lasker
Special Public Health Award ilitolewa kwa timu ambayo iliunda chlorothiazide.
Matokeo ya tafiti hizi ilisababisha kampeni za afya za umma ili kuongeza uelewa
wa umma wa shinikizo la damu na ilikuza kipimo na matibabu ya shinikizo la damu.
Hatua hizi huonekana zilichangia angalau kwa sehemu kwa kupungua kwa asilimia 50
katika ugonjwa wa kiharusi na ischemic heart kati ya 1972 na 1994.

Shirika la Afya Duniani limebainisha shinikizo la damu kama chanzo kikubwa cha
cardiovascular mortality. The World Hypertension League (WHL), shirika mwamvuli
la jamii 85 ya taifa ya shinikizo la damu na ligi, ilitambua kuwa zaidi ya
asilimia 50 ya watu walio na shinikizo la damu duniani hawajui hali yao. Ili
kukabiliana na tatizo hili, WHL imeanzisha kampeni ya kimataifa juu ya shinikizo
la damu mwaka 2005 na kutunikia tarehe 17 Mei kila mwaka kama World Hypertension
Day (WHD). Zaidi ya miaka mitatu iliyopita, vyama zaidi vya kitaifa vimekuwa
vikishiriki katika WHD na wamekuwa wabunifu katika shughuli zao za kupata ujumbe
kwa umma. Mwaka 2007, kulikuwa na rekodi ya ushiriki kutoka nchi ya wanachama 47
ya WHL. Wakati wa wiki ya WHD, nchi hizi zote zilishirikiana na serikali za
mitaa, jamii za kitaaluma, mashirika yasiyo ya kiserikali, na viwanda binafsi
kukuza ufahamu wa shinikizo la damu kupitia kampeni kadhaa media na umma.
Ukitumia mass media kama vile wavuti na runinga, ujumbe umewafikia zaidi ya watu
milioni 250. Vile kasi inaongezeka mwaka baada yaa mwaka, WHL ina matumaini kuwa
karibu watu wote wanaokadiriwa kufikia bilioni 1.5 ambao wameathirika na muinuko
wa shinikizo la damu wanaweza kufikiwa.

Shinikizo la damu ni shida sugu ya kawaida ya matibabu inayochochea ziara kwa
watoa huduma msingi wa afya nchini Marekani. Shirika la Moyo Marekani
limekadiria gharama za moja kwa moja na zisizo za moja kwa moja ya shinikizo la
damu katika dola bilioni 76.6 katika mwaka 2010. Nchini Marekani, asilimia 80 ya
watu walio na shinikizo la damu wanafahamu hali zao na asilimia 71 wanachukua
baadhi ya dawa dhidi ya shinikizo la damu. Hata hivyo, asilimia 48 tu ya watu
ambao wanafahamu wana shinikizo la damu wanadhibiti ipasavyo hali hiyo.
Madaktari wanakabiliwa na shida nyingi katika kudhibiti shinikizo la damu, ikiwa
ni pamoja na upinzani kwa kutumia dawa mbalimbali ili kufikia malengo ya
shinikizo la damu. Watu pia wanakabiliwa na changamoto ya kufuata ratiba ya dawa
na kufanya mabadiliko ya maisha. Hata hivyo, kufikia malengo ya shinikizo la
damu inawezekana. Kupunguza shinikizo la damu inapunguza gharama kwa kiasi
kikubwa ambayo inahusishwa na huduma ya matibabu ya juu.



https://sw.wikipedia.org/wiki/Sauti

Kifizikia sauti ni uenezaji wa mabadiliko ya densiti na shinikizo katika midia
kama kiowevu, gesi au gimba manga kwa njia ya wimbisauti.

Kwa mfano kama mtu anapiga makofi mikono yake inasukuma hewa na kuikandamiza
kati ya makofi. Wakati wa kukutana kwa makofi molekuli zinasukumwa kando. Mwendo
huu wa ghafla unabadilisha densiti ya hewa karibu na mikono. Hewa ni midia
nyumbufu, yaani ikipigwa na nguvu fulani inabadilika hali yake lakini inataka
kurudi katika hali yake ya awali. Tabia hii ya unyumbufu inaendeleza mabadiliko
ya densiti na shinikizo ndani ya hewa kama mitetemo au wimbisauti. Kwa lugha
nyingine tunasema "sauti inaenea".

Wakati mitetemo ya hewa iliyosababishwa na pigo la makofi inafikia katika sikio
inaleta humo mtetemeko kwa kiwambo cha sikio ambacho ni ngozi inayotikiswa na
mitetemo ya sauti. Neva ya sikio inabadilisha mwendo huu kwa mpwito wa umeme
unaopelekwa kwenye sehemu husika ya ubongo. Kwa lugha nyingine "tunasikia
sauti".

Nguvu ya mshtuko wa asili unaosababisha sauti inapungua katika mwendo wa
uenezaji. Yaani nishati ya mshtuko wa kwanza inaendelea pande zote na kugusa
molekuli nyingi zaidi kadiri inavyoenea mbali na chanzo. Kwa hiyo nishati
inayopatikana kwa kila molekuli inapungua. Hapo tunasema ya kwamba sauti ya
karibu ni kali lakini sauti ya mbali ni dhaifu.

Ilhali sauti ni mwendo wa wimbisauti katika midia fulani, hakuna sauti pasipo
midia. Katika anga la nje tukifika kimo cha kilomita 100 juu ya uso wa ardhi,
hakuna sauti tena, kwa sababu hakuna hewa au midia nyingine ya kupitisha
mitetemo. Ila tu ndani ya chombo cha angani kuna midia tena kama hewa au ukuta
metalia ya chombo chenyewe.

Sauti inaenea pia katika maji au ndani ya metali kama bomba au pau za feleji za
reli. Uenezi wa sauti ni tofauti kati ya midia na midia. Sauti inaenea haraka
katika metali na maji kuliko hewa.



https://sw.wikipedia.org/wiki/Ramadan_(mwezi)

Ramadhani au ramadan, ramazani (kwa Kiarabu رمضان) ni mwezi wa tisa katika
Kalenda ya Kiislamu na mwezi wa kufunga katika Uislamu.

Mwislamu mzima, mwenye afya nzuri, anatakiwa kushiriki katika swaumu ambayo ni
ibada ya kufunga chakula na kinywaji mchana kutwa, pamoja na kujizuia kufanya
mapenzi toka alfajiri hadi magharibi.

Mwisho wa Ramadhani ni sikukuu ya Idul Fitri (عيد الفطر - ʿīdu ʾl-fiṭr) ambayo
ni sherehe ya furaha na kupongezana. Waislamu hutoa zakat (zakatul-fitri زكاة
الفطر) na kusali, baadaye hukutana kwenye karamu.

Kuna wataalamu wanaoona ya kwamba kutokea kwa utaratibu wa kufunga mwezi mzima
uliathiriwa na desturi ya kufunga katika Kanisa la Syria. Kufuatana na Bukhari,
Waarabu asilia na Wayahudi wa Uarabuni kabla ya kuja kwa Uislamu walifunga kwa
siku chache tu, kwa mfano siku ya Ashura

“Mwezi wa Ramadhani ambayo imeteremshwa ndani yake Qur-an hali ya kuwa ni
uongofu kwa watu …………" Kwa kuwa katika mwezi huu ndio Qurani iliteremshwa kwa
Mtume, inatakiwa kwa muislam kufanya bidii kuisoma angalau juzuu moja kwa siku
ili aweze kumaliza msahafu ifikapo mwisho wa mwezi huu wa Ramadhan.

Miongoni mwa sunna tukufu zinazotakiwa kwa mfungaji katika mwezi huu
kuzikimbilia, ni kuharakisha kufungua baada tu ya kuzama jua, kwani Mtume
amesema katika hadithi iliopokewa na Tirmidhy, Ibnu khuzayma na Ibnu Habban:
“Hakika nimpendaye zaidi miongoni mwa waja wangu ni anayefanya haraka katika wao
kufungua saumu.”

Inatakiwa kwa muislam kuyatumia masiku ya mwezi huu mtukufu katika kumuabudu
Allah kwa kusali na kufanya ibada nyengine, kwani ni mwezi wa pekee ambao ndani
yake kunapatikana usiku wa cheo (Laylatul Qadr) ambao ibada ya usiku huo
inalingana na ibada ya miezi elfu moja, na kwa hekima yake Allah hakutubainishia
kuwa ni usiku wa tarehe ngapi. Na hii ni moja miongoni mwa fadhila za kusali
katika masiku ya mwezi huu. Vile vile mwenye kusimama kwa ibada katika masiku
haya husamehewa makosa yake yote yaliyotangulia, kama alivyosema Bwana Mtume:
“Mwenye kusimama usiku wa Ramadhani kwa kufanya ibada hali ya kuwa na imani na
kutaraji thawabu anasamehewa yoteyaliotangulia miongoni mwa makosa yake.”
(Bukhari na Muslim).

Kula daku vilevile ni miongoni mwa sunna tukufu zinazodharauliwa na wengi kati
ya waislam na fadhila zake ni kubwa kupita kiasi, miongoni mwazo ni kurehemewa
na Allah na kutakiwa msamaha na malaika watukufu kama alivyosema Mtume katika
hadithi: “Hakika Allah na Malaika wake wanawarehemu wenye kula daku.” (Twabrani,
Ibnu Habban).

Inatakiwa kwa muislam kuujaalia mwezi huu na kuutumia katika kuchuma na kuvuna
aina tofauti ya mema ikiwemo Itikaaf, kwani ni miongoni mwa ibada bora sana
zinazomkurubisha mja kwa Mola wake hasa awapo katika mwezi huu wa Ramadhani,
kwani baadhi ya wanavyuoni wamesema kuwa haisihi ibada hii ya itikaaf pasi na
funga. Na yatoshe malipo makubwa yaliotajwa katika hadithi; Mtume amesema:
“Mwenye kukaa itikaaf siku kumi katika mwezi wa Ramadhani, basi ni kama
aliyehiji na akafanya umra mara mbili mbili." (Bayhaq)

Miongoni mwa ibada tukufu alizokuwa akizifanya Mtume ni kutoa sadaka na alilipa
umuhimu sana jambo hili hadi wakati wa kuondoka kwake ulimwenguni alipokuwa
katika sakaratul mauti kila alipopata fahamu ilikuwa akimuuliza Bibi Aisha iwapo
ashazitoa sadaka zile dirhamu nne zilizokuwa nyumbani? Kadhalika kutoa huku
kwake kulikuwa kukiongezeka katika Ramadhani.

Katika mwezi huu wa Ramadhani kadhalika inatakiwa kwa muislam kuwa mengi ya
maneno yake yawe katika kumtaja Allah (Subhaanahu wa Ta’ala), kwani ni jambo
ambalo linasaidia katika kuusafisha moyo wake na kuiboresha funga yake. Allah
ametuamrisha tumtaje kwa wingi katika aya nyingi za Qurani, na hii ndio ibada
pekee aliyosema Allah kuwa ifanywe kwa wingi, na miongoni mwa aya hizo; “Enyi
Mlioamini mtajeni Allah kwa wingi na mumtakase yeye asubuhi na jioni.” (Al-
Ahzaab 41 na 42)



https://sw.wikipedia.org/wiki/Papa_Yohane_Paulo_II

Papa Yohane Paulo II (kwa Kilatini: Ioannes Paulus PP. II; kwa Kiitalia:
Giovanni Paolo II; kwa Kipolandi: Jan Paweł II; kwa Kiingereza: John Paul II)
aliishi tangu tarehe 18 Mei 1920 hadi tarehe 2 Aprili 2005.

Alikuwa papa wa 264 kuanzia 16 Oktoba 1978 hadi kifo chake akidumu katika huduma
hiyo kirefu kuliko mapapa wengine wote, isipokuwa Mtume Petro na Papa Pius IX.

Alimfuata Papa Yohane Paulo I akiwa Papa wa kwanza asiye Mwitalia tangu miaka
455 iliyopita, wakati wa Mholanzi Papa Adrian VI (1522 - 1523), tena papa wa
kwanza kutoka Polandi (na makabila yoyote ya Waslavi) katika historia yote ya
Kanisa. Alifuatwa na Papa Benedikto XVI.

Wengi wanamhesabu kati ya watu walioathiri zaidi karne ya 20, hasa kwa sababu
tangu mwanzo wa upapa wake alipambana na Ukomunisti uliotesa nchi yake asili na
nyinginezo, akachangia kwa kiasi kikubwa kikomo chake na kusambaratika kwa
Urusi.

Vilevile alilaumu ubepari wa nchi za magharibi na kudai haki katika jamii zote,
akitetea hasa uhai wa binadamu na uhuru wa dini.

Upande wa dini, aliboresha uhusiano kati ya Kanisa Katoliki na madhehebu mengine
ya Ukristo pamoja na ule na dini mbalimbali, kuanzia Uyahudi, Ubudha, Uislamu.

Ziara zake 104 kati nchi 129 ulimwenguni kote, mbali na 146 nchini Italia na 317
katika parokia za Roma, zilikusanya mara nyingi umati mkubwa (hadi zaidi ya
milioni 4 huko Manila, Ufilipino), na kumfanya asafiri kuliko jumla ya mapapa
wote waliomtangulia, akiwa mmojawapo kati ya viongozi wa dunia waliosafiri
zaidi.

Papa Wojtyła alitangaza wenye heri 1,340 na watakatifu 483, ili kuwapa Wakristo
wa leo vielelezo mbalimbali kwa maisha yao ili walenge utakatifu walioitiwa na
Mungu. Idadi hiyo ni kubwa kuliko ile ya waliotangazwa na jumla ya Mapapa wote
waliomtangulia walau katika karne tano za mwisho.

Alikuwa anaongea lugha mbalimbali, zikiwemo za Kipolandi, Kiitalia, Kifaransa,
Kijerumani, Kiingereza, Kihispania, Kireno, Kiukraina, Kirusi, Kikroati,
Kiesperanto, Kilatini na Kigiriki cha kale.

Yohane Paulo II ametangazwa na mwandamizi wake Papa Benedikto XVI kuwa mwenye
heri tarehe 1 Mei 2011, halafu Papa Fransisko akamtangaza mtakatifu tarehe 27
Aprili 2014.

Sikukuu yake huadhimishwa kila mwaka tarehe 22 Oktoba, kulingana na siku ya
kuanza rasmi huduma yake ya Kipapa.

Karol Józef Wojtyła alizaliwa Wadowice nchini Poland akiwa mtoto wa tatu na wa
mwisho wa Karol Wojtyła, na Emilia Kaczorowska, ambaye alikuwa na asili ya
Kilithuania, akafariki tarehe 13 Aprili 1929,. Dada yake Olga alikufa kabla
Karol hajazaliwa; hivyo, alihusiana sana na kaka yake Edmund, mpaka huyo
alipokufa kwa tetekuanga kutokana na kazi yake ya udaktari.

Akiwa kijana, Karol alipenda sana spoti akacheza mara nyingi kandanda kama kipa.

Miaka ya malezi yake iliathiriwa na uhusiano mkubwa na Wayahudi wengi wa
Wadowice. Mara nyingi kulikuwa na mechi kati ya Wakatoliki na Wayahudi, naye
alijitolea kuwa kipa wa Wayahudi timu yao ilipopungukiwa wachezaji.

Katikati ya mwaka 1938, Karol na baba yake walihamia Kraków, alipojiunga na chuo
kikuu maarufu cha "Jagiellonian University". Huko akisoma filolojia na lugha 12
tofauti, alijitolea kusaidia kama mkutubi. Alipolazimishwa kujiunga na jeshi
(36th Infantry Regiment (Poland)|Academic Legion), alikataa kufyatua risasi. Pia
aliigiza na kutunga mwenyewe tamthilia.

Mwaka 1939 Ujerumani wa Hitler ulivamia Polandi ukafunga chuo kikuu hicho, huku
wanaume wote wakidaiwa kufanya kazi. Hivyo, tangu mwaka 1940 hadi 1944, Karol
alifanya kazi mbalimbali za mikono asije akahamishiwa katika makambi ya KZ.

Baba yake alifariki kwa mpasuko wa moyo mwaka 1941, akimuacha peke yake. Miaka
40 baadaye alisema,"Sikuwepo mama alipofariki, sikuwepo kaka alipofariki,
sikuwepo baba alipofariki. Kufikia umri wa miaka 20 nilikuwa nimeshapoteza
wapenzi wangu wote".

Ndipo alipoanza kufikiria sana wito wa upadri, ambao polepole ukawa ‘jambo la
ndani lenye hakika ya hali ya juu’. Kwa sababu hiyo, mnamo Oktoba 1942, alipiga
hodi kwenye nyumba ya [[askofu mkuu] wa Kraków, kardinali Adam Stefan Sapieha,
akaomba asomee upadri. Mapema akawa anasoma kwa siri katika seminari
iliyoendeshwa huko kwa maficho.

Tarehe 29 Februari 1944, Karol aligongwa na lori la Kijerumani. Tofauti na
kawaida, alipelekwa hospitalini alipotibiwa wiki mbili. Kunusurika ajali hiyo
kulimthibitisha katika wito wake.

Tarehe 6 Agosti 1944, ‘Black Sunday’, askari wa Gestapo walijaribu kukamata
wavulana wote wa Kraków wasije wakaanza mapambano dhidi yao kama ilivyotokea
Warsaw. Karol alifaulu kufichama katika andaki la nyumba iliyokaguliwa na
askari, wakati vijana zaidi ya elfu nane walikamatwa siku hiyo. Halafu
akafichama nyumbani kwa askofu mkuu hadi Wajerumani walipofukuzwa tarehe 17
Januari 1945.

Hapo wanafunzi waliteka seminari, naye akajitolea kusafisha vyoo vilivyojaa mavi
ya muda mrefu. Mwezi huohuo, alimuokoa Edith Zierer, binti Myahudi wa miaka 14
ambaye alikuwa amekimbia kambi la Częstochowa lakini akazimia kwenye reli. Karol
akampandisha juu ya treni na kumfikisha salama mjini Kraków. B'nai B'rith na
makundi mengine ya Kiyahudi yamethibitisha kuwa Karol aliokoa wengine vilevile
dhidi ya dhuluma ya Wanazi.

Kisha kumaliza masomo yake seminarini, tarehe 1 Novemba 1946 Karol alipewa
upadirisho na kardinali Adam Stefan Sapieha.

Baada ya hapo alitumwa Roma akasome teolojia kwenye chuo kikuu cha Kipapa
Angelicum, alipojipatia digrii ya pili na ya tatu katika teolojia. Udaktari huo,
ambao ulifuatwa na mwingine, ulipatikana kwa kuchambua Fundisho la Imani kadiri
ya Mt. Yohane wa Msalaba.

Akirudi Polandi katikati ya mwaka 1948 alipangiwa kazi yake ya kichungaji ya
kwanza katika kijiji cha Niegowić, maili 15 kutoka Kraków. Alipofika huko tu,
alipiga magoti na kubusu ardhi kama atakapofanya mara nyingi katika safari zake
za kimataifa akifika kwenye nchi fulani. Tendo hilo liliiga lile la mtakatifu
Jean Marie Baptiste Vianney.

Mnamo Machi 1949 alihamishiwa parokia ya Mtakatifu Florian mjini Kraków, akaanza
kufundisha maadili katika Jagiellonian University halafu katika Chuo Kikuu cha
Kikatoliki cha Lublin. Wakati huo alikusanya vijana 20 hivi walioanza kujiita
Rodzinka, "familia ndogo". Walikuwa wakikutana kwa kusali, kujadili falsafa, na
kusaidia vipofu na wagonjwa. Polepole kundi hilo lilifikia washiriki 200 hivi,
nao wakajiongezea michezo na spoti.

Mwaka 1954 alipata udaktari wa pili katika falsafa, kwa kutathmini uwezekano wa
kufundisha maadili ya Kikatoliki kwa kutumia fenomenolojia ya Max Scheler.
Lakini serikali ya Kikomunisti ilimzuia asipewe digri hiyo mpaka mwaka 1957.

Wakati huo, Wojtyła aliandika mfululizo wa makala kuhusu mada za Kikanisa katika
gazeti la kila wiki la jimbo Tygodnik Powszechny.

Katika miaka 12 ya kwanza ya upadri wake alitunga pia fasihi mpya mbalimbali
kuhusu vita, hali ya maisha chini ya Ukomunisti, majukumu ya kichungaji n.k.
Lakini alichapisha maandishi hayo kwa kutumia jina la bandia Andrzej Jawień au
Stanisław Andrzej Gruda – tofauti na maandishi yake ya kidini yaliyotolewa kwa
jina lake halisi.

Mwaka 1960, Wojtyła alitoa kitabu muhimu cha maadilidini Love and
Responsibility, akitetea mafundisho ya Kanisa Katoliki kuhusu ndoa kwa kutumia
mtazamo wa kifalsafa.

Tarehe 4 Julai 1958, alipokuwa likizo, Papa Pius XII alimteua askofu msaidizi wa
Kraków. Aliitwa Warsaw akutane na Mkuu wa Maaskofu wa Polandi, kardinali Stefan
Wyszyński, aliyemuarifu kuhusu uteuzi huo. Kisha kukubali kuwa msaidizi wa
askofu mkuu Eugeniusz Baziak, alipewa daraja ya uaskofu (akitumia jina la jimbo
la zamani la Ombi) tarehe 28 Septemba 1958. Akiwa na miaka 38 tu, alikuwa kijana
kuliko maaskofu wote wa Polandi. Baada ya kifo cha Baziak mnamo Juni 1962,
tarehe 16 Julai, Karol Wojtyła alichaguliwa asimamie jimbo kama Vicar Capitular.

Wojtyła alishiriki toka mwanzo hadi mwisho Mtaguso wa pili wa Vatikano
(1962–1965), akichangia hasa hati Dignitatis Humanae na Gaudium et Spes.

Halafu, tarehe 26 Juni 1967, Paulo VI alimteua kardinali akapewa kanisa la San
Cesareo in Palatio.

Mwaka 1967 alichangia pia hati Humanae Vitae iliyokataza tena utoaji mimba na
teknolojia ya uzazi wa mpango.

Mnamo Agosti 1978, Wojtyła alishiriki uchaguzi wa Papa Yohane Paulo I,
aliyefariki baada ya siku 33 tu.

Uchaguzi wa pili wa mwaka huo 1978 ulianza tarehe 14 Oktoba na Wojtyła akashinda
walipopiga kura mara ya nane. Hapo alijichaguliwa jina la Yohane Paulo II kwa
heshima ya watangulizi wake wa mwisho.

Akiwa na miaka 58 tu, alikuwa kijana kuliko Mapapa wote waliochaguliwa baada ya
Papa Pius IX mwaka 1846, aliyekuwa na miaka 54. Ibada ya kuanzia rasmi Upapa
wake ilifanyika tarehe 22 Oktoba 1978.

Kati ya katekesi zake alizowapa, maarufu zaidi ni zile juu ya "Teolojia ya
Mwili".

Katika Novo Millennio Ineunte alisisitiza umuhimu wa kuanza upya na Kristo
mwanzoni mwa milenia ya tatu: "Hatutaokolewa na tamko, bali na Nafsi hai."

Katika Veritatis Splendor alisisitiza umuhimu wa kujua ukweli ili kufikia uhuru,
badala ya kukubali dhana ya kuwa binadamu anaweza kuwa na rai tu.

Katika Fides et Ratio alionyesha haja ya imani na akili kushirikiana ili kujua
ukweli.

Yohane Paulo II alitoa mafundisho mengi kuhusu jamii pia, akitetea heshima ya
watu wote, kuanzia wanawake, na umuhimu wa familia: Jinsi familia inavyokwenda,
ndivyo taifa linavyokwenda na ndivyo ulimwengu tunamoishi unavyokwenda..

Hati nyingine zinahusu Injili ya Uhai (Evangelium Vitae) na Ekumeni (Ut Unum
Sint).

Wakati wa upapa wake, Yohane Paulo II alisafiri zaidi ya kilometa milioni 1.1,
akivutia umati mkubwa sana.

Safari zake nchini Polandi ziliwatia moyo wananchi kuungana dhidi ya dhuluma za
Ukomunisti. On later trips to Poland, he gave tacit support to the organization.

Pia alitembelea nchi nyingi ambazo zilikuwa hazijawahi kufikiwa na Papa yeyote,
kama vile Tanzania mwaka 1990. While

Mnamo Machi 2000, alipotembelea Yerusalemu, akawa Papa wa kwanza kuhiji kwenye
Ukuta wa Maombolezo alipoingiza ujumbe wake ndani ya ufa na kuomba msamaha kwa
makosa dhidi ya Wayahudi.

Tangu alipokuwa padri, Yohane Paulo II alikuwa na kipaji cha pekee cha kuvuta
vijana Kwa ajili yao mwaka 1984 alianzisha World Youth Day ili kuwakusanya kwa
wiki moja kutoka duniani kote katika kuadhimisha imani kwa furaha. Wakati wa
Upapa wake aliadhimisha mara 19 siku kama hizo, mara jimboni Roma, mara kwingine
kimataifa akikusanya hata vijana milioni kadhaa.

Katika safari zake, Yohane Paulo II alikutana kwa makusudi mazima na viongozi wa
dini na madhehebu</ref>ref name="Macedonian">"Macedonian Press Agency: News in
English, 2001-05-04b", The Macedonian Press Agency (Hellenic Resources Network),
4 Mei 2001. Retrieved on 2009-01-01. </ref></ref>apostolic pilgrimage to Norway,
Iceland, Finland, Denmark and Sweden 1-10 June 1989</ref> mbalimbali ili kujenga
ushirikiano.

Tarehe 27 Oktoba 1986 alikusanya Assisi zaidi ya wawakilishi 120 wa dini na
madhehebu kutoka dunia nzima kwa siku moja ya kufunga chakula na kusali kwa
ajili ya amani.

Tarehe 13 Mei 1981, Mehmet Ali Ağca alimfyatulia risasi. Ingawa alilenga vizuri
na kumsababisha Papa apotewe na robo tatu za damu yake, baada ya saa tano za
operesheni Yohane Paulo II alinusurika. Baadaye Papa alisema aliokolewa na
Bikira Maria wa Fatima. Mwaka 1983 alimtembelea Mehmet Ali Ağca gerezani na
kumsamehe. Nyuma yake dalili mbalimbali zilionyesha uwepo wa Urusi uliochukia
siasa yake nchini Polandi dhidi ya Ukomunisti.

Mwaka 2000, akiadhimisha Jubilei kuu, alipigania msamaha wa madeni ya nchi
maskini.

Baada ya kuugua miaka ugonjwa wa Parkinson bila ya kuacha utume wake, mwaka 2005
alilazwa mara kadhaa katika Agostino Gemelli University Polyclinic ambapo
hatimaye alifariki tarehe 2 Aprili. Maneno yake ya mwisho yalikuwa, "pozwólcie
mi odejść do domu Ojca", ("Acheni nirudi nyumbani mwa Baba").

Misa ya mazishi yake tarehe 8 Aprili ilivunja rekodi ya washiriki na ya viongozi
wa nchi waliohudhuria.

Kutokana na shangilio la "Santo Subito!" ("Mtakatifu mara moja!") lililotolewa
na umati wakati wa mazishi, Papa Benedikto XVI aliruhusu kesi ya kumtangaza
mtakatifu iwahi kuanza.

Baada ya utafiti juu ya ushujaa wa maadili yake, juu ya maandishi yake na juu ya
muujiza uliomtokea sista Marie Simon-Pierre wa Ufaransa kwa maombezi ya Papa,
was reported to have experienced a "complete and lasting cure after members of
her community prayed for the intercession of Pope John Paul II".Sista huyo
alimuambia mwandishi Gerry Shaw: "Nilikuwa mgonjwa, sasa nimepona. Nimepona,
lakini ni juu ya Kanisa kusema kama umetokea muujiza au la"."



https://sw.wikipedia.org/wiki/NASA

NASA ni kifupi cha Kiingereza cha "National Aeronautics and Space
Administration" (Mamlaka ya Marekani ya Usafiri wa Anga). Mamlaka hii
ilianzishwa 1958. Wajibu wake ni kusimamia miradi ya serikali ya Marekani ya
kuendesha utafiti na uchunguzi wa anga. NASA inatawala utengenezaji wa roketi za
kurusha vyombo vya angani na vyombo vya angani vyenyewe.

Miradi ya NASA ilianzishwa kutokana na Mshtuko wa Sputnik yaani baada ya Warusi
kushtusha dunia kwa kupeleka vyombo vya angani vya kwanza katika mradi wao wa
Sputnik. Ulifuatwa na mradi wa "Vostok" ambao tarehe 12 Aprili 1961 ulimfikisha
Yuri Gagarin angani akiwa mtu wa kwanza huko kwenda angani.

Mradi wa kwanza wa NASA ulikuwa Mradi wa Mercury uliotakiwa kuonyesha ya kwamba
wanaanga wanaweza kukaa angani kwa muda fulani. Alan B. Shepard Jr. alikuwa
Mmarekani wa kwanza angani kwa muda wa dakika 15; John Glenn alikuwa Mmarekani
wa kwanza wa kuzunguka dunia tarehe 20 Februari 1962 kwa chombo cha angani
"Friendship 7".

Mradi huo ulifuatwa na Mradi wa Gemini kuanzia mwaka 1965 ulionyesha ya kwamba
watu wanaweza kukaa angani kwa muda wa siku kadhaa hata kutekeleza shughuli
fulani. Gemini iliandaa Mradi wa Apollo uliopeleka watu wa kwanza mwezi. Chombo
cha angani "Apollo 11" kilifikisha wanaanga Neil Armstrong na Buzz Aldrin kwenye
uso wa mwezi tarehe 20 Julai 1969 na kuwarudisha dunia tena.



https://sw.wikipedia.org/wiki/Musa

Musa aliishi miaka 1250 hivi K.K. akawa kiongozi wa Wanaisraeli walipoondoka
nchini Misri kukimbilia nchi ya Kanaani (iliyoitwa "Israeli" na "Palestina"
baadaye).

Hasa Torati na vitabu vingine vya Biblia vinasimulia habari zake. Pia Qurani
inamtaja katika aya 502.

Waisraeli waliishi Misri kama wageni tu zaidi ya miaka mia nne (Mdo 7:6-16)
wakiongezeka kiasi cha kuwatisha wenyeji wao ambao walianza kuwafanya watumwa
mwaka 1300 hivi K.K. Kwa mujibu wa Biblia, katika kuwakomboa utumwani, Mungu
alijionyesha mtetezi wa haki za maskini. Pamoja na kushurutishwa kufanya kazi
wasizozipenda, ilitolewa amri ya kuua watoto wao wote wa kiume, ingawa mpango
huo haukutekelezwa sawasawa (Kut 1:7-22).

Mmoja kati ya watoto waliookolewa katika mpango wa kuua watoto wa kiume ni Musa
wa kabila la Lawi (Kut 2:1-10; Eb 11:23; Mdo 7:17-22). Mama wa Musa alimficha
mtoto halafu akamweka ndani ya kikapu mtoni. Hatimaye mtoto akaokotwa na binti
Farao na kulelewa kama mtoto wa kifalme, lakini alijua asili yake.

Alipomuua afisa wa Kimisri alipaswa kukimbilia jangwani kwa kabila la Wamidiani
akaolea huko (Kut 2:11-22; Eb 11:24-27; Mdo 7:23-29): alipokuwa anachunga mifugo
ya mkwewe kwenye mlima Sinai akaitwa na Mungu kutoka ndani ya kichaka
kinachowaka moto bila kuteketea. Mungu alimchagua kurudi Misri na kuokoa watu
wake katika utumwa wa Farao. Mungu akasisitiza aende mwenyewe, naye atatumia
uwezo wake wa Kimungu kumlazimisha Farao. Kadiri Musa alivyoomba, Mungu
alimfunulia jina lake takatifu YHWH ambalo linaeleweka kiasi tu, kama vile fumbo
la Mungu mwenyewe (Kut 2:23-3:20; Mdo 7:30-35).

Katika pigo la kumi Waisraeli waliopolewa kwa kuipaka milango yao damu ya
mwanakondoo (Kut 11:1-10; Mdo 7:36-37; Eb 11:28). Hivyo Mungu aliwaandaa watu
kupokea imani kwa Yesu Kristo, Mwanakondoo wa kweli na Mkombozi wa waliokuwa
watumwa wa dhambi, shetani na kifo (Yoh 19:36; 1Kor 5:7; 1Pet 1:18-20). Hiyo ni
wazi katika ibada iliyoagizwa ifanyike kila mwaka (Kut 12:1-14), yaani Waisraeli
wale nyama ya mwanakondoo dume asiye na hila, pamoja na mkate usiotiwa chachu na
mboga ya majani machungu. Yesu akaifanya ibada hiyo iwe ibada kuu ya agano jipya
la milele, akiagiza tuifanye kwa ukumbusho wake, si tena kwa ukumbusho wa kutoka
Misri (1Kor 11:23-26).

Shida nyingine ya kawaida kwa makabila ya wahamaji ni kupigana vita. Waisraeli
walilazimika kufanya hivyo na Waamaleki, wakapata ushindi si kwa nguvu zao, ila
kutokana na sala ya Musa, mwombezi wao (Kut 17:8-16). Sisi taifa la Mungu
tunatakiwa tutegemee sala kuliko uhodari wetu, na daima tuwe na watu wenye
kumuinulia Mungu mikono yao kama Musa jangwani.

Walipofikia mlima huo wa kutisha, Mungu alimuita Musa aupande ili aseme naye,
huku wengine wakibaki chini. Hapo akampa Musa masharti ya agano lake na
Waisraeli (Kut 19). Akiwa Muumba na hasa Mkombozi wao alidai waishi kitakatifu
kwa kushika amri kumi, ambazo tatu zinahusu heshima kwake na saba uhusiano na
watu wengine (Kut 20:2-17). Ndiyo mawe mawili ambayo Musa alipewa halafu Yesu
akayakamilisha katika amri kuu ya upendo kwa Mungu na kwa jirani (Mk 12:28-34).
Amri hizo zinaweza kujulikana na kukubaliwa na mtu yeyote mwenye mapenzi mema,
lakini Mungu alipenda kutusaidia tujue kwa urahisi na hakika zaidi tufanye nini
ili kumpendeza, tuwe watu wake naye awe Mungu wetu kwelikweli. Agano hilo upande
wa Mungu ni imara kwa kuwa yeye ni mwaminifu kabisa, shida iko upande wetu tulio
geugeu, tukiahidi tusitekeleze. Ndiyo sababu likahitajika agano lingine
lililofungishwa na Yesu Kristo (2Tim 2:11-13).

Kut 32 inasimulia uasi wa Waisraeli ulivyofikia kilele chake walipojitengenezea
mungu wa dhahabu mwenye sura ya fahali (Biblia kwa dharau inasema “ndama” na
“mla nyasi”). Hata Haruni alikubali kufuata matakwa yao huku mdogo wake
akichelewa mlimani (Mdo 7:38-42). Israeli kuabudu ndama ilikuwa chukizo mbele za
Mungu, kwa kuwa Mungu hana mbadala wa yeye kufanyiwa ibada. Musa akambembeleza
Mungu asiwaangamize watu wake, hivyo akawa mfano bora wa mwombezi, kwa kuwa
hakujali ahadi ya Mungu ya kumfanya chanzo cha taifa lingine kubwa. Kazi hiyo ni
hasa ya Bwana Yesu ambaye aliwatetea watu wake kwa kumwaga damu yake, na anazidi
kuwaombea kwa Baba yake (Eb 7:25-27).

Kut 33:18-34:9 inasimulia jinsi Mungu alivyokubali kiasi ombi la Musa la
kumuonyesha utukufu wake; badala ya kumuonyesha uso wake (Yoh 1:18) alijifunua
kwake kwa kulitangaza na kulifafanua jina lake: YHWH ni mwingi wa rehema na
uaminifu, anawaonea wivu watu wake, yaani hawezi kukubali waabudu miungu mingine
kwa hasara yao. Ndiyo sababu alipoagana nao kwa kuandika tena amri zake kumi
katika mawe, pamoja na kuahidi kuwafukuza wenyeji wa nchi takatifu ili kuwapatia
nafasi Waisraeli, aliwaagiza wasichanganyikane nao wasije wakavutwa katika
Upagani. Hasa alikataza ndoa za mseto ili kulinda usafi wa imani. Kwa namna ya
pekee Kristo analipenda na kulionea wivu Kanisa lake analolitaka bikira safi
katika imani na maadili (2Kor 11:2; Ef 5:25-27): hivyo tunaposhirikiana na watu
wengine tuwe macho tusifuate mawazo, maneno na matendo yao, bali tushuhudie
imani na upendo kwa maisha yetu tofauti na ya kwao (Yoh 17:15-17).

Uzito wa kazi ya kuwaongoza watu wengi hivyo wanaonung’unika kila mara
ulimchosha Musa hata akamuomba Mungu tena ampunguzie mzigo au amuue kabisa (Hes
11:1-30). Musa alieleza shida yake kama rafiki kwa mwenzake, kwa unyofu uleule
wa watu wengine wa Mungu katika Biblia. Mungu akamkubalia akawashirikisha watu
sabini roho yake kwa ajili ya uongozi katika ngazi mbalimbali. Huo pia ni mfano
wa Agano Jipya, ambapo askofu hawezi kuchunga waamini peke yake, bali anahitaji
msaada wa viongozi wa daraja za chini, yaani mapadri na mashemasi (Mdo 6:1-6).
Katika nafasi hiyo Musa alimueleza Yoshua kwamba hawaonei kijicho kwa kupewa
karama, tena angependa kama Waisraeli wote wangekuwa manabii. Hamu hiyo ikatimia
siku ya Pentekoste: katika Kanisa wote wanapewa Roho Mtakatifu na kuwa manabii,
hata wanawake na watoto (Mdo 2:16-18).

Kinyume chake, Waisraeli walipoamua kuivamia nchi kwa kusikitikia adhabu
waliyopewa wakashindwa kabisa, maana ni lazima tumtii Mungu kwa wakati wake. Pia
kughairi kutokana na matatizo kunaweza kukatusukuma tutende namna ambayo
haimpendezi tena; ni lazima tuchukue majukumu ya matendo yetu na kukubali adhabu
au matatizo tuliyojitakia:majuto hayo yanafaa kwa kuonyesha utiifu kwa Mungu
(Zab 119:71).

Baada ya hotuba hizo, Kumb 31:1-8 inasimulia jinsi Musa alivyomuachia Yoshua
uongozi wa Waisraeli wote kwa kumwekea mikono (Hes 27:12-23). Musa alifikia
mpakani mwa nchi takatifu asikubaliwe kuiingia kama adhabu ya makosa yake, ila
alionyeshwa yote kutoka mlimani (Kumb 32:48-52) halafu akafariki (Kumb 34) na
kuzikwa ng'ambo ya mto Yordani. Kazi aliyopangiwa iliishia huko, mwingine
akampokea na kuendeleza ukombozi wa Kimungu. Binadamu wote ni vyombo tu
vinavyotumika kwa muda fulani, halafu vinaweza kuachwa. Kumbe Mungu ndiye
mtendaji mwenyewe ambaye hasinzii wala halali, bali anazidi kuwashughulikia watu
wake. Kwa imani hiyo tuwe daima tayari kuwaachia wengine nafasi yetu.



https://sw.wikipedia.org/wiki/Mto

Mto ni mwendo asilia wa maji yanayofuata njia yake kwenye mtelemko hadi mdomoni
wake.

Njiani yake mto huwa umechimba lalio linalofanana na mfereji kati ya udongo au
mawe ya kingo zake. Nguvu ya kusogeza maji mtoni ni uvutano wa dunia.

Mwisho wa mto huitwa mdomo. Mdomoni kwa kawaida mto huishia katika gimba kubwa
zaidi ya maji, ama mto mkubwa au ziwa au bahari. Mdomo huu unaweza kuwa pana
kama kijazio hasa baharini ambako bahari inapanuka wakati wa maji kujaa.

Mito mingine inaonyesha mdomo wa delta kama imegawanyika mdomoni kuwa na mikono
mingi inayoelekea bahari kwa umbo la pembetatu.

Kwa mfano mito ya Ubangi na Kongo zinakutana kwa mji wa Mbandaka. Hapa Kongo ni
mto mkubwa kushinda Ubangi; pia baada ya Mbandaka kuelekea bahari mto unaendelea
kuitwa "Kongo".

Wakati mwingine ni swali la uzoefu tu jinsi ya kutaja mto; Kongo inaitwa Lualaba
hadi mji wa Kisangani. Wataalamu wengine wanasema ya kwamba mto Kagera
ingestahili kuitwa "Nile" kwa sababu ni mto uleule unapita tu kwenye ziwa
Viktoria Nyanza.

Kuna pia uzoefu ambako jina la mto mdogo linaendelea kutumikwa. Mto Ruvuma
unatoka Songea na kufuata mpaka wa Tanzania na Msumbiji. Inakutana na mto
Lujenda ambayo ni mto mkubwa zaidi; inawezekana kusema ya kwamba Ruvuma inaingia
Lujenda lakini jina la Ruvuma linatumika hadi mdomoni.

Jumla ya eneo ambako tawimito yote hadi vijito asilia kabisa zinaanza na kupokea
maji yao huitwa beseni ya mto. Sehemu kubwa ya Tanzania ya kaskazini-magharibi
pamoja na Kenya magharibi ni sehemu ya beseni ya Nile kwa sababu matone ya mvua
kama yanafika mtoni yote huelekea ziwa Viktoria Nyanza na kuingia mto Nile
kwenda bahari ya Mediteranea.

Sehemu kubwa zaidi ya Afrika ya Mashariki inapeleka maji kwenda beseni za
Rufiji, Ruvuma, Ruaha Mkuu au mto Tana ambayo yote inaishia katika Bahari Hindi.

Mipaka kati ya beseni huitwa tengamaji. Tengamaji kwa kawaida ni eneo la juu
ambako upande moja maji hutelemka kuelekea beseni moja na upande mwingine kwenda
beseni tofauti. Kwa mfano tengamaji kati ya beseni za Ruaha Mkuu na Mto Zambezi
(kupitia Ziwa Nyasa) inafuata milima ya Uporoto na Kipengere.

Mito inabeba kiasi kikubwa cha maji ya mvua ikirudi baharini katika dura ya maji
duniani.

Mito inaweza kupatikana pia kwenye sayari nyingine penye kiowevu. Maziwa na mito
imegunduliwa kwenye mwezi Titan wa sayari Zohali. Angahewa ya Titan haina maji
ni karibu yote nitrojeni. Kiowevu ya maziwa na mito yake inaaminiwa kuwa methani
na hidrokaboni nyingine zinazotokea duniani kama gesi lakini kwenye baridi ya
Titan hupatikana kama kiowevu. Chombo cha angani Cassini ya NASA ilituma picha
ya mto wa Titan mwenye urefu wa kilomita 400.



https://sw.wikipedia.org/wiki/Mkoa_wa_Mbeya

Mkoa wa Mbeya ni kati ya mikoa 31 ya Tanzania ikipakana na Zambia na Malawi,
halafu na mikoa ya Rukwa, Tabora, Singida na Iringa, mbali na mkoa mpya wa
Songwe uliomegwa kutoka ule wa Mbeya mwaka 2016.

Kabla ya kugawiwa kulikuwa na wilaya 10 zifuatazo: Mbeya Mjini, Mbeya Vijijini,
Rungwe, Kyela, Ileje, Mbozi, Chunya, Momba na Mbarali.

Tangu 2016 mkoa huwa na wilaya za Busekelo, Chunya, Kyela, Mbarali, Mbeya Mjini,
Mbeya Vijijii na Rungwe.

Mbeya ni kati ya maeneo yanayopendeza kabisa ndani ya Tanzania ikiwa na sehemu
za Ziwa la Nyasa, Ziwa Rukwa, Mlima ya Mbeya, Mlima ya Rungwe, Uwanda wa juu wa
Uporoto, Uwanda wa Usangu ingawa haukufikiwa bado na utalii.

Wilaya ya Rungwe ni eneo penye mvua nyingi katika Tanzania. Mkoa wa ujumla ni
mojawapo kati ya mikoa yenye kilimo kizuri inayotoa mazao ya kulisha taifa.
Lakini maeneo makubwa ya Wilaya ya Chunya ni makavu.

Wilaya ya Chunya ina madini mbalimbali hasa dhahabu. Mbeya na Mbozi kahawa
hupandwa. Rungwe pana chai nyingi, pamoja na Rungwe na Chimala hulimwa mpunga.
Nyanda za juu kuna nafaka na viazi.

Kijiolojia mkoa wa Mbeya ni eneo la kukutana kwa mikono miwili ya Bonde la Ufa
la Afrika ya Mashariki inayoendelaea hapa katika ziwa Nyasa.

Mkoa wa Mbeya inapakana na maziwa mawili makubwa ndiyo Ziwa Nyasa na Ziwa Rukwa.
Hasa milima yenye asili ya volkeno ya wilaya ya Rungwe inyajaa maziwa ya kasoko.

Mito mikubwa ni Songwe na Kiwira. Chanzo ya mto Ruvuma iko pia Mbeya katika
tambarare ya Usangu.



https://sw.wikipedia.org/wiki/Madhara_ya_ongezeko_la_joto_Duniani

Madhara ya ongezeko la joto Duaniani na mabadiliko ya hali ya anga ni muhimu
sana hasa kwa mazingira na maisha ya kibinadamu. Ushahidi unaoonyesha mabadiliko
ya hali ya anga ni pamoja na rekodi muhimu ya kipimo joto, kupanda kwa maeneo
yenye maji baharini, na kupungukuka kwa kiwango kilichofunikwa na theluji katika
Ulimwengu wa Kaskazini. Kulingana na Ripoti ya Uchunguzi ya Nnne ya IPCC,
"[nyingi]" kati ya maongezeko ya vipimo vya joto vya wastani Duniani tangu
wakati wa katikati wa karne ya 20 huenda ikawa ni kwa sababu ya ongezeko
tunaloliona la wingi wa gesi ya nyumba ya kijani inayotokana na binadamu".
Inatibiriwa kuwa mabadiliko ya hali ya anga katika siku za usoni yatahusisha
ongezeko la joto Duniani zaidi (yaani, mwenendo wa kupanda katika vipimo vywa
joto vya wastani Duniani), kupanda kwa kiwango cha maji baharini, na uwezekano
wa kupanda wa wingi wa baadhi ya matukio ya hali mbaya ya hewa. Mazingira
huonekana kuwa kama na uwezekano mkubwa wa kuadhirika na mabadiliko ya hali ya
anga. Mifumo ya kibinadamu huonekana kama yenye kubadilika katika uwezo wa o wa
kukabiliana na mabadiliko ya hali ya anga ya siku za usoni. Ili kupunguza hatari
ya uwezekano mkubwa wa mabadiliko makubwa ya hali ya anga katika siku za usoni,
nchi nyingi zimebuni sera zinazolenga kupunguza uzalishaji wao wa gesi chafu.

Katika kipindi cha miaka mia hivi kilichopita, rekodi ya joto imeonyesha
mwelekeo wa hali ya anga ambapo kipimo cha joto kimepanda, yaani, ongezeko la
joto Duniani. Mabadiliko mengine ambayo yameonekana ni pamoja na kupunguka kwa
eneo la Aktiki, Kutolewa kwa gesi ya metheni katika eneo la Aktiki, kutolewa kwa
gesi ya Kaboni iliyo ardhini katika maeneo yenyemchanga uliofanywa kuwa kama
barafu na Kutolewa kwa gesi ya metheni katika vidonge donge vya pwani, na
kupanda kwa eneo la bahari lenye maji. Kipimi cha joto cha wastani Duniani
kinatabitriwa kupanda katika kipindi cha karne hii, pamoja na uwezekano wa visa
vya matukio mabaya ya hali ya hewa, na mabadiliko ya ruwaza za mvua. Tukisonga
kutoka hali ya maeneo makubwa Duniani hadi hali ya maeneo madogo, kuna ongezeko
la uhakika kuhusu jinsi hali ya anga itabadilika. Uwezekano wa ongezeko la joto
kuwa na matokeo ambayo hayakuwa yametarajiwa awali unaongezeka na kiwango,
ukubwa na muda wa mabadiliko ya hali ya anga. Some of the physical impacts of
climate change are irreversible at continental and global scales. Eneo la bahari
lenye maji linatarajiwa kupanda hadi kati ya sentimita 18 na 59 (Incha 7.1 hadi
23.2) kufikia mwwisho wa karne ya 21. Kwa sababu ya ukosefu wa maarifa ya
kutosha ya kisayansi, makisio haya ya kupanda huku kwa kiwango cha bahari chenye
maji hayajumuishi mchango utakaofanywa na mabati ya barafu. Kupunguka kwa
Slowing of the Mzunguko wa Kimeridia wa Kupinduka una uwezekano mkubwa wa
kufanyika katika karne hii, lakini vipimo vya joto katika eneo la Atlantiki na
Ulaya huenda vikawa vikubwa zaidi kwa sababu ya ongezeko la joto Duniani. Kwa
joto Duniani kuongezeka kwa kiwango cha 1-4°C (ikilinganisha kipindi cha kati ya
mwaka wa 1990 hadi waka wa 2000), kuna uwezekano wa wastani kwamba kuyeyuka kwa
sehemu kwa Bati la barafu la Greenland kutatendeka kwa kipindi cha karne nyingi
na milenia. Ikihusisha uwezekano wa mchango wa kuyeyushwa kwa sehemu ya Bati la
barafu la eneo la Magharibi mwa Antaktiki, eneo lenye maji baharini litapanda
kwa kiwango cha kati ya mita 4 na 6 au zaidi.

Matokeo yatakaodhihirika katika mifumo ya kibinadamu ya mabadiliko ya hali ya
anga pengine yatazambazwa kwa pamoja. Baadhi ya maeneo na sekta yanatarajiwa
kufaidika ilhali mengine yataathirika na gharama. Huku kukiwa na idadi zaidi za
ongezeko la joto (zaidi ya 2-3°C, ikilinganishwa na viwango vya mwaka wa 1990),
kuna uwezekano kuwa faida zitapungua na gharama kuongezeka. Maeneo ya urefu wa
chini na maeneo ambayo hayajaendelea sana pengine yamo katika hatari kuu ya
mabadiliko ya hali ya anga. Huku uwezo wa mifumo ya kibinadamu kukabiliana na
athari za kubadilika kwa hali ya anga ni mkubwa, ingawa bei ya kufanya
mabadiliko hayaeleweki kwa kina na yana uwezekano wa kuwa makubwa. Kuna
uwezekano kuwa mabadiliko ya hali ya anga yatasababisha kupungua katika utofauti
wa mifumo ya kiikolojia na kupotea kwa spishi nyingi. Uwezo wa kufanya
mabadiliko wa mifumo ya kibaiolojia na mifumo ya Kijiofizikia inakadiriwa kuwa
ya chini kuliko ya mifumo ya kibinadamu.

Kuongezeka kwa joto huenda kukaongeza kiasi cha usimbishaji Lakini haijulikani
kwa kweli jinsi ongezeko la joto litakavyoathiri dhoruba. Dhoruba zinazopatikana
nje ya maeneo ya Kitropiki hutegemea gredienti ya kipimo cha joto, ambacho
kinatabiriwa kuwa dhaifu kuzidi katika Ulimwengu wa kaskazini huku kanda la ncha
ya eneo la kaskazini mwa Ulimwengu likizidi kuwa na joto jingi kuliko maeneo
mengine katika ulimwengu wa kasakazini.

Kulingana na makadiro ya siku zijazo ya mabadiliko ya hali ya anga, ripoti ya
IPCC imetabiri mengi. Imetabiriwa kuwa katika maeneo mengi ya nchi, idadi ya
vipindi vya joto au mawimbi ya joto yana uwezekano mkubwa wa kupanda. Kuna
uwezekano kuwa:

Nguvu ya dhoruba itakayosababisha hali kali ya hewa inazidi kuongezeka, kama
vile kipimo cha nguvu zinazotolewa na harikeni. Kerry Emanuel anaandika kuwa
nguvu zinazotokana na harikeni zinategemea sana kiwango cha joto, hivyo
kuashiria ongezeko la joto Duniani. Hata hivyo, masomo zaidi yaliyofanywa na
Emanuel kwa kutumia mifano zaidi ya mapato yalihitimisha kuwa kuongezeka huku
kwa nguvu zinazotokana na na dhoruba katika miongo ya hivi karibuni hakuwezi
kuhusishwa kwa kipekee na ongezeko la joto Duniani. Kufanywa kwa mifano ya
harikeni pia kumetoa matokeo yanayofanana, kupata kuwa harikeni, zikundwa katika
maeneo yanayotoa viwango vingi zaidi vya Kaboni monoksaidi (CO2), vina nguvu
zaidi, hata hivyo, idadi ya harikeni itapungua. Ulimwenguni kote, uwiano wa
harikeni zinazofikia kiwango cha 4 au 5 – kikiambatana na kasi za upepo za zaidi
ya mita 56 kila sekunde – umepnada kutoka 20% katika miaka ya 1970 hadi 35%
katika miaka ya 1990. Usimbishaji nchini Marekani kutokana na harikeni umepanda
kwa zaidi ya 7% katika karne ya ishirini. Kiwango ambacho hili limesababishwa na
ongezeko la joto Duniani kinyume na Kuyumbayumba kwa Miongo mingi wa Kiatlantiki
hauleweki vizuri. Baadhi ya utafiti umepata kuwa ongezeko la joto la uso wa
bahari unaweza kuanzishwa na ongezeko la upepo wa kukata, hivyo basi kusababisha
mabadiliko madogo au hata kutosababisha mabadiliko yoyote ya shughuli za
harikeni. Hoyos pamoja na watafiti wengine. (2006) wamehusisha mwenendo wa
ongezeko wa iadi ya harikeni za jamii ya 4 na 5 kwa kipindi kati ya 1970-2004
moja kwa moja na mwenendo wa vipimo vya joto vya uso wa bahari.

Ongezeko la majanga yanayotokana na hali kali ya hewa husababishwa hasa na
ongezeko la idadi ya watu katika kila eneo mraba, na matarajio ya kuongezeka
kwingi zaidi katika katika siku za usoni. Shirika la Dunia la Somo la Hali ya
Hewa linaelezea kuwa “ingawa kuna ushahidi wa na dhidi ya kuwa na ishara
inayoweza kupimika ya kianthropojeniki katika hali ya anga ya rekodi ya saikloni
ya kitropiki hadi wa leo, hakuna hitimisho maalum linaloweza kufanywa kuhusu
hoja hii.” Pia waliifanya kuwa wazi kuwa “hakuna saikloni moja ya kitropiki
ambayo inayoweza kuhusishwa moja kwa moja na mabadiliko ya hali ya anga.”

Thomas Knutson na Robert E. Tuleya wa NOAA walisema mnamo mwaka wa 2004 kuwa
ongezeko la joto uliowezeshwa na gesi za nyumba za kijani kibichi huenda
zikasababisha ongezeko la matukio ya dhoruba za jamii ya 5 ambazo husababisha
uharibifu mwingi. Mnamo mwaka wa 2008, Knutson pamoja na watafiti wengine.
Alipata kuwa idadi ya harikeni za Kiatlantiki na dhoruba za Kitropiki
zingepungua kufuatia ongezeko la joto litakalosababishwa na gesi za nyumba za
kijani kibichi katika siku za usoni. Vecchi na Soden wanapata kuwa makadirio ya
upepo wa kukata, ambayo yanapoongezeka yanapunguza saikloni za kitropiki, pia
kunabadilisha mifano iliyotabiriwa ya ongezeko la joto. Kuna makadirio ya
ongezeko la idadi ya upepo wa kukata katika Atlantiki ya Kitropiki na Pasifiki
ya Mashariki inayohusishwa na kupungua kwa kipimo cha Mzunguko wa Walker, na pia
kupungua kwa kukata kwa upepo katika eneo la magharibi na kati la Pasifiki.
Utafiti huo haufanyi makadirio kuhusu madhara kwa harikeni za eneo la Atlantiki
na Pasifiki ya mashariki kuhusu anga inayozidi kuwa na joto na unyevunyevu, na
mfano uliotaboriwa unaongezeka katika upepo wa kukata wa eneo la Atlantiki.

Hatari kubwa zaidi ya hali kali ya hewa haimaanishi hatari kubwa iliyo wazi ya
hali ya hewa ambayo haifanani na ile ya wastani. Hata hivyo, ushahidi ni wazi
kuwa hali kali ya hewa na mvua ya wastani pia vinaongezeka. Kuongezeka kwa idadi
ya joto kunatarajiwa kuzalisha mawimbi makali zaidi juu ya ardhi na idadi kubwa
zaidi ya dhoruba kali sana.

Katika kipindi cha karne ya 20th, viwango vywa uvukizi vimepungua duniani kote ;
hili linadhaniwa na wengi kuweza kuelezewa kupitia kufifia Duniani. Kadiri hali
ya anga inavyozidi kuwa moto na sababu za kufifia Duniani kunapunguzwa, ,
uvukizi utazidi kwa sababu ya bahari yenye joto zaidi. Kwa sababu Dunia ni mfumo
uliofungwa hili litasababisha viwangi vingi zaidi vya mvua, pamoja na
mmomonyoko. Mmomonyoko huu, kwa upande mwingine, unaweza katika maeneo ya
kitropiki ambao yamo hatarini (hasa Barani Afrika) kusababisha kuenea kwa
majangwa. Kwa upande mwingine, katika maeneo mengine, ongezeko la mvua
litasababisha kukuwa kwa misitu katika maeneo kavu yenye majangwa.

Wanasayansi wamepata ushahidi kuwa ongezeko la uvukizi kunaweza kusababisha hali
ya hewa kali zaidi kadiri ongezeko la joto Duniani linapoendelea. Ripoti ya kila
mwaka ya tatu ya IPCC inasema: "...wingi wa wastani Duniani wa mvuke na
usimbishaji unakadiriwa kuongezeka katika karne ya 21. Kufikia nusu ya pili ya
karne ya 21, kuna uwezekano kuwa usimbishaji utakuwa umeongezeka katika maeneo
ya kilatitiudi ya kati nay a juu ya kaskazini na Antarctica katika majira ya
baridi. Katika latitiudi za chini ikuna kupunguka na kuongezeka katika maeneo
juu ya ardhi. Tofauti kubwa zaidi za mwaka mmoja hadi mwingine za usimbishaji
ina uwezekano wa kufanyika katika maeneo mengi ambapo ongezeko la usimbishaji wa
wastani umetabiriwa."

Kwa mujibu wa maelezeo ya Shirika la Kimataifa la Somo la Hali ya Hewa,
“Ongezeko la hivi karibuni la athari ya kijamii kutokana na saikloni za
kitropiki imesababishwa hasa na ongezeko la ukolezi wa idadi ya watu na
miundombinu katika maeneo ya pwani.” Pielke pamoja na watafiti wengine. (2008)
alilinganisha uharibifu wa harikeni za Marekani wa kati ya miaka 1900–2005 na
viwango vywa mwaka wa 2005 na alipata kuwa hakukuwa na mwenendo uliobaki wa
uharibifu uliobaki. Miaka ya 1970 na 1980 ilijulikana hasa kwa sababu idadi yao
ndogo ya uharibifu ikilinganishwa na miongo ya awali. Muongo wa 1996–2005 una
idadi ya pili ya uharibifu ikilinganishwa na miongo 11 ya awali, huku muongo wa
miaka ya 1926–1935 pekee ukiipita kwa kigharama. Dhoruba iliyosababisha
uharibifu mwingi zaidi ni harikeni ya Miami ya mnamo mwaka wa 1926, ikiwa na
uharibifu takriban dola bilioni 157 bilioni.

Jarida la Bima la Marekani lilitabiri kuwa “hasara zinazotokna na majanga
zinafaa kutarajiwa kuongezeka maradufu kila miaka 10 kwa sababu ya ongezeko la
gharama ya ujenzi, ongezeko la idadi ya mijengo, na mabadiliko ya tabia zao.”
Chama cha Watoaji Bima cha Uingereza (ABI) limetaja kuwa kupunguza uzalisaji wa
kabini kunaweza kupungua 80% ya gharama za nyongeza za kila mwaka zinazotokana
na saikloni za kitropiki kufikia miaka ya 2080. Gharama pia inapanda kwa sababu
ya kujenga katika maeneo wazi kama vile pwani na maeneo tambarare yaliyofurika.
ABI inadai kuwa kupunguza kwa udhaifu dhidi ya baadhi ya madhara ya mabadiliko
ya hali ya anga, kwa mfano kupitia mijengo dhabiti zaidi na ulinzi dhidi ya
mafuriko ulioboreshwa zaidi, pia kunaweza sababisha kupunguza matumizi ya pesa
baada ya muda mrefu.

Katika Ulimwengu wa kaskazini, eneo la kaskazini la kana ya Aktiki ambayo ni
(nyumbani kwa watu 4,000,000) imekuwa na ongezeko la joto la kati ya 1°C na 3°C
(1.8°F na 5.4°F) katika kipindi cha miaka 50 iliyopita.[onesha uthibitisho]
Kanada, Alaska na Urusi hivi sasa zinapitia hatua ya uyeyukaji wa mchanga ambao
ni kama barafu. Hili linaweza kuharibu mifumo ya kiikolojia na kwa kuongeza
shghuli za bacteria katika udongo zinaweza kusababisha maeneo haya kuwa vyanzo
vya kaboni badala ya vitumiaji vya kaboni. Utafiti (ulichapishwa katika jarida
la Sayansi) kuhusu mabadiliko katika udongo uliofanywa kuwa kama barafu wa eneo
la magharibi la Siberia unaonyesha kwamba inazidi kupungua katika maeneo ya
kusini, hivyo kupelekea kwa hasara ya kupotea kwa kariibu 11% ya takriban mito
11,000 ya Siberia tangu mwaka wa 1971. Wakati uo huo, Siberia ya magharibi ipo
katika hatua ya kwanza ambapo udongo ulikuwa kama barafu unaunda maziwa mapya,
ambayo mwishow yanaanza kupotea kama katika eneo la mashariki. Isitoshe,
kuyeyuka kwa udongo ambao umekuwa kama barafu mwishowe kutasababisha Kutolewa
kwa gesi ya metheni kutoka kwa maeneo majimaji yaliyofanywa kuwa kama mawe na
barafu.

Kabla ya mwezi Machi mwaka wa 2004, hakuna saikloni ya kitropiki ambayo ilikuwa
imewahi kuonekana katika bahari ya Kusini ya Atlantiki. Saikloni ya Atlantiki ya
kwanza kutokea kusini mwa ikweta iliathiri Brazil mnamo tarehe 28 Machi, mwaka
wa 2004 ikiwa na upepo wa kasi la 40 m/s (Kilomita 144 kwa kila saa), ingawa
baadhi ya wasomi wa Kibrazili wa hali ya anga wanakana kuwa ilikuwa harikeni.
Mifumo ya ufuatiliaji ingeongezwa hadi kilomita 1,600(maili 1,000) zaidi kulekea
upande wa kusini. Hakuna makubaliano kuhusu ikiwa harikeni hii inahusishwa na
mabadiliko ya hali ya anga, lakini muundo mmoja wa hali ya anga unaonyesha
kuongezeka kwa kuanza kwa saikloni za kitropiki katika eneo la Kusini la
Atlantiki kwa sababu ya ongezeko la joto Duniani kufikia mwisho wa karne ya 21.

Katika nyakati za kihistoria, theluji ilikuwa katika wakati wenye kipindi cha
baridi kati ya mwaka wa 1550 na mwaka wa 1850, kipindi kinachojulikana kama Enzi
ndogo ya Barafu. Baada ya hapo, hadi mwaka wa 1940, theluji Duniani kote ilizidi
kurudi nyuma kadiri hali ya anga ilipozidi kuwa moto. Kurudi nyuma kwa theluji
kulipungua na mara nyingi kufanya kinyume na kuanza kusonga mbele kati ya mwaka
wa 1950 na mwaka wa 1980 Dunia ilipopoa kidogo. Tangu mwaka wa 1980, kurudi
nyuma kwa theluji kumezidi na sasa kumeonekana katika kila pemebe Duniani, huku
kukitishia kuwepu kwa theluji kokote Duniani. Utaratibu huu umefanyika kwa kasi
zaidi tangu mwaka wa 1995.

Bila kuhesabu kofia za barafu na mabati ya barafu ya Aktiki na Antaktiki, eneo
la jumla la theluji Duniani kote imepungua kutoka 50% tangu mwisho wa karne ya
19. Kwa sasa viwango vya kupungua kwa theluji na urari wa hasara ya kiwango
umekuwa ukiongezeka katika maeneo ya Andes, Alps, Pyrenees, Himalayas, Milima ya
Rocky na Cascades za Kasakazini.

Kupotea kwa theluji hausababishi tu kuanguka kwa ardhi, mafuriki ya haraka na
kufurika kwa maziwa ya theluji, lakini pia kunasababisha mabadiliko ya
mitiririko ya maji katika mito. Maji kutokana na theluji yanapungua katika msimu
wa jua wakati ambapo ukubwa wa theluji unapungua, upungufu huu tayari unaonekana
katika maeneo mengi. Theluji inabaki na maji milimani katika miaka yenye
usimbishaji, kwa sababu barafu inayofunika theluji inafanya jiwe la barafu
lisiyeyuke. Katika miaka kavu na yenye joto jingi, theluji inabadilisha idadi
ndogo zaidi za usimbishaji kwa kutoa maji mengi zaidi yaliyoyeyushwa.

Kuyeyuka kwa theluji ya maeneo ya Hindu Kush na Himalaya ambayo ni chanzo cha
maji cha mito mikuu ya Kati, Kusini, Mashariki na Asia ya Kusini Mashariki
wakati wa ukame. Kuongezeka kwa uyeyushaji kungesababisha mitiririko mingi zaidi
kwa kipindi cha miongo mingi zaidi, ambapo "baadhi ya maeneo yenye watu wengi
zaidi Duniani yataishiwa na maji'" kadiri theluji ambayo ni vyanzo vya mito
inayeyushwa. Muinuko wa Kitibeti una hifadhi ya ukubwa wa tatu zaidi Duniani.
Vipimo vya joto pale vinaongezeka mara nne haraka kuliko katika eneo lingine
nchini Uchina, na kurudi nyuma kwa theluji unafanyika kwa kasi ikilinganishwa na
mahali pengine Duniani.

Kulingana na ripoti ya Reuters, theluji za Himalaya ambazo ndizo vyanzo vya mito
mikubwa zaidi Barani Asia, mito Ganges, Indus, Brahmaputra, Yangtze, Mekong,
Salween na Manjano – inaweza kupungua kadiri vipimo vya joto vinavyoongezeka.
Takriban watu bilioni 2.4 wanaishi katika bonde la mifereji wa mito ya Himalaya
Uhindi, Uchina, Pakistan, Bangladesh, Nepal na Myanmar huenda zikawa na mafuriko
yakifuatiwa na ukame katika miongo ijayo. Nchini Uhindi pekee, mto wa Ganges
unatoa maji ya kunywa na kilimo kwa zaidi ya watu milioni 500 million.
Imekubalika, hata hivyo, kuwa ongezeko la maji kutoka theluji za Himalaya kila
msimu ulisababisha ongezeko la uzalishaji wa kilimo katika eneo la Uhindi ya
kasakazini katika kipindi chote cha karne ya 20.

Kurudi nyuma kwa theluji ya milima, hasa katika eneo la magharibi kaskazini la
Marekani, Ardhi ya Franz-Josef Land, Asia, the Alps, the Pyrenees, Indonesia na
Afrika, na maeneo ya kitropiki na yanayokaribia kuwa ya kitropiki katika Bara la
Marekani Kusini, imetumika kama ushahidi wa ongezeko la joto Duniani tangu
mwisho wa karne ya 19. Theluji nyingi zinapotea kwa sababu ya kuyeyuka na hivyo
kusababisha wasiwasi zaidi kuhsu rasilimali za maji katika maeneo haya yenye
theluji katika siku zijazo. Katika eneo la Magharibi la Marekani ya Kaskazini
theluji katika laini ya 47 zimeonekana kurudi nyuma.

Ijapokuwa ya kuwa karibu na umuhimu wao kwa Idadi ya watu, theluji za milima na
mabonde za latititudi zenye joto jingi zinchangia kiwango kidogo cha barafu ya
theluji Duniani. Takriban 99% inapatikana katika mabati makuu ya barafu ya
maeneo ya Kipola na chini ya kipola ya Antaktika na Greenland. Mabati haya
yanayoendelea mfululizo huwa katika eneo la kilomita 3 (maili 1.9) au zaidi kwa
upana, hufunika maeneo ya kipola na chini ya kipola ya ardhi. Kama mito
inayotoka katika mito mikubwa, theluji nyingi za kutoka hubeba barafu kutoka
sehemu za mwisho za bati la barafu hadi baharini.

Kusonga nyuma kwa theluji kumeonekana katika theluji hizi za kutoka, hivyo
kusababisha ongezeko la kiwango cha barafu inayotoka katika theluji. Katika
Greenland wakati tangu mwaka wa 2000 umefanya kurudi nyuma kwa theluji nyingi
kubwa amabazo hapo awali hazikuwa hazisongi. Theluji tatu zimefanyiwa utafiti:
Helheim, Jakobshavn Isbræ na Kangerdlugssuaq, ambazo zinaondoa maji katika 16%
ya Bati la Barafu la Greenland. Picha za setelaiti na picha zilizochukuliwa
kutoka juu angani kutoka miaka ya 1950 na 1970 zinaonyesha kuwa sehemu ya mbele
ya theluji ilikuwa imebaki katika eneo moja kwa miongo mingi.Katika miaka ya
2001 ilikuwa imeanza kurudi nyuma kwa haraka sana, kiwango cha kilomita 7.2
(maili 4.5) kati ya mwaka wa 2001 na mwaka wa 2005. Pia imeongeza kasi yake ya
kurudi nyuma kutoka mita 20(futi 66) kwa siku hadi mita 32(futi 100) kwa siku.
Jakobshavn Isbræ katika eneo la Greenland magharibi ilikuwa ikisonga katika kasi
ya zaidi ya mita 24(futi 79 kila siku) tangu mwaka wa 1950 bila kuvunjika. Ulimi
wa theluji ulianza kuvunjika mnamo mwaka wa 2000, na kusababisha kuvunjika
kabisa kwa mnamo mwaka wa 2003, ingawa kiwango cha kurudi nyuma kiliongezeka
maradufu mnamo hadi mita 30 (futi 98) kila siku.

Jukumu la bahari katika ongezeko la joto Duniani ni la utata. Bahari hutumika
kama eneo ambapo kaboni monoksaidi huingia, na kuchukua nyingi ambayo ingebaki
katika anga, lakini ongezeko la CO2 limesababisha aside kuongezeka baharini.
Aidha, kadiri kiwango cha joto cha bahari kinavyongezeka, zinashindwa kuchukua
ndani CO2 nyingi. Ongezeko la joto Duniani inatabiriwa kuwa na athari nyingi kwa
bahari. Baadhi ya athari zinazoendelea ni ongezeko la eneo la bahari lenye maji
kwa sababu ya upanuzi unaosababishwa na joto na kuyeyuka kwa theluji na mabati
ya barafu, na kuongezeka kwa joto katika uso wa bahari, hivyo kusababisha
ongezeko la tofauti za vipimo vya joto. Athari zingine zinazowezekana ni
kubadilika kwa mzunguko wa bahari katika eneo kubwa.

Huku kipimo cha joto cha wastani kikipanda, kiasi cha maji katika bahari
kinapanuka, na maji zaidi yanaingia ambapo hapo awali yalikuwa yamefungiwa
katika thluji za ardhi, kwa mfano, Greenland na mabati ya barafu ya Antaktiki.
Kwa theluji nyingi Ulimwenguni kote, kupoteza kiasi cha 60% hadi mwaka wa 2050
umetabiriwa. Wakato uo huo, makadirio ya jumla kiwango cha kuyeyuka kwa barafu
katika eneo la Greenland ni {{|239|+/-|23|Kilomita za kikiubi}} kila mwaka, hasa
katika Greenland ya Mashariki. Bati la barafu la eneo la Antaktiki, hata hivyo,
linatarajiwa kuwa kati karne ya 21 kwa sababu ya ongezeko la usimbishaji. Chini
ya Ripoti Maalum ya IPCC kuhusu Matukio ya Uzalishaji (SRES) A1B, kufikia miaka
ya kati ya 2090 eneo lenye maji baharini kitafikia kati ya mita 0.22 na 0.44
(incha 8.7 hadi 17) juu ya viwango vya mwaka 1990, na hivi sasa vinaongezeka kwa
kiwango cha milimita 4 (incha 0.16) kila mwaka. Tangu mwaka wa 1900, ongezeko la
kiwango cha maji baharini kimepanda kwa kiwango cha wastani cha milimita 1.7
(Incha 0.067) kila mwaka; tangu mwaka wa 1993, picha za anga za setalaiti za
TOPEX/Poseidon zinaonyesha kiwango cha karibu milimita 3(incha 0.03) kila mwaka.

Kiwango chenye maji baharini kimepanda zaidi ya mita 120 (futi 390) tangu
kiwango cha juu zaidi cha mwisho cha Kitheluji takriban miaka 20,000 iliyopita.
Kiasi kikubwa cha hayo kilifanuika kabla ya miaka 7000 iliyopita. Kiwango cha
joto cha Dunia kilipungua baada ya Kiwango cha Juu zaidi cha Hali ya Anga cha
Holocene, kusababisha kupunguka kwa kiwango cha maji baharini cha mita 0.7+/0.1
au Incha 28+/3.9 kati ya miaka 4000 na 2500 kabla ya wakati wa leo. Kutoka
kipindi cha miaka 3000 iliyopita hadi mwanzo wa karne ya 19, kiwango cha maji
baharini hakikubadilika, kikiwa kinaymbayumba kwa sehemu ndogo tu. Hata hivyo,
Kipindi cha Kati chenye Joto huenda kilisababishamay kupanda kidogo kwa kiwango
cha maji baharini; ushahidi umepatikana katika Bahari ya Pasifiki wa ongezeko wa
pengine mita 0.9 (Futi 2 incha 11) juu ya viwango vya sasa katika 700 BP.

Katika jarida lililochapishwa mnamo mwaka wa 2007, mtafiti wa hali ya anga James
Hansen pamoja na watafiti wengineo. Alidai kuwa barafu katika fito haiyeyuki
katika njia ya kufuata utaratibu au kwa kuelekea upande mmoja maalum, lakini kwa
mujibu wa rekodi ya kijiolojia, mabati ya barafu huweza kuwacha kuwa dhaifu
ghafla wakati ambapo kiwango fulani maalum kinapitwa.Katika jarida hili Hansen
pamoja na watafiti wengine. wanasema:

Kupanda kwa kiwango cha maji baharini kwa sababu ya kuanguka kwa bati
lingesambazwa katika njia isiyo sawa duniani kote. Kupoteza kiwango cha barafu
katika eneo linalozunguka mabati ya barafu yatapungua kutokana na mvuto katika
eneo hilo, hivyo kupunguza kiwango cha kupanda kwa maji baharini au hata
kusababisha kiwango cha maji baharini kushuka. Kupungua kwa kiwango katika eneo
fulani kutasababisha pia wakati wa kutosonga wa Dunia, kadiri kusonga kwa maeneo
ndani ya Dunia yatahitaji miaka eelfu 10-15 ili kuweza kurudisha kiwango
kilichopotea. Mabadiliko haya ya wakati wa kutosonga wa Dunia, kunasababisha
kusonga kwa kweli kwa ncha za Dunia, ambapo laini ya kuzunguka ya Dunia inabaki
bila kusonga ikilinganishwa na jua, lakini mpira usiobadilika umbo wa Dunia
unazunguka kwa kuufuata. Hili linabadilisha eno la kufura kwa ikweta Duniani na
inaathiri zaidi geoid, au eneo la nguvu Duniani. Utafiti wa mwaka wa 2009 kuhusu
madhara ya kuharibika kwa bati la barafu la Antaktiki ya Magharibi unaonyesha
matokeo ya matokeo haya mawili. Badala ya kupanda kwa mita 5 Duniani, Antaktika
ya magharibi itakuwa na kupungua kwa kiwango cha maji baharini kwa takriban
sentimita 25, huku Marekani, sehemu za Kanada, na Bahari ya Uhindi ikiwa a
ongezeko la mita 6.5 la kiwango cha maji baharini.

Jarida lililochapishwa mnamo mwaka wa 2008 na kikundi cha watafiti katika Chuo
Kikuu cha Wisconsin wakiongozwa na Anders Carlson walitumia mfano wa kuyeyeka
kwa theluji katika miaka 9000 kabla ya wakati wa sasa kama njia ya swa ya
kutabiri kupanda kwa kiwango cha maji baharini kwa urefu wa mita 1.3 katika
karne ijayo, ambayo ni ya juu zaidi kuliko makadirio ya IPCC. Hata hivyo, mifano
ya mtiririko wa theluji katika mabati ya barafu ya siku za leo unaonyesha kuwa
idadi ya uwezekano ya juu zaidi ya kiwango cha maji baharini katika karne ijayo
ni sentimita 80, kwa kutegemea vikwazo kuhusu jinsi barafu inavyoweza kutiririka
chini ya laini ya usawa ya urefu na kuelekea baharini.

Kuanzia mwaka wa 1961 hadi mwaka wa 2003, vipimo vya joto vya bahari Duniani
kote vimeongezeka kwa kiwango cha 0.10 °C kutoka eneo la juu la bahari hadi
urefu wa mita 700 ndani ya bahari. Kuna tofauti kuanzia mwaka mmoja hadi
mwingine na hata vipindi virefu zaidi vya wakati, huku joto la Duniani kote la
bahari likipanda kati ya mwaka wa 1991 hadi mwaka wa, lakini kupoa kukirekodiwa
kati ya mwaka wa 2003 hadi mwaka wa 2007. Kipimo cha joto cha eneo la Bahari ya
Antaktiki ya Kusini kilipanda kwa 0.17 °C (0.31 °F) kati ya miaka ya 1950 na
1980, karibu mara mbili zaidi ya Bahari za Dunia kijumla. Ikijumuisha madhara ya
mifumo ya kiikolojia (k.m. kwa kuyeyusha barafu ya baharini, kuathiri algae
ambayo humea katika sehemu ya chini), kuongezeka kwa joto kunapunguza uwezo wa
bahari wa kuchukua ndani CO2.[onesha uthibitisho]

Kuongezeka kwa asidi baharini ni chanzo cha ukolezi wa kiwango cha CO2 katika
anga, na si matokeo ya moja kwa moja ya ongezeko la joto Duniani. Bahari
huchukua ndani kiasi kikubwa cha CO2 kinachotolewa na viumbe hai, kama gesi
mmunyufu au katika mifupa ya wanyama wadogo wa majini ambao huanguka chini na
kuwa chokaa au simiti. Bahari kwa sasa huchukua karibu tani moja ya CO2 kwa kila
mtu kila mwaka. Inatabiriwa kuwa bahari imechukuwa ndani karibu nusu ya CO2
inayozalishwa na shughuli za kibinadamu tangu mwaka wa 1800 (petagramu 118 ± 19
za kaboni tangu mwaka wa 1800 hadi mwaka wa 1994).

Majini, CO2 huwa asidi ya kikaboni dhaifi, na ongezeko la gesi ya nyumba ya
kijani tangu Mapinduzi ya Viwandani tayari imepunguza pH ya wastani ya (kipimo
cha mahabara cha kiwango cha asidi) cha maji ya bahari kutoka kiwango cha 0.1
hadi kiwango cha 8.2. Kutolewa kwa gesi kunaotabiriwa kunaweza kupunguza kiwango
cha pH zaidi kwa kipimo cha 0.5 kufikia mwaka wa 2100, kwa kiwango ambacho
hakijatazamwa kwa millenia nyingi, kwa kina, kwa kiwango cha mabadiliko mara
kubwa mara 100 zaidi kuliko katika wakati wowote katika kipindi hiki.

Kuna wasiwasi kuwa ongezeko la asidi kunaweza kuwa na madhara mabaya hasa kwa
marijani (16% ya marijani ya Dunia wamekufa kutokana na kuchomwa na kemikali
inayosababishwa na maji moto tangu mwaka wa , ambayo kibahati ulikuwa mwaka
mwenye joto zaidi kuwahi kurekodiwa ) na viumbe wengine wa kimarina wenye mifupa
ya kalsiamu kabonati.

Mnamo tarehe Novemba mwaka wa 2009 katika makala katika jarida la Science
yaliyoandikwa na wanasayansi katika Idara ya Uvuvi na Bahari katika eneo la
Kanada yaliripoti kuwa yalikuwa yamepata viwango vidogo sana vya vitalu vya
ujenzi vya kalsiamu kloraidi inayojenga mifupa ya planktoni katika Ziwa la
Beaufort. Fiona McLaughlin, mmoja wa waandishi wa DFO, alidokeza kuwa ongezeko
la asidi katika Bahari ya Aktiki lilikuwa karibu kufikia kiwango ambapo
kingeanza kumumunyisha nyuta za planktoni zilizopo: "mfumo wa kiikolojia wa eneo
la Aktiki upo hatarini. Kwa kweli, utamumunyisha mifupa ya wanyama hao." Kwa
sababu baridi inachukua ndani CO2 kwa urahisi zaidi kuliko maji yenye joto zaidi
asidi ni nyingi zaidi katika maeneo ya ncha za ulimwengu. McLaughlin alitabiri
ongezeko la asidi litasafiri hadi eneo la Atlantiki ya Kaskazini katika kipindi
cha miaka kumi ijayo.

Kuna taarifa ambazo hazijahakikishwa kuwa ongezeko la joto huenda likasababisha
kupoa katika eneo la Atlantiki ya magharibi na kusababisha kupoa ao ongezeko
ndogo la joto, kupitia kuzima au kulegea kwa mzunguko wa thermohaline, katika
eneo hilo. This would affect in particular areas like Scandinavia and Britain
that are warmed by the North Atlantic drift.

Uwezekano wa kuharibika karibu na mwisho wa mzunguko si wazi; kuna ushahidi
mchache wa utulivu wa muda mfupi wa Hewa Kasi ya Ghuba na uwezekano wa kupungua
kwa nguvu za upepo wa Atlantiki ya kaskazini.[onesha uthibitisho] Hata hivyo,
kiasi cha kupungua kwa nguvu, na ikiwa kitatosha kukomesha mzunguko, bado
linajadiliwa. Kwa sasa, hakuna kupoa ambao kumepatikana katika eneo la Ulaya ya
kaskazini au bahari jirani.[onesha uthibitisho] Lenton et al. found that
"simulations clearly pass a THC tipping point this century".

Kiasi cha oksigeni baharini huenda kikapungua na kusababisha madhara ya maisha
ya wanyama majini.

Siberia ya magharibi ndiyo eneo kubwa zaidi Duniani lenye kaboni majimaji, eneo
la kilomita mraba milioni moja la ardhi iliyojumuishwa na barafu iliyoundwa
miaka 11,000 iliyopita baada ya kuisha kwa kipindi cha mwisho cha zama ya
barafu. Kuyeyuka kwa ardhi na barafu yake huenda kukasababisha kutolewa kwa,
baada ya miongo mingi, viwango vingi vya metheni. Zaidi ya tani milioni 70,000
za metheni, gesi ya nyumba ya jkijani kibichi ambayo yenye nguvu nyingi sana,
huenda ikatolewa katika miongo michache ijayo, hivyo kutengeneza chanzoo zaidi
cha gesi ya nyumba ya kijani kibichi. Kuyeyuka sawa kumeonekana katika eneo la
mashariki la Siberia. Lawrence na wengineo. (2008) alipendekeza kuwa kuyeyuka
kwa wingi kwa barafu ya Aktiki huenda kukaanzisha mchakato wa ujumbe
unaojirudiarudia ambao utayeyusha udongo wa Aktiki, hivyo kusababisha kuongezeka
kwa joto zaidi.

Metheni klathreti, ambayo pia inajulikana kama metheni haidreti, ni aina ya maji
ya barafu ambayo yana kiwangi kikubwa cha metheni ndani ya muundo wake. Kiasi
kikubwa sana cha metheni klathreti kimepatikana chini ya madonge katika sakafu
ya mabahari Duniani. Kutolewa ghafla kwa viwango vikubwa vya gesi asilia kutoka
metheni klathreti katika matokeo ya nyumba ya kijani, imedadisiwa kama chanzo
cha mabadiliko ya kale na ya siku za usoni ya hali ya anga. Kutolewa kwa metheni
hii ambayo imeshikiliwa ndani ni matokeo makubwa ya ongezeko la vipimo vya joto;
inadhaniwa kuwa jambo hili pekee linaweza kuongeza kipimo cha joto Dunaini kwa
kiasi cha 5° zaidi, kwani metheni ni gesi yenye nguvu nyingi zaidi ya nyumba ya
kijani kuliko kaboni monoksaidi. Nadharia pia inatabiri kuwa hili litaathiri
oksijeni inayopatikana kwa sasa angani. Nadharia hii imependekezwa kuelezea
kuangamia kukubwa zaidi Duniani unaojulikana kama tukio la kuangamia kwa wanyama
kwa Permian–Triassic. Mnamo mwaka wa 2008, safari ya kiutafiti ya Umoja wa
Marekani wa Jiofizikia ulipata kuwa viwango vya metheni zaidi ya mara 100 ya
kawaida katika eneo la Aktiki la Siberia, linalotolewa na klathereti za metheni
zinazotoka katika mashimo katika 'kifuniko' cha mawe cha mchanga ambao ni
barafu, katika eneo linalozunguka Mto Lena na eneo kati ya Bahari ya Leptev na
Bahari ya Mashariki ya Siberia.

Kumekuwa na utabiri, na ushahidi mchache, kuwa ongezeko la joto Duniani linaweza
kusababisha kupotwa kwa kaboni kutoka kwa mifumo ya kiikolojia ardhini, hivyo
kusababisha ongezeko la viwango vya CO2 angani. Mifumo mingi ya anga inaonyesha
kuwa ongezeko la joto katika karne ya 21 linaweza kufanywa kuwa la kasi zaidi
kupitia mwitiko wa mzunguko wa kaboni ardhini kwa ongezeko la joto la aina hiyo.
Mifano yote 11 models katika utafiti wa C4MIP ulipata kuwa kiasi kikubwa zaidi
cha CO2 ya kianthropojeniki itabaki hewani ikiwa mabadiliko ya hali ya anga
yatatazamwa. Kufikia mwisho wa karne ya ishirini na kwanza, idadi hii zaidi ya
CO2 ilibadilika kati ya sehemu 20 kwa kila milioni na sehemu 200 kwa kila
milioni kwa mifano mbili, mifano mingi hupatikana kati ya sehemu 50 na sehemu
100 kwa kila milioni. Viwango vingi zaidi vya CO2 vilisababisha ongezeko zaidi
la mabadiliko ya hali ya anga ya kati 0.1° na 1.5 °C. Hata hivyo, bado kulikuwa
na wasiwasi mkubwa kuhusu ukubwa wa utambuzi wa mifano hii. Mifano nane
ilionyesha kuwa mabadiliko mengi yalitokana na ardhi, huku tatu ikisema kuwa
mabadiliko hayo yalitokana na bahari. Mambo yenye kutoka habari nyingi katika
mifamo hii ni kwa sababu ya ongezeko la la hewa ambayo ina kaboni kutoka ardhini
katika misitu yote ya latitiudi za juu za Ulimwengu wa Magharibi. Mfano mmoja
hasa unaoitwa HadCM3 unaonyesha kuwa ujmbe wa pili wa mzunguko wa kaboni kwa
sababu ya kupotea kwa kiasi kingi cha msitu wa mvua wa Amazon ukijibu kupungua
kukubwa kwa usibishaji katika eneo la kitropiki la Marekani ya Kusini. Ingawa
mifano haikubaliani kuhusu nguvu ya ujumbe kutokana na mzunguko wa kaboni
ardhini, kila moja inaonyesha kuwa ujumbe wowote wa aina hiyo kutaongeza kasi ya
ongezeko la joto Duniani

Uchunguzi unaonyesha kwamba mchanga nchini Uingereza umekuwa ukipoteza Kaboni
kwa kiwango cha tani milioni 4 kkila mwaka kwa kipindi cha miaka 25 iliyopita
kulingana na jarida katika andiko liitwalo Maumbile lililoandikwa na Bellamy na
wengineo. Mnamo Septemba mwaka wa 2005, wanadokeza kuwa matokeo haya huenda
hayawezi kuelezewa kupitia mabadiliko katika utimizi wa ardhi. Mabadiliko kama
haya yanategemea mtandao mkubwa wa utafiti na kwa hivyo hayawezi kupatikana
katika eneo kubwa Duniani. Kutumia matokeo haya hadi eneo la Uingereza,
wanakadiria kuwa hasara ya kila mwaka ni tani milioni 13 kila mwaka. Hiki ni
kiasi sawa na kiasi cha gesi ya kaboni daioksaidi kilichopunguzwa na Uingereza
chini ya Mkataba wa Kyoto(tani milioni 12.7 za kaboni kila mwaka).

Pia imependekezwa na mwanasayansi Chris Freeman kuwa kuondolewa kwa kaboni
kutoka maeneo ya majimaji kuingia hadi maeneo ya kupitishia maji (ambapo
yatapata kuingia angani) ni mojawapo ya ujumbe wa chanya wa ongezeko la joto
Duniani. Kaboni ambayo kwa sasa imehifadhiwa katika maeneo majimaji ya Kaboni
(gigatoni 390-455, theluthi moja ya hifadhi ya kaboni ardhini) ni zaidi ya nusu
ya kiasi cha kaboni ambacho tayari kinapatikana angani. viwango vya kemikali ya
DOC majini vinazidi kupanda; Freeman anapima kwamba, si idadi kubwa zaidi ya
vipimo vya joto, bali idadi kubwa zaidi ya CO2 ya angani ndivyo
vinavyosababisha, kupitia kuwezesha uzalishaji wa kimsingi.

Vifo vya miti vinaaminika kuongezeka kama chanzo cha mabadiliko ya hali ya anga,
jambo ambalo ni matokeo ya ujumbe wa kichanya. Hili linahitilafiana na mtazamo
wa wengi wa hapo awali kuwa ongezeko la mimea asili lingesababisha matokeo ya
ujumbe hasi.[onesha uthibitisho]

Ripoti ya Kitathmini ya Nne ya IPCC inatabiri ya kuwa maeneo mengi ya latitiudu
za kati, kama vile Ulaya ya Kimeditereani, kitakuwa na upungufu wa mvua na
ongezeko la ukavu, ambalo litaruhusu mioto mengi zaidi kutokea katika maeneo
makubwa na kwa wingi. Kufanya hivi kunatoa kaboni zaidi kuingia katika anga
kuliko kiwango ambacho mzunguko wa kaboni unaweza kuchukua ndani, na pia
kupunguza eneo la jumla la msitu Duniani, hivyo kufanya mzunguko wa hasi. Sehemu
ya mzunguko huo ni ni kukuwa zaidi kwa misitu na kuhama kuelekea eneo la
kaskazini kwa misitu kadiri latitiudi za kasakazini zinavyokuwa na hali ya anga
inayoweza kusaidia ukuaji wa misitu. Kuna swali kuhusu ikiwa uchomaji wa kuni
mbadala kama vile misitu, kunafaa kuhesabiwa kama kuchangia ongezeko la joto
Duniani. Cook na Vizy pia walipata kuwa mioto ya misitu ilikuwa na uwezo wa
kutokea katika eneo la msitu wa mvuawa Amazon, hatimaye kusababisha mpito
kuelekea mimea ya Caatinga katika eneo la Mashariki la
Amazon.[onesha uthibitisho]

Bahari huingiza joto kutoka jua, huku barafu ikimulika mianga ya jua hadi nafasi
ya angani. Kwa hivyo, barafu ya baharini inayorudi nyuma itaruhusu jua kuongeza
joto katika maji ya bahari ambayo sasa yameachwa wazi, hivyo kuongeza kiwango
cha ongezeko la joto Duniani. Mbinu ni sawa kama ya gari nyeusi inayokuwa moto
haraka zaidi inapokaa katika jua kuliko gari nyeuzi. Badiliko hili la kumulika
joto la jua pia ndiyo sababu kuu mbona Jopo la Kimataifa la Mabadiliko ya Hali
ya Anga linatabiri kuwa vipimo vya joto katika pembe ya kasakazini mwa Dunia
itaongezeka kwa kiasi mara mbili ikilinganishwa na maeneo mengine Duniani. Mnamo
tarehe Septemba mwaka wa 2007, eneo la barafu katika bahari ya Aktiki lilifika
nusu ya ukubwa wake ikilinganishwa na ukubwa wa wastani wa majira ya kiangazi
mchache zaidi kati ya mwaka wa 1979 na 2000. Pia mnamo mwezi Septemba mwaka wa
2007, barafu ya eneo la Bahari ya Aktiki Arctic ilirudi nyuma kiasi kwamba
iliruhusu barabara ya kaskazini magharibi kuweza kupitika na meli kwa mara ya
kwanza katika historia iliyorekodiwa. The record losses of 2007 and 2008 may,
however, be temporary. Mark Serreze wa Kituo cha Marekani cha Theluji na Barafu
kinatazama mwaka wa 2030 kama "mwaka ambapo kofia ya barafu ya eneo la Akitiki
itakuwa bila barafu. Ongezeko la joto Duniani katika maeneo ya ncha za Dunia
halitarajiki kufanyika katika eneo la Ulmwengu wa Kusini. Barafu ya bahari ya
Antaktiki ilifikia kiwango chake cha juu zaidi kilichorekodiwa tangu mwanzo wa
uchunguzi mnamo mwaka wa 1979, lakini faida kutokana na barafu katika eneo la
kusini ni inazidiwa na hasara katika eneo la kaskazini. Mwenendo wa barafu ya
bahari Duniani, huku ncha za Dunia za Ulimwengu wa kaskazini na kusini
zikijumuishwa zinaonyesha upungufu wazi.

Kufuatia kanuni ya kisayansi ya Le Chatelier's, msawazo wa kikemikali wa
mzunguko wa kaboni wa Dunia utasonga kutokana na kutolewa kwa CO2 ya
kianthropojenikia. Chanzo msingi cha hiki ni bahari, amabyo inachukua ndani gesi
hii kupitia pampu ya umumunyifu. Kwa sasa hili ni chanzo la theluthi moja pekee
ya kutolewa kwa gesi hii, lakini mwishowe kiwango kingi cha (~75%) ya CO2
kinachotolewa na shughuli za kibinadamu kitapotelea baharini kwa kipindi cha
karne nyingi: "Makadirio bora zaidi ya urefu wa maisha ya kuni ya fosili ya CO2
kwa majadiliano ya umma yanaweza kuwa miaka 300, ukiongezea 25% ambayo hudumu
milele". Hata hivyo, kiwango ambacho bahari itachukuwa ndani gesi hiyo katika
siku za usoni hakijulikani kwa hakika, na kitaathiriwa na kuongezeka mawimbi ya
majini yanayosababishwa na ongezeko la joto na, uwezekano wa mabadiliko ya
mzunguko wa kemikali za chuma na joto baharini.

Wakazi ambao ni wazawa wa maeneo wanamoishi katika maeneo ya latitiudi za juu
tayari wanaathirika na matokeo mabaya ya mabadiliko ya hali ya anga. Athari ya
mabadiliko ya hali ya anga kwa mifumo ya kibinadamu ina uwezekano wa
kusambazwabila kufuatilia mpango maalum. Bara Afrika pengine ndilo eneo dhaifu
zaidi dhidi ya mabadiliko ya hali ya anga ya siku za usoni. Nchi zinazoendelea
pengine zimo hatarini dhaifu dhidi ya mabadiliko ya hali ya anga kuliko nchi
zilizostawi. Huku joto kikiwa 1-2°C zaidi ya vipimo vya kati ya viwango vya
mwaka wa 1990 na 2000, na kuna uwezekano kuwa athari mbaya zitafanyika katika
maeneo mbalimbali, k.m., Mataifa ya Aktiki na visiwa vidogo. Katika maeneo
mengine, vikundi fulani vya wakazi vitaathirika na kiwango hiki cha ongezeko la
joto, k.m., jamii za maeneo ya juu na jamii za maeneo ya pwani yenye viwango
vikubwa vya umaskini. Ongezeko la joto la zaidi ya 2-3°C, kuna uwezekano kuwa
nchi nyingi zitakuwa na matokeo mabaya kwa jumla.

Madhara ya jumla ya kiuchumi ya mabadiliko ya hali ya anga hayana uhakika.
Makadirio ya kawaida ya athari za mabadiliko ya hali ya anga ni ya mabadiliko ya
uzalishaji bidhaa Duniani kote ya zaidi au chini ya asilimia chache. Mabadiliko
machache ya bidhaa jumla Duniani kote zinaweza kuhusishwa na mabadiliko makubwa
katika uchumi wa kitaifa.

Sekta moja inayoathirika moja kwa moja na hatari za ongezeko la joto Duniani ni
sekta ya bima. Kulingana na ripoti ya mwaka 2005 kutoka Shirika la Watoa Bima la
Uingereza, kupunguza kiasi cha uzalishaji wa kaboni kunaweza zuia 80% ya
makadirio ya nyongeza zaidi ya kila mwaka ya saikloni za kitropiki kufikia miaka
ya 2080. Ripoti ya mnamo mwezi Juni mwaka wa 2004 iliyotolewa na Shirika la
Watoa Bima la Uingereza lilidokeza "Mabadiliko ya hali ya anga zi swala la
umbali kwa vizazi vijavyo kushughulikia. Ni, kwa aina mbalimbali, hapa tayari,
ikiathiri biashar ya makapuni ya bima hivi sasa." Ni bayana kuwa hatari za hali
ya hewa kwa kaya na mali zilikuwa zinaongezeka tayari kwa kiasi cha kati ya 2 na
4 % kila mwaka kwa sababu kubadilika kwa hali ya hewa, na kuwa madai ya
uharibifu wa dhoruba na mafuriko nchini Uingereza yalikuwa yameongezeka maradufu
hadi zaidi ya £6 bilioni katika kipindi cha kati ya 1998 na 2003, ikilinganishwa
na miaka mitano ya awali. Matokeo ni kuongezeka kwa bei za bima, na hatari
kwamba katika maeneo kadhaa bima dhidi ya mafuriko hayataweza kupatikana na
baadhi ya watu.

Taasisi za bima, ikiwemo kampuni kubwa zaidi Duniani za bima, Munich Re na Swiss
Re, zilionya katika utafiti wa mnamo mwaka wa 2002 kuwa "ongezeko la matukio ya
hali kali za hali ya anga, zinazoambatana na mienendo ya kijamii" zingegarimu
karibu $ dola za bilioni 150 za Marekani kila mwaka katika muongo ujao. Gharama
hizi zitakuwa mzigo kwa wateja, walipa ushuru na sekata, zikiambatana na
kuongezeka kwa bei zinazohusiana na bima na misaada ya majanga.

Nchini Marekani, hasara za kibima pia zimeongezeka sana. Kulingana na Choi na
Fisher (2003) kila ongezeko la 1% la usimbishaji kila mwaka kunaweza kuongeza
hasara ya janga kwa zaidi kiasi cha 2.8%. Kuongezeka kwa jumla mara nyingi
huchangiwa na ongezeko la idadi ya watu na bei ya mali katika maeneo ya pwani
yalio hatarini, ingawa kulikuwa pia na ongezeko la idadi ya matukio
yanayohusiana kama vile mvua nyingi tangu miaka ya 1950.

Barabara, viwanja vya ndege, barabara za reli na mifereji ya kupitishia bidhaa
(ikiwemo mabomba ya mafuta, mifereji ya kupitishia maji machafu na mifereji ya
kupitishia maji masafi n.k.) huenda yakahitaji ukarabati zaidi na kuundwa upya
kadiri yanapoathiriwa na tofauti kubwa zaidi ya vipimo vya joto. Maeneo ambayo
tayari yameathiriwa sana ni kama vile ameneo yenye ardhi iliyokuwa kama barafu,
ambayo yana viwango vingi vya kuzama kwa ardhi, inayosababisha barabara
kujipinda, misingi ya nyumba kuzama chini na viwanja vya ndege kuwa na nyufa
kubwa.

Mabadiliko ya hali ya anga yanatarajiwa kuwa na mchanganyiko wa matokeo kwa
kilimo, huku baadhi ya maeneo yakifaidika kutokna na kupanda kiasi kwa vipimo
vya joto na mengine yakithirika vibaya. Maeneo ya latititudi za chini yamo
hatarini zaidi ya kuathiriwa na upungufu wa mazao ya chakula. Maeneo ya
latitiudi za kati na za juu yanaweza kuwa na ongezeko la vipimo vya joto vya
kati ya 1-3°C (ikilinganishwa na kipindi cha 1980-99). Kulingana na ripoiti ya
IPCC, zaidi ya ongezeko la joto la 3°C kunaweza kusababisha mazao ya kilimo
Duniani kupungua, lakini taarifa hii si ya uhakika. Utafiti mwingi wa kilimo
uliopimwa katika Ripoti haujumuishi mabadiliko katika hali kali za hewa,
mabadiliko katika kuenea kwa wadudu waharibifu na magonjwa, au maendeleo
yanayowezekana yanayoweza kusaidia kukabiliana na mabadiliko ya hali ya anga.

Makala katika jarida la New Scientist yanaelezea jinsi mimea ya mpunga
inavyoweza kuathirika vikali na ongezeko la vipimo vya joto. Katika mkutano wa
mwaka 2005 uliofanywa na Jamii ya Kimilki, faida za ongezeko la viwango vya
kaboni monoksaidi vilisemekana kupitwa na madhara ya mabadiliko ya hali ya anga.

Nchini Iceland, vipimo vya joto vinavyongezeka vimefanya upanzi wa shayiri
katika maeneo mengi kuwezekana, jambo ambalo halingewezekana miaka ishirini
iliyopita. Joto kiasi ni kwa sababu ya ya matokeo ya nchini tu (ambauo huenda
hayatadumu) ya mawimbi ya kibahari kutoka eneo la Carribean, ambayo pia
yameathiri idadi ya samaki. Kufikia kipindi cha kati cha karne ya 21, katika
eneo la Siberia na kwingineko nchini Urusi, mabadiliko ya hali ya anga
yanatarajiwa kupanua wigo la kilimo. Katika Asia ya mashariki na kusini
mashariki, mazao huenda yakaongezeka kwa asilimia 20%, huku katika eneo la kati
na la kusini la Asia, mazao huenda yakapungua kwa kiasi cha 30%. Katika sehemu
kavu zaidi katika Marekani ya Kilatini, mavuno ya mimea kadhaa muhimu
inatarajiwa kupungua, huku katika maeneo ya halijoto, mazao ya soya yanatarajiwa
kupanda. Katika eneo la Ulaya ya kasakazini, mabadiliko ya hali ya anga
yanatarajiwa kufaidi mimea katika kipindi cha mwanzo. Kilimo cha kujikimu na
kilimo cha biashara vinatarajiwa kuathirika vibaya na mabadiliko ya hali ya anga
katika visiwa vidogo. Bila mabadiliko mengine zaidi, ifikapo mwaka wa 2030,
uzalishaji kutokana na kilimo unakadiriwa kuwa utakuwa umepungua katika maeneo
mengi ya Australia ya kusini na magharibi, na maeneo ya mashariki ya New
Zealand. Faida ya awali zinakadiriwa katika maeneo ya magharibi na kusini mwa
New Zealand.

Marekani ya kaskazini, katika miongo michache ya karne hii, mabadiliko wastani
ya hali ya anga yanakadiriwa kuongeza mapato jumla ya kilimo kinachotegemea mvua
kwa kiasi cha kati ya 5 na 20%, lakini na umuhimu tofauti katika kanda nyingi.
Kulingana na jarida la 2006 lililoandikwa na Deschenes na Greenstone, lilitabiri
ongezeko la vipimo vya joto na usimbishaji hakutakuwa na matokeo yoyote kwa
mimea muhimu zaidi nchini Marekani.

Barani Afrika, mabadiliko ya hali ya anga yanatarajiwa kuathiri sana uzalishaji
wa kilimo na upatikanaji wa chakula. Jiografia ya Afrika inaifanya iwe hatarini
zaidi, na asilimia sabini ya wakazi wa Afrika wanategema kilimo kinachtumia mvua
kwa kujipatia riziki. Ripoti rasmi ya Tanzania kuhusu mabadiliko ya hali ya anga
inadokeza kuwa maeneo ambayo kawaida hupokea mvua mara mbili kila mwaka huenda
yakapata mvua zaidi, na yale ambao hupokea msimu mmoja pekee huenda yakapokea
mvua kidogo zaidi. Matokeo ya jumla yanatarajia kupungua kwa asilimia 33% kwa
mazao ya mahindi - chakula muhimu sana nchini Tanzania. Pamoja na mambo mengine,
mabadiliko ya hali ya anga katika eneo ya kanda - hasa, kupungua kwa usimbishaji
- kunadhaniwa kuchangia kwa mgogoro wa Darfur. Mchanganyiko wa miongo ya ukame,
kuenea kwa jangwa, na idadi ya watu kupita kiasi, kwa sababu Waarabu wa
Kibaggara wanaohama kila kukicha wakitafuta maji lazima wapeleke mifugo wao
kusini zaidi, kwa ardhi ambao inadhibitiwa na watu wanaolima ardhi.

Kwa sababu za kihistoria zinazohusiana na biashara, miji mikubwa zaidi Duniani
na yenye utajiri mwingi inapatikana katika pwani. Katika nchi zinazoendelea,
watu masikini zaidi huishi katika maeneo tambarare yanayofurika, kwa sababu
ndiyo nafasi pekee inayopatikana, au ardhi ya kilimo yenye rutuba.Mkazi haya
mara nyingi hukosa miundombinu kama vile daiki na mifumo ya kuonya mapema. Jamii
masikini zaidi pia hukosa bima, akiba au mkopo wa karibu unaohitajika kujiokoa
kutokana na majanga. Huku hali ya anga ikibadilika katika siku za usoni, kuna
uwezekano kuwa maeneo ya pwani yenye watu wengi katika kila eneo mraba
yatakumbwa na ongezeko la hatari ya kupanda kwa kiwango cha maji baharini na
uharibifu kwa sababu ya matuki ya hali mbaya zaidi ya hewa. Kutokana na tofauti
katika uwezo wa kukabiliana na mabadiliko haya, maeneo ya pwani katika nchi
zinazoendelea yatakumbwa na ugumu zaidi wa kuliko pwani za nchi zilizoendelea.
Utafiti wa mwaka wa 2006 uliofanywa na Nicholls na Tol unatilia maanani madhara
yanayotokana na kupanda kwa kiwango cha maji baharini:

Baadhi ya visiwa vya mataifa ya bahari la Pasifiki, kama vile Tuvalu, yana
wasiwasi kuhusu uwezekano wa kulazimishwa kuhama, kwani hawajimudu kiuchumi
kujinga dhidi ya mafuriko. Tuvalu tayari ina mkataba wa kidharura na nchi ya New
Zealand kuruhusu kuhamishwa wa kihatua.

Katika miaka ya 1990 aina nyingi ya makadirio ilitaja idadi ya wakimbizi wa
kimazingira kuwa karibu milioni 25. (Wakimbizi wa kimazingira hawajumuishwi
katika ufafanuzi rasmi wa mkimbizi ambao hunajumuisha tu wahamiaji wanaotoroka
mateso. Jopo la Kimataifa la Mabadiliko ya Hali ya Anga (IPCC kwa Kiingereza),
ambalo linashauri serikali za Dunia chini ya mwamvuli wa Umoja wa Mataifa,
lilikadiria kuwa wakimbizi milioni 150 wa kimazingira watakuwepo kufikia mwaka
wa 2050, kutokana na madhara ya mafuriko katika pwani, mmonyoko wa udongo katika
maeneo ya pwani na matatizo ya kilimo (milioni 150 inamaanisha kuwa million 1.5%
ya wakazi wote bilioni 10 wa Duniani waliokadiriwa kufikia mwaka wa 2050).

Barafu ya eneo la Aktiki inayoyeyuka inaweza kufungua njia ya kasakazini
magharibi katika majira ya kiangazi, jambo linaloweza kusababisha kupungua kwa
njia za meli kwa kiwango cha maili za kinautiki 5,000 (kilomita 9,000) kati ya
Bara Ulaya na Asia. Jambo hili litakuwa la kimanufaa sana hasa kwa mapipa
makubwa ambayo hayawezi kutoshea kupita katika eneo la Mfereji wa Panama na kwa
sasa yanalazimishwa kuzunguka ncha ya Marekani ya Kusini. Kwa mujibu wa Huduma
ya Barafu ya Kanada, kiwango cha barafu katika eneo la magharibi la Kanada
visiwa vya Aktiki lilipungua kwa kiwango cha 15% kati ya mwaka wa 1969 na mwaka
wa 2004.

Mnamo Septemba mwaka wa 2007, Kofia ya Barafu ya eneo la Aktiki ilirudi nyuma
kiasi kwamba Njia ya Kaskazini Magharibi iliweza kupitika na meli kwa mara ya
kwanza katika historia iliyorekodiwa.

Mnamo Agosti, mwaka wa 2008, barafu ya baharini iliyokuwa ikiyeyuka ilifungua
kwa wakati mmoja Njia ya Kaskazini magharibi na njia ya bahari ya kasakazini,
kuifanya iwezekane kusafiri kwa meli katika eneo la kofia ya barafu ya Aktiki.
Njia ya Kaskazini magharibi ilifunguliwa mnamo tarehe 25 Agosti, mwaka wa 2008,
na eneo lililobaki la ulimi wa barafu lililokuwa linafuna njia ya Bahari ya
Kasakazini lilimumunyika siku chache zilizofuata. Kwa sababu ya kupungua kwa
eneo la Aktiki, kikundi cha Beluga cha Bremen, Ujerumani, kilitangaza mipango ya
kutuma meli ya kwanza katika Njia ya Bahari ya Kaskazini mano mwaka wa 2009.

Madhara ya pamoja ya ongezeko la joto Duniani huenda yakawa na athari kali sana
hasa kwa binadamu na nchi ambazo hazina rasilimali za kupunguza athari hizo.
Hili linaweza kufanya maendeleo ya kiuchumi na upunguzaji wa umaskini uwe mgumu,
na kiufanya iwe vigumu zaidi kuyafikia Malengo ya Maendeleo ya Milenia.

Mnamo Oktoba mwaka wa 2004 Kikundi Tendakazi kuhusu Mabadiliko ya Hali ya Anga
na Maendeleo, muungano wa mashirika yasiyokuwa ya kiserikali ya maendeleo na
mazingira, ilitoa ripoti iliyoitwa Kuteketea kuhusu jinsi mabadiliko ya hali ya
anga yanavyoathiri maendeleo. Ripoti hii, na ripoti ya Julai 2005 Afrika -
Yateketea? zilitabiri ongezeko la njaa na magonjwa kwa sababu ya upungufu wa
mvua na hali mbaya ya hewa, hasa Barani Afrika. Haya huenda yakawa na madhara
mabaya kwa maendeleo kwa wale walioathirika.

Ongezeko la joto Duniani ambalo halidhibitiwi linaweza kuathiri maeneo mengi ya
kiikolojia ardhini. Ongezeko la kipimo cha joto Duniani kunamaanisha ya kuwa
mifumo ya kiikolojia itabadilika; baadhi ya spishi wanalazimishwa kuhama makazi
yao (huku viumbe hao wakikabiliana na uwezekano wa kuangamia) kwa sababu ya hali
ya anga inayobadilika, huku wengine viumbe wakinawiri. Athari zaidi za ongezeko
la joto Duniani, kama vile kupungua kwa theluji milimani, kupanda kwa eneo la
bahari lenye maji, na mabadiliko ya hali ya hewa, yanaweza kuathiri si tu
shughuli za kibinadamu bali hata mfumo wa kiikolojia. Kusoma kuhusu uhusiano
kati ya hali ya anga ya Dunia na kuangamia kwa viumbe katika kipindi kilichopita
cha miaka milioni 520, wanasayansi kutoka Chuo Kikuu cha York wanaandika,
"Vipimo vya joto Duniani vilivyotabiriwa kwa karne zinjazo vinaweza kusababisha
‘tukio jipya kubwa la maangamizi ya viumbe’, ambapo zaidi ya asilimia 50 ya
spishi za wanyama na mimea itaangamizwa."

Spishi wengi ambao wamo hatarini ni wanyama wa eneo la Aktiki na Antaktiki kama
vile dubu wa kipola na Penguini wa Kaisari. Katika eneo la Aktiki, maji ya
Bandari la Hudson hayana barafu kwa wiki tatu au zaidi kuliko miaka thelathini
iliyopita, hivyo kuathiri dubu wa kipola wanaokaa pale, ambao hupendelea kuwinda
katika barafu ya bahari. Spishi ambao wanategemea hali baridi za hewa kama vile
gyrfalcon, na ndege wa theluji ambao huwinda Lemmings ambao hutumia maji baridi
wakati wa majira ya baridi kwa faida yao huenda wakaathirika vikali. Wanyama wa
majini bila uti wa mgongo hufurahia ukuaji wa kilele katika vipimo vywa joto
ambavyo wamevizoea, bila kujali kiasi cha baridi, na wanyama wenye damu baridi
wanaopatikana katika maeneo ya latitiudi za juu na urefu wa juu kwa jumla hukuwa
kwa kasi kwa sababu ya msimu wa kipindi kifupi cha ukuaji. Hali inayokuwa na
joto jingi kuliko kawaida inasababisha viango vikubwa zaidi vywa kimetaboliki na
baada ya hapo kupungua kwa ukubwa wa kimwili licha ya kuongezeka kwa utafutaji
wa chakula, jambo amablo linaongeza hatari ya ya kuwindwa. Hakika , hata
ongezeko ndogo la la kipimo cha joto wakati wa maendeleo ya ukuaji wa mnyama
unasababisha hitilafu katika ufanisi wa ukuaji na viwango bvya kuishi katika
samaki wa aina ya Rainbow trout.

Ongezeko la joto limeanza kuwa na madhara wazi kwa wanyama, na vipepeo wamehama
hadi maeneo ya kasakazini kwa kiasi cha kilomita 200 Barani Ulaya na Marekani
Kaskazini. Mimea hubaki nyuma na kuhama kwa wanyama wakubwa unafanywa kuwa pole
pole kwa sababu ya miji na barabara. Nchini Uingereza, vipepeo wa majira ya
baada ya baridi wanatokea kwa wastani siku 6 mapema kuliko miongo miwili
ilyopita.

Makala ya mwaka 2002 katika jariida la Maumbile yalitafiti maandiko ya kisayansi
ili kupata mabadiliko ya hivi karibuni ya misimu mbalimbali ya spishi za mimea
na wanyama.Kutokana na spishi ambazo zimeonyesha mabadiliko ya hivi karibuni, 4
kati ya 5 zilihamisha maeneo yao ya kimakazi kuelekea maeneo ya kaskazini na
kusini mwa Dunia au maeneo ya urefu mkubwa zidi, kuunda "spishi za kikimbizi".
Vyura walikuwa wakizaana, maua yalikuwa yanamea na ndege walikuwa wakihama kwa
wastani siku 2.3 mapema kila muongo; vipepeo, ndege na mimea kuelekea ncha za
Dunia kwa kiwango cha kilomita 6.1 kila muongo. Utafti wa mwaka 2005
ulihitimisha ya kuwa shughuli za kibinadamu ndiyo sababu ya ongezeko la joto na
mabadiliko ya tabia ya spishi yanayoonekana kwa sasa, na unahusisha matokeo haya
na makadirio ya mifumo ya hali ya anga ili kutoa kuhakikisha makadirio hayo.
Wanasayansi wameona lkuwa nyasi ya kinywelenywele ya eneo la Antaktiki inazidi
kumea katika maeneo ya Antaktika ambapo hapo awali haikupatikana kwa wingi.

Utafiti wa kimekanika umefanya kumbukumbu ya kuangamia kwa wanyama kwa sababu ya
mabadilikom ya hali ya anga ya hivi karibuni: McLaughlin na wengineo.
alitengeneza kumbukumbu ya wakazi wawili wa kipepeo wa aina ya Bay checkerspot
butterfly akihatarishwa na mabadiliko ya usimbishaji.

Parmesan anadokeza, "Utafiti mchache umefanywa kwa ukubwa ambao unajumuisha
spishi nzima" na McLaughlin na wengineo. alikubali "utafiti mdogo wa kimekania
umehusisha kuangamia kwa wanyama na mabadiliko ya hivi karibuni ya hali ya
anga." Daniel Botkin na waandishi wengine katika utafiti mmoja wanaamini kuwa
viwango vya kuangamia kwa wanyama vilivyokadiriwa ni vimekadiriwa kupita kiasi
cha kweli.

Spishi wengi wa maji yasiyokuwa na chumvi na mimea na wanyama wa maji yenye
chumvi wanategemea maji yanayotiokana na theluji ili kuhakikisha makao baridi
ambao wameyazoea. Baadhi ya spishi za samaki ambao si wa maji yasiyokuwa na
chumvi wanahitaji maji baridi ili kuishi na kuzaana, na hili ni kweli hasa kwa
Salmoni na aina ya samaki wa [Cutthroat trout. Kupungua kwa maji kutoka theluji
kunasababisha maji kidogo katika vijito yanaoweza kuruhusu spishi hizi kustawi.
Spishi mmoja muhimu aitwaye Krilli wa Baharini, anapendelea maji baridi na ndiye
chanzo msingi cha chakula kwa viumbe mamalia kama vile nyangumi wa Bluu.
Mabadiliko kwa mawimbi ya bahari, kwa sababu ya ongezeko la maji yasiyokuwa na
chumvi kutoka theluji inayoyeyuka, na mabadiliko yanayowezekana kutokana na
mzunguko wa thermohaline wa bahari za Dunia, huenda kukaathiri maeneo ya
kushikia samaki ya sasa ambayo binadamu wanategemea pia.

Kiumbe aitwaye lemuroid possum mweupe, anayepatikana tu katika misitu ya
milimani ya eneo la kasakzini la Queensland, ametakjwa kama spishi wa kwanza wa
kimamalia kuangamizwa na ongezeko la joto Duniani linalosababishwa na binadamu.
Possum mweupe hajaonekana kwa kipindi cha zaidi ya miaka mitatu. Possum hawa
hawawezi kuishi katika vipimo vya joto vya zaidi ya 30 °C (86 °F) kwa kipindi
kirefu, jambo lililofanyika mnamo mwaka wa 2005. Safari ya mwisho ya kiupelelezi
ya kutafuta Possum wowote weupe ambao bado wako hai kilifaa kwanza mwaka wa
2009.

Misitu ya Paini katika eneo la Pine British Columbia imeharibiwa na uvamizi wa
mdudu wa paini, uvamizi huu umeenea bila kukoma tangu mwaka wa 1998 angalau kwa
sababu ya ukosefu wa majira ya bairi kali tangu wakati huo; siku chache za
baridi kali zinaweza kuwauwa wengi wa wadudu hao waharibifu na hapo zamani siku
kama hizo ziliweza kufanya uharibifu huo usienee. Uvamizi huo wa wadudu, ambao
(kufikia Novemba mwaka wa 2008) ulikuwa umeuwa karibu nusu ya miti ya aina hiyo
katika jombo (ekari milioni 33 au 135,000 km²) ni idadi ambayo haijawahi kubwa
ambayo haijawahi kufikiwa tena na iliisha kupitia upepo mkali ambao haukuwa wa
kawaida mnamo mwaka wa 2007 kati mgawanyo wa kibara kuelekea Alberta. Ugonjwa
katika eneo kubwa, pia ulianza, lakini wa kiwango cha chini, mnamo mwaka w 1999
katika maeneo la Colorado, Wyoming na MOntana. Shirika la Huduma ya Misitu la
Marekani linakadiria ya kuwa kati ya mwaka 2011 na 2013 karibu miti yote ya
paini ya aina ya lodgepole iliyo zaidi ya inchi tano kwa upana (milimita 127)
itapotea.

Kwa sababu misitu ya kaskazini ni eneo ambapo gesi ya kaboni huingia, huku
misitu iliyokauka ikiwa chanzo kikubwa cha kaboni, kupota kwa kiasi kikubwa kama
hicho cha msitu kinazidisha uvamizi wa wadudu katika misitu ya Biritish Columbia
pekee inakaribia ya mwaka wa kawaida wa mioto ya misituni katika eneo lote la
Kanada au kutolewa kwa miaka tano kutoka vyanzo vya usafiri vya nchi hiyo.

Mbali na matokeo wazi ya kiikolojia na kiuchumi, misitu mikubwa iliyokufa huleta
hatari ya moto. Hata misitu mingi inayoonekana kuwa yenye afya inaonekana kuwa
katika hatari ya mioto ya misitu kwa sababu ya ongezeko la joto. Miaka kumi ya
wastani ya misitu iliyochemeka katika eneo la Marekani kasakazini, baada ya
miongo mingi ya karibu 10,000 km² (ekari milioni 2.5), imeongezeka polepole
tangu 1970 hadi zaidi ya 28,000 km² (kari milioni 7) kila mwaka.. Ingawa
mbadiliko katika mbinu za usimamizi wa misitu huenda ukawa umechangia mabadiliko
haya, katika eneo la magharibi la Marekani, tangu mwaka wa 1986, majira marefu
zaidi ya kiangazi yamesababisha mioto mikubwa ya misituni kuongezeka mara nne na
maeneo yanayochomwa kuongezeka mara sita, ikilinganishwa na kipindi kati ya 1970
na 1986. Ongezeko sawa la mioto ya misituni imeripotiwa nchini Kanada kati ya
mwaka wa 1920 na 1999.

Mioto ya misitu nchini Indonesia imeongezeka pakubwa tangu mwaka wa 1997 pia.
Mioto hii mara nyingi huanzishwa kimakusudi ili kuondoa msitu kwa ajili ya
kilimo. Mioto hii inaweza kusababisha maeneo yenye kuni ya kaboni kushika moto
katika kanda hiyo na gesi ya kaboni monoksaidi inayotolewa imekadiriwa, katika
mwaka wa kawaida, kuwa 15% ya kiwango cha kaboni moksaidi kinachotolewa na
uchomaji wa kuni za fosili.

Milima huchukua takriban asilimia 215 ya eneo la Dunia na huwa makao ya zaidi ya
idadi moja kwa kumi ya idadi ya binadamu Duniani. Mabadiliko katika hali ya anga
yanasababisha idadi nyingi ya hatari kwa wakazi wa milima. Watafiti wanatarajia
kuwa baada ya kipindi kirefu, hali ya anga litaathiri mifumo ya kiikoloji ya
milima na maeneo tambarare, iadadi na nguvu ya mioto ya misitu, utofauti wa
wanyamapori, na usambazaji wa maji.

Utafiti unaonyesha ya uwa hali ya anga yenye joto zaidi nchini Marekani huenda
ikasababisha wakazi wa maeneo ya chini kuhama kuelekea maeneo ya juu zaidi ya
kialpaini. Kuhama kwa aina hiyo kutashambulia miti nadra ya Kialpaini na makazi
mengine katika maeneo yaliyoko juu. Mimea na wanyama wa maeneo ya kimo cha juu
wana nafasi ndogo kwa makazi mapya kadiri wanavyohama milimani ili kukabiliana
na mabadiliko ya muda mrefu ya hali ya anga ya kikanda

Mabadiliko ya hali ya anga pia yataathiri kina cha theluji milimani. Mabadiliko
yoyote katika kuyeyeka kwao wa kimsimu kunaweza kuwa na matokeo makali kwa
maeneo yanayotegemea maji bila chumvi kutoka milima hiyo. Vipimo vya joto
vimavyozidi kupanda vinaweza kusababisha theluji kuyeyuka mapema na haraka
katika msimu unaotokea kabla ya kiangazi na kubadilisha wakati maji yanapotoka
milimani na jinsi yatakavyotoka pale. Mabadiliko haya yanaweza kuathiri
upatikanaji wa maji yasiyokuwa na chumvi kwa mifumo ya kimaumbile na matumizi ya
binadamu.

Kulingana na jarida la mwaka 2003 la Smith na Hitz, ni jambo la kibusara
kudokeza kuwa uhusiano kati ya ongezeko la kipimo cha joto cha wastani cha joto
Duniani na uzalishaji wa kiikolojia ni wa kiparaboli. Ukolezi mwingi zaidi wa
gesi ya kaboni daioksaidi kutasaidia mimea kukuwa na kutosheleza mahitaji ya
maji. Mwanzoni vipimo vya juu vya joto vinaweza kusaidia ukuaji wa mimea.
Hatimaye, ongezeko la ukuaji litafikia kilelel halafu litaanza kushuka.
Kulingana na ripoti ya IPCC, ongezeko la kimataifa la joto linalozidi 1.5-2.5°C
(ikilinganishwa na kipindi cha 1980-99), litakuwa na matokeo mabaya kwa mfumo wa
kiikolojia, bidhaa na huduma, k.m., ugavi wa maji na chakula. Utafiti uliofanywa
na Mradi wa Kiswidi kuchunga Miti ulipendekeza ya kuwa miti inayokuwa polepole
hufanywa kuwa kwa kipindi kifupi chini ya viwango vya juu zaidi vya gesi ya CO2,
huku miti inayokuwa kwa kasi kama vile liana, hufaidika baada ya kipindi kirefu.
Kwa jumla, lakini hasa katika misitu ya mvua, hili linamaanisha kuwa liana huwa
ndiyo spishi inayopatikana kwa wigi; na kwa sababu liana huoza haraka kuliko
miti kaboni anayopatikana ndani yao inarudishwa haraka zaidi angani, Miti
inayokuwa polepole huweka kwa ndani kaboni ya annga kwa miongo mingi.

Kupanda kwa eneo lenye maji baharini kunakadiriwa kuongezeka kuingia kwa maji ya
chumvi katika maji yaliyo chini ya ardhi katika maeneo mbalimbali, na kuathiri
maji ya kunywa na kilimo katika maeneo ya pwani. Ongezeko la uvukizi kutapunguza
ufanisi wa hifadhi za maji. Ongezeko la hali kali ya hewa kunaamanisha kuwa maji
mengi zaidi yanaanguka katika ardhi ngumu na na kushindwa kuyachukua maji hayo
ndani, hivyo kupelekea mafuriko ya muda kutokea badala ya kuyaongeza maji yale
ardhini au katika maji yaliyo chini ya ardhi. Katika maeneo mengine, theluji
zinazopungua kwa ukubwa zinatishia upatikanaji wa maji. Tishio linalozidi la
glaciers ltakuwa na athari mbalimbali. Katika maeneo ambayo yanategemea sana
maji kutoka theluji yanayoyeyuka wakati wenye joto wa wa miezi ya msimu wa
kiangazi, kuendelea kwa kurudi nyuma kwa mwishowe kutasababisha theluji kupungua
na kupunguza maji yanayotoka katika theluji au kukomesha kabisa maji yanayotoka
pale. Kupungua kwa maji yanayotoka katika theluji kutaathii uwezo wa
kuinyunyuzia mimmea na kupunguza mitiririko ya vijito katika msimu wa kiangazi
unaohitajika kuongeza maji katika mabwawa na hifadhi za maji. Hali hii ni mbaya
sana kwa unyunyiziaji wa mimmea Barani Marekani Kusini, ambapo maziwa mengi ya
kujengwa hujazwa na muyeyusho wa theluji pekee.Kigezo:Ref harv CNchi za Asia ya
kati pia kihistoria zimekuwa zikitegemea maji yanayoyeyuka kutoka theluji kila
msimu kwa unyunyziaji mimmea na hifadhi za maji ya kunywa. Nchini Norway, milima
ya Alps na katika eneo la Kaskazini magharibi kwa Pasifiki la Marekani ya
Kaskazini mtiririko wa maji kutoka thluji ni muhimu kwa kuzalisha umeme kwa
kutumia maji. Vipimo vya juu zaidi vya joto pia vitaongeza mahitaji ya maji kwa
madhumuni ya kupoesha na kukata kiu.

Katika eneo la Sahel, kumekuwa na kipindi kisicho cha kawaida cha mvua kuanzia
mwaka wa 1950 hadi mwaka wa 1970, kikifuatiwa na miaka yenye kiangazi kingi
kuanzia mwaka wa 1970 hadi mwaka wa 1990. Kuanzia mwaka wa 1990 hadi mwaka wa
2004 mvua ulirejea vipimo vya wastani vya kipindi cha miaka 1898–1993, lakini
mabadiliko kuanzia mwaka mmoja hadi mwingine yalikuwa mengi.

Mbadiliko ya hali ya anga huchangia katika ongezeko la magonjwa na vifo vywa
mapema. Maendeleo ya kiuchumi yataathiri jinsi ufanisi wa hatua za kukabiliana
na mabadiliko ya hali ya anga utakua. Kwa mujibu wa ripoti ya IPCC, kuna
uwezekano kuwa:

According to a 2009 study by UCL academics, climate change and global warming
pose the biggest threat to human health in the 21st century.

Matokeo ya ongezeko la kipimo cha joto ambayo yanamathiri binadamu moja kwa moja
zaidi ni athari ya vipimo vya juu zaidi vya joto. Vipimo vya joto vya juu zaidi
vinaongeza idadi ya watu wanaokufa siku fulani kwa sababu nyingi: watu wenye
matatizo ya moyo ni dhaifu zaidi kwa sababu lazima mfumo wa wa moyo ufanye kazi
zaidi ili upoe wakati wa hali ya hewa yenye joto, kuchoka kutokana na joto na
baadhi ya matatizo ya kupumua huongezeka. Ongezeko la joto Duniani huenda
likamaanisha magonjwa zaidi ya moyo, madaktari wanaonya. Kipimo cha joto cha
hewa cha juu zaidi pia kinaongeza ukolezi wa ozoni katika ngazi ya chini. Katika
anga ya chini, ozoni ni gesi hatari. Inaharibu tishu za mapafu, na kusababisha
shida kwa watu wenye ugonjwa wa pumu na magonjwa mengine ya mapafu.

Ongezeko la joto lina matokeo mawili kwa idadi ya vifo ya moja kwa moja ambayo
hutendeka kinyume: Idadi kubwa ya vipimo vya joto wakati wa majira ya baridi
hupunguza vifo kutokana na baridi; vipimo vya joto vya juu zaidi wakati wa
majira ya kiangazi huongeza vifo kutokana na joto. Athari ya jumla ya matokeo
haya ya moja kwa moja inatagemea inategemea hali ya anga ya eneo fulani.
Palutikof na wengineo. (1996) alifanya hesabu na kupata kuwa nchini Uingereza na
Wales kwa kila ongezeko la 1 °C la kipimo cha joto kupungua kwa vifo kutokana na
baridi kunazidi ongezeko la joto kutokana na joto, hivyo basi kusababisha
kupungua kwa idadi ya wastani ya vifo ambayo ni 7000, huko Keatinge na wengineo.
(2000) “akidokeza kuwa ongezeko lolote la vifo kutokana na ongezeko la vipimo
vya joto huenda likapitwa ndogo likilinganishwa na idadi kupungwa kwa idadi
kubwa ya vifo kutokana na baridi.” Cold-related deaths are far more numerous
than heat-related deaths in the United States, Europe, and almost all countries
outside the tropics. Katika kipindi cha miaka ya 1979–1999, jumla ya vifo 3,829
nchini Marekani vilihusishwa na joto jingi kutokana na hali ya hewa, katika
kipindi hicho pia jumla ya vifo 13,970 vilisababishwa miili ya waathirika
kupigwa na baridi kali. Barani Ulaya, vifo vya wastani kutokana na joto ni 304
katika eneo la Kasakzini mwa Finland, 445 mjini Athens na 40 mjini London, huku
vifo kutokana na baridi vikiwa 2457, 2533, na 3129 mtawalia. Kulingana na
Keatinge na wengineo. (2000), “wakazi Barani Ulaya wamezoea vipimo vya joto vya
majira ya kiangazi vya kati ya 13.5°C hadi 24.1°C, na wanatarajiwa kuzoea
ongezeko la joto lililotabriwa katika nusu karne ijayo wakiwa na ongezeko ndogo
endelevu la vifo kutokana na joto.”

Ripoti ya serikali inaonyesha kupungua kwa vifo kutokana na ongezeko la joto la
hivi karibuni na inatabiri ya kwamba kutakuwa na ongezeko la vifo kutokana na
ongezeko la joto la hivi karibuni na inatabiri ongezeko la vifo katika siku za
usoni kwa sababu ya ongezeko la joto nchini Uingereza. The 2003 European heat
wave killed 22,000–35,000 people, based on normal mortality rates. Peter A.
Stott from the Hadley Centre for Climate Prediction and Research estimated with
90% confidence that past human influence on climate was responsible for at least
half the risk of the 2003 European summer heat-wave.

Ongezeko la joto Duniani linaweza kuendelea hadi katika maeneo ambayo hayana
wadudu wengi kueneza maradhi ya kuambukiza kama vile homa ya dengue, Virusi vywa
Nile ya Magharibi, na malaria. Katika nchi maskini, hili linaweza tu kusababisha
,matukio mengi zaidi ya magonjwa hayo. Katika nchi tajiri zaidi, ambapo magonjwa
hayo tayari yameangamizwa au kupungzwa kwa chanjo, kutoa maji kutoka mabwawa na
utumizi wa madwa ya kuulia wadudu, madhara yataonekana kiuchumi kuliko kiafya.

Shirika la Afya Duniani (WHO) linasema kuwa ongezeko la joto Duniani unaweza
kusababisha ongezeko kubwa la magonjwa yanayosababishwa na wadudu nchini
Uingereza na Bara Ulaya, huku eneo la kasakazini la Ulaya likizidi kuwa na joto
jingi, ticks - wanaobeba ugonjwa wa ensefailatisi na ugonjwa wa laimu - na nzi
wa mchangani - ambayo hubeba ugonjwa wa visceral leishmaniasis - wana uwezekano
wa kuongezeka. Hata hivyo, tangu jadi ugonjwa wa malaria umekuwa tishio la
kawaida Barani Ulaya, huku janga la mwisho likifanyika nchini Uholanzi katika
kipindi cha miaka ya 1950. Nchini Marekani, ugonjwa wa malaria umekuwa ukitokea
katika maeneo machache katika majimbo 36 (ikiwemo Washington, North Dakota,
Michigan na New York) hadi miaka ya 1940.

Kufikia mwaka wa 1949, nchi ya Marekani ilitangazwa kutokuwa na ugonjwa wa
malaria kama tishio la afya ya umma, baada ya zaidi ya mnyunyuzio wa dawa ya DDT
katika nyumba 4,650,000 nchini humo.

Shirika la Afya Duniani linakadiria kuwepo kwa vifo 150,000 kila mwaka "kutokana
na mabadiliko ya hali ya anga", ambapo nusu kati ya vifo hivyo ni katika kanda
ya Asia ya Kipasifiki. Mnamo Aprili mwaka wa 2008, shirika hilo liliripoti kuwa,
kutokana na ongezeko la vipimo vya joto, idadi ya watu wanaoambukizwa ugonjwa wa
malaria inatarajiwa kuongezeka katika maeneo ya miinuko ya nchi ya Papua New
Guinea.

Mnamo mwaka wa 2007, Chuo cha Marekani cha Usomi kuhusu Magonjwa ya Watoto
kilitoa taarifa ya sera iliyoutwa Mbadiliko ya Hali ya anga Duniani na Afya ya
Watoto:

Madhara yanayotarajiwa moja kwa moja ya mabadiliko ya hali ya anga ni pamoja na
majeraha na kifo kutokana na hali kali ya hewa na maafa asilia, ongezeko la
maradhi ya kuambukiza yanasombaa zaidi pindi tu hali ya anga inapobadilika,
ongezeko la magonjwa yanayotokana na uchafuzi wa hewa, na magonjwa mnegi zaidi
yanayotokana na joto, na yenye kusababisha vifo. Kutokana na aina hizi zote za
hatari, watoto wana ongezeko la udhaifu dhidi ya magonjwa haya wakilinganishwa
na makundi mengine.

Mnamo tarehe 2008-04-29, Ripoti ya UNICEF na Uingereza ilipata kuwa ongezeko la
jotio Duniani tayari inapunguza ubora wa hali ya maisha ya watoto wanaoishi
katika mazingira magumu na kufanya iwe gumu zaidi kufikia malengo ya Umoja wa
Mataifa ya Maendeleo ya Kimilenia. Ongezeko la joto Duniani kutapunguza
upatikanaji wa maji safi na chakula hasa Barani Africa na Asia. Majanga, vurugu
na magonjwa yanatarajiwa kuwa mengi zaidi na makali zaidi, hivyo kufanya siku za
usoni za watoto maskini kabisa Duniani kuwa magumu zaidi.

Bodi ya Ushauri ya Jeshi, jopo la majenerali wa Marekani waliostaafu ilitoa
Ripoti iliyoitwa "Usalama wa Kitaifa na Tishio la Mabadiliko ya Hali ya Anga."
Ripoti hiyo ilitabiri ya kuwa ongezeko la joto Duniani litakuwa na athari kwa
usalama, haswa katika kufanya "madhara kuongezeka" katika maeneo ambayo tayari
si salama.

Katibu wa nje wa Uingereza Margaret Beckett anadokeza kuwa “Hali ya anga ambayo
si dhabiti itaongeza zaidi baadhi ya visababishi vya migogoro, kama vile
shinikizo la uhamiaji a ushndani wa rasilimali.”

Na mapema wiki kadhaa, Wabunge wa Marekani Chuck Hagel (R-NB) na Richard Durbin
(D-IL) walianzisha mswada katika Bunge la Marekani ambalo lingehitaji mashirika
ya kijasusi ya mikoa kushirikiana katika Tathmini ya Kijasusi ya KItaifa kupima
changamoto za kiusalama zinazosababishwa na mabadiliko ya hali ya anga.

Mnamo Novemba mwaka wa 2007, mashirika mawili ya Washington, yalianzisha Kituo
Cha Masomo ya Kimbinu na Masomo ya Kimataifa na shirika jipya zaidi la Kituo cha
Usala Mpya wa Marekani, kilichapisha ripoti ulichambua matokeo ya kusalama
Duniani kote yanayoweza kutokana na aina tatu za ongezeko la joto Duniani.
Ripoti hiyo inatazama matukio matatu, mawili katika kipindi cha mtazamo wa
takriban miaka 30 na kimoja kikiendelea hadi mwaka wa 2100. Matokeo yake ya
jumla yanahitimisha ya kwamba mafuriko "...yana uwezo wa kuwa changamoto maeneo
ya mikoa na hata mataifa. Migogoro ya kisilaha kati ya mataifa kuhusu
rasilimali, kama vile Mto Nile na vijitti vyake, unawezekana..." na kuwa" Labda
shida zinazotufanya tuwe na shaka zaidi zinahusika na ongezeko la vipimo vya
joto na maeneo yenye maji baharini kupanda ni kutokana na uhamiaji mkubwa wa
watu - ndani na nje ya mipaka ."

Utafiti uliofanywa mwaka wa 2009 unaibua shaka kuhusu dhana ya kuwa ongezeko la
joto na vurugu yanahusiana. Richard Tol na Sebastian Wagner walikusanya deta
kuhusu hali ya anga na migogoro katika Bara Ulaya kati ya miaka ya 1000 na 2000.
Walihitimisha ya kuwa hadi kipindi cha kati cha karne ya 18, kulikuwa na
uhusiano muhimu kati ya idadi ya migogoro na kipimo cha wastani cha joto, lakini
baada ya hapo hakuna uhusiano wowote wenye umuhimu wa kitakwimu unaonekana. Tol
na Wagner wanadokeza kuwa uhusiano kati ya vita na hali ya hewa baridi zaidi
unapungua wakati wa kipindi cha Mapinduzi ya Viwandani, wakati wa kuboreshwa kwa
kilimo na usafiri vilivyo. Jarida la The Economist linapendekeza kuwa somo
linalotokana na utafiti wao ni kuwa migogoro inayotokana na hali ya anga inaweza
kupungzwa kwa kuendeleza mchakato wa kuboresha mazao.



https://sw.wikipedia.org/wiki/Latvia

Latvia (kwa Kilatvia: Latvija au Latvijas Republika, kwa Kilivonia: Lețmō) ni
nchi ya Kibalti katika Ulaya ya Kaskazini.

Imepakana na Estonia, Lithuania, Belarus na Urusi. Uswidi iko ng'ambo ya bahari
ya Baltiki.

Kwa muda mrefu Estonia ilikuwa chini ya Wajerumani, Wapolandi na Waswidi, halafu
(1710) sehemu ya Dola la Urusi.

Katika miaka 1918-1940 ilikuwa jamhuri halafu miaka 1940-1991 mwanachama wa
Umoja wa Kisovyeti.

Baada ya umoja huo wa majimbo 15 kusambaratika, Latvia ilijitangaza nchi huru
tena.

Latvia ilijiunga na Umoja wa Ulaya baada ya azimio la Halmashauri Kuu ya Ulaya
ya tarehe 13 Desemba 2002 iliyokutana Kopenhagen.

Katika kura ya maoni ya tarehe 20 Septemba 2003 ni 66.9% za Walatvia wote
waliokubali azimio hilo.

Latvia iliingia rasmi katika Umoja wa Ulaya tarehe 1 Mei 2004 pamoja na nchi
nyingine 9 za Ulaya mashariki.

Wakazi wengi ni Walatvia 61.6%, halafu Warusi 25.8%, Wabelarus 3,4%, Waukraina
2,3%, Wapolandi 2,1%, Walituania 1.2% na wengine 4.8%.

Lugha rasmi ni Kilatvia, ambayo ni mojawapo ya lugha za Kibalti. Wananchi
walipiga kura ya kukataa Kirusi kama lugha rasmi ya pili.

Upande wa dini, wengi (78.5%) ni Wakristo wa madhehebu mbalimbali, ingawa 7% tu
wanashiriki ibada mara kwa mara. Hasa ni Walutheri (34.2%), Wakatoliki (24.1%)
na Waorthodoksi (19.4%). Asilimia 21.1 hawana dini yoyote.



https://sw.wikipedia.org/wiki/Kuba

Kuba (pia: Kyuba; kwa Kihispania: Cuba) ni nchi ya kisiwani katika Bahari ya
Karibi kusini kwa Marekani.

Nchi inajumuisha kisiwa kikuu cha Kuba ambacho ni kisiwa kikubwa cha Antili
Kubwa) pamoja na kisiwa cha Isla de la Juventud na visiwa vidogo vingine vingi.

Utamaduni wake unaonyesha athari za historia yake kama koloni la Hispania kwa
miaka mingi, pia ya wakazi wenye asili katika watumwa kutoka Afrika na ya kuwa
jirani na Marekani.

Kuba iko katika eneo ambako Bahari Karibi, Ghuba ya Meksiko na Atlantiki
zinakutana.

Kisiwa kikuu kina urefu wa kilomita 1,250 na eneo la km² 104,556. Sehemu kubwa
ni tambarare isipokuwa milima ya Sierra Maestra katika kusini magharibi
inayofikia kimo cha mita 1,974.

Kisiwa cha pili ni Isla de la Juventud (Kisiwa cha Vijana) kilichoitwa Isla de
Pinos (Kisiwa cha Misunobari) hadi mwaka 1978. Kisiwa hiki kina eneo la km²
2,200.

Kuba yote ina eneo la kilomita za mraba 110,860 pamoja na sehemu za bahari, nchi
kavu peke yake ni km² 109,884.

Tabianchi ni ya kitropiki. Kuba inaguswa na mkondo wa bahari ya Karibi unaobeba
maji fufutende kutoka ikweta. Majira makavu kiasi hutokea kati ya Novemba hadi
Aprili, majira ya mvua zaidi kuanzia Mei hadi Oktoba.

Halijoto ya hewa ya wastani ni sentigredi 21°C katika Januari na 27°C wakati wa
Julai. Halijoto ya juu ya maji ya Bahari Karibi na kwenye Ghuba ya Meksiko
husababisha kutokea kwa dhoruba kali aina za tufani mara kadhaa kila mwaka.

Kuba ilikuwa koloni la Hispania kuanzia kufika kwa Kristoforo Kolumbus mwaka
1492 hadi mwaka 1898. Wenyeji asilia walikuwa Waindio lakini wengi wao walikufa
haraka kutokana na magonjwa kutoka Ulaya na ukali wa ukoloni wa Wahispania.

Baadaye uchumi wa mashamba makubwa ya sukari ulijengwa kwa nguvu ya watumwa
kutoka Afrika.

Kuanzia miaka ya 1860 watu wa Kuba walianza kupinga utawala wa Hispania na pia
kudai mwisho wa utumwa. Mnamo 1898 manowari ya Kimarekani SS Maine ililipuka
katika bandari ya Havana na tukio hili lilikuwa msingi kwa Marekani kutangaza
hali ya vita dhidi ya Hispania. Marekani ilishinda katika Vita ya Marekani dhidi
Hispania na kutawala kisiwa katika miaka iliyofuata.

Baada ya majadiliano marefu Kuba ilipata uhuru wake kuanzia mwaka 1902 lakini
ilipaswa kukubali mkataba uliotunza haki ya Marekani kungilia kati mambo ya
ndani na kuipa Marekani eneo kwa kituo cha kijeshi.

Hadi mwaka 1934 Marekani iliingilia mara mbili na kupindua marais wawili wa
Kuba, ama kwa kutuma jeshi lake au kwa kutumia wanajeshi wa Kuba. Eneo la
Guantanamo Bay kusini mwa Kuba limebaki hadi leo kama kituo cha kijeshi cha
Marekani.

Mkataba mpya kati ya Marekani na Kuba wa mwaka 1934 uliongeza haki za Kuba.
Wakati huohuo uasi wa kijeshi ulimwingiza sajenti Fulgencio Batista kwenye
uwanja wa siasa. Batista alijipandisha cheo hadi kanali akashika mamlaka yote ya
kijeshi na kuteua marais waliotekeleza matakwa yake.

Mwaka 1940 alichaguliwa mwenyewe kuwa rais, akarudi 1952 kwa kugombea tena urais
lakini, baada ya kuona angeshindwa, alipindua serikali kwa njia ya uasi wa
kijeshi akasimamisha katiba na kuwa dikteta wa Kuba hadi mwaka 1959. Chini ya
serikali ya Batista ulaji rushwa na athira ya kiuchumi ya makampuni ya
Kimarekani viliongezwa. Ukali wa utawala na mauaji ya wapinzani wengi
vilisababisha kutokea kwa vikundi vilivyokuwa tayari kupinga serikali ya dikteta
kwa silaha.

Tangu mwaka 1953 mwanasheria Fidel Castro alijaribu kukusanya wafuasi kwa
mapinduzi akishambulia kituo cha kijeshi cha Moncada akakamatwa na kutupwa jela.

Mwaka 1955 wafungwa walisamehewa na Batista. Castro alianza tena kukusanya
wafuasi waliobaki katika "Harakati ya 26 Julai" (MR-26-7). Maandamano ya
upinzani yalifuatwa na polisi kukamata wanaharakati. Fidel Castor pamoja na
nduguye Raul walikimbia Meksiko. Hapo alikutana na tabibu Mwargentina Che
Guevara.

Mwaka 1956 Castro pamoja na Guevara na wafuasi 80 walivuka bahari kwa jahazi
"Granma" wakajificha katika milima ya Sierra Madre. Kutoka huko walianza
kushambulia vikosi vya jeshi la Batista.

Polepole idadi ya wapiganaji waliojiunga nao iliongezeka na wanajeshi wa
serikali mara nyingi walihamia upande wa Castro. Tarehe 1 Januari 1959 dikteta
Batista alikimbia na kuondoka Kuba, vikosi wa wanamapinduzi waliingia Havana.

Mwanzoni Castro alionekana kama msemaji mkuu wa mapinduzi akimtangaza
mwanasheria Manuel Urrutia kama rais mpya. Fidel alichukua cheo cha waziri mkuu
katika Februari 1959.

Hapo mwanzoni serikali mpya ilikuwa muungano wa wapinzani wa udikteta na
wanamgambo kutoka milimani. Uchaguzi wa vyama vingi ulitangazwa kama shabaha
mojawapo ya kurudisha demokrasia. Katika miezi iliyofuata wanasiasa wenye
mwelekeo wa kati waliondolewa polepole na Castro aliongeza idadi ya Wamarxisti
katika vyeo vya juu.

Kuanzia 1960 na baada ya jaribio la Marekani kumpindua Castro huyu aliongeza
mwelekeo wake wa kisoshalisti. Baada ya kupingwa na Marekani, Castro alitafuta
ushirikiano na usaidizi kutoka Urusi wa kikomunisti.

Castro alitangaza siasa ya kikomunisti akaendelea kutawala bila uchaguzi huru
hadi alipojiuzulu mnamo Februari 2008 kwa sababu za afya.

Wakazi wengi ni machotara. Vipimo vya DNA vimeonyesha kwamba Wazungu
wameichangia 72%, Waafrika 20% na Waindio 8%.

Upande wa dini, baada ya serikali kuipinga vikali kwa miaka mingi, bado 59% ni
Wakristo, hasa wa Kanisa Katoliki.



https://sw.wikipedia.org/wiki/Koloni

Asili ya neno koloni ni kilatini "colonia" kutokana na kitenzi "colere" (kulima,
pia kuabudu). Colonia ilikuwa makazi ya Waroma wa Kale nje ya eneo lao la awali.
Chanzo chake kilikuwa mji mpya uliokaliwa na wanajeshi wastaafu waliopewa ardhi
ya shamba kama pensheni yao. Koloni za aina hii zilinazishwa hasa mpakani wa
maeneo mapya yaliyotwaliwa karibuni na kungizwa katika Dola la Roma. Walowezi
walipewa mashamba yao kwa masharti ya kuwa tayari kutetea mipaka kama vita
inatokea.

Hasa mwisho wa karne ya 19 nchi za Ulaya zilitwaa maeneo na kuyafanya koloni kwa
hofu ya kwamba nchi nyingine itayachukua. Kuwa na koloni ilikuwa kama dalili ya
kuwa nchi yenye maana inayoheshimiwa. Mwisho wa karne ya 19 takriban 80% za
maeneo yote duniani yalitawaliwa kama koloni ya namna moja au nyingine. Kipindi
hiki cha ukoloni kiliporomoka baada ya vita kuu ya pili ya dunia.

Kwa upande moja palikuwa na koloni zilizotawaliwa moja kwa moja na watawala wa
nje. Kwa upande mwingine palikuwa na nchi na maeneo ambako watawala wenyeji
waliendelea kuwa na madaraka lakini walipaswa kushauriana na wawakilishi wa nchi
kubwa. Nchi hizi zilitazamiwa mara nyingi kama “nchi lindwa” chini ya ulinzi wa
Uingereza, Ufaransa na kadhalika.

Kuna mifano ambako hali ya kuwa nchi lindwa ilidumu muda mfupi tu kabla ya
kumezwa kabisa na kuwa sehemu ya koloni kamili. Mfano wake mmoja ni usultani wa
Witu iliyoingizwa katika koloni ya Kenya bila kujali mawazo wa mtawala wa
kienyeji au watu wake.

Lakini kuna pia mifano ambako mikataba asilia na wenyeji iliheshimiwa na mwisho
wa ukoloni maeneo haya yamekuwa nchi huru. Kati ya mifano yake ni Falme za
Kiarabu na Botswana iliyokaa nchi ya pekee nje ya Afrika Kusini ingawa serikali
ya Afrika Kusini ilitaka iwe chini yake.



https://sw.wikipedia.org/wiki/Kichina

Kichina ni lugha ya Wachina nchini China na kote duniani wanapoishi. Ni tawi
kubwa la kundi la lugha za Kichina-Kitibet.

Hali halisi ni zaidi ya lugha moja bali ni kundi ya lugha na lahaja mbalimbali.
Wakisema kikwao hawaelewani kati yao lakini tangu miaka 1000 wote walitumia
mwandiko mmoja mwenye alama hizihizi. Mwandiko wa Kichina hutumia alama moja kwa
neno lote kwa hiyo kila mtu anaelewa mwandiko hata akisoma na kutamka tofauti.

Idadi ya wasemaji wa lugha za Kichina ni takriban 1,200,000,000 au zaidi ya watu
bilioni moja. Hadi mwanzo wa karne ya 20 tofauti kati ya lugha na lahaja
illikuwa kubwa sana. Tangu mapinduzi ya China ya 1911 aina ya lugha rasmi
imejengwa inayoitwa Mandarin. Siku hizi inajadiliwa au angalau kueleweka kati ya
idadi kubwa ya Wachina wote. Bado wasemaji wa lugha zote za Kichina huelewana
kupitia mwandiko - kama ni wasomi.

Tangu mapinduzi ya Kichina ya 1949 serikali imesambaza alama zilizorahisishwa.
Kuna pia mipango ya kulatinishi lugha yaani kuendeleza namna ya kuandika lugha
kwa herufi za Kilatini.



https://sw.wikipedia.org/wiki/Katoliki

Neno la Kiswahili Katoliki limetokana na lile la Kigiriki καθολικός
(katholikos), maana yake "kadiri ya utimilifu", "zima".

Katika eklesiolojia ya Ukristo, jina hilo lina historia ndefu na matumizi
kadhaa.

Kwa wengine, neno "Kanisa Katoliki" linahusu Kanisa ambalo lina ushirika kamili
na Askofu wa Roma na linaloundwa na umoja wa madhehebu ya Kilatini na 23 ya
Makanisa Katoliki ya Mashariki: ndiyo matumizi ya kawaida katika nchi nyingi.
Waumini wake wengi hawajibaini kama "Waroma", lakini kama "Wakatoliki" tu.

Wakatoliki na vilevile Waorthodoksi wanaamini kwamba Kanisa lao ni la kwanza na
ndilo Kanisa lenyewe.

Waanglikana, Walutheri na baadhi ya Wamethodisti huamini kuwa makanisa yao ni ya
Kikatoliki katika maana ya kwamba yako katika mwendelezo na asili ya Kanisa la
kimataifa lililoanzishwa na Mitume wa Yesu.

Waprotestanti wakati mwingine hutumia neno "Kanisa Katoliki" kwa kutaja waumini
wote wa Yesu Kristo duniani, bila ya kujali "madhehebu" kuyaunganisha.

Katika mwelekeo wa Kikatoliki (ikiwa ni pamoja na Ushirika wa Kianglikana),
Maaskofu wanachukuliwa kuwa ndio wenye daraja ya juu ndani ya dini ya Kikristo,
kama wachungaji wa umoja katika ushirika na kanisa lote na miongoni mwao.

Ukatoliki hufikiriwa moja ya sifa za Kanisa, nyingine zikiwa umoja, utakatifu na
utume. kulingana na Kanuni ya Imani ya Nicea ya mwaka 381: "Naamini Kanisa moja,
takatifu, katoliki la Mitume."

Barua zilizoandikwa na Ignas wa Antiokia kwa Wakristo wenzake wa sehemu
mbalimbali mwaka 106 hivi ni ushahidi wa awali wa matumizi ya neno Kanisa
Katoliki (Barua kwa Wasmirna, 8). Kwa kusema Kanisa Katoliki Ignas alitaja
kanisa zima katika ushirika na Askofu wa Roma (Papa).

Ignas aliandika kwamba baadhi ya wazushi wa wakati wake, ambao hawakuamini
kwamba Yesu aliteswa na kufa, wakisema badala yake kwamba "yeye alionekana tu
kuteseka" (Smyrnaeans, 2), hawakuwa Wakristo wa kweli.

Neno hili pia hutumika katika Kifodini cha Polikarpo mwaka 155 na katika Hati ya
Muratori mwaka 177.

Sirili wa Yerusalemu (kama 315-386) aliwataka wale aliokuwa akiwafunza katika
imani ya Kikristo: "Kama wewe saa yoyote unakaa katika miji, usitafute tu mahali
ambapo 'nyumba ya Bwana' ipo (kwani madhehebu mengine pia huvunja wito wao
wakiita maabadi yao 'nyumba ya Bwana'), wala si kanisa, lakini ulizia Kanisa
Katoliki. Kwa kuwa hilo jina ni la pekee kwa Kanisa takatifu, mama yetu sote,
ambaye ni bibi arusi wa Bwana wetu Yesu Kristo, Mwana pekee wa Mungu" (Katekesi,
XVIII, 26).

Neno Ukristo wa Kikatoliki liliingia sheria za Dola la Roma wakati Theodosius
Mkuu (Kaisari miaka 379-395) alipotuza jina hilo kwa ahali ya "kuwa dini ambayo
ilikuwa mikononi mwa Warumi na Mtume Petro, kama ilivyohifadhiwa na waamini
kimapokeo na ambayo ni sasa nadhiri kwa Papa Damas na kwa Askofu Petro wa
Alexandria ... Kuhusu wengine, ambao katika hukumu yetu ni wajinga, sisi
tunaamuru wapewe jina la wazushi, wala hawatapata kuita nyumba zao kwa jina la
makanisa."

Sheria hii ya tarehe 27 Februari 380, iliyoorodheshwa katika Kitabu cha 16 cha
Codex Theodosiania, iliimarisha Ukristo wa Kikatoliki kama dini rasmi ya Dola la
Roma.

Matumizi ya neno Katoliki kwa lengo la kutofautisha Kanisa la "kweli" kutoka
makundi ya uzushi hupatikana pia katika Agostino wa Hippo (354-430) aliyeandika:

Mtakatifu mwingine aliyeishi wakati wa Agostino, Vincent wa Lerins, aliandika
mwaka 434 (akitumia jina Peregrinus) kitabu kinachojulikana kama Commonitoria
("Kumbusho").

Humo alisisitiza kwamba, kama mwili wa binadamu, mafundisho ya Kanisa huendeleza
ukweli huku yakitunza utambulisho wake (mstari 54-59, sura XXIII): "Katika
Kanisa Katoliki lenyewe, tuwe waangalifu iwezekanavyo, kwamba sisi hushikilia
imani ambayo imekuwa ikiaminiwa kila mahali, daima, na wote. Kwa kuwa ni kweli
na katika 'Katoliki', ambayo kama jina lenyewe na sababu ya kutangaza kitu,
unaoeleweka na kila mtu. Utawala huu tutakuwa tumeuzingatia kama tutafuata umoja
katika ulimwengu, muda, ridhaa. Tutafuata umoja kama tunakiri kwamba imani moja
kuwa kweli, ambayo Kanisa zima duniani kote tunakiri; muda, kama sisi tusikose
busara tukaondoka kutoka tafsiri ya mababu wetu; kukubali, katika namna, kama
sisi wenyewe katika zamani kuambatana na ridhaa, ufafanuzi na bidii ya wote, au
wa madaktari wa mapadri wote" (sehemu 6, mwisho wa sura II).

Madhehebu ya Kanisa Katoliki (Kanisa la Kilatini na Makanisa Katoliki ya
Mashariki ishirini na tatu) huwa na jukumu la kuhifadhi mapokeo Katoliki ya
Mababu wa Kanisa la mwanzo.

Makanisa Katoliki ya Mashariki ni yale makanisa ambayo yako katika ushirika
kamili na Askofu wa Roma (Papa), huku wakiwa wanajitegemea (kwa Kilatini, ni sui
iuris) kwa kulinda taratibu za liturujia, za teolojia na mapokeo ya makanisa
mbalimbali ya Ukristo wa Mashariki ambayo wanahusishwa nayo.

Madhehebu hayo ni kama vile yale ya Wagiriki, Waukraina, Warutheni, Wamelkiti,
Wakopti, Waethiopia, Wamaroni, Wasiro-Malankara, Waarmenia, Wakaldayo na
Wasiro-Malabari.

Chini ya Papa Yohane Paulo II Kanisa Katoliki lilitoa kitabu cha mafundisho ya
imani na maadili chenye kichwa Katekisimu ya Kanisa Katoliki ambayo inasema:
"Kuamini kwamba Kanisa ni 'takatifu' na 'Katoliki,' nalo ni 'moja' na 'la Mitume
'(kama Kanuni ya Imani ya Nisea inavyodokeza), hakuwezi kutengwa na imani katika
Mungu Baba, Mwana na Roho Mtakatifu.

Neno Kanisa Katoliki linahusu Kanisa lote linaloongozwa na Askofu wa Roma, sasa
Papa Benedikto XVI, na ambalo lina zaidi ya waumini bilioni moja, wakiwa nusu ya
Wakristo wote duniani, wanaokadiriwa kuwa bilioni 2.2.

Baadhi ya Makanisa ya Kikristo, hasa Makanisa ya Waorthodoksi, wanajidai kuwa
kweli Kanisa Katoliki ambalo, katika mtazamo wao, Wakristo wengine, wakiwa ni
pamoja na wale walio katika ushirika na Papa, walijitenga mbali.

Ingawa kawaida Kanisa Katoliki linajitofautisha na makanisa mengine kwa kujiita
"Kanisa Katoliki" tu, pengine linakubali kutumia ufafanuzi "Kanisa Katoliki la
Roma", hasa katika hati zilizoandaliwa pamoja na makanisa mengine, lakini pia
katika Nyaraka kadhaa za Kipapa Divini illius Magistri na Humani generis.

Mfano mwingine ni ufafanuzi kama Kanisa Takatifu, Katoliki, la Kirumi la Kitume
katika 24 Aprili 1870 Katiba Katoliki ya Mtaguso wa kwanza wa Vatikano. Kurasa
hizi zote zinahusu Kanisa Katoliki na kwa majina mengine.

Makanisa Katoliki ya Mashariki, ingawa yana umoja na Roma katika imani, taratibu
na sheria zake, yanatofautiana na madhehebu ya Kilatini na Makanisa Katoliki
mengine ya Mashariki.

Kanisa la Orthodox la Mashariki hujitambulisha pia kama Katoliki, kama katika
cheo Katikismi ndefu ya Orthodox, Katoliki, Kanisa la Mashariki. Kanisa hili na
pia la mashariki na Kanisa la Waashuru, wote wa Mashariki, hujiona kama "Kanisa
Katoliki moja Takatifu la kitume" la Ukiri wa Nicea.

Waanglikana na Wakatoliki wa Kale hujiona katika ushirika katika Kanisa moja na
Walutheri wenyewe kama ni "harakati ya mageuzi makubwa ndani ya Kanisa
Katoliki".

Wakatoliki wa Kirumi humwona Askofu wa Roma kama "Halifa wa Petro" anayepaswa
kutumikia kama mchungaji wa Kanisa zima. Waanglikana na Wakatoliki wa Kale
hukubali kuwa Askofu wa Roma ni Primus inter Pares kati ya Waprimati
wote[onesha uthibitisho], lakini wao hukumbatia Ukonsiliari ili kujikinga dhidi
ya Ultramontanism.

Juhudi za hivi karibuni za Kanisa Katoliki hulenga kuponya mgawanyiko kati ya
makanisa ya Magharibi ("Katoliki") na Mashariki ("Orthodox") . Papa Yohane Paulo
II mara nyingi alizungumza hamu yake kubwa kwamba Kanisa Katoliki "lirudi
kupumua kwa mapafu yote mawili", hivyo kusisitiza kwamba Kanisa Katoliki
linataka kurejesha ushirika kamili na Makanisa ya Mashariki yaliyotengana nalo.

Baada ya utengano wa Mashariki-Magharibi mwaka 1054, muungano mfupi ulikubaliwa
kati ya Papa na baadhi ya Maaskofu wa Orthodoksi. Hata hivyo, mkataba huu
ulikataliwa na mmoja wa Maaskofu wa Mashariki, yaani Marko wa Efeso, na watu wa
kawaida kwa jumla walikataa mkataba huo.

Papa wa sasa Benedikto XVI amesema nia yake ya kurejesha umoja kamili na
Orthodox. Kanisa Katoliki linazingatia kwamba karibu tofauti zote zimesuluhishwa
(katika kifungu cha Filioque, suala la purgatorio, n.k.), na alitangaza kwamba
tofauti katika desturi za jadi, taratibu na nidhamu si vikwazo kwa umoja.

Methodists na Presbyterian s amini kudai madhehebu yao hutokana na Mitume na
kanisa la kwanza, lakini hawawezi kudai kushuka kutoka kanisa kale miundo kama
vile Uaskofu. Hata hivyo, wote wa makanisa haya kukiri kwamba wao ni sehemu ya
kanisa kikatoliki (zima) . makanisa ya Waanglikani na Methodist, hasa ya
Episcopalian na Umoja wa Makanisa ya Methodist, wana maendeleo zaidi ya miaka
nicknames kama Katoliki Nyepesi.

Baadhi ya makanisa ya Kiprotestanti huepuka kutumia neno hilo kabisa, kwa kiasi
miongoni mwa Walutheri wengi wa hutumia neno Kikristo badala ya kikatoliki.
Makanisa ya Orthodox huelewa hisia kuhusu madai kipapa Katoliki, lakini
kutokubaliana na baadhi ya Waprotestanti juu ya asili ya kanisa kama mwili
mmoja.



https://sw.wikipedia.org/wiki/Jibuti

Jibuti (kwa Kifaransa: Djibouti, kwa Kiarabu: جيبوتي) ni nchi ndogo ya Afrika ya
Mashariki kwenye Pembe la Afrika.

Imepakana na Eritrea, Ethiopia na Somalia upande wa bara. Kuna pwani ya Bahari
ya Shamu na Ghuba ya Aden. Ng'ambo ya bahari iko nchi ya Yemen katika umbali wa
km 20 pekee.

Nchi ilikuwa koloni la Ufaransa kwa jina la Somalia ya Kifaransa, halafu (1967)
Eneo la Kifaransa la Waafar na la Waisa, kutokana na majina ya makabila mawili
makubwa zaidi ya eneo hilo.

Sababu ya kuanzishwa kwa koloni ilikuwa nia ya Ufaransa ya kuwa na bandari ya
mji wa Jibuti karibu na Bab el Mandeb inayotawala mawasiliano kati ya Bahari
Hindi na Bahari ya Shamu kuelekea Mfereji wa Suez.

Hadi leo umuhimu na uchumi wake unategemea bandari, ambapo zinapitia asilimia 95
za bidhaa zinazoingizwa Ethiopia. Nchi hiyo imeunganishwa na Jibuti kwa reli,
moja ya zamani, na nyingine mpya iliyokamilika mwaka 2016.

Siku hizi wakazi wengi (60%) ni Wasomali, hasa wa kabila la Waisa, halafu Waafar
(35%). Asilimia 5 zilizobaki ni Waarabu, Waethiopia na Wazungu (hasa Wafaransa
na Waitalia).

Upande wa dini, Uislamu unafuatwa na 94% za wakazi na ndio dini rasmi pekee.
Asilimia 6 wanafuata Ukristo katika madhehebu mbalimbali, hasa Waorthodoksi wa
Mashariki kutoka Ethiopia (3.2%), halafu Wakatoliki (1.4%) na Waprotestanti
(chini ya 1%).



https://sw.wikipedia.org/wiki/Jeshi_la_Ulinzi_la_Wananchi_wa_Tanzania

Jeshi la Ulinzi la Wananchi wa Tanzania (JWTZ) (ing. Tanzania People's Defense
Force TPDF) ni jeshi lililoanzishwa mnamo mwezi wa Septemba katika mwaka wa
1964. Ilichukua nafasi ya jeshi la Tanganyika Rifles lililorithiwa na ukoloni wa
Kiingereza.

Kabla ya ukoloni jumuiya za Watanzania walikuwa na jeshi lililojumlisha wanaume
wote hasa vijana. Lakini baada ya vita kila mtu alirudi kwa kazi yake ya kawaida
hapakuwa na askari wa kudumu. Katika karne ya 19 mfumo mpya wa vita ulienea
baada ya kufika kwa Wangoni waliopanga askari kufuatana na ummri kwa vikosi
("impi") na vikosi hivi vilikutana kwa mazoezi hata nje ya vita yenyewe. Tangu
kuenea kwa silaha za moto viongozi kadhaa kama Mirambo waliunda vikosi vya
rugaruga waliokusanya vijana kutoka makabila mbalimbali kwa vita zake.

Sultani ya Zanzibar alikuwa na wanajeshi wa kudumu. Mwanzoni walitoka hasa
kutoka Uarabuni na Uajemi, hasa Baluchistan. Baadaye jeshi lake liliajiri pia
Waafrika wazalendo.

Koloni ya Afrika ya Mashariki ya Kijerumani ilianzishwa kwa njia ya vita kadhaa
ambako jeshi la Kijerumani lilishinda upinzani wa wenyeji. Wajerumani walitumia
askari kutoka kwao pamoja na askari waliokodiwa kutoka Sudani na Wazulu kutoka
Afrika Kusini. Waliendelea kuajiri Waafrika wazalendo na kujenga hivi jeshi la
Schutztruppe lililokuwa hasa na askari Waafrika waliohudumia chini ya maafisa
Wajerumani. Jeshi hili lilivunjwa baada ya Vita Kuu ya Kwanza ya Dunia.

Mwaka 1919 Uingereza ilikabidhiwa utawala juu ya Tanganyika na Shirikisho la
Mataifa. Waingereza walipanusha mfumo wa King's African Rifles waliowahi
kuanzishwa Kenya hadi Tanganyika. Jeshi la Kings African Rifles ilikuwa na
vikosi (battalions) 6 ambazo viwili vilikuwepo Kenya, vitatu Tanganyika na
kimoja huko Uganda. Katika kikosi cha sita cha King's African Rifles
kilichoanzishwa mwaka 1917 kwa kuajiri askari kutoka Tanganyika walikuwepo pia
askari wa awali wa jeshi la Kijerumani la Schutztruppe waliowahi kukamatwa kama
wafungwa na kukubali kuendelea upande wa Waingereza.

Baada ya uhuru mwaka 1961 vikosi vya Kings African Rifles katika Tanganyika
vilibadilishwa jina na kuwa Tangayika Rifles (TR). Pamoja na kubadilika jina
Tanganyika Rifles ilikuwa na muundo sawa na Kings African Rifles (KAR). Maafisa
wenye mamlaka bado walikuwa Waingereza, pamoja na Waafrika watano waliopandishwa
cheo wakati wa uhuru na kupokea mafunzo katika vyuo vya kijeshi vya Kiingereza.
Jeshi jipya lilipangwa katika vikosi viwili vyenye makao makuu huko Dar es
Salaam na Tabora. Afisa mkuu alikuwa Brigedia Jenerali Patrick Sholto Douglas.

Kwa jumla kulikuwa na hali ya kutoridhika kati ya askari wa TR. Sababu yake
ilikuwa matumaini ya kwamba uhuru ungeleta mabadiliko makubwa zaidi na nafasi za
kupanda cheo baada ya kuondoka kwa maafisa wazungu. Lakini maafisa Waingereza
waliendelea kuajiriwa na serikali ya Nyerere na tofauti kubwa katika mapato na
hali ya makazi ya Wazungu na Waafrika ziliendelea. Hata kinyume askari waliowahi
kuwa na mshahara wa juu kulingana na watumishi Waafrika wengine ya serikali
waliona ya kwamba mapato yao hayakupanda ilhali mishahara kwa jumla iliongezeka
zaidi. Zaidi ya hapo, serikali ya TANU ilituma vijana kutoka Umoja wa Vijana wa
TANU kwa mafunzo ya kijeshi huko Israeli na baada ya kurudi walipewa ajira
jeshini na wengine wao kupandishwa vyeo kupitia askari waliowahi kuhudumia miaka
mingi.

Katika Januari 1964 matokeo mawili yalijadiliwa sana kati ya askari moja ilikuwa
tangazo la Nyerere alikotamka mwisho wa siasa ya "Africanization" katika
utumishi wa serikali. Tangazo hili lilisababisha viongozi wa umoja wa
wafanyakazi kulalamika. Tukio lingine likawa habari za mapinduzi ya Zanzibar
yaliyoanza tar. 12 Januari 1964.

Tarehe 20 Januari 1964, bado wakati wa usiku, kikosi cha kwanza cha TR kwenye
kambi la Colito Barracks mjini Dar es Salaam kiliasi na kujipatia silaha kutoka
ghala. Maafisa Waingereza walikamatwa na kufungwa lakini mkuu Douglas aliweza
kujificha. Waasi walivamia kituo cha redio, uwanja wa ndege, ikulu na ofisi ya
posta na simu. Maafisa Waingereza na Waafrika wasioshiriki na waasi
walisafirishwa Kenya. Rais Nyerere alienda mafichoni katika kanisa moja la
kikatoliki ng'ambo ya bandari akamwachia waziri Oskar Kambona kazi ya
kuwasiliana na wanajeshi. Madai ya wanajeshi yalikuwa kuachishwa kwa maafisa
Waingereza na kupandishwa kwa mishahara. Siku za kwanza ya mgomo wa jeshi
ilifuatwa na vipindi vya fujo mjini vilivyobadilika na vipindi vya kimya,
mashambulizi dhidi ya maduka ya Wahindi na kukamatwa kwa Wazungu wachache. Hata
mbalozi wa Uingereza alikamatwa kwa kipindi kifupi.

Waziri Kambona alianza kujadiliana na wanajeshi na kuwaahidi ongezeko la mapato
na kutoa vyeo vya juu kwa Waafrika kadhaa. Nyerere alirekodi hotuba
iliyotangazwa redioni alipokosoa wanajeshi na kudai utulivu. Askari walirudi
kwenye kambi lakini kurudi mjini siku iliyofuata. Pia huko Nairobi na Kampala
ulitokea uasi wa wanajeshi -wote askari wa KAR wa awali. Maraisi Milton Obote na
Jomo Kenyatta hawakusita kuomba vikosi wa jeshi la Uingereza vilivyokuwa bado na
vituo kwa kuzimisha ghasia. Hatimaye Nyerere alianza mawasiliano na Uingereza
iliyotuma manowari na wanajeshi kutoka Aden kuelekea Daressalaam. Polisi ya siri
ya Tanzania ilianza kupata habari ya kwamba pia kati ya askari ya Field Force
unit majadiliano yalikuwa yameanza kuunga mkono na juhudi za wanajeshi, pia
harakati kati ya wafanyakazi bandarini na hofu ilikuwa ya kwamba sehemu ya
viongozi wa umoja wa wafanyakazi walikuwa na mipango ya kujiunga nao.

Watu wengi walikamatwa baada ya matukio haya na kufanyiwa utafiti kama walikuwa
na uhusiano na uasi.

Askari Waingereza waliondoka kwenye Aprili 1964 na nafasi yao ilichukuliwa na
kikosi kutoka Nigeria iliyofika kwa niaba ya Umoja wa Afrika kufuatana na ombi
la serikali ya Tanganyika.

Jeshi jipya lilijengwa kwa kuajiri hasa wanachama wa umoja wa vijana wa TANU
likapewa jina la Jeshi la Ulinzi la Wananchi wa Tanzania. Jeshi hili jipya
liliwekwa chini ya usimamizi ya chama cha TANU (baadaye CCM) kwa kufuata mtindo
wa nchi kama Urusi na China. Kamanda wa kwanza alikuwa Mrisho Sarakikya
aliyewahi kusimama upande wa serikali wakati wa uasi akapandishwa cheo kutoka
luteni hadi kanali, baadaye kuwa jenerali.

Mwanzoni JWTZ ilikuwa jeshi ndogo lenye askari chache kuliko TR lakini hadi 1967
lilipanushwa kuwa na vikosi 4. Mnamo 1972 JWTZ lilikadiriwa kuwa na askari
10,000 katika vikosi vinne pamoja na vifaa vya vifaru 20 aina ya Kifaru T-59, 14
Kifaru T-62, mizinga ya Kirusi na Kichina. Vipuli vilikuwa haba na sehemu ya
vifaa haikuweza kutengenezwa.

Vita kubwa inayojulikana zaidi ilikuwa Vita ya Uganda na Tanzania kwenye miaka
ya 1978–1979. Ilianza wakati wa utawala wa dikteta Idi Amin na uvamizi wa sehemu
za Mkoa wa Kagera wa Tanzania na vikosi vya jeshi la Uganda tarehe 25 Oktoba
1978. Katika muda wa wiki chache Tanzania ilipanusha idadi ya jeshi hadi kufikia
100,000 kwa kuingiza askari wa polisi, wa huduma ya magereza, kutoka Jeshi la
Kujenga Taifa na wanamigambo, likisaidiwa na vikundi vya wapinzani wa Idi Amin.
Katika Novemba jeshi la Tanzania lilianza kushambulia Wauganda. Hadi mwanzo wa
Disemba 1978 Mkoa wa Kagera ulikuwa tena mkononi mwa Tanzania. Tarehe 21 Januari
1979 askari wa Tanzania walivuka mpaka wa Uganda, na tarehe 11 Aprili 1979
walivamia Kampala. Idi Amin alikimbia Libya na JWTZ ilibaki Uganda kwa muda hadi
serikali mpya ya Uganda iliimarika.

Vita isiyojulikana sana wakati wake ilikuwa kuingilia kwa JWTZ katika nchi
jirani ya Msumbiji kwa shabaha ya kusaidia serikali ya chama cha Frelimo.
Kulikuwa na vipindi viwili vya usaidizi huu.

Kipindi cha kwanza kilikuwa 1977-78 wakati jeshi la Rhodesia iliingia ndani ya
Msumbiji. Rhodesia (leo:Zimbabwe) ilitawaliwa wakati ule na serikali ya walowezi
Wazungu chini ya Ian Smith. Warhodesia walijaribu kuangamiza vikundi vya
wapinzani kutoka kwao waliotafuta kupindua serikali ya walowezi wakijificha
katika Msumbiji na kushambulia kutoka huku. Hapo vikosi vya Rhodesia viliingia
mara kadhaa ndani ya Msumbiji halafu Rhodesia ilianzisha harakati ya Renamo kwa
kukusanya wapinzani dhidi ya Frelimo na kuwapa silaha. Baada ya kuenea kwa vita
ndani ya Rhodesia jeshi lake lilishambulia kambi kubwa ya wapinzani chini ya
Robert Mugabe katika Mkoa wa Manica wa Msumbiji. Hapo Tanzania ilituma wanajeshi
wake kwa shabaha ya kuimarisha utawala wa Frelimo wakarudi kwao mwaka ufuatao
1978.

Baada ya Mapatano ya Lancaster House ya mwaka 1979 vita ya Rhodesia - Zimbabwe
ilikwisha. Sasa ilikuwa serikali ya apartheid ya Afrika Kusini iliyochukua
nafasi ya mdhamini wa Renamo. Miaka iliyofuata iliona vita ya wenyewe kwa
wenyewe ya Msumbiji kati ya Frelimo iliyosaidiwa na Urusi ikifaulu kutetea miji
na Renamo iliyosaidiwa na Afrika Kusini ikifaulu kutawala sehemu kubwa ya
mashambani na vijiji vingi. Mwaka 1982 maraisi Machel wa Msumbiji na Nyerere
walipatana kutumwa kwa kikosi kidogo cha askari 200 wa JWTZ kwa kazi ya washauri
kwenda Msumbiji. Mwaka 1987 Tanzania iliamua tena kutuma askari wengi wa JWTZ
hasa kwa kusudi la kutetea Mkoa wa Zambezia dhidi ya Renamo. Waliondoka tena
mwaka 1988.



https://sw.wikipedia.org/wiki/Hawaii

Hawaii (kwa Kihawaii: Mokuʻāina o Hawaiʻi) ni funguvisiwa ya Pasifiki ambayo ni
jimbo la Marekani, pia ni jina la kisiwa chake kikubwa.

Hawaii ilikuwa ufalme wa Wapolinesia, ikawa koloni la Marekani]] katika karne ya
19 na imekuwa jimbo la Marekani tangu tarehe 21 Agosti 1959.

Funguvisiwa ya Hawaii ina jumla ya visiwa 137 vyenye eneo la kilomita za mraba
16,649 za nchi kavu. Visiwa vilivyo vingi ni vidogo, havikaliwi na watu.

Visiwa vyote vina asili ya kivolkeno. Mlima Mauna Kea ni volkeno ndefu kabisa
duniani yenye kimo cha mita 4201 juu ya UB lakini inaanza chini ya bahari katika
kina cha mita 5,000, hivyo kimo cha jumla ni zaidi ya mita 9,000. Volkeno ya
pili ni Mauna Loa yenye masi kubwa zaidi. Mauna Loa ni volkeno hai kwenye kisiwa
kikuu cha Hawaii, pamoja na mlima Kilauea.

Wakazi wake ni 1,419,561 (2014), kati yao 10% ni Wahawaii asili; wengi zaidi ni
Wazungu, machotara wa aina mbalimbali, Wafilipino, Wajapani n.k.

Lugha rasmi ni Kiingereza, inayozungumwa nyumbani na 75% ya wakazi, na Kihawaii.

Upande wa dini, wengi ni Wakristo wa madhehebu mbalimbali, kuanzia Kanisa
Katoliki, likifuatwa na Wamormoni. Lakini Waprotestanti kwa jumla ni wengi
zaidi.

Hawaii ilikaliwa na Wapolynesia waliofika kwa mitumbwi yao mikubwa. Jamii zao
zilitawaliwa na familia za makabaila zilizotazamiwa kuwa za juu kuliko watu wa
kawaida. Tabaka la pili la juu lilikuwa lile la makuhani.

Kati ya miaka 1781 na 1811 Kamehameha I alifaulu kuunganisha visiwa vyote chini
ya utawala wake akawa mfalme wa kwanza wa Hawaii yote.

Katika miaka ya karne ya 19 iliyofuata wageni kutoka Marekani na Ulaya walianza
kujenga makazi visiwani. Uchumi wa kisasa ulianzishwa kwa mashamba ya miwa na
uvuvi.

Mwaka wa 1842 Marekani ikatambua ufalme wa Hawaii kama nchi huru ya kujitegemea.

Athira ya wafanyabiashara matajiri Wazungu ikakua. Kwa njia ya ghasia
wakamlazimisha mfalme Kalakaua mwaka 1887 kukubali katiba iliyowapa haki ya
kupiga kura matajiri pekee. Mwaka uleule Marekani ilipewa haki ya kutawala kituo
cha kijeshi cha Pearl Harbour.

Malkia Liliuokalani († 1917) alijaribu mwaka 1893 kufuta katiba na kurudisha
mamlaka ya wafalme lakini alipinduliwa na wenye mashamba makubwa waliosaidiwa na
wanajeshi wa Marekani, na jamhuri ya Hawaii ikatangazwa.

Wakati wa Vita ya Marekani dhidi Hispania serikali ya Marekani iliamua kutwaa
Hawaii na kuitangaza kuwa mali ya Marekani. Baadaye visiwa vilitawaliwa kama
koloni na baadaye kama eneo la kitaifa la Marekani.

Marekani iliingia katika Vita Kuu ya Pili ya Dunia kwa shambulio la Japani dhidi
ya manowari za Marekani katika bandari ya Pearl Harbour tarehe 7 Desemba 1941.



https://sw.wikipedia.org/wiki/Chingis_Khan

Chingis Khan (pia: Genghis Khan, * takriban 1162 – + 18 Agosti 1227) alikuwa
kiongozi wa Wamongolia aliyeunda Milki ya Wamongolia iliyoendelea kutawala eneo
kubwa kuanzia China pamoja na Asia ya Kati hadi Urusi na Mashariki ya Kati.

Alizaliwa kwa jina la Temujin kama mtoto wa chifu wa kabila la kimongolia.
Wakati ule Wamongolia walikuwa wafugaji wahamiaji walioishi katika kaskazini ya
nchi ya Mongolia ya leo. Walikuwa na makabila mengi yaliyoendelea kupigana kwa
vita. Temujin alishiriki katika vita vingi akaendelea kuunganisha makabila
mbalimbali. Tangu mwaka 1201 alikuwa na nguvu ya kutosha akashambulia mataifa ya
jirani kama Watartari waliowahi kumwua babake na kuwashinda. Mwaka 1206 Temujin
aliitisha mkutano wa viongozi wote wa Wamongolia waliomkubalia kama kiongozi
mkuu na kumpa cheo cha "Chingis Khan" yaani mtawala mkubwa.

Baada kuimarisha utawala wake kati ya China na Bahari ya Kaspi alijenga mji mkuu
mpya ya Karakorum ilikuwa mji wa kwanza wa kudumu wa Mongolia. Kwa kazi kama
utawala, biashara na ufundi alichukua watu kutoka sehemu mbalimbali ya milki
yake; alitambua ya kwamba Wamongolia wenyewe walizoea ufugaji na vita tu kwa
hiyo alitegemea wafanyabiashara Waislamu Waturuki na Waajemi, maafisa wa utawala
na mafundi Wachina na wataalamu Wakristo.

Baada ya kuunganisha makabila ya wafugaji Temujin aliongoza jeshi lake dhidi ya
milki ya China katika kusini. Kuanzia mwaka 1211 alivuka ukuta mkubwa wa China
kwa jeshi la askari 100,000. 1215 alitwaa Beijing na kuanzia 1219 hata milki ya
Korea ilianza kumlipia hongo.

1219/1220 Wamongolia walimshinda mfalme wa Khorezmu wakaangamiza miji ya ufalme
huu na kuua watu wengi. Vikosi wa jeshi hili viliendelea upande wa magharibi na
kuangamiza nchi za Warusi na sehemu za Kaukazi.



https://sw.wikipedia.org/wiki/Chai

Chai ni kinywaji kinachotengenezwa kwa kulowesha majani ya mchai (Camellia
sinensis) katika maji ya moto. Wakati mwingine hata vinywaji vinavyopatikana kwa
kutumia majani ya mimea mingine vinaitwa "chai".

Watu hunywa chai kwa sababu inatoa uchovu. Athari hii inatokana na dawa ya
kafeini iliyopo ndani ya chai sawa na kahawa.

Chai nyeusi hupatikana kwa kukausha majani yake kwanza. Baadaye zinavunjwa na
kuachwa ziumuke. Hapa kunatokea mmenyuko wa kikemia unaobadilisha rangi na ladha
ya majani. Majani hushika joto kutokana na mmenyuko na joto hili halitakiwi
kuzidi sentigredi 29. Chai nyeusi hutokea hasa Uhindi, Sri Lanka na Afrika
pamoja na Kenya.

Chai ya kijani hutengenezwa kwa kukausha majani mabichi mara moja bila kuyapa
nafasi ya kuumuka. Chai hii utokea hasa China na Japani.

Kwa kawaida chai hunywewa ikiwa moto. Katika Afrika ya Mashariki huungwa maziwa
ndani yake pamoja na sukari na viungo vingine. Aina hii ya chai imeenea kutoka
Uhindi. Pasipo maziwa huitwa "chai ya mkandaa", pia "chai ya rangi".

Nchi nyingi zina utamaduni wa pekee jinsi ya kutengeneza chai. Wengine hunywa
chai bila kitu kingine, wengi hupenda kuongeza sukari tu.

Ladha na rangi ya chai zinabadilika kadiri majani yanavyokaa ndani ya maji ya
moto. Dawa la kafeini linatoka mapema, kwa hiyo kama mtu anataka hasa athari ya
kuamsha anaweza kunywa chai iliyokaa dakika 1-2 mbili pekee. Kama majani yanakaa
muda mrefu zaidi, dawa nyingine zilizomo mwenye majani zinayeyuka na dawa hizi
zinaweza kubatilisha athari ya kafeini hata kuleta athari ya kutuliza. Kiasi cha
rangi ya chai si dalili kwa kiasi chake cha kafeini na athari ya kuamsha.

Katika nchi za Mashariki ya Kati majani ya chai mara nyingi huwekwa ndani ya
maji baridi na kuchemshwa pamoja naye.

Huko Urusi na Uajemi birika ndogo ya chai kali huwekwa juu ya chombo kikubwa cha
maji ya moto kinachoitwa samowar. Kiasi kidogo cha chai kali huwekwa katika
kikombe au bilauri halafu hujazwa kwa maji ya moto.

Katika Ulaya watu huweka majani katika maji ya moto kwa dakika chache tu.
Waingereza na Wafrisia huongeza maziwa au krimu, wengine kidogo maji ya limau,
halafu sukari.

Neno "chai" hutumiwa pia kwa mlo mdogo. "Karibu chai" humaanisha mara nyingi
kumwalika mgeni ale kitafunio hata pasipo kinywaji chenyewe.

Katika Afrika ya mashariki neno "chai" limetumiwa mara nyingi kudai hongo. Asili
yake ilikuwa ombi: "Naomba pesa kidogo ili nipate kununua chai". Hii
imeshafupishwa mara nyingi kwa matamko mbalimbali kama "naomba chai", "toa chai"
n.k. Kwa kawaida mwomba chai atashangaa akipewa kile anachosema kwa sababu
anategemea pesa.



https://sw.wikipedia.org/wiki/Azerbaijan

Azerbaijan (pia: Azabajani, Azebajani) ni nchi ya Kaukazi kati ya Ulaya na Asia.

Azerbaijan ni pia jina la mikoa miwili katika Uajemi wa magharibi (Azerbaijan ya
Mashariki na Azerbaijan ya Magharibi); nchini Uajemi takriban 16% za wakazi ni
Waazeri; kwa jumla Waazeri katika Uajemi ni wengi kushinda walioko Azerbaijan
yenyewe.

Eneo la Nakhichevan ni sehemu ya Azerbaijan inayopakana na Uturuki na Uajemi
lakini imetenganika na sehemu kubwa ya nchi kwa sababu katikati kuna Armenia.

Eneo la Nagorno-Karabakh linalokaliwa na Waarmenia ndani ya Azerbaijan
lilijitangaza nchi huru mwaka 1991 lakini haijatambuliwa na umma wa kimataifa.

Azerbaijan ni nchi mwanachama wa baraza la Ulaya tangu mwaka 2001. Hivyo kisiasa
inahesabiwa kuwa sehemu ya Ulaya, lakini kijiografia mara nyingi yahesabiwa kuwa
sehemu ya Asia ya Magharibi.

Mto Kura unapita eneo la nchi na kuishia katika Bahari ya Kaspi baada ya mwendo
wa km 1,515.

Azerbaijan ina historia ndefu lakini siku hizi inakaliwa hasa na Waazeri (91.6%)
wanaoongea Kiazeri ambacho ni karibu sana na Kituruki. Ndicho lugha rasmi. Lugha
nyingine zinazotumika sana katika elimu na mawasiliano ni Kirusi na Kiingereza.

Wakazi wengi (95%) ni Waislamu, hasa wa madhehebu ya Shia (85%). Lakini nchi
haina dini rasmi, pia kwa sababu kwa wengi suala la dini si muhimu kimaisha.
Wakristo ni 3.1%, wakiwemo hasa Waorthodoksi (Warusi na Wageorgia) na
Waorthodoksi wa Mashariki (Kanisa la Kitume la Armenia).



https://sw.wikipedia.org/wiki/Al-Qaeda

Al-Qaeda (kutoka Kiarabu al-qa'idah, "msingi"), pengine imeandikwa al-Qaida na
wakati mwingine al-Qaida, ni kikundi cha Kiislamu kilichoanzishwa wakati kati ya
Agosti 1988 na mwishoni mwa 1989/ mapema 1990.

Inahudumu kama mtandao wa kimataifa, na pia kama mkono usio na msingi wa kitaifa
na kundi la wanaharakati wa Sunni wanaotoa wito wa jihad kwa ulimwengu mzima.

Al-Qaeda imeweza kushambulia raia na malengo ya kijeshi katika nchi mbalimbali,
mashuhuri zaidi ikiwa mashambulizi ya tarehe 11 Septemba 2001. Serikali ya
Marekani iliitikia kwa kuzindua Vita Dhidi ya Ugaidi. Kati ya wanachama 3,000 na
4,000 wa mtandao huu wamekamatwa, na maelfu zaidi kuuawa vitani Afghanistan.

Mbinu zao za kushambulia ni pamoja na mashambulizi ya kujitolea mhanga na
ulipuaji wa mabomu ya malengo tofauti kwa wakati mmoja. Shughuli zake zinaweza
kuhusisha wanachama wa harakati, ambao wamechukua amana ya uaminifu kwa kiongozi
(sasa Mmisri Ayman al-Zawahiri), au wengi zaidi "watu binafsi wanaohusishwa na
al-Qaeda" ambao wamepitia mafunzo katika moja ya kambi zake nchini Afghanistan
au Sudan, bila kuchukuliwa amana yoyote.

Wakereketwa wa Al-Qaeda wanaangazia kukatiza kabisa mvuto wa kigeni katika nchi
za Kiislamu, na uumbaji wa ahmadiyya mpya ya Kiislamu. Imani ambazo zimeripotiwa
ni pamoja na kuwa muungano wa Wakristo na Wayahudi unakusudia kuharibu Uislamu,
na kwamba mauaji ya raia wanaopatikana pahali pa mashambulizi yanakubalika
katika jihad.

Usimamizi wake falsafa umeelezewa kama "umoja wa uamuzi na madaraka ya
utekelezaji mikoani." Kufuatia vita dhidi ya ugaidi, imedhaniwa kwamba uongozi
wa al-Qaida "umegawanyika kijiografia", na hili limepelekea "kuibuka kwa uongozi
uliogawanywa kikanda" wa makundi yanayotumia jina la al-Qaeda.

Kwa Kiarabu, al-Qaeda ina silabi nne. Jina hilo linaweza kusomwa pia kama
al-Qaida, al-Qaida, el-Qaida, au al Qaeda.

Jina hili linatoka katika jina la Kiarabu qā'idah, ambalo lina maana ya msingi
na pia inamaanisha kambi la kijeshi. Silabi ya kwanza al- ni makala ya uhakika
"the" ya lugha ya Kiingereza katika Kiarabu.

Osama Bin Laden alielezea asili ya jina hilo katika mahojiano na mwandishi wa
habari wa Al Jazeera Tayseer Alouni katika Oktoba 2001:

Imesemekana kuwa hati mbili zilizochukuliwa kutoka ofisi ya Sarajevo ya
Benevolence International Foundation zinathibitisha kwamba jina halikuchukuliwa
tu na wanaharakati hao wa mujahid na kwamba kundi linaloitwa al-Qaeda
lilianzishwa mwezi Agosti 1988. Hati zote mbili zina dakika za mikutano
iliyofanyika kuanzisha kikundi kipya cha kijeshi zenye jina "al-Qaeda".

Mwezi Aprili 2002, kundi hili lilichukua jina Qa'idat al-Jihad, lenye maana
"msingi wa Jihad". Kulingana Diaa Rashwan, hii ilikuwa, "inaonekana, kama
matokeo ya kukutanishwa kwa tawi la Misri la al-Jihad (EIJ), likiongozwa na
Ayman El-Zawahiri, pamoja na makundi ambayo Bin Laden alileta pamoja chini ya
utawala wake baada ya kurudi Afghanistan katikati ya miaka ya 1990.

Wanaharakati wenye itikadi kali wa Kiislam kwa ujumla na al-Qaeda waliendelea
kukua hasa katika wakati wa uamsho wa Kiislamu na harakati ya Kiislam ya miongo
mitatu iliyopita ya karne ya 20 pamoja na harakati za chini zilizokithiri.

Baadhi wamesema kuwa "bila ya maandiko" ya mwandishi na muwazaji wa Kiislamu
Sayyid Qutb "al-Qaeda isingekuwepo." Qutb alihubiri kwamba kwa sababu ya ukosefu
wa sheria ya Sharia ulimwengu wa Kiislamu haukuwa tena wa Kiislamu, ikiwa
imerudia ujinga wa kabla ya Uislamu unaojulikana kama jahiliyyah.

Kurejesha Uislamu halisi, kundi la wanaharakati wa haki Waislamu mara
lilihitajika kuanzisha "nchi za kweli za Kiislamu", kutekeleza Sharia, na
kuondoa kutoka ulimwengu wa Waislamu mivuto yote yasiyo ya Kiislamu, kama vile
dhana kama usoshalisti au utaifa. Maadui wa Uislamu ni pamoja na "Waorientalisti
makhaini" na "ulimwengu wa Kiyahudi", ambao walipanga "njama" na wakapinga
Uislamu "kiovu".

Katika maneno ya Mohammed Jamal Khalia, rafiki wa karibu chuoni wa Osama Bin
Laden: Uislamu ni tofauti na dini nyingine yoyote; ni njia ya maisha. Sisi
[Khalia na Bin Laden] tulikuwa tunajaribu kuelewa nini Uislamu unasema kuhusu
jinsi ya kula, nani tunamuoa, jinsi tunaongea. Tunamsoma Sayyid Qutb. Yeye ndiye
ameathiri kizazi chetu zaidi.

Qutb alikuwa na ushawishi mkubwa hata zaidi kwa mshauri wa Osama Bin Laden na
mwanachama mwingine mkuu wa al-Qaeda, Ayman al-Zawahiri. Mjomba wa Zawahiri na
dume wa familia ya mamake, Mafouz Azzam, alikuwa mwanafunzi wa Qutb, kisha
mfuasi, kisha wakili wake binafsi na hatimaye mhifadhi wa mali- mmoja wa watu wa
mwisho kumuona Qutb kabla ya utekelezaji wa kunyongwa kwake. "Ayman al Zawahiri
akiwa mdogo alisikiliza mara kwa mara kutoka kwa mjombake mpendwa Mahfouz kuhusu
usafi wa tabia na Qutb na adhabu aliyovumilia gerezani." Zawahiri alilipa
heshima kwa Qutb katika kazi yake Knights under the Prophet's Banner.

Moja ya madhara ya mawazo ya Qutb ilikuwa wazo kwamba wengi ambao walisema
walikuwa Waislamu hawakuwa, yaani, walikuwa walioasi, hili halikuwapa tu wafuasi
wa jihadi "shimo la kisheria kuhusiana na kukatazwa mauaji ya Muislamu
mwingine," lakini liliifanya " kuwa wajibu wa kidini wa kila Muislamu nadhiri
nitafanya "ya . Waliodaiwa kuwa walioasi ni pamoja na viongozi wa nchi za
Kiislamu, tangu walishindwa kutekeleza sharia.

Kulingana na Wright, jina halisi la kundi halikuwa likitumika katika maongeo ya
umma kwa sababu "uwepo wake bado ulikuwa siri iliowekwa na watu wachache wa
karibu." Utafiti wake unaonyesha kuwa al-Qaeda iliundwa katika mkutano wa 11
Agosti 1988, kati ya "viongozi waandamizi kadhaa" wa Egyptian Islamic Jihad,
Abdullah Azzam, na Osama Bin Laden, ambapo ilikubaliwa kuunganisha fedha za Bin
Laden na utaalamu wa shirika la Islamic Jihad na kuchukua ya njia ya jihadi
mahali pengine baada ya Wasovieti kujiondoa kutoka Afghanistan.

Asili ya al-Qaeda kama mtandao unaoendeleza ugaidi kote duniani na mafunzo ya
washirika unaweza kufuatiliwa nyuma hadi kwenye vita vya Urusi katika
Afghanistan. Umoja wa Marekani ilichukulia vita nchini Afghanistan, iliyokuwa na
Afghanistan Allied Marxists na askari wa Urusi upande mmoja na raia Afghanistan
mujahideen upande mwingine, kama kesi ya upanuzi bila aibu na uchokozi wa
Kisovyeti. Marekani ilituma fedha kupitia kwa wakala wa Inter-Services
Intelligence ya Pakistan kwa raia asili wa Kiafghan mujahedeen waliokuwa
wakipigana dhidi ya ukoloni wa Kisovyeti katika mpango wa CIA uliyoitwa
Operation Cyclone.

Wakati huo huo, idadi kubwa ya mujahideen wa Kiarabu iliyokuwa ikiongezeka
walijiunga na jihad dhidi ya serikali ya Afghanistan Marxist, iliwezeshwa na
mashirika ya kimataifa ya Waislamu, na hasa Maktab al-Khidamat, ambayo ilipata
fedha kutoka kwa baadhi ya dola milioni 600 kwa mwaka iliyochangiwa jihad na
serikali ya Saudi Arabia na Waislamu binafsi - hasa wafanyabiashara wa Saudi wa
kujitegemea waliokuwa wamekaribiwa na Osama Bin Laden.

Maktab al-Khidamat iliundwa na Abdullah Azzam na Bin Laden katika Peshawar,
Pakistan, mwaka wa 1984. Kuanzia 1986 ilianzisha mtandao wa kuajiri ofisi
Marekani, ambazo kwazo ya kitovu ilikuwa Kituo cha Wakimbizi cha Al Kifah katika
Msikiti wa Farouq kwenye barabara ya Atlantic Avenue, Brooklyn. Miongoni mwa
watu mashuhuri katika kituo cha Brooklyn walikuwa "ajenti mara mbili" Ali
Mohamed, ambaye wakala maalum wa FBI Jack Cloonan alimwita "mkufunzi wa kwanza
wa Bin Laden," na "Sheikh Kipofu" Omar Abdel-Rahman, msajili mkuu wa mujahideen
kwa Afghanistan.

Al-Qaeda imeendelea kutoka Maktab al-Khidamat, au "Ofisi ya Huduma ", shirika la
Uislamu lililoanzishwa mwaka wa 1980 kukusanya fedha na recruit kanal mujahideen
kigeni kwa ajili ya vita dhidi ya Soviets nchini Afghanistan. Ilianzishwa na
Abdullah Yusuf Azzam, msomi wa Kiislamu wa Kipalestina na mwanachama wa Udugu wa
Kiislamu.

MAK ilipanga nyumba za wageni katika Peshawar, karibu na mpaka wa Afghanistan na
ikakusanya vifaa kwa ajili ya ujenzi wa makambi ya mafunzo ya kijeshi kuandaa
wasajiliwa wa kigeni kwa vita vya Afghanistan. Azzam akamshawishi Bin Laden
kujiunga na MAK.[when?] Bin Laden akawa "mfadhili mkuu" wa mujahideen, akitumia
pesa zake mwenyewe na uhusiano wake na "familia ya kifalme ya Saudi na
mabilionea wa mafuta wa Ghuba" ili kuboresha maoni ya umma ya vita hiyo na
kuongeza fedha zaidi.

Kuanzia mwaka 1987, Azzam na Bin Laden walianza kujenga makambi ndani ya
Afghanistan. Jukumu la mujahideen wa kujitolea wa kigeni, au "Waarabu wa
Kiafghan", na MAK katika vita hiyo si moja kubwa. Wakati juu ya wamujahideen wa
Afghanistan 250,000 wakipigana na Wasovieti na serikali ya kikomunisti ya
Afghanistan, inakadiriwa kwamba kamwe kulikuwa na zaidi ya mujahideen wa kigeni
2000 vitani wakati wowote ule. Hata hivyo, walijitolea mujahedeen wa kigeni
kutoka nchi 43 na idadi ya walioshiriki katika harakati za Afghanistan kati ya
1982 na 1992 wameripotiwa kuwa 35,000.

Umoja wa Kisovyeti hatimaye ilijiondoa kutoka Afghanistan mwaka wa 1989. Kwa
mshangao wa wengi, serikali ya kikomunisti ya Afghanistan ya Mohammed Najibullah
ilshikilia uongozi kwa zaidi ya miaka mitatu kabla ya kulemewa na wapiganaji wa
mujahedeen. Huku viongozi wa mujahedeen wakishindwa kukubaliana juu ya muundo wa
utawala, machafuko yaliibuka, daima kukiwa na fungamano zilizoundwa na
kusambaratika kila mara zikipigania kudhibiti uongozi wa wilaya ambazo
hazikugawanywa vyema, na yakaacha nchi ikiwa imesambaratika.

Kuelekea mwisho wa utume wa kijeshi wa Kisovyeti nchini Afghanistan, baadhi
mujahedeen walitaka kupanua shughuli zao kujumuisha mapambano ya Kiislamu katika
maeneo mengine ya dunia, kama Israeli na Kashmir. Idadi fulani ya mashirika
yanayohusiana na kushirikiana yalianzishwa kuendeleza matarajio hayo.

Moja ya haya mashirika ni ile ambayo hatimaye ilikuja kuitwa al-Qaeda,
lililoundwa na Osama Bin Laden na mkutano wa kwanza uliofanyika 11 Agosti 1988.
Bin Laden alitaka kuanzisha shughuli zizizo za kijeshi katika maeneo mengine ya
dunia; Azzam, kwa kulinganisha, naye alitaka kubakia ikilenga kampeni ya
kijeshi. Baada ya Azzam kuuawa mwaka wa 1989, MAK iligawanyika huku idadi kubwa
wakijiunga na shirika la Bin Laden.

Mnamo Novemba 1989, Ali Mohamed, awali Sergeant wa vikosi maalum a Fort Bragg,
North Carolina, kushoto huduma za kijeshi na kuhamia Santa Clara, California.
Alisafiri kwenda Afghanistan na Pakistan na akawa "anahusika kwa undani na
mipango Bin Laden."

Mwaka mmoja baadaye, tarehe 8 Novemba 1990, FBI ilivamia nyumba ya New Jersey ya
mshirika wa Mohammed El Sayyid Nosair, na kugundua ushahidi wa mipango mikubwa
ya kigaidi, pamoja na mipango ya kulipua vyumba virefu vya New York. Nosair
hatimaye alipatikana na hatia kuhusiana na ulpuaji wa bomu wa 1993 katika World
Trade Center, na kwa mauaji ya Rabbi Meir Kahane tarehe 5 Novemba 1990. Mwaka wa
1991, Ali Mohammed amesemekana kuwa alisaidi kupanga kuhamishwa kwa Osama Bin
Laden Sudan.

Kufuatia uondoaji wa Wasovyeti kutoka Afghanistan, Osama Bin Laden alirudi Saudi
Arabia. Uvamizi wa Iraq wa nchi ya Kuwait mwaka 1990 ulikuwa umeweka ufalme na
utawala wa Nyumba ya Saud hatarini. Mashamba yenye wingi zaidi wa mafuta ya
thamani duniani yalikuwa karibu sana na vikosi vya Iraq katika Kuwait, na wito
wa Saddam wa "harakati za Kiarabu/Kiislamu" ungeweza kuleta migawanyiko ya
ndani.

Katika uso wa kuonekana uwepo mkubwa wa kijeshi wa Iraq, vikosi vya Saudi Arabia
vyenyewe vilikuwa vizuri lakini wachache na mbali. Bin Laden alitoa huduma za
mujahedeen wake kwa Mfalme Fahd wa Saudi Arabia kulinda Saudi Arabia kutoka kwa
jeshi la Iraq. Mfalme wa Saudi alikataa toleo la Bin Laden, badala akaruhusu
majeshi ya Marekani na Washirika kupeleka askari ndani eneo la Saudi.

Hili lilimkasirisha Bin Laden, kwani yeye aliamini kuwepo kwa askari wa kigeni
katika "nchi ya misikiti miwili" (Makka na Madina) ilikuwa dharau kwa udongo
mtakatifu. Baada ya kutamka hadharani dhidi ya serikali ya Saudi kwa kuwaweka
askari wa Marekani, alifukuzwa na kulazimishwa kuishi uhamishoni nchini Sudan.

Tarehe 9 Aprili 1994, uraia wake wa Saudi ulifutiliwa mbali. Familia yake
ilimkataa hadharani. Kuna utata kuhusiana na kiasi cha msaada alichoendelea
kupata kutoka kwa wajumbe wa familia yake na / au serikali ya Saudi.

Kutoka 1992 hadi 1996, al-Qaeda na Bin Laden makao wenyewe nchini Sudan katika
mwaliko wa Kiislam theoretician Hassan al Turabi. Hatua hii ilifuatia mapinduzi
Kiislam yakiongozwa na Kanali Omar al-Bashir, ambaye nadhiri alijitoa kupanga
tena maadili ya kisiasa ya Kiislamu; hakuna yeyote katika al-Qaeda angeweza
kutabiri kufukuzwa kwao kutoka nchini humo. Wakati huo Bin Laden alisaidia
serikali ya Sudan, alinunua au kuanzisha makampuni ya biashara mbalimbali, na
kuanzisha makambi ambapo wapiganaji walipata mafunzo.

Wakati akiwa nchini Sudan Bin Laden alipoteza pasipoti yake ya Saudi na chanzo
cha mapato yake kama mwitikio kwa kumkasirisha mfalme wa Saudi. Mgeuko mkuu kwa
Bin Laden ulitokea mwaka wa 1993 wakati Saudi Arabia ilikubaliana na Oslo
Accords ambayo iliweka njia ya amani kati ya Israel na Wapalestina.

Zawahiri na EIJ, ambao walikuwa kama msingi wa al-Qaeda lakini pia wakishiriki
katika shughuli zingine tofauti dhidi ya serikali ya Misri, walikuwa na bahati
mbaya zaidi nchini Sudan. Katika mwaka wa 1993, msichana mdogo mwanafunzi wa
shule aliuawa katika jaribio la EIJ lililotibuka kwenye maisha ya Waziri wa
Mambo ya Ndani wa Misri, Hasan al-Alfi. Maoni ya umma ya Misri ikageuka dhidi ya
ulipuaji wa mabomu na wanaharakati wa Kiislam na polisi wakawakamata zaidi ya
wanachama 280 wa al-Jihad na kuwanyonga wasita wao.

Katika mwaka wa 1995 jaribio la kumuua rais Mubarak wa Misri uliotibuka hata
zaidi ulipelekea kufukuzwa kwa EIJ kutoka Misri na si muda mrefu baadaye
kufukuzwa kwa Bin Laden na serikali ya Sudan.

Katika miaka ya 1990, nguvu mpya ikaanza kuibuka. Asili ya Taliban (imaanishayo
"wanafunzi") ilitokea katika watoto wa Afghanistan, wengi wao mayatima baada ya
vita, na wengi ambao walikuwa wameelimishwa katika mtandao uliokuwa ukipanuka
haraka wa shule za Kiislamu (Madrassa) aidha katika Kandahar au katika makambi
ya wakimbizi, mpakani mwa Afghanistan na Pakistan.

Kulingana na Ahmed Rashid, viongozi watano wa Taliban walikuwa wahitimu wa Darul
Uloom Haqqania, shule ya Madrassa katika mji mdogo wa Akora Khattak. Mji huo uko
karibu na Peshawar nchini Pakistan, lakini kwa ukubwa umehudhuriwa na wakimbizi
wa Kiafghan. Taasisi hii inaonyesha imani za Salafi katika mafundisho yake, na
kiasi kikubwa cha fedha zake binafsi zimetoka kwa michango kutoka kwa Waarabu
matajiri. Washirika wa Bin Laden walikuwa bado wanavuja zaidi ya michango hii,
kwa kutumia benki za Kiislamu kuhamisha fedha hizi kwa "safu" za mashirika ya
msaada ambayo yalitumika kama vikundi vya mbele vya al-Qaeda au kusafirisha
fedha zilizojazwa ndani ya mifuko moja kwa moja ndani ya Pakistan. Viongozi
wengine wanne wa Taliban walihudhuria Madrassa iliyofadhiliwa na kusukumwa sawa
na hili katika Kandahar, Afghanistan.

Wengi wa mujahedeen ambao baadaye walijiunga na Wataliban walipigana kando ya
kundi la mkereketwa wa vita Nabi Muhammad Mohammadi la Harkat i Inqilabi wakati
wa uvamizi wa Urusi. Kundi hili pia lilipata uaminifu wa wapiganaji wengi
Waarabu wa Kiafghan.

Ugomvi uliokuwa ukiendelea kati ya makundi mbalimbali, na uasi na kutofuata
sheria kufuatia kuondoka kwa Urusi, iliwawezesha Wataliban, waliokuwa
wakiongezeka na nidhamu nzuri, kupanua udhibiti wa wilaya zao katika
Afghanistan, na walikuja kuanzisha eneo ambalo waliita Emirati ya Kiislamu ya
Afghanistan. Katika mwaka wa 1994, waliteka kituo cha mikoa cha Kandahar, na
baada ya kutengeneza faida za kieneo haraka, wakachukua mji mkuu Kabul mwezi
Septemba 1996.

Baada ya Sudan kuweka wazi kuwa Bin Laden kamwe hakaribishwi
kurudi,[clarification needed] Afghanistan iliyodhibitiwa na Taliban-pamoja na
kuanzishwa kwa uhusiano awali kati ya makundi mbali mbali, ikisimamiwa na
uanajeshi uliogawiwa, na kwa kiasi kikubwa ikiwa imetengwa kutoka ushawishi wa
kisiasa na nguvu za wa Marekani na kijeshi-zinazotolewa mkamilifu hatiani kwa
al-Qaeda kuanzisha makao makuu yake. Al-Qaeda ilipata ulinzi wa Taliban na
kipimo uhalali kama sehemu yao ya Wizara ya Ulinzi, ingawa tu Pakistan, Saudi
Arabia, na United Arab Emirates alitambua Taliban halali kama serikali ya
Afghanistan.

Katika mwaka wa 1994, makundi ya Salafi Kutokea "jihad" katika Bosnia yaliingia
katika hayawezi kusahihishwa inaonekana kushuka. Huku wakipungua kidogo na
kidogo katika hazma, makundi kama vile EIJ yalianza kujitenga mbali na harakati
za Salafi katika Ulaya. Al-Qaeda ilichukua hatua ikaingia na kuchukua udhibiti
wa karibu asilimia 80 ya seli za kigaidi katika Bosnia mwishoni mwa 1995.

Wakati huo huo, al-Qaeda waliwaelekeza wasajili wa mtandao wa kuangalia kwa
Jihadi kimataifa, Waislamu ambao waliamini kwamba lazima jihad walipigana kwenye
ngazi ya kimataifa. Dhana ya "jihad ya Salafi ya kimataifa" ilikuwepo tangu
angalau mapema miaka ya 1980. Makundi kadhaa walikuwa sumu kwa madhumuni ya
kuwaondoa wasiokuwa Waislamu nje ya nchi Muislamu, wakati huo huo na kwa upeo
carnage. Hili lilikuwa, hata hivyo, mkakati wa kujihami kimsingi.

Al-Qaeda walitaka kufungua "awamu ya kukera" ya jihad ya kimataifa Salafi.
Waislamu wa Kibosnia leo wanatoa wito wa "mshikamano kwa sababu ya Uislamu
duniani kote", wakiunga mkono wapiganaji katika Kashmir na Iraq na vile vile
makundi yanayopigania kuwepo kwa jamuhuri ya Palestina.

Katika mwaka wa 1996, al-Qaeda ilitangaza jihad yake ya kufukuza maslahi na
majeshi ya kigeni kutoka ardhi walizofikiria kuwa za Kiislamu. Bin Laden alitoa
Fatwa, ambayo ilifikia tamko la umma kutangaza vita dhidi ya Marekani na
washirika wake wowote, na wakaanza kulenga rasilimali za al-Qaeda kuelekea
mashambulizi makubwa. Pia kilichotokea tarehe 25 Juni 1996, ilikuwa ulipuaji
bomu minara ya Khobar, ziko katika Khobar, Saudi Arabia.

Tarehe 23 Februari 1998, Osama Bin Laden na Ayman al Zawahiri, kiongozi wa Jihad
ya Kiislamu ya Misri (EIJ), pamoja na viongozi wengine watatu wa Kiislamu,
walitia saini pamoja na wakatoa Fatwa (tangazo la kidini linalofungamana)
ikiwaita Waislamu kuwaua Wamarekani na washirika wao ambapo wanaweza, wakati
wanaweza. Chini ya bendera ya World Islamic Front for Combat Against Jews and
Crusaders wao walisema:

Bin Laden wala al-Zawahiri hawakuwa na sifa za kitaalamu za jadi za Kiislamu
kutoa Fatwa ya aina yoyote, hata hivyo, walikataa mamlaka ya ulema wa kisasa
(walioonekana kama watumishi wa kulipwa wa watawala wa jahiliyya ) na wakachukua
jukumu hilo wenyewe. [unreliable source?] Ajenti wa zamani wa FSB aliyeuawa
Alexander Litvinenko alidai kuwa FSB ya Urusi ilimpa mafunzo al Zawahiri katika
kambi iliyoko Dagestan miezi minane kabla ya Fatwa ya mwaka wa 1998.

Wakati viongozi wa Al Qaeda walipokuwa mafichoni katika maeneo ya kikabila kando
ya mpaka wa Afghanistan na Pakistan, mrengo wa kati wa wanaharakati hao
ulionyesha hali ya juu ya shughuli katika Somalia na Yemen. "Tunajua kwamba Asia
ya Kusini tena si wigo wao wa msingi," chanzo katika shirika la ulinzi Marekani
alisema katika Washington Times. "Wao wanatafuta maficho katika maeneo mengine
ya dunia na wanaendelea kupanua shirika lao. " Nchini Somalia, mawakala wa Al
Qaeda wanashirikiana na kikundi cha Shahab, wanawasjili watoto kwa mafunzo ya
walipuaji wa kujitolea mhanga, na kupeleka vijana kushiriki katika hatua za
kijeshi dhidi ya Wamarekani mpakani mwa Afghanistan na Pakistan. Mwaka huu,
mgawanyiko wa Al Qaida nchini Saudi Arabia has umejikutanisha na mrengo wa
Yemeni kuunda Al Qaeda katika Peninsula ya Arabia wenye wigo katika Yemen. Hapa
magaidi huchukua faida ya uchumi maskini, demografia na usalama wa ndani. Katika
mwezi wa Agosti walifanya jaribio la kwanza la mauaji dhidi ya mwanachama wa
nasaba ya kifalme ya Saudi Arabia katika miongo. Rais Obama katika barua yake
yake alimuuliza mwenzake wa Yemen Ali Abdullah Saleh kuhakikisha ushirikiano wa
karibu na Marekani katika mapambano dhidi ya kuongezeka kwa shughuli ya Al Qaeda
katika wilaya za Yemen, na aliahidi kutuma nyongeza ya misaada ya kimataifa. Kwa
sababu ya vita nchini Iraq na Afghanistan, Marekani imeshindwa kulipa kipaumbele
ya kutosha kwa Somalia na Yemen, ambayo yanaweza kusababishia Marekani baadhi ya
matatizo makubwa katika siku chache zijazo.

Anwar al-Awlaki, imam mzaliwa wa Marekani amebainishwa na vyombo vya habari vya
Magharibi[specify] kama "Imam wa 9 / 11 " na "msajili wa al Qaeda", ingawa
uchunguzi wa FBI kuhusiana na ugaidi haukukusanya ushahidi wa kutosha kwa ajili
ya uchunguzi kamili au mashtaka.[onesha uthibitisho] Yeye hivi karibuni
amehusishwa na Chuo Kikuu cha Iman katika Yemen ambapo yeye sasa anakaa. Kuna
madai ya wanafunzi wa chuo hicho kuhusishwa na mauaji, na inaongozwa na Abdul
Majeed Al-Zindani, ambaye anaonekana katika orodha ya Marekani na Umoja wa
Mataifa kama anayehusishwa na Al-Qaeda, na anatakikana kujibu maswali kuhusiana
na mashambulizi katika USS Cole uko Yemen. Mahubiri ya Awlaki uko Marekani
yalihudhuriwa na watatu wa watekaji wa 9 / 11 , vilevile mtuhumiwa mpiga risasi
waFort Hood Nidal Malik Hasan. Majasusi wa Marekani walipata barua pepe kutoka
kwa Hasan Awlaki kati ya Desemba 2008 na mapema 2009. Katika tovuti yake Awlaki
alisifu vitendo vya Hasan katika Fort Hood.

Awlawki sasa anatafutwa na mamlaka za Yemen kuhusu uwezekano wa mahusiano yake
na al-Quaeda, lakini mamlaka hazijawezasi lokalisera naye kwa miezi.

Maafisa wa Marekani wamemwita Awlaki "mfano wa al-Qaeda kufikia ndani" ya
Marekani katika mwaka wa 2008 baada ya uchunguzi katika mahusiano yake na
watekaji wa 11 Septemba. Ajenti wa zamani wa FBI anamfahamu Awlaki kama "msajili
mwandamizi wa al Qaeda", na mtia nguvu wa kiroho.

Afisa ambaye hajatajwa alidai kulikuwa na sababu nzuri ya kuamini kuwa Awlaki
"umekuwa akishiriki katika shughuli za kigaidi sana tangu kuondoka
Marekani[baada ya 9 / 11], ikiwa ni pamoja na kupanga mashambulizi dhidi ya
Marekani na washirika wetu."

Ingawa mfumo wa sasa wa al-Qaeda haujulikani, habari zaidi zikipatikana kutoka
kwa Jamal al-Fadl ziliwapa mamlaka za Marekani angalau picha ya jinsi kikundi
kimeundwa. Wakati ukweli wa taarifa zilizotolewa na al-Fadl na motisha ya
ushirikiano wake bado hazijabainishwa, mamlaka za Marekani zimeweka wigo wa
maarifa yao ya sasa kuhusu al-Qaeda kwenye ushahidi wake.

Osama Bin Laden ndiye Emir na Mwandamizi Mkuu wa Operesheni wa al-Qaeda (ingawa
awali jukumu hili huenda lilikuwa limejazwa na Abu Ayoub al-Iraq). Bin Laden
anashauriwa na Baraza la Shura, ambalo linajumulisha wanachama waandamizi wa
al-Qaeda, ambao inakadiriwa na maofisa wa ngazi za Magharibi kuwa watu ishirini
hadi thelathini. Ayman al Zawahiri ni Naibu Mkuu wa Operesheni wa al-Qaida na
Abu Ayyub al-Masri kuna uwezekano ni kiongozi mwandamizi wa al-Qaeda nchini
Iraq.

Mtandao wa Al-Qaida ulijengwa ex nihilo (kutoka chini) kama mtandao wa kuhitaji
kutoka kwa viongozi wa mikoa yake yote "kama na wakati muhimu kutumika kama
sehemu muhimu ya amri yake kuu."

Alipoulizwa kuhusu uwezekano wa Al Qaida kuhusika na ulipuaji mabomu ya London 7
Julai 2005 ya mwaka wa 2005, mkuu wa Metropolitan Police Sir Ian Blair alisema:

Hata hivyo, tarehe 13 Agosti 2005 gazeti la The Independent iliripoti, ikinukuu
uchunguzi wa MI5 na polisi, kwamba walipuaji wa 7 Julai walijitegemea bila
usidizi wa mtaalamu wa ugaidi wa al-Qaeda kutoka mahali fulani nje ya nchi.

Al-Qaeda ni nini hasa, au ilikuwa, inabakia katika mzozo. Mwandishi na
mwanahabari Adam Curtis anaamini kuwa wazo la al-Qaeda kama shirika rasmi
kimsingi ni uvumbuzi wa Marekani. Curtis anaamini jina "al-Qaeda" mara ya kwanza
uliletwa kwa usikivu wa umma katika kesi ya 2001 Osama Bin Laden na watu wanne
wanaotuhumiwa katika ulipuaji mabomu wa mwaka wa 1998 katika ofisi za ubalozi wa
Marekani katika Afrika Mashariki.

Kama suala la sheria, Idara ya Haki ya Marekani ilihitajika kuonyesha kwamba
Osama Bin Laden alikuwa kiongozi wa shirika la jinai ili kumfungulia
mashtakaakiwa hayupo chini ya Sheria ya Racketeer Influenced and Corrupt
Organizations Act, inajulikana pia kama RICO Statutes. Jina la shirika na
maelezo ya muundo wake yalitolewa katika ushuhuda wa Jamal al-Fadl, ambaye
alidai kuwa mwanachama mwanzilishi wa shirika na mfanyakazi wa zamani wa Osama
Bin Laden.

Maswali kuhusu kuegemea kwa ushuhuda wa al-Fadl yametolewa na idadi fulani ya
vyanzo kwa sababu ya historia yake ya udanganyifu na kwa sababu alikuwa akiitoa
kama sehemu ya matakwa yake katika mkataba wa mapatano baada ya kupatikana na
hatia ya kupanga kushambulia majengo ya kijeshi ya Marekani. Sam Schmidt, wakili
wa mshtakiwa katika kesi, alikuwa yafuatayo kusema kuhusu ushuhuda wa al-Fadl:

Idadi ya watu binafsi katika shirika ambao wamepitia mafunzo kamili ya kijeshi,
na wana uwezo wa kuongoza vikosi vya wapiganaji, haijulikani kwa ukubwa. Katika
mwaka wa 2006, ilikuwa inakadiriwa kwamba al-Qaida walikuwa na makamanda elfu
kadhaa walioingizwa katika nchi arobaini mbalimbali. Katika mwaka wa 2009,
iliaminika kuwa hakukuwa zaidi ya mia mbili au tatu ya wanachama ambao bado
walikuwa wakihudumu kama makamanda .

Kulingana na taarifa ya BBC The Power of Nightmares, al-Qaeda haijaunganishwa
pamoja kwa nguvu hadi ni vigumu kusema kuwa iko mbali na Osama Bin Laden na
kundi ndogo la washirika wa karibu.

Ukosefu wa idadi kubwa ya wanachama waliopatikana na hatia wa al-Qaeda licha ya
idadi yao kubwa kukamatwa kwa madai ya ugaidi imetolewa na makala hayo kuwa
sababu ya kushuku kama kundi hilo lililoenea linalokutana na maelezo ya al-Qaeda
iko kwa vyovyote vile. Kwa hivyo kiwango na asili ya al-Qaeda inabakia kuwa mada
yenye mzozo.

Kulingana na Robert Cassidy, al-Qaeda inadhibiti vikosi wawili tofauti vinavyo
sambamba na wapiganaji nchini Iraq na Pakistan.

Kwanza, wanaohesabika katika makumi ya maelfu, iliundwa, ikafunzwa, na
kukabidhiwa vifaa kama vikosi vya wapiganaji wa kupambana" katika vita vya
Usovyeti na Afghanistani. IlIundwa kimsingi na mujahideen wa kigeni kutoka Saudi
Arabia na Yemen. Wengi walikwenda kupambana katika Bosnia na Somalia, ambapo
vitendo vyao vilisaidia kuinua bendera ya jihad ya kimataifa.

Kundi lingine, takriban elfu kumi wenye nguvu, wanaishi katika mataifa ya
Magharibi na wamepokea mafunzo kiasi ya kupambana.

Wachambuzi wengine wameelezea kuwa cheo na faili za al-Qaida kama zinazobadilika
kutoka kuwa "unaotegemea Waarabu", katika miaka yake ya kwanza ya oparesheni, na
kuwa "kwa ukubwa ya Kipakistani", wa 2007. Imekadiriwa kwamba 62% ya wanachama
wa al-Qaeda wana elimu ya chuo kikuu.

Al-Qaeda kwa kawaida haitumi fedha kwa ajili ya mashambulizi, na mara chache
sana hufanya uhamisho wa nyaya.

Tarehe 29 Desemba 1992, shambulizi la kwanza la kigaidi la al-Qaida lilifanyika
wakati mabomu mawili yalipolipuliwa Aden, Yemen. Shabaha ya kwanza ilikuwa
hoteli ya Mövenpick na ya pili ilikuwa pahali pa kuegeza magari katika hoteli ya
Goldmohur.

Ulipuaji huo ulikuwa jaribio la kuondoa askari wa Marekani waliokuwa njiani
kwenda Somalia kushiriki katika juhudi za kimataifa unafuu njaa, Operation
Restore Hope. Kindani, al-Qaeda iliamini shambulizi hilo lilikuwa ushindi
uliyowatia hofu Wamarekani kutoweka, lakini katika Marekani shambulizi hilo
lilikuwa vigumu kujulikana.

Hakuna Wamarekani waliouawa kwa sababu askari walikuwa wakikaa katika hoteli
tofauti kabisa, na wao walikwenda kwenye Somalia kama imepangwa. Hata kama
lilijulikana kidogo tu, shambulizi hili lilikuwa kama kilele kwani lilikuwa
mwanzo wa mabadiliko katika mwelekeo wa al-Qaida, kutoka mapigano na majeshi
kwenda kwa maua raia s. Watu wawili waliuawa katika shambulizi, mtalii kutoka
Australia na mfanyakazi wa hoteli Myemeni. Wengine saba, wengi Wayemeni,
walikuwa ukali kujeruhiwa.

Fatwas mbili zimesemekana ziliteuliwa na mwanatheolojia mwenye ujuzi zaidi wa
al-Qaida, Mamdouh Mahmud Salim, kwa kuhalalisha mauaji kulingana na sheria za
Kiislamu. Salim alinukuu Fatwa maalumu maarufu iliyoteuliwa na Ibn Taymiyyah,
mwanachuo wa karne ya kumi na tatu aliyedhaminiwa na Wahhabi, ambayo
ilishinikiza upinzani kwa njia yoyote ile wakati wa uvamizi wa Mongol.
[unreliable source?]

Katika mwaka wa 1993, Ramzi Yousef alitumia lori lililobeba bomu kushambulia
World Trade Center jijini New York. Shambulizi hili lilikusudiwa kuvunja msingi
wa Mnara wa Kwanza ili kuigonganisha na Mnara wa pili, na kuyaangusha chini
majengo yote mawili.

Yousef alitarajia hili lingewaua watu 250,000. Minara ilisukasuka lakini msingi
haukuvunjika na yeye alifanikiwa kuwaua watu wasita tu (ingawa wengine 1,042
kujeruhiwa unasababishwa karibu dola milioni 300 mali ya uharibifu).

Baada ya shambulizi, Yousef alikimbilia Pakistan na baadaye kuhamia Manila. Huko
alianza kuendeleza mpango wa Bojinka Plot wa kulipua ndege dazeni za Kimarekan ,
kumuua Papa Yohana Paulo II na Rais Bill Clinton, na kuangusha ndege ya
kibinafsi katika makao makuu ya CIA. Baadaye alishikwa nchini Pakistan.

Hakuna katika mashitaka ya serikali ya Marekani dhidi ya Osama Bin Laden
lililopendekeza kwamba alikuwa na uhusiano wowote na shambulizi huu, lakini
Ramzi Yousef inajulikana kuwa walihudhuria kambi ya mafunzo ya kigaidi nchini
Afghanistan. Baada ya kukamatwa, Yousef alitangaza kwamba msingi wake wa
kuhesabu haki mashambulizi ulikuwa kuadhibu Marekani kwa msaada wake katika
uvamizi wa Israel kwenye wilaya za Palestina na hakutaja motisha yoyote ya
kidini.

Mashambulizi kwenye afisi za kibalozi za Marekani katika Afrika Mashariki,
zilisababisha vifo vya zaidi ya watu 300, wengi wazawa. Mashambulizi ya cruise
missile ya majeshi ya Marekani kwa kuitikia yaliharibu wigo wa al-Qaeda
iliyokuwa Khost, Afghanistan, lakini uwezo wa mtandao haukuadhiriwa.

Mnamo Oktoba mwaka wa 2000, wapiganaji wa al-Qaeda uko Yemen walilipua
Kiangamizi cha missile cha USS Cole katika mashambulizi ya kujitolea, na kuua
wanajeshi 17 wa Marekani na kuharibu chombo. Ikiongozwa na mafanikio ya
shambulizi hili shaba, al-Qaeda amri ya msingi wakaanza kujiandaa kwa shambulio
kwenye Marekani yenyewe.

Mashambulizi ya 11 Septemba yalikuwa matendo ya kigaidi ya kuleta uharibifu
mkubwa zaidi katika historia ya Marekani na dunia, iliyoua takriban watu 3,000.
Ndege mbili za kibiashara zilielekezwa makusudi kwenye minara ya World Trade
Center, ya tatu kwenye jengo la The Pentagon, na la nne, lililokusudiwa kulenga
Capitol ya Marekani, ilianguka Pennsylvania.

Mashambulizi hayo yalifanywa na al-Qaeda, kaimu kwa mujibu wa Fatwa iliyotolewa
mwaka wa 1998 dhidi ya Marekani na washirika wake na vikosi vya kijeshi chini ya
amri ya Bin Laden, al-Zawahiri, na wengine. Ushahidi unaangazia wanaharakati wa
kujiua wakiongozwa na kamanda wa kijeshi wa al-Qaeda Mohamed atta kama
watekelezaji wa mashambulizi, na Bin Laden, Ayman al-Zawahiri, Khalid Sheikh
Mohammed, Hambali kama wapangaji na sehemu muhimu ya amri ya kisiasa na ya
kijeshi.

Jumbe zilizotolewa na Bin Laden baada ya 11 Septemba 2001, zilisifu
mashambulizi, na kuelezea motisha yao wakati kukanusha kuhusika yoyote. Bin
Laden alihalalisha mashambulizi kwa kutambua vilio vilivyoonekana na Waislamu
wote tawala na wale wa Kiislamu, kama vile mtazamo wa jumla kwamba Marekani
ilikuwa ikiwatesa Waislamu.

Bin Laden alisisitiza kuwa Marekani ilikuwa inawaua Waislamu uko 'Palestina,
Chechnya, Kashmir na Iraq' na kwamba Waislamu wanapaswa kuwa na 'haki ya
kushambulia katika kuadhibu'. Yeye pia alidai kuwa mashambulizi ya 9 / 11
hayakuwa yakiwalenga wanawake na watoto, lakini 'vinara wa nguvu za kijeshi na
kiuchumi'.

Ushahidi umekuja kwa mwanga kwamba malengo ya awali ya mashambulizi huenda
yalikuwa vituo vya nguvu za nyuklia pwani ya mashariki ya Marekani. Malengo hayo
baadaye yalibadilishwa al-Qaeda, kwani waliogopa kwamba shambulizi kama hilo
"lingetoka nje ya mkono".

Mara tu baada ya mashambulizi, serikali ya Marekani iliamua kujibu kijeshi,
ikaanza kuandaa majeshi yake kuipindua serikali ya Taliban iliyoamini ilikuwa
inawaweka al-Qaeda. Kabla ya Marekani kushambuliwa, ilimpa kiongozi wa Taliban
Mullah Omar nafasi ya kusalimisha Bin Laden na washirika wake wa juu. Vikosi vya
kwanza vya kijeshi kuingizwa Afghanistan walikuwa Maafisa kutoka Special
Activities Division (SAD) ya CIA.

Taliban ilijitolea kumsalimisha Bin Laden kwa kesi katika nchi isiyo na ushirika
kama Marekani ingetoa ushahidi kuwa Bin Laden alishiriki katika mashambulizi.
Rais wa Marekani George W. Bush alijibu kwa kusema: "Tunajua yeye ana hatia.
Msalimisheni", na Waziri Mkuu wa Uingereza Tony Blair akaionya serikali ya
Taliban:" kumsalimisha Bin Laden, au wasalimishe nguvu ".

Mapema baadaye Marekani na washirika wake walivamia Afghanistan, na pamoja na
Ushirikiano wa Kazkazini ya Kiafghan wakang'oa serikali ya Taliban mamlakani
katika vita vya Afghanistan.

Kama matokeo ya Marekani kutumia vikosi vyake maalum na kutoa msaada wa angani
kwa vikosi vya ardhini vya Ushirika wa Kaskazini, makambi ya mafunzo ya Taliban
na al-Qaeda yaliharibiwa na kubwa ya muundo wa uendeshaji wa al-Qaeda unaaminika
uliharibiwa. Baada kuondolewa kutoka katika nafasi yao muhimu katika eneo la
Tora Bora la Afghanistan, wengi wa wapiganaji wa al-Qaeda walijaribu kujikusanya
katika eneo la Gardez taifa.

Tena, chini ya ulipuaji mkali wa angani, majeshi ya ardhini ya Marekani pamoja
na vikosi vya Kiafghan walishambulia, na wakibomoa msimamo wa al-Qaeda na kuwaua
au kuwakamata wapiganaji wengi. Ikifikia mapema mwaka wa 2002, al-Qaeda ilikuwa
imepata pigo kubwa kwa uwezo wa uendeshaji wake, na uvamizi wa Afghanistani
ulionekana mafanikio ya awali. Hata hivyo, sehemu kubwa ya Ukereketwa wa Taliban
unabakia katika Afghanistan, na viongozi wawili wakuu wa al-Qaida, Bin Laden na
Al Zawahiri, walihepa kukamatwa.

Mjadala uliendelea kuhusu asili ya jukumu la al-Qaida katika mashambulizi ya 9 /
11, na baada ya uvamizi wa Marekani kuanza, Idara ya Nchi ya Marekani pia ilitoa
video iliyoonyesha Bin Laden akiongea na kundi dogo la washirika mahali fulani
katika Afghanistan muda mfupi kabla ya Taliban kuondolewa madarakani. Ingawa
uhalisi wake umeshukiwa na baadhi, video hiyo inaonekana kulaumu Bin Laden na
Al-Qaeda katika mashambulizi ya 11 Septemba na ilionyeshwa katika televisheni
nyingi kote duniani, pamoja na Tafsiri ya Kiingereza iliyotolewa na Idara ya
Ulinzi ya Marekani.

Mnamo Septemba 2004, tume ya serikali ya Marekani ya kuchunguza mashambulizi ya
11 Septemba ilihitimisha rasmi kwamba mashambulizi yalipangwa na kutekelezwa na
al-Qaeda operatives. Mnamo Oktoba 2004, Bin Laden alionekana akidai uwajibikaji
kwa mashambulizi katika video iliyotolewa kupitia Al Jazeera, akisema yeye
aliongozwa na mashambulizi ya Israel kwenye majengo marefu katika uvamizi wa
1982 wa Lebanon: "Nilipoona minara iliyobomolewa nchini Lebanon , iliingia
katika mawazo yangu kwamba tunapaswa kumuadhibu mtesi katika aina na kwamba
tunapaswa kuharibu minara katika Amerika ili wapate ladha ya kile sisi tulionja
na hivyo kuwa wanapaswa kukoma kuwaua wanawake na watoto wetu.

Hadi mwisho wa 2004, serikali ya Marekani alitangaza kwamba theluthi mbili ya
waandamizi al-Qaeda takwimu kuanzia mwaka 2001 alikuwa alitekwa na kuhojiwa na
CIA: Abu Zubaydah, Ramzi bin al-Shibh na Abd al-Rahim al-Nashiri katika 2002;
Khalid Sheikh Mohammed mwaka 2003; na Saif al Islam el Masry mwaka
2004.[onesha uthibitisho] Mohammed Atef na wengine kadhaa waliuawa.

Matendo ya al-Qaida katika Afrika ni pamoja na idadi ya mashambulizi katika
Afrika Kaskazini, na kusaidia vyama katika vita vya wenyewe kwa wenyewe nchini
Eritrea na Somalia. Kutoka mwaka wa 1991 hadi 1996, Osama Bin Laden na viongozi
wengine wa Al-Qaeda walikuwa kimsingi nchini Sudan.

Waasi wa Kiislam katika Sahara wanaojiita Al-Qaeda katika Maghreb ya Kiislamu
wameongeza vurugu yao katika miaka ya karibuni. Maafisa wa
Kifaransa[onesha uthibitisho] wanasema waasi hao hawana viungo halisi na uongozi
wa al-Qaeda, lakini hili ni suala la mgogoro katika baadhi ya vyombo vya
kimataifa na miongoni mwa wachambuzi wa usalama. Inaonekana kuwa Bin Laden
alikubali jina la kikundi hicho mwishoni mwa mwaka wa 2006, na waasi "wakachukua
jina la al Qaeda", karibu mwaka mmoja kabla ya vurugu kuanza kuenea.

Katika mwaka wa 2003, Waislamu walitekeleza mfululizo wa ulipuaji mabomu katika
Istanbul na kuua watu hamsini na saba na kuwajeruhi mia saba. Watu sabini na
wanne walishtakiwa na mamlaka za Kituruki. Baadhi yao awali walikuwa wamekutana
na Osama Bin Laden, na ingawa hawakutaka hasa ahadi fungamana na Al-Qaeda wao
waliomba baraka yake na msaada.

Katika mwaka wa 2009, watu watatu wakaazi wa London, Miles Hussain, Assad Sarwar
na Ahmed Abdullah Ali, walipatikana na hatia ya kupanga kulipua mabomu
yaliyofichwa kama vinywaji kwenye ndege saba zilizokuwa zinaelekea Kanada na
Marekani. Uchunguzi mkubwa tata wa polisi na MI5 kuhusiana na njama hiyo
ilihusisha zaidi ya mwaka mmoja wa kazi ya ufuatiliaji uliofanywa na maafisa juu
ya mia mbili. Maafisa wa Uingereza na Marekani walisema mpango huo-usiofanana na
mengi ya kigaidi yanayopangwa katika Ulaya-mara moja ulihusishwa na al-Qaeda na
uliongozwa na wapiganaji waandamizi wa Kiislamu nchini Pakistan.

Kufuatia kukutanishwa kwa Yemeni mwaka 1990, Mwahhabi mitandao wamisionari
wakaanza kuhamia ndani ya nchi katika jitihada ya kibepari subvert kaskazini.
Ingawa ni ngumu kuwe na uwezekano Bin Laden au al-Qaida ya Saudi walihusika moja
kwa moja, urafiki wa kibinafsi waliounda ungekuwa imara zaidi katika muongo
uliyofuata na ungetumika katika shambulizi la USS Cole.

Katika Iraq, vikosi vya al-Qaeda vilivyohusiana na uongozi vilikuwa
vimejumuishwa katika Jama'at al-Tawhid wal-Jihad shirika lililoongozwa na Abu
Musab al-Zarqawi. Wakizingatia zaidi oparesheni za kujitolea mhanga, wamekuwa ni
"dereva muhimu " wa Ukereketwa wa Kisunni. Ingawa walishiriki sehemu ndogo
katika Ukereketwa kwa ujumla, kati ya 30% na 42% ya ulipuaji mabomu ya kujiua
yaliyofanyika katika miaka ya mwanzoni yalidaiwa na shirika la Zarqawi.

Kwa ukubwa, ilikuwa si mpaka mwishoni mwa miaka ya 1990 ndipo al-Qaeda ilianza
mafunzo kwa Wapalestina. Hii si kupendekeza kuwa wapiganaji wa upinzani
hawajawakilishwa vyema katika mtandao kwani idadi ya Wapalestina, wengi kutoka
Yordani, walitaka kujiunga na wamejitokeza kutumikia majukumu makubwa nchini
Afghanistan. Badala yake, makundi makubwa kama Hamas na Islamic Jihad ya
Kipalestina ambayo hushirikiana na al-Qaeda katika sehemu nyingi-wamekuwa na
matatizo kukubali muungano wa kimkakati, wakiogopa kuwa Al-Qaeda itachukua seli
zao ndogo. Hii inaweza kuwa imebadilika hivi karibuni, kwani huduma za usalama
na ujasusi za Israel zinaamini al-Qaeda imeweza kujiingiza ndani ya washirika
kutoka Maeneo Yaliyonyakuliwa na kuingia Israeli, na inangojea wakati mwafaka wa
kufanya mashambulizi.

Timothy L. Thomas anadai kuwa baada ya kuondolewa kwake kutoka Afghanistan,
al-Qaeda na waandamizi wake wamehama mtandaoni kuhepa kujulikana katika hali
inayoongezeka ya uangalifu kimataifa. Kama matokeo, matumizi ya shirika ya
mtandao yameongezeka zaidi, yakijumuisha fedha, ajira, mitandao, uhamasishaji,
utangazaji, vilevile usambazaji habari, ukusanyaji na ugawaji.

Harakati ya Abu Ayyub al-Masri ya al-Qaeda nchini Iraq mara hutoa video fupi
zinazotukuza shughuli za walipuaji wa kujitolea mhanga wa kijiha. Pia, kabla na
baada ya kifo cha Abu Musab al-Zarqawi (kiongozi wa zamani wa al-Qaeda nchini
Iraq), shirika mwamvuli ambalo al-Qaeda nchini Iraq ni mshirika, Baraza la
Mujahideen Shura, limekuwa na uwepo wa mara kwa mara katika mtandao ambapo
matangazo yanapeanwa na Murasel.

Aina ya nakala zinazopatikana inajumuisha video za mafunzo ya Guerrilla, picha
za waathiriwa walio karibu kuuawa, shuhuda za walipuaji wa kujitolea mhanga, na
video ushiriki katika jihad kupitia stylized portraits wa misikiti na alama ya
muziki. Tovuti moja inazohusiana na al-Qaeda ilitoa video ya mjasiriamali wa
Marekani Nick Berg akiwa anauawa nchini Iraq. Video na picha zingine za mauaji,
pamoja na za Paul Johnson, Kim Sun-il, na Daniel Pearl, zilitolewa kwanza katika
tovuti za jihadi.

Desemba 2004 ujumbe wa kusikilizwa uliyodai kutoka kwa Bin Laden ulitolewa moja
kwa moja kwenye tovuti moja, badala ya kutuma nakala kwa al Jazeera kama
alivyofanya huko nyuma.

Al Qaeda iligeukia na intaneti kutoa video zake ili kuwa na uhakika ingepatikana
bila kusahihishwa, kuliko hatari ya uwezekano wa wahariri al Jazeera kuhariri wa
video na kukatwa nje chochote muhimu kifalme wa Saudi familia. Ujumbe wa Bin
Laden wa Desemba 2004 ulikuwa shadidi zaidi kuliko kawaida katika hotuba hii,
kudumu zaidi ya saa moja.

Huko nyuma, Alneda.com na Jehad.net zilikuwa tovuti muhimu zaidi za al-Qaeda.
Alneda awali iliangushwa na Mmarekani Jon Messner, lakini wahudumu wakapinga kwa
kuchukua tovuti katika tarakilishi kuu mbalimbali na na kchukua y kimkakati.

Marekani kwa sasa inajaribu kumfungulia mashtaka bingwa wa teknolojia ya habari
wa Uingereza, Babar Ahmad, juu ya madai ya kuendesha mtandao wa lugha ya
Kiingereza na al-Qaeda Nje, kama Azzam.com. Mashtaka dhidi yaAhmad yanapingwa na
mashirika mbalimbali ya Kiislamu ya Uingereza, kama vile Muslim Association of
Britain.

Iwe au isiwe mashambulizi ya al-Qaeda yalikuwa "kisasi" ya mpango wa "Operation
Cyclone" wa CIA ya Marekani kusaidia mujahideen wa Afghanistan ni suala la
baadhi cha mjadala. Robin Cook, aliyekuwa Katibu wa kigeni wa Uingereza kutoka
1997-2001, ameandika kuwa al-Qaeda na Bin Laden walikuwa "bidhaa ya na mashirika
ya magharibi ya usalama," na kwamba "Al-Qaida, literally ni" database ", awali
ilikuwa faili ya kompyuta ya maelfu wa mujahideen ambao walisajiliwa na kupewa
mafunzo pamoja na msaada kutoka CIA ili kuwashinda Warusi.

Aina kadhaa za vyanzo- mwandishi wa CNN Peter Bergen, Brigadier wa ISI Muhammad
Yousaf wa Pakistan, na washirika wa CIA waliohusika katika mpango wa
Afghanistan, kama Vincent Cannistraro- wamekana kwamba CIA au maafisa wengine wa
Marekani waliwasiliana na mujahideen wa kigeni au Bin Laden, sembuse kuwapa
silaha, au mafunzo yoyote.

Hii inapingana na matamko ya Milton Bearden, Field Officer 1985-1989 wa CIA wa
Afghanistan, ambaye anakumbuka hofu aliyohisi wakati wa mkutano na wapiganaji wa
Jihadi: "nyakati nyingi nilizokuwa katika taabu yoyote halisi nchini Afghanistan
ni wakati mimi nilikutana na watu hawa- Unajua kuwa kuna 'wakati' au mawili
ambayo yangeonekana kidogo kama sehemu ya bar katika Star Wars, unajua. Kila
kundi mfano ikizunguka na hatimaye mtu anatuliza hali.

Lakini Bergen na wengine wanasema kwamba hakukuwa na haja ya kuwasajili wageni
ambao hawakujua lugha, mila au walei wa nchi tangu kulikuwa robo milioni ya
wazawa wa Afghanistan tayari kupambana; kwamba mujahideen wa kigeni wenyewe
walikuwa hawana haja ya fedha za Marekani tangu walipata dola milioni mia kadhaa
kwa mwaka kutoka kwa vyanzo visivyo vya Kimarekani; kwamba Wamarekani
hawangeweza kuwapa mafunzo mujahideen kwa sababu maafisa wa Pakistan
hawangeruhusu zaidi ya kiganja yao kufanya kazi nchini Pakistan na hakuna hata
mmoja katika Afghanistan, na kwamba Waarabu wa Kiafghanistan walikuwa karibu
sawa na wapiganaji wa Kiislamu ambao walikuwa maadui kwa watu wa nchi za
Magharibi iwe ama isiwe watu wa Magharibi walikuwa wakiwasaidia Waislamu wa
Afghanistan.

Kulingana na Peter Bergen, anayejulikana kwa kufanya mahojiano televisheni ya
kwanzana Osama Bin Laden mwaka 1997, wazo kwamba "CIA ilimfadhili Bin Laden au
kumpa mafunzo ... Bin Laden [ni] hadithi ya watu. Hakuna ushahidi wa hili. ...
Bin Laden alikuwa pesa zake mwenyewe, alikuwa mpinga-Amerika na alifanya kazi
kwa siri na kwa kujitegemea. ... Habari halisi hapa ni CIA hawakuwa na ukweli
kuwa kidokezo kuhusu nani Bin Laden alikuwa mpaka mwaka wa 1996 wakati
walianzisha kitengo cha kweli kuanza kumfuatilia. Lakini kama Bergen mwenyewe
alivyokubali, katika "tukio moja la ajabu" CIA ilionekana kutoa msaada viza
mujahideen-recruiter Omar Abdel-Rahman.

Al-Qaeda ina historia ya muda mrefu na CIA, hasa kitengo cha Special Activities
Division. Oparesheni hii maalum inayosifika husehemu ya CIA utume ni msingi wa
nguvu za Marekani katika vita dhidi ya Al Qaeda na umeleta mafanikio zaidi.

Kulingana na idadi ya vyanzo kumekuwa "wimbi la " dhidi ya Al Qaeda na washirika
wake na "wasomi wa kidini, wapiganaji wa zamani" wakishangazwa na takfir ya Al
Qaida na mauaji ya Waislamu katika nchi za Kiislamu, hasa Irak.

Noman Benotman, Muarabu wa zamani wa Afghanistan na mpiganaji wa Kundi la
Kupambana la Kiislamu la Libya, akajitokeza kwa umma na barua ya wazi ya
kumkosoa Ayman al Zawahiri Novemba 2007 baada ya kuwavuta waandamizi wa uongozi
wa zamani wa kundi lake waliofungwa jela kuingia katika mazungumzo ya amani na
serikali ya Libya Wakati Ayman al Zawahiri akitangaza kuunganisha wa kikundi
hicho na Al Qaeda katika Novemba 2007, serikali ya Libya iliyotolewa 90
wanachama wa kikundi kutoka gerezani miezi kadhaa baadaye baada ya "walikuwa
alisema kuwa sagts upp ghasia."

Katika mwaka wa 2007, karibu na maadhimisho ya sita ya 11 Septemba na miezi
michache kabla ya Rationalizing Jihad kuonekana katika magazeti, ya Saudi Salman
al-Ouda alitoa kemeo binafsi kwa Bin Laden. Al-Ouda, mwanachuo wa kidini na
mmoja wa baba wa Sahwa, harakati ya kifandamentalisti iliyoamka na kuenea kote
Saudi Arabia katika miaka ya 1980, ni mpinzani wa kuheshimiwa sana wa
ujihadi.[onesha uthibitisho] Al-Ouda alimuuliza kiongozi wa al Qaida kwenye
televisheni

Kulingana na uchunguzi wa Pew, msaada kwa Al Qaeda umekuwa ukipungua katika
dunia ya Kiislamu katika miaka ya kuongoza hadi 2008. Idadi ya wanaosaidia
mabomu ya kujiua nchini Indonesia, Lebanon, na Bangladesh, kwa mfano, imeshuka
kwa nusu au zaidi katika miaka mitano iliyopita. Nchini Saudi Arabia, asilimia
10 tu sasa wana mtazamo mwema wa Al Qaeda, kulingana na uchunguzi wa Desemba na
Terror Free Tomorrow, yenye makao yake makuu Washington.

Katika mwaka wa 2007, Sayyed Imam Al-Sharif, Mwarabu mshawishi wa Afghanistan
aliyefungwa jela, "kiitikadi mwandamizi mzazi wa Al Qaeda", na msaidizi wa
zamani wa takfir, aliondoa msaada kutoka al Qaeda na kitabu Wathiqat Tarshid
Al-'Aml Al-Jihadi fi Misr w'Al-'Alam (Rationalizing Jihad in Egypt and the
World).

Ingawa kwa wakati mmoja ilihusishwa na al-Qaeda, katika Septemba ya 2009 LIFG
ilikamilisha "kodi" mpya kwa jihad, hati ya kidini yenye kurasa 417 inayoitwa
"Corrective Studies". Kutokana uaminifu wake na ukweli kwamba wanajihadi wengine
kadhaa maarufu katika Mashariki ya Kati wamegeuka dhidi ya al Qaeda, uso kuhusu
LIFG inaweza kuwa hatua muhimu kuelekea kuvunja usajili wa al Qaeda.



https://sw.wikipedia.org/wiki/Afrika_ya_Mashariki

Afrika ya Mashariki ni sehemu ya bara la Afrika ambayo iko upande wa mashariki,
ikipakana na Bahari ya Kihindi.

Afrika ya Mashariki inatajwa na sayansi kuwa mahali ambako watu wa kwanza
duniani walikopatikana.

Majina ya miji ya Afrika ya Mashariki imetajwa mara ya kwanza katika Periplus ya
Bahari ya Eritrea (karne ya 1 B.K.).

Tangu uenezaji wa ukoloni wa Kizulnguupande wa Mashariki wa bara ulianza kuitwa
Afrika ya Mashariki. Somalia, Eritrea na Ethiopia za leo zilitawaliwa na Italia
kama "Afrika ya Mashariki ya Kiitalia" (Africa Orientale Italiana) katika miaka
ya 1936 hadi 1941, Kenya ilitwaliwa na Uingereza kwa jina la "Afrika ya
Mashariki ya Kiingereza" (East Africa Protectorate au pia British East Africa)
hadi 1920, Tanganyika pamoja na Rwanda na Burundi zilijulikana kama "Afrika ya
Mashariki ya Kijerumani" (Deutsch Ostafrika) hadi 1919 na Msumbiji iliitwa mara
nyingi "Afrika ya Mashariki ya Kireno" (África Oriental Portuguesa) hadi uhuru.

Wakazi wengi wa Afrika ya Mashariki ni wasemaji wa lugha za Kibantu; sehemu ya
kaskazini wasemaji wa lugha za Kihamiti ni wengi (Waoromo, Wasomalia). Katika
Ethiopia kuna wasemaji wengi wa lugha za Kisemiti.

Nchi mashuhuri zaidi katika sehemu hii ni Kenya, Uganda, Tanzania, Rwanda na
Burundi kwa sababu ya kutumia lugha moja katika mawasiliano baina ya wananchi wa
sehemu hii, yaani Kiswahili.

Aghalabu nchi za Afrika ya Mashariki zinazungumza lugha ya Kiswahili kama lugha
ya mawasiliano kati yao, kwani katika nchi hizi kuna makabila mengi sana na kila
kabila lina lugha yake ambayo kawaida inatumika nyumbani baina ya watu wa kabila
moja, lakini wakitaka kuwasiliana na makabila mengine, mara nyingi hutumia lugha
ya Kiswahili, na hii ni kwa sababu lugha hii ndiyo iliyoenea zaidi na kufahamika
zaidi katika eneo hili la dunia.

Nchi za Afrika ya Mashariki, hasa Kenya, Uganda na Tanzania ni nchi ambazo ni
karibu tangu zamani. Zimeshirikiana historia, zote zimekaliwa hasa na makabila
yanayotumia lugha za Kibantu (Kenya na Uganda wana pia idadi muhimu ya wakazi
wasiotumia lugha za Wabantu). Katika nchi zote tatu lugha ya Kiswahili imekuwa
lugha muhimu ingawa kwa daraja mbalimbali. Wakati wa ukoloni zilitawaliwa na
Uingereza iliyoacha taasisi na taratibu mbalimbali zilizosaidia kuanzishwa kwa
Jumuiya ya Afrika ya Mashariki wakati wa uhuru.

Tanzania, Kenya na Uganda zina ukubwa wa eneo la maili za mraba; Tanzania
360,000 ikifuatiwa na Kenya 224,960 na Uganda 93,980 upande wa mashariki nchi
hizi zimepakana na bahari ya Hindi na upande wa kaskazini mashariki zimepakana
na Somalia, upande wa kaskazini zimepakana na Ethiopia na Sudan Kusini upande wa
magharibi ni Jamhuri ya Kidemokrasia ya Kongo na jamuhuri ya Rwanda na Burundi,
kusini ni Zambia, Malawi na Msumbiji.

Nchi hizi zimepitiwa na mstari wa ikweta, umepita Kenya na kusini mwa Uganda.
Kenya na Tanzania zina ukanda wa pwani wenye bandari za Mombasa; Tanga;
Bagamoyo; Dar es Salaam; Zanzibar; Kilwa na Mtwara.



https://sw.wikipedia.org/wiki/Afghanistan

Afghanistan ( افغانستان, pia: Afuganistani) ni nchi ya bara la Asia. Inapakana
na nchi za Pakistan, Uajemi, Turkmenistan, Usbekistan, Tajikistan na China.

Ni nchi ya milima mirefu mingi inayofunika 3/4 za uso wake. Kutokana na tabia ya
nchi wakazi wengi huishi katika jumuiya za kikabila.

Afghanistan ni nchi bila pwani kwenye bahari yoyote. Sehemu kubwa ya eneo lake
lenye km² 652,090 ni milima. Asilimia 90 za nchi iko mita 600 au zaidi juu ya UB
ikiendelea kupanda hadi mita 7,485 kwenye ncha ya mlima Noshak. Safu za milima
kubwa ni Hindu Kush na Pamir.

Katika kaskazini na kusini magharibi kuna maeneo ya tambarare yenye tabia ya
jangwa. Maeneo makubwa ni yabisi na nusu jangwa au jangwa. Sehemu za milima
zinapokea mvua na theluji, lakini mito mingi inayoanzia huko inapeleka maji yake
nje ya nchi, kwenda Iran, Pakistan na Turkmenistan.

Hali ya hewa inategemea mahali na kimo. Sehemu za juu milimani huwa na jalidi
kali wakati wa majira ya kipupwe na tambarare za chini huwa na joto kali wakati
wa majira ya joto.

Afghanistan kama nchi ya pekee ilianza kutokea wakati wa karne ya 19. Kabla ya
hapo nchi yote au sehemu mbalimbali zilikuwa sehemu ya milki jirani hata kama
sehemu za eneo la Afghanistan zilijitegemea chini ya watawala wadogo. Kwa
vipindi virefu vya historia Afghanistan ilikuwa sehemu ya milki za Uajemi
(Iran).

Tangu miaka ya 1980 Afghanistan imekabiliwa na vita; mwaka 1979 Umoja wa
Kisovyeti ulivamia nchi lakini ukapaswa kujiondoa tena mwaka 1989.

Vita vya wenyewe kwa wenyewe vilifuata kati ya vikundi vya wapinzani ambako nchi
jirani ya Pakistan ilikuwa na athira kubwa kwa kutuma silaha na pesa.

Baada ya kipindi kifupi cha serikali ya kitaifa, kundi la Kiislamu la Taliban
lilifaulu kuteka Kabul kwa msaada kutoka Saudia na Pakistan mwaka 1997.

Serikali ya Taliban ilikwisha kwa sababu walimruhusu Osama bin Laden pamoja na
kundi lake la Al-Qaide kuwa na kimbilio nchini. Baada ya Shambulio la 11
Septemba 2001 Marekani ililipa kisasi kwa kushambulia Afghanistan.

Hali ya vita imeendelea ndani ya Afghanistan katika vita ya Marekani na NATO
2001-2014. Tangu Disemba 2014 nchi za NATO zilitangaza ya kwamba wamemaliza
kuhudhuria katika mapigano na kuondoa sehemu kubwa ya wanajeshi kutoka
Afghanistan. Vikosi vya NATO vimebakizwa shabaha ya kusaidia jeshi la kitaifa.

Mwaka 2015 wakazi walikadiriwa kuwa 32,564,342, wakiwemo wakimbizi milioni 2.5
wanaoishi Pakistan na Iran.

Kwa kuwa nchi iko kwenye njia zinazounganisha maeneo mbalimbali ya Asia, wakazi
hao ni mchanganyiko mkuuː kabila kubwa ni la Wapashtuni (42%), halafu kuna
Watajiki (27%), Wauzbeki (9%), Wahazara (8%) n.k.

Wengi wanaongea zaidi ya lugha moja (angalia orodha ya lugha za Afghanistan).
Zile rasmi ni Kipashto (35%) na Kidari (50%), ambazo zote mbili ni za jamii ya
Kiajemi kati ya Lugha za Kihindi-Kiulaya.

Upande wa dini, zaidi ya 99% ni Waislamu (90% Wasuni, 7% Washia n.k.). Ndiyo
dini rasmi. Waliobaki ni Wazoroasta, Wakristo, Wahindu, Singasinga n.k.



https://sw.wikipedia.org/wiki/Wakelti

Jina linatokana na taarifa za Wagiriki wa Kale waliowaita Κέλτοι Keltoi au
Γαλάται Galatai na za Waroma wa Kale waliowaita "Celti". Wenyewe hawakuacha
maandishi, kwa hiyo haijulikani kama walikuwa na jina la kujiita kwa jumla.
Walitumia lugha za karibu. Leo hii wasemaji wasio wengi wa lugha hizo wamebaki
Uingereza, Eire na Ufaransa ambao ni wasemaji wa Kibretoni, Kicornwall, Kiwelisi
na Kigaelic.

Pamoja na hayo, wataalamu wa akiolojia wametambua mabaki ya kufanana ambayo
yanahesabiwa kuwa ya Wakelti kutokana na makaburi, makazi, vifaa vya ufinyanzi,
mapambo ya silaha na kadhalika yanayoruhusu kuelewa uenezi wao, hata kama hakuna
taarifa za kimaandishi ya majirani.

Kutokana na makaburi yaliyochuguliwa huko Hallstadt / Austria, jina la
"utamaduni wa Hallstatt" likabuniwa. Wakubwa wa utamaduni huo walizikwa pamoja
na silaha zao zilizochongwa na kupambwa kwa namna ya pekee na aina hizi za vifaa
makaburini zimetambuliwa pia mahali pengine.

Taarifa zaidi zinapatikana katika maandiko ya Wagiriki na Waroma wa Kale
waliofanya biashara na makabila ya Wakelti na kupambana nao katika vita. Julius
Caesar alitunga taarifa yake juu ya "De bello gallico" (yaani Vita ya Gallia)
ambako aliingiza maelezo mengi juu ya jamii, utamaduni, uchumi na dini ya
Wakelti wa Gallia aliowashinda.

Walikalia funguvisiwa ya Britania, sehemu za Ulaya ya Magharibi, ya Kati na ya
Mashariki. Hapo walikuwa na nguvu hasa katika Gallia ya kihistoria (leo
Ufaransa, Ubelgiji na Italia ya Kaskazini).



https://sw.wikipedia.org/wiki/Venezuela

Mbele ya pwani ya Bahari ya Karibi kuna madola ya visiwani ya Aruba, Antili za
Kiholanzi na Trinidad na Tobago.

Venezuela ilikuwa koloni la Hispania hadi mwaka 1811 na lugha ya Kihispania ni
lugha ya kitaifa.

Jina la nchi ni umbo la Kihispania la jina la mji wa Venezia (Italia). Amerigo
Vespucci, mpelelezi Mwitalia katika utumishi wa mfalme wa Hispania, aliona
vijiji vya wenyeji waliojenga nyumba juu ya maboriti yaliyosimamishwa katikati
ya maji karibu na mwambao pasipo kina. Vijiji vilimkubusha mji wa Venezia
uliojengwa vilevile. Venezuela yamaanisha "Venezia Ndogo" katika Kihispania.

Venezuela ina eneo la km² 916,445 (kama Namibia) ikiwa na pwani yenye urefu wa
km 2,800. Asilimia 39 za eneo hili ni misitu, mashamba ya kulimwa ni 4%, eneo la
mifugo 20%, mazao ya kudumu kama kahawa 1%.

Nyanda za juu za Guayana zina milima ya pekee: kuna milima ya meza 115 inayoitwa
"tepui" katika lugha ya wakazi asilia. Kiekolojia hilo ni eneo muhimu kwa sababu
milima mingi ina mimea na wanyama wa pekee, tofauti na milima jirani, na
inapatikana hapa tu kote duniani.

Maporomoko marefu duniani yatelemka kutoka milima hii kama vile maporomoko ya
Salto del Angel ("anguko la malaika") ambako maji huanguka mita 965.

Mto mkubwa wa Venezuela ni Orinoco wenye urefu wa km 2574 unaoishia katika
Atlantiki. Lakini mkono wa Brazo Casiquiare unajitenga na kuishia katika mto wa
Amazonas nchini Brazil.

Venezuela ni shirikisho la madola au majimbo 23 ya kujitawala, maeneo
yasiyojitawala na mkoa wa shirikisho wa Caracas.

Wakazi wengi (51.6%) wanajiainisha kama machotara wa Kizungu-Kiindio. Wazungu ni
43.6%, wenye asili ya Afrika ni 3.5% na Waindio 2.6%. Utafiti wa DNA unaonyesha
kwamba urithi wa jeni kwa asilimia 60.6 ni wa Kizungu, 23 ni wa Kiindio na 16.3
ni wa Kiafrika.

Lugha rasmi na ya kawaida ni Kihispania, ingawa lugha asilia zinakubalika kwa
Waindio, na lugha nyingine zinatumiwa na wahamiaji.

Upande wa dini, 88% ni Wakristo, hasa wa Kanisa Katoliki (71%) na madhehebu
mbalimbali ya Uprotestanti (17%).



https://sw.wikipedia.org/wiki/Ufugaji

Ufugaji, pia hujulikana kama ufugaji wanyama, ni mazoezi ya kilimo ya kuzaliana
na kuongeza mifugo.

Kwa maana nyingine ufugaji ni kitendo cha kutunza wanyama na kuwapa chakula
ukizingatia lishe bora au kanuni zote za ugawaji na utunzaji wa wanyama kwa
kuzingatia lishe bora, hata pia upatikanaji wa maji kwa ajili ya wanyama hao.

Ufugaji ni mojawapo ya shughuli mbalimbali za binadamu ambazo huweza kumuingizia
kipato ambacho huchangia katika uchumi wa nchi. Pia uchumi huo huchangia katika
maendeleo ya nchi fulani.

Mchungaji ng'ombe huwajali ng'ombe, na mchungaji kondoo (kwa Kiingereza
"sheepherd") huwalinda kondoo. Zamani, ilikuwa kawaida kuwa na mifugo ambayo ya
kondoo na mbuzi kuwa pamoja; kwa zabuni hizo pia wanaitwa wachungaji.

Ngamia pia hulindwa na mifugo. Katika Tibet, yak hufugwa. Katika Amerika ya
Kusini, llama na alpaca hufugwa.

Katika nyakati za kisasa zaidi, wafuga ng'ombe wa Amerika ya Kaskazini, charro
wa Mexico, au vaqueros, gauchos, huasos wa Amerika ya Kusini, na wakulima au
wafugaji wa Australia hulinda mifugo yao wakiwa juu ya farasi, magari, pikipiki,
magari makubwa (4WD) na helikopta, kutegemea na mifugo na mandhari inayohusika.

Leo, mameneja wa mifugo mara nyingi husimamia maelfu ya wanyama na wafanyakazi
wengi. Mashamba, vituo huweza kuajiri wazalishaji, wataalamu wa afya ya mifugo,
walishaji, na wakamuaji kusaidia huduma kwa wanyama.

Mbinu kama vile uzalishaji wa kisayansi na uhamishaji mara nyingi hutumika, si
tu kama mbinu kuhakikisha kwamba mifugo ya kike wamezaa, lakini pia ili kusaidia
kuboresha aina ya mifugo. Hii inaweza kufanyika kwa kuipanda mbawala kutoka
mifugo bora ya kike hadi mifugo ya kawaida ya kike - ili kuwezesha ng'ombe bora
wa kike kupata mimba nyingine.

Mazoezi haya huongeza idadi ya wazawa ambayo wanaweza kuwa wamezalishwa na idadi
ndogo ya wanyama wenye afya bora. Hii kwa upande inaboresha uwezo wa kubadilisha
kulisha wanyama kwa nyama, maziwa, au nyuzinyuzi kwa ufanisi zaidi, na kuboresha
ubora wa bidhaa ya mwisho, na kuifanya iridhishe.

Sayansi ya ufugaji au sayansi ya wanyama hufundishwa katika vyuo vikuu na vyuo
vingi duniani kote. Wanafunzi wa sayansi ya wanyama wanaweza kujiingiza katika
mahafali zifuatazo dawa za mifugo au kwenda kujiingiza kwenye daraja za bwana au
udaktari mbalimbali kama vile lishe, jeni zinavyozaliana na wanyama, au uzazi.
Wahitimu wa programu hizi wanaweza kupatikana wakifanya kazi katika viwanda,
kama vya dawa za mifugo na binadamu, viwanda vya lishe ya wanyama na mifugo,
kilimo au katika masomo.



https://sw.wikipedia.org/wiki/Ucheki

Ucheki au Chekia au Czechia (kwa Kicheki: Česko) pia Jamhuri ya Kicheki au
Jamhuri ya Czech (kwa Kicheki: Česká republika) ni nchi ya Ulaya ya Kati na
mwanachama wa Umoja wa Ulaya.

Miji mingine mikubwa ni Brno, Ostrava, Zlín, Plzeň, Pardubice, Hradec Králové,
České Budějovice, Liberec, Olomouc na Ústí nad Labem.

Ni kati ya nchi ambako dini si muhimu kimaisha. Wakati wa sensa ya mwaka 2011,
45.2% ya wakazi hawakujibu swali husika, na wengine 34.2% walisema hawana dini
yoyote. 10.3% walijitambulisha kama Wakatoliki na 0.8% kama Waprotestanti.

Historia ya jamhuri ya Ucheki yenyewe si ndefu, tukiangalia tangu nchi hiyo
kupokea uhuru kamili mwaka 1993 hadi leo.

Hapo awali Ucheki ilikuwa imeungana na Slovakia wakiwa Cheko-Slovakia
(Czechoslovakia) ambayo tena ilikuwa kwanza chini ya utawala wa ufalme wa
Austro-Hungaria katika karne ya 19 hadi mwanzo wa karne ya 20, yaani mpaka vita
kuu ya kwanza ya dunia wakati ufalme uliposhindwa na kusambaratika.

Wakati wa vita kuu ya pili ya dunia Wajerumani walichukua uongozi wa
Chekoslovakia, lakini hawakudumu mno.

Kufikia mwisho wa vita hivyo USSR ilichukua unahodha na kuweka nchi hiyo katika
sera ya Ukomunisti.

Wananchi walitawaliwa kwa nguvu halisi hadi mwaka 1989 wakati kulitokea
mapinduzi ya amani na kupata uhuru halisi na demokrasia.

Mwaka 1993, nchi hiyo iligawanyika katika Ucheki na Slovakia kwa sababu ya
kisiasa.



https://sw.wikipedia.org/wiki/Sierra_Leone

Nchi yenyewe ilianzishwa na Waingereza kwa kuunda mji wa Freetown ("Mji wa watu
huru") mwaka 1787. Kusudi lake likuwa kuwarudisha Afrika watu waliowahi kuwa
watumwa. Kiasili wale wakazi wa kwanza walikuwa watumwa weusi waliopewa uhuru
kwa sababu walishikamana na Waingereza dhidi ya Wamarekani katika vita vya uhuru
wa Marekani.

Baadaye Waingereza wapinzani wa utumwa walinunua watumwa wakiwapa uhuru na
kuwapeleka Sierra Leone.

Tangu mwaka 1807 Uingereza ulikataza biashara ya watumwa (lakini utumwa wenyewe
bado) na watumwa waliopatikana kwenye meli za biashara hiyo haramu walipelekwa
Sierra Leone na kupewa uhuru.

Ikianzishwa na shirika la wapinzani wa utumwa Sierra Leone ikawa koloni la
kwanza la Uingereza katika Afrika ya Magharibi mwaka 1792. Kuanzia mwaka 1802
Freetown ilikuwa makao makuu ya Kiingereza kwa Afrika ya Magharibi.

Miaka 1994 - 2002 nchi ilikuwa na vita vya wenyewe kwa wenyewe. Tangu mwisho
wake nchi inajengwa tena.

Wakazi asili wamegawanyika katika makabila 16, kila moja likiwa na lugha na
utamaduni maalumu; kati yake makubwa zaidi ni Watemne (35%) na Watembe (31%).

Lugha inayojulikana na asilimia 90 za wakazi ni Kikrio, aina ya Krioli ya
Kiingereza iliyochanganya pia lugha mbalibali za Kiafrika. Lakini lugha rasmi ni
Kiingereza.

Upande wa dini, Waislamu ni 71-77%, Wakristo ni 21-27% na wafuasi wa dini asilia
za Kiafrika hawafikii 2%. Sierra Leone ni nchi isiyo na dini rasmi.



https://sw.wikipedia.org/wiki/Radi

Radi (pia: ngurumo ya umeme) ni mwangaza na miale ya mwanga wa umeme inayotokea
wakati wa ngurumo wa mvua ya radi. Katika mazungumzo ya kila siku neno radi
inaweza kutaja pia sauti yenyewe na mwanga unaweza kuitwa "umeme".

Asili yake ni volteji inayojijenga kati ya mawingu angani yenye chaji tofauti au
pia kati ya mawingu na ardhi. Volteji hii ikiongezeka mno husababisha mkondo wa
umeme hewani inayoonekana kama mwangaza mkali. Mkondo unatoa pia joto kali na
joti hii inasababisha kupanuka kwa hewa ghafla. Upanuzi huu unaleta sauti
inayosikika kama ngurumo kama ni mbali lakini inawaza kusikika pia sawa na
mshtuko wa mlipuko kama ni karibu.

Kama mwendo wa radi ni kutoka mawinguni kwenda ardhi inaweza kuleta hasara kwa
watu au vitu. Takriban watu 2,000 hupigwa na radi kila mwaka na mara nyingi
wanakufa. Radi huwasha moto kwenye nyumba au porini. Radi inayolenga ardhi
huelekea kuingia sehemu ya juu mahali inapopiga. Hapa kuna mitambo ya
kikingaradi ni chuma zilizopo juu ya dari ya nyumba na kuendelea hadi ndani ya
ardhi kando la nyumba. Kama radi inapiga nyumba itachukua nyjia ya haraka ya
kufika ardhini kwa hiyo itapita kwenye vyuma bila kuumiza nyumba yenyewe.



https://sw.wikipedia.org/wiki/Puerto_Rico

Puerto Rico ni nchi katika Bahari ya Karibi ambayo ni eneo la kushirikishwa la
Marekani katika visiwa vya Antili Kubwa.

Iko upande wa mashariki wa Jamhuri ya Dominika na upande wa magharibi ya Visiwa
vya Virgin.

Ilikuwa koloni la Hispania mpaka ilipovamiwa na Marekani tarehe 25 Julai 1898,
wakati wa Vita ya Marekani dhidi Hispania na kutawaliwa kama koloni hadi mwaka
1917 ambako watu wa Puerto Rico walipewa uraia wa Marekani na kiwango cha
utawala katika mambo ya ndani.

Tangu mwaka 1948 gavana amechaguliwa na wananchi, si kuteuliwa tena na rais wa
Marekani.

Funguvisiwa ya Puerto Rico inajumuisha kisiwa kikuu cha Puerto Rico pamoja na
visiwa na funguvisiwa vidogo kama vile Mona, Vieques, Monito, Desecheo, Caja de
Muertos, Pajaros, Icacos, Palominos, Palominitos, Culebrita, na Culebra.

Puerto Rico si jimbo kamili la Marekani bali nchi inayojitawala katika mambo ya
ndani ilhali siasa ya nje na mambo ya uchumi hutawaliwa na Marekani.

Wakazi ni raia wa Marekani lakini hawashiriki katika uchaguzi wa rais. Kuna
mwakilishi wa Puerto Rico katika bunge la Washington lakini hapigi kura.

Katika kura za miaka 1967 na 1993 walikataa kulenga uhuru lakini walikataa pia
kuwa jimbo kamili la Marekani, wakapendelea hali ya eneo la kushirikishwa. Kumbe
mwaka 2012, kura zilionyesha kuwa 54% wanapenda badiliko, hasa kujiunga na
Marekani kama jimbo la 51.

Wakazi wanajitambulisha hasa kama Wazungu (75.8%), halafu Waafrika (12.4%) kwa
asili, lakini vipimo vinaonyesha kuwa Wazungu wamechangia 64% na Waafrika 25%,
wakati Waindio wamechangia 11% ya DNA ya wakazi wa sasa.

Lugha rasmi ni kwanza Kihispania (inayozungumzwa kawaida na 95% za wananchi),
halafu Kiingereza.

Upande wa dini, walio wengi ni Wakristo, hasa Wakatoliki (56%) na Waprotestanti
(33%).



https://sw.wikipedia.org/wiki/Plastiki

Plastiki (kutoka Kigiriki πλαστική plastiki yaani "iliyopewa umbo fulani" ) ni
aina ya maunzi mango yanayoundwa kwa njia ya kikemia na kukubali umbo lolote
yakiwa teke.

Plastiki ni maunzi sintetiki ambayo haitokei katika mazingira kiasili.
Inatengenezwa kwa kuunganisha molekuli nyingi kuwa nyororo ndefu ya polima.

Maunzi ya kwanza katika historia yaliyofanana na plastiki ilikuwa aina ya lami
iliyopatikana baada ya kupika utomvu ya miti fulani. Baadaye wataalamu walibuni
njia za kubadilisha vitu kama pembe ya wanyama kwa kuipika pamoja na madawa
ilikukubali kubadilishwa umbo.

Hatua kubwa ilikuwa mbinu wa kutia dawa la sulfuri kwenye mpira asilia. Kwa njia
hii Charles Goodyear wa Marekani aliweza kutengeneza mpira ulioendelea kuwa
laini. Aliendelea kubuni njia ya kubadilisha tabia za mpira kuwa mgumu kabisa.

Maendeleo makubwa ya plastiki ilipatikana na utaalamu wa kutumia mafuta ya
petroli. Mafuta haya mazito ni mchanganyiko wa kemikali mbalimbali. Katika
viwanda vya kusafishia mafuta maunzi haya yanatenganishwa na molekuli zinazofaa
zinatolewa kwa matenegnezo ya aina za plastiki.



https://sw.wikipedia.org/wiki/Pesa

Pesa ni chombo cha kubadilishana bidhaa na huduma kati ya watu. Pesa yenyewe
haina faida, haitoshelezi mahitaji ya binadamu ila imekubalika katika jamii kama
njia ya kujipatia mahitaji mengine.

Mfumo wa sarafu unamaanisha utaratibu wa kutoa na kusimamia pesa katika uchumi
wa kisasa.

Kiasili watu walibadilishana vitu kwa mfano ng'ombe mmoja kwa mbuzi kadhaa au
mazao kwa samaki n.k.

Baadaye imeonekana ya kwamba itasaidia zaidi kama kiwango fulani inapatikana kwa
vitu vyote.

Metali zilizokuwa haba zilitumiwa kama kipimo hiki, kwa mfano dhahabu, fedha au
shaba. Vilipimwa kufuatana na uzito.

Hatua iliyofuata ilikuwa kutumia vipande vya metali hizi vilivyogongwa mihuri
halafu hapakuwa na lazima ya kuvipima kimoja-kimoja. Inavyojulikana Wachina
walikuwa watu wa kwanza waliochukua hatua hii katika milenia ya 2 KK. Hii
ilikuwa mwanzo wa sarafu.

Pesa hutolewa na serikali ya nchi au na taasisi kama benki kuu inayofanya kazi
hii kwa niaba ya serikali. Mwanzoni sarafu ilikuwa sawa na kiasi fulani cha
dhahabu au fedha.

Hatua nyingine ilikuwa kutolewa kwa pesa ya karatasi au benknoti zilizoahidi
kumpatia mtu yeyote kiasi kilichoandikwa kwa dhahabu au fedha yenyewe. Kwa muda
mrefu benki kuu zilikuwa na hazina ya dhahabu iliyolingana na kiasi cha benknoti
zilizochapishwa.

Tangu mwisho wa karne ya 20 nchi kadhaa zilianza kutoa benknoti za plastiki kwa
sababu zinadumu kushinda noti za karatasi, tena ni vigumu zaidi kwa wajanja
kutengeneza pesa bandia.

Katika karne ya 20 nchi zote zilifanya hatua ya kuacha makadirio ya dhahabu kwa
sababu thamani ya bidhaa katika jamii ilipita kiasi cha dhahabu iliyopatikana.
Siku hizi jumla ya pesa inayotolewa inatakiwa kulingana na thamani ya rasilmali
ya taifa fulani.

Pale ambako serikali inachapisha benknoti kushinda kiwango hicho, thamani ya
pesa inashuka na mfumko wa bei unatokea.

Asili ya neno "pesa" katika lugha ya Kiswahili ni sarufi ndogo ya Kihindi
iliyokuwa kitengo cha rupia. Rupia 1 ilikuwa na "paisa" 64 ikawa sarufi ya
kawaida katika Afrika ya Mashariki kabla ya kipindi cha ukoloni. Neno la kiasili
"paisa" likanyoshwa kuwa "pesa".

Wajerumani walipoanzisha koloni la Afrika ya Mashariki ya Kijerumani waliendelea
kutoa sarafu kwa jina la rupia na pesa hadi 1904. Pesa 64 zilifanya rupie 1.
Mwaka 1904 walibadilisha muundo na sarafu ya pesa ilipotea, badala yake heller
ilianzishwa. Lakini neno lilibaki katika lugha.

Sarafi za pesa zilitolewa na Kampuni ya Kijerumani kwa Afrika ya Mashariki.
Zilikuwa na maandishi ya Kiarabu upande mmoja na maandishi ya Kijerumani nyuma
yake. Upande wa Kiarabu ulionyesha mwaka wa kutolewa kama tarehe baada ya hijra
na upande wa Kijerumani ulionyesha mwaka BK. Maandishi yalikuwa jina la kampuni
tu kwa Kiarabu na Kijerumani; upande wa Kijerumani ulikuwa na tai mwenye taji
kama nembo la Milki ya Ujerumani.



https://sw.wikipedia.org/wiki/Pennsylvania

Pennsylvania ni jimbo la kujitawala la Muungano wa Madola ya Amerika au
Marekani. Iko kaskazini-mashariki ya nchi ikipakana na majimbo ya Ohio, West
Virginia, Maryland, Delaware, New Jersey na jimbo la New York. Kona ya
kaskazini-magharibi yagusa Ziwa Erie na Kanada iko ng'ambo ya ziwa hili.

Mji mkuu ni Harrisburg lakini mji mkubwa ni Philadelphia. Kwa miji mingine,
angalia Orodha ya miji ya Pennsylvania.

Jina la jimbo latokana na jina la William Penn aliyepewa ardhi ya kuanzisha
makazi kwa ajili ya kundi la kidini la Maquaker. Jina la jimbo latafsiriwa kama
"misitu ya Penn". Pennsylvania ilikuwa moja ya makoloni 13 asilia ya Uingereza
yaliyoasi dhidi ya nchi mama baada ya mwaka 1776 na kuanzisha Muungano wa Madola
ya Amerika .

Pennsylvania ina wakazi 12,281,054 kwenye eneo la 119,283 km². Zaidi ya nusu
huishi katika maeneo ya miji mikubwa Pittsburgh na Philadelphia. Kaskazini ya
jimbo ina watu wachache.

Sehemu kubwa ya eneo la jimbo ni milima ya Appalachi. Mito mikubwa ni
Monongahela, Allegheny na Ohio.



https://sw.wikipedia.org/wiki/Nuru

Nuru (kutoka Kiarabu نور, nur; pia mwanga) ni neno la kutaja mnururisho unaoweza
kutambuliwa kwa macho yetu. Kwa lugha ya fizikia ni sehemu ya mawimbi ya
sumakuumeme yanayoweza kutambuliwa na jicho.

Mawimbi ya nuru huwa na masafa ya nanomita 380 hadi 780 au yenye marudio ya
takriban terahezi 789 hadi 384.

Chanzo cha nuru duniani ni hasa jua. Nuru ya jua inaleta pia nishati inayotumiwa
na mimea ambayo kwa njia ya usanisinuru inajenga kwa ndani sukari au wanga
ambavyo ni lishe za viumbehai vyote vinavyozila. Hivyo nuru ya jua, kwa njia ya
usanisinuru, ni chanzo cha nishati kwa karibu viumbehai vyote duniani.

Chanzo kingine cha nuru kwa binadamu ni moto. Lakini hadi karne ya 19 nuru hii
ilitumia pia nishati ya jua iliyotunzwa na mimea kwa njia ya kuni, mafuta ya
petroliamu au gesi asilia. Ni tangu kugunduliwa kwa umeme tu ya kwamba chanzo
tofauti cha nuru kimepatikana.

Nuru inayoonekana kwetu ni sehemu ya mnururisho wa sumakuumeme. Nuru
inayoonekana ni sehemu ndogo tu ya spektra ya sumakuumeme.

Wanyama wanaweza kuona mawimbi marefu zaidi, yaani infraredi, au mafupi zaidi,
yaani urujuanimno.

Aina nyingine za mnururisho huohuo ni kwa mfano joto, eksirei, microwave,
mawimbi ya redio ambazo zinatofautiana na nuru kwa idadi ya marudio yake na
hazitambuliwi kwa macho au milango ya fahamu, isipokuwa joto linalotambuliwa na
ngozi yetu.

Kati ya tabia za nuru zinazoweza kutofautishwa ni ukali wake, mwelekeo wake,
marudio yake.



https://sw.wikipedia.org/wiki/Nimonia

Nimonia ni hali ya kuvimba ya pafu—inayoathiri hasa vifuko vya hewa viitwavyo
alveoli. Husababishwa na maambukizi kwa virusi au bakteria na kinadra kwa
vimelea, baadhi ya madawa na magonjwa mengine kama ugonjwa wa kinga nafsia.

Dalili hasa ni kikohozi, maumivu ya kifua, joto jingi mwilini, na upumuaji
mgumu. vifaa vya utambuzi ni eksirei na ukuzaji wa vimelea vya makohozi. Chanjo
za kuzuia baadhi ya aina za nimonia zipo. Matibabu hutegemea kisababishi cha
kimsingi. Nimonia inayotazamiwa ya bakteria hutibiwa kwa antibiotiki. Iwapo
nimonia hiyo ni kali, mwathiriwa hulazwa hospitalini.

Kila mwaka, nimonia huathiri takriban watu milioni 450  ambao ni asilimia saba
ya idadi kamili ya watu duniani na husababisha takriban vifo milioni 4 . Ingawa
nimonia ilichukuliwa na William Osler katika karne ya 19 kuwa "nahodha wa
visababishi vya vifo", majilio ya tiba ya antibiotiki na chanjo katika karne
ya20 yameendeleza kuongoka.Hata hivyo katika nchi zinazostawi, na kwa wazee sana
na wachanga sana na walio na wanaougua mara kwa mara, nimonia bado ndicho
kisababishi kikuu cha vifo.

Watu walio na nimonia ya kuambukiza mara nyingi huwa na kikohozi chenye kohozi,
joto jingi mwilini pamoja nabaridi inayotetemesha,upungufu wa pumzi, maumivu ya
kifua makali wakati wa kuvuta pumzi, na ongezeko la kiwango cha kupumua. Kwa
wazee, ishara inayoonekana sana inaweza kuwa kuchanganyikiwa. Kwa watoto chini
ya miaka mitano, ishara na dalili hasa ni joto jingi mwilini, kikohozi, upumuaji
wa haraka au mgumu.

Joto jingi mwilini si mahususi kabisa kwa sababu hutokea katika maradhi mengine
mengi, na hali hii inaweza kukosa kwa walio na ugonjwa mkali sana auutapiamlo.
Zaidi ya hayo, kikohozi hukosa mara nyingi kwa watoto wenye umri wa chini ya
miezi miwili Ishara na dalili zaidi kali ni:ngozi yenye rangi ya bluu kidogo,
kiu kilichopungua, matukutiko, kutapika kunakoendelea, halijoto iliyopungua sana
au iliyozidi sana, au kiwango kilichopungua cha fahamu.

Visa vya nimonia ya bakteria na ya virusi hujitokeza kwa dalili sawa.
Visababishi vingine huhusishwa na sifa bainifu za kiafya zinazotokea sana bali
zisizo maalum. Nimonia inayosababishwa na Legionella inaweza kutokea pamoja na
maumivu ya fumbatio, kuhara, au kuchanganyikiwa, ilhali nimonia inayosababishwa
na Streptokokasi numoniae huhusishwa na makohozi yenye rangi ya kutu, na nimonia
inayosababishwa na Klebsiellainaweza kuwa na makohozi yenye damu ambayo mara
nyingi huelezwa kama "jeli ya zambarau". Makohozi yenye damu
(yaitwayohemoptisisi) pia yanaweza kutokea katika kifua kikuu, nimonia isiyo na
gram, usaha kwenye mapafu na aidha mara nyingi katikabronkitisi kali. Nimonia ya
maikoplasma inaweza kutokea kwa kuhusiana na kuvimba kwa tezi za shingo, maumivu
ya jointi, au maambukizi kwenye sikio la kati. Nimonia ya virusi hujitokeza sana
kwa kukoroma kuliko nimonia ya bakteria.

Nimonia hutokana hasa na maambukizi yanayosababishwa na bakteria au virusi na
kwa viwango vidogo na kuvu naparasiti. Ingawa kuna zaidi ya aina 100 za ajenti
za maambukizi zilizogunduliwa, ni chache tu zinahusika kwa vingi vya visa.
Maambukizi yanayohusisha mchanganyiko wa virusi na bakteria yanaweza kutokea kwa
hadi asilimia 45 ya maambukizi kwa watoto na asilimia 15 ya maambukizi kwa watu
wazima. Huenda ajenti inayosababisha isiweze kubainishwa katika takriban nusu ya
visa licha ya kupima kwa makini.

Wakati mwingine nenonimonia hutumika sana kwa ugonjwa wowote unaotokana na
inflamesheni ya mapafu (inayosababishwa kwa mfano na magonjwa ya kinga nafsia,
kuchomwa na kemikali au athari za dawa); hata hivyo kwa usahihi zaidi,
inflamesheni hii huitwanimonitisi. Ajenti zinazoambukiza zilikuwa zimegawanya
kihistoria katika "za kawaida" na "zisizo kawaida" kwa msingi wa zilivyodhaniwa
kujitokeza lakini ushahidi haujaunga mkono tofauti hii, kwa hivyo haitiliwi
mkazo tena.

Hali na visababishi vya hatari vinavyopelea nimonia ni: uvutaji, ukosefu wa
kinga mwilini, ulevi ugonjwa sugu wa kufunga kwa mapafu, ugonjwa sugu wa figo,
na ugonjwa wa ini. Utumizi wa tiba zinazokandamiza asidi – kama vile kinza pampu
ya protoni au H2 blockers- unahusishwa na ongezeko la hatari ya nimonia. Uzee
pia hupelekea nimonia.

Bakteria ndizo kisababishi kikuu cha nimonia iambukizayo katika jamii, ambapo
Streptokokasi numoniae ilionekana kuhusika katika takriban asilimia 50 ya visa.
Bakteria zingine zinazohusika sana ni: Himofilasi influenzae katika asilimia 20,
klamidofila numoniae katika asilimia 13, na Maikoplasma numoniae katika asilimia
3 ya visa; Stafilokokasi aureasi; Moraksela kataralisi; Lejionela numofila na
Basili isiyo na gram. Aina kadhaa za maambukizi yanayokinza dawa yaliyo hapo juu
yamezidi kutokea sana, yakiwemo Streptokokasi numoniae kinzani na stafilokokasi
aureasi-kinzani kwa methicillin.

Ueneaji wa vimelea huendelezwa visababishi vya hatari vinapokuwa. Ulevi
unahusiana naStreptokokasi numoniae, vimelea vya anerobi na Kifuakikuu cha
maikobakteria; uvutaji huendeleza athari zaStreptokokasi numoniae, Himofilasi
influenzae, Moraksela kataralisi, na Legionella numofila. Kutangamana na ndege
kunahusiana na Klamidia sitasi; wanyama wa shambani na Kosiela baneti;
aspiresheni ya vitu vya tumboni na vimelea vya anerobi; nayo faibrosi ya uvimbe
na Seudomona erujinosa na Stafilokokasi aureasi.Streptokokasi numoniae hutokea
sana katika majira ya baridi, na inapaswa kushukiwa kwa watu wanaopumua kiasi
kikubwa cha vimelea vya anerobi.

Kwa watu wazima, virusi huchangia takriban thuluthi moja na kwa watoto taktiban
asilimia 15 ya visa vya nimonia. Ajenti zinazoshukiwa sana ni: virusi vya raino,
virusi vya korona, virusi vya influenza,virusi vya kupumua vya sinsitia, virusi
vya adeno, na [[virusi vya parainfluenza]. Virusi vya hepesi simpleksi
havisababishi nimonia sana, isipokuwa kwa vikundi kama vile: watoto wachanga,
watu walio na saratani, waliopokea ogani za mwili, na watu walio na majeraha
makubwa ya moto. Watu waliopokea ogani au wale ambao kwa njia nyingine miili yao
imepoteza uwezo wa kujikinga na maradhi huwa na viwango vikubwa vya nimonia ya
virusi vya kuvimba kwa seli`. Walio na maambukizi ya virusi wanaweza kuambukizwa
tena na bakteriaStreptokokasi numoniae, Stafilokokasi aureasi, au Himofilasi
influenzae, hasa panapokuwa na matatizo mengine ya kiafya. Virusi tofauti huzidi
katika vipindi tofauti vya mwaka, kwa mfano katika msimu wa influenza, influenza
inaweza kuchangia zaidi ya nusu ya visa vyote vya virusi. Milipuko ya virusi
vingine pia hutokea mara chache, vikiwemo virusi vya hanta na virusi vya korona.

Nimonia ya kuvu haitokei sana, lakini hutokea sana kwa watu wenye mfumo dhaifu
wa kingamwili kutokana naUKIMWI, [dawa zinazozuia utendaji kazi wa kingamwili]],
au matatizo mengine ya kiafya. Mara nyingi husababishwa na Histoplasma
capsulatum, blastomaisesi, Kryptokokasi niofomani, Numosisitisi jirovesi, na
Koksidiodi imitisi. Histoplasmosisi hutokea sana katika Bonde la mto wa
Mississippi, na koksidioidomikosi hutokea sana katika Kusini magharibi mwa
Marekani. Idadi ya visa imekuwa ikiongezeka katika nusu ya mwisho ya karne ya 20
kutokana na ongezeko la usafiri na viwango vya ukandamizaji kinga kwa watu.

Aina tofauti za parasiti zinaweza kuathiri mapafu, zikiwemo: Toxoplasma gondii,
Strongiloidi stakoralisi,Minyoo mviringo, na Plasmodiamu malariae. Vimelea hivi
huingia mwilini kupitia mgusano wa moja kwa moja wa ngozi, kumeza au kupitia
mdudu ambaye ni vekta.Isipokuwa Paragonimasi westamani, parasiti nyingi
haziathiri mapafu hasa, bali huhusisha mapafu baadaye baada ya sehemu zingine.
Parasiti zingine, hasa zile za jenera ya mnyoo wa Askaris naStrongiloidi
huchochea mwitiko mkali wa esinofili, ambao unaweza kusababisha nimonia ya
kiesinofili. Katika maambukizi mengine, kama vile malaria, kuhusika kwa mapafu
hutokana hasa na inflamesheni inayochochewa na saitokini. Katika ulimwengu
uliostawi, maambukizi haya hutokea sana kwa watu wanaorudi kutoka safarini au
kwa wahamiaji. Dunani kote, maambukizi haya hutokea sana kwa wasio na
kingamwili.

Nimonia ya tishu za mapafu yenye asili isiyojulikana au nimonia isiyoambukiza ni
aina yaugonjwa wa mapafu unaosambaa. Nao ni: uharibikaji unaosambaa wa
alveolasi, nimonia ya organizing, nimonia ya tishu za mapafu isiyo dhahiri,
nimonia ya limfosaiti ya tishu za mapafu, nimonia ya kupukutika kwa tabaka la
juu la tishu ya epithelia ya mapafu, ugonjwa wa kupumua wa bronkiolitisi wa
tishu za mapafu, na nimonia ya kufanyika kunakoendelea kwa kovu kwenye tishu za
mapafu.

Mara nyingi nimonia huanza kama maambukizi ya sehemu ya juu ya mfumo wa upumuaji
yanayoenea kwenye sehemu ya chini ya mfumo wa upumuaji.

Virusi vinaweza kulifikia pafu kwa njia nyingi tofauti. Virusi vya kupumua vya
sinsitia huenezwa hasa watu wanapogusa vitu vilivyoambukizwa na kisha waguse
macho au pua zao.Maambukizi mengine ya virusi hutokea matone kwenye hewa
yaliyoambukizwa yakivutwa ndani hadi mapafuni kupitia kinywani au puani.Virusi
vinapofika kwenye sehemu ya juu ya njia ya hewa, vinaweza kwenda hadi kwa mapafu
ambapo huvamia seli kwenye kuta za njia za hewa, alveoli au parenkaima za
mapafu. Virusi vingine kama vya ukambi na hepesi simpleksi vinaweza kufika kwa
mapafu kupitia kwa damu. Uvamizi wa virusi hivi kwa mapafu unaweza kusababisha
viwango tofauti vya vifo vya seli. Mfumo wa kingamwili ukijaribu kuitika kwa
maambukizi haya, uharibifu zaidi wa mapafu unaweza kutokea. Seli nyeupe za damu,
hasa seli za mononuklea, kwa kawaida husababisha inflamesheni hii. Pamoja na
kuharibu mapafu, virusi vingi huathiri ogani zingine wakati huo huo na kukatiza
shughuli zingine za mwilini. Virusi pia huufanya mwili kuwa mwepesi wa
kuathiriwa na maambukizi ya bakteria; kwa njia hii nimonia ya bakteria inaweza
kutokea kama ugonjwa ambatani

Bakteria nyingi huingia kwa mapafu kupitia Aspiresheni ndogo ndogo za vimelea
vinavyoishi katika koo au pua. Nusu ya watu wenye afya huwa na asipiresheni hizi
wanapolala. Ijapokuwa koo huwa na bakteria kila wakati, zenye uwezo wa
kuambukiza huishi hapo nyakati fulani tu na katika hali fulani. Aina chache za
bakteria kama maikobkteria ya kifua kikuu na Legionella numofila hufika kwenye
mapafu kwa matone madogo ya hewani yaliyoambukizwa . Bakteria zinaweza pia
kuenea kupitia kwa damu. Zinapofika mapafuni, zinaweza kuvamia nafasi zilizo
kati ya seli na kati ya alveoli, ambapo makrofeji na nutrofili (seli nyeupe za
damu zinazolinda) hujaribu kuzilemaza. Nutrofili pia hutoa sitokini, na
kusababisha uamsho wa kijumla wa mfumo wa kingamwili. Hii ndiyo inayosababisha
joto jingi mwilini, kutetemeka, na uchovu unaoshuhudiwa katika nimonia ya
bakteria. Nutrofili, bakteria, na viowevu kutoka kwa mishipa ya damu iliyo
karibu hujaa katika alveoli na kusababisha konsolidesheni ionekanayo kwa eksirei
ya kifua.

Nimonia hutambuliwa hasa kwa msingi wa mchanganyiko wa ishara zinazoonekana na
kwa eksirei ya kifua.Hata hivyo, inaweza kuwa vigumu kudhibitisha kisababishi
hasa, kwa sababu hakuna kipimo mahususi kinachoweza kutofautisha kati ya nimonia
itokanayo na bakteria na isiyotokana na bakteria. Shirika La Afya Duniani
limefafanua kiafya nimonia ya watoto kwa msingi wa kikohozi au upumuaji mgumu na
kiwango cha haraka cha kupumua, kujivuta ndani kwa kifua, au kiwango
kilichopungua cha fahamu. Kiwango cha haraka cha kupumua hufafanuliwa kama zaidi
ya pumzi 60 kwa kila dakika kwa watoto chini ya umri wa miezi 2, pumzi 50 kwa
dakika kwa watoto wa umri wa miezi 2 hadi mwaka 1, au zaidi ya pumzi 40 kwa
dakika kwa watoto wa umri wa mwaka 1 hadi miaka 5. Kwa watoto, kiwango
kilichoongezeka cha kupumua na kujivuta ndani kwa sehemu ya chini ya kifua ni
vyepesi kuhisi kuliko kusikiza milio ya kifua kwa stethoskopu.

Kwa watu wazima, uchunguzi hauhitajiki katika visa visivyo vikali: kuna hatari
ndogo sana ya nimonia iwapo ishara muhimu zote na oskalitesheni ni za kawaida.

Kwa watu wanaohitaji kulazwa hospitalini, oksimetiri ya mpwito wa ateri,
radiografia ya kifua na vipimo vya damu—vikiwemo hesabu kamili ya damu,
elektroliti za seramu , kiwango cha protini inayoathiri C na hata vipimo vya
utendaji kazi wa ini—vimependekezwa. Utambuzi wa maradhi mithili ya influenza
unaweza kufanywa kwa msingi wa ishara na dalili; hata hivyo, udhibitishaji wa
maambukizi ya influenza huhitaji kupima. Kwa hivyo, matibabu mara nyingi
hutegemea kuwepo kwa influenza katika jamii au kipimo cha haraka cha influenza.

Uchunguzi wa mwili wakati mwingine unaweza kuonyesha shinikizo la chini la damu,
udundaji wa kasi wa moyo kuliko kawaida au kiwango cha juu sana cha oksijeni
kidogo. Kiwango cha kupumua kinaweza kuwa haraka kuliko kawaida na hii inaweza
kutokea siku moja au mbili kabla ya ishara zingine. Kipimo cha kifua kinaweza
kuwa cha kawaida lakini kionyeshe upanukaji uliopungua wa kifua kwenye upande
ulioathiriwa. Sauti kali za pumuzi kutoka kwa njia kubwa za hewa zinazopitishwa
kwenye pafu lililovimba huitwa upumuaji wa bronkioli, na husikika kwa
oskalitesheni kwa stethoskopu. milio (miparuzo) inaweza kusikika kwenye sehemu
iliyoathiriwa wakati wa uvutaji pumzi. ugongaji unaweza kutoa sauti iliyofifia
kwenye pafu lililoathiriwa, na rizonansi ya sauti iliyoongezeka badala ya
iliyopungua hutofautisha nimonia na efusheni ya plura.

Radiografu ya kifua hutumiwa mara kwa mara kwa utambuzi. Kwa watu walio na
ugonjwa usio mkali, upigaji picha huhitajika kwa wale tu walio na uwezekano wa
kupata matatizo, wale ambao hawajapata nafuu bada ya matibabu, au wale ambao
kisababishi hakijulikani. Iwapo mtu ni mgonjwa kiasi kwamba anahitaji kulazwa
hospitalini, radiografu ya kifua imependekezwa. Matokeo hayalingani na ukali wa
ugonjwa kila wakati na hayatofautishi kikamilifu kati ya maambuki ya bakteria na
ya virusi.

Nimonia inavyoonyeshwa kwa eksirei inaweza kuainishwa kama nimonia ya lobu,
nimonia ya bronko, na nimonia ya tishu za mapafu. Nimonia isababishwayo na
backeria, inayoambukiza kwa jamii huonyesha konsolidesheni ya pafu ya moja ya
lobu ya vipande vya pafu inayojulikana kama nimonia ya lobu.Hata hivyo, matokeo
yanaweza kuwa tofauti, na mitindo mingine hutokea sana katika aina zingine za
nimonia. Nimonia ya aspiresheni inaweza kujitokeza na hali ya kutopitisha mwanga
kwenye pande zote mbili hasa kwenye sehemu ya chini ya mapafu na upande wa
kulia. Radiografu za nimonia ya virusi zinaweza kuonekana kuwa kawaida,
zimepanuka zaidi, zina sehemu za madoa pande zote mbili, au zinajitokeza sawa na
nimonia ya bakteria yenye konsolidesheni ya lobu. Huenda matokeo ya radiolojia
yasiwepo mwanzoni mwa ugonjwa huo hasa kukiwa na ukosefu wa maji mwilini; au
huenda ikawa vigumu kufasiliwa kwa wale walio na unene sana, au historia ya
ugonjwa wa mapafu. Picha za kuchanganua zinaweza kutoa habari zaidi katika visa
visivyo dhahiri.

Kwa wagonjwa wanaotibiwa katika jamii, kutambua ajenti inayosababisha hugharimu
sana na hakubadilishi matibabu. Kwa watu wasiopata nafuu baada ya matibabu,
ukuzaji wa vimelea vya makohozi unafaa kuzingatiwa, na ukuzaji wa maikobakteria
za Kifuakikuu unafaa kufanywa kwa watu walio na kikohozi sugu chenye makohozi .
Kupimwa kwa vimelea vingine mahususi kunaweza kupendekezwa wakati wa milipuko ya
maradhi kwa mujibu wa afya ya umma. Kwa wale waliolazwa hospitalini kutokana na
ugonjwa mkali, ukuzaji wa vimelea vya makohozi na vya damu umependekezwa, na
vile vile kupima mkojo kwa antijeni za Legionella na Streptokokasi. Maambukizi
ya virusi yanaweza kudhibitishwa kupitia ugunduzi wa virusi au antijeni zake kwa
kukuza vimelea au tishu au kipimo cha msururu wa athari za polima, miongoni mwa
mbinu zingine. Ajenti inayosababisha hali hii hubainishwa katika asilimia 15 tu
ya visa kwa vipimo vya mara kwa mara vya mikrobiolojia.

Nimonitisi ni inflamesheni ya pafu; nimonia ni nimonitisi, huwa kutokana na
maambukizi lakini wakati mwingine huwa isiyo ya kuambukiza iliyo na hali zaidi
ya konsolidesheni ya mapafu.Nimonia mara nyingi huainishwa kulingana na
ilipopatikana au jinsi ilivyopatikana: inayopatikana kwa jamii,aspiresheni,
inayohusiana na huduma za afya, inayoambukiza hospitalini, na nimonia
inayohusiana na chombo cha kupitisha hewa. Pia inaweza kuainishwa kulingana na
sehemu ya pafu iliyoathiriwa: nimonia ya lobu, nimonia ya bronkasi na nimonia
kali ya tishu za mapafu; au kulingana na kimelea kinachosababisha. Nimonia kwa
watoto inaweza pia kuainishwa kulingana na ishara na dalili kama isiyo kali,
kali, au kali sana.

Magonjwa kadhaa yanaweza kujitokeza kwa ishara na dalili sawa na za nimonia
kama: ugonjwa sugu wa kufunga kwa mapafu, pumu, edema ya mapafu, bronkektasisi,
saratani ya mapafu, na emboli ya mapafu. Tofauti na nimonia, pumu na ugonjwa
sugu wa kufunga kwa mapafu hujitokeza hasa kwa mkoromo, edema ya mapafu
hujitokeza kwa elektrokadiogramu isiyo ya kawaida, saratani na bronkektasisi
hujitokeza kwa kikohozi cha kipindi kirefu, na emboli ya mapafu hujitokeza kwa
mauvimu makali ya mwanzo ya kifua na upungufu wa pumzi.

Uzuiaji huhusisha uchanjaji, hatua za kimazingira na matibabu yafaayo ya
matatizo mengine ya kiafya. Huaminika kuwa kama hatua zinazofaa za uzuiaji
zingekuwa zimeanzishwa kote ulimwenguni, vifo vya watoto vinaweza kupunguzwa kwa
400,000 na kama matibabu yafaayo yangepatikana kwa wote, vifo vya utotoni
vinaweza kupunguzwa kwa vifo 600,000 zaidi.

Uchanjaji huzuia dhidi ya nimonia fulani za bakteria na za virusi kwa watoto na
watu wazima. Chanjo ya influenza ni bora dhidi ya influenza A na B. Taasisi ya
Udhibiti na Uzuiaji wa Magonjwa imependekeza uchanjaji wa kila mwaka kwa kila
mtu aliye na umri wa miezi 6  na zaidi. Kuwapa wahudumu wa afya kingamaradhi
hupunguza hatari ya nimonia ya virusi miongoni mwa wagonjwa wao. Milipuko ya
influenza inapotokea, dawa kama vile amantadine aurimantadine zinaweza kusaidia
kuzuia ugonjwa huo. Haijulikani kama zanamivir au oseltamivir ni bora kwa sababu
kampuni inayotengeneza oseltamivir imedinda kutoa data ya majaribio kwa
uchanganuzi wa kibinafsi.

Chanjo dhidi ya Hemofilasi influenzae na Streptokokasi nimoniae zina ushahidi
dhabiti wa kuunga mkono matumizi yake. Kuwapa watoto chanjo dhidi ya
streptokokasi numoniae kumepelekea kupungua kwa visa vya maambukizi haya kwa
watu wazima kwa sababu wengi wao hupata maambukizi kutoka kwa watoto. Chanjo ya
Streptokokasi nimoniae ya watu wazima ipo na imeweza kupunguza hatari ya ugonjwa
vamizi wa numokokasi. Chanjo zingine zinazokinga dhidi ya nimonia ni: kifaduro,
tetekuwanga, na ukambi.

Kusitisha uvutaji wa sigara na kupunguza uchafuzi wa hewa vyumbani, kama vile
kupika kwa kuni vyumbani ausamadi, yote yamependekezwa. Uvutaji wa sigara
unaonekana kuwa ndicho kisababishi kikuu cha nimonia ya numokokasi kwa watu
wazima wenye afya. Usafi wa mikono na kukohoa kwenye mkono wa nguo kunaweza pia
kuwa njia bora ya uzuiaji. Uvaaji wa barakoa za upasuaji kwa walio wagonjwa pia
unaweza kuzuia maradhi.

Kutibu maradhi fiche (kama vile VVU/UKIMWI, kisukari melitasi, na utapiamlo)
ipasavyo kunaweza kupunguza hatari ya nimonia.Kwa watoto wa umri wa chini ya
miezi 6 kunyonya bila kupewa chakula kingine chochote hupunguza hatari na ukali
wa ugonjwa. Kwa walio na VVU/UKIMWI na idadi ya CD4 chini ya seli 200 kwa kila
uL, antibiotiki iitwayo trimethoprim/sulfamethoxazole hupunguza hatari ya
Nimonia ya numosisitisihuenda ikawa ni ya kufaa kwa walio na kingamwili dhaifu
lakini wasio na VVU.

Kuwachunguza wanawake wajawazito kwa Streptokokasi ya kundi B na Klamidia
trakomatisi, na kutoa matibabu kwa antibiotiki, ikihitajika, hupunguza viwango
vya nimonia kwa watoto wachanga; mbinu za kuzuia maambukizi ya VVU kutoka kwa
mama hadi kwa mtoto huenda zikafaa pia.Efusheni ya mdomo na koo la watoto
wachanga waliochafuliwa kwa kiowevu cha amnioni chenye mekoniamu haijaweza
kupunguza kiwango cha nimonia ya aspiresheni na huenda ikasababisha madhara,
hivyo basi, tendo hili halipendekezwi katika hali nyingi. Kwa wazee wadhaifu,
huduma nzuri ya afya ya mdomoni inaweza kupunguza hatari ya nimonia ya
aspiresheni.

Kwa kawaida, antibiotiki za mdomoni, kupumzika, dawa za analijesiki, na viowevu
ni bora kwa afueni kamili. Hata hivyo, walio na matatizo mengine ya kiafya,
wazee au walio na tatizo kubwa la kupumua wanaweza kuhitaji utunzaji wa hali ya
juu. Ikiwa dalili zitaendelea kuzorota, nimonia hiyo haiwezi kuisha kwa matibabu
ya nyumbani, au matatizo yatokee, huenda kulazwa hospitalini kukahitajika. Kote
ulimwengumi, takriban asilimia 7-13 ya visa kwa watoto hupelekea kulazwa
hospitaliniilhali katika nchi zilizostawi, kati ya asilimia 22 na 42 ya watu
wazima walio na nimonia waliyopata katika jamii hulazwa. Matokeo ya CURB-65 ni
muhimu kwa kuamua hitaji la kulazwa kwa watu wazima. Ikiwa matokeo ni 0 au 1
watu wanaweza kudhibitiwa nyumbani kikamilifu, yakiwa 2, kulazwa hospitalini kwa
muda mfupi au utunzaji zaidi wa kufuatilia wa karibu unahitajika. Yakiwa 3-5,
kulazwa hospitalini kunapendekezwa. Kwa watoto walio na tatizo la kupumua au
kiwango cha oksijeni chini ya asilimia 90 wanafaa kulazwa hospitalini. Manufaa
ya fiziotherapi ya kifua kwa nimonia bado hayajabainishwa. Uingizaji hewa kwa
barakoa huenda ukawanufaisha waliolazwa kwenye kitengo cha wagonjwa
mahututi.Dawa ya kikohozi ya kununuliwa madukani haijaweza kusaidiaref wala
matumizi ya zinki kwa watoto.Hakuna ushahidi wa kutosha wa mukolitiki.

Antibiotiki huboresha matokeo kwa walio na nimonia ya bakteria. Aina ya
antibiotiki mwanzoni hutegemea hali ya mtu aliyeathiriwa, kama vile umri, afya
yake wakati huo, na eneo ambapo maambukizi yalipatikana. Nchini Uingereza
matibabu ya jarabati pamoja na amoxicillin yamependekezwa kama awamu ya kwanza
ya nimonia inayoambukiza katika jamii, pamoja na doxycycline au clarithromycin
kama aina mbadala. Kaskazini mwa Marekani, ambapo aina mahususi za nimonia
inayoambukiza katika jamii hutokea sana, macrolide (kama vile azithromycin
auerythromycin), na doxycycline zimechukua mahali pa amoxicillin kama awamu ya
kwanza ya matibabu kwa watu wazima wasiolazwa hospitalini. Kwa watoto walio na
dalili ndogo au kiasi, amoxicillin husalia katika awamu ya kwanza. Matumizi ya
fluoroquinolones katika visa visivyo tata yamewekewa vikwazo kwa sababu ya
madhara yake na kusababisha upinzani kwa mujibu wa kutokuwa kwao na faida kubwa
ya kimatibabu.Muda wa matibabu kikawaida umekuwa siku saba hadi kumi, lakini
ushaidi unaoongezeka unaonyesha kuwa yale ya muda mfupi (siku tatu hadi tano)
vile vile ni bora. Iliyopendekezwa kwa nimonia inayoambukiza hospitalini ni
awamu ya tatu na ya nne ya cephalosporins, carbapenem, fluoroquinolones,
aminoglycosides, navancomycin.Mara kwa mara antibiotiki hizi hupewa ndani ya
mshipa na kutumiwa kwa mchanganyiko.kwa wale wanaotibiwa hospitalini, zaidi ya
asilimia 90 hupata nafuu baada ya antibiotiki za kwanza.

Vizuia nuraminidesi vinaweza kutumiwa kutibu nimonia ya virusi inayosababishwa
na virusi vya influenza (influenza A nainfluenza B). Hakuna tiba za kinzavirusi
maalum zinazopendekezwa kwa aina zingine za nimonia za virusi zinazoambukiza
katika jamii vikiwemo virusi vya korona vya SARS , virusi vya adeno, virusi vya
hanta, na virusi vya parainfluenza. Influenza A inaweza kutibiwa kwa rimantadine
au amantadine, ilhali influenza A au B inaweza kutibiwa kwa oseltamivir,
zanamivir au peramivir.Dawa hizi zina matokeo bora zikianzishwa katika saa 48 za
kuanza kwa dalili. Aina nyingi za influenza A ya H5N1, ambayo pia hujulikana
kama homa ya ndege zimeonyesha ukinzani kwa rimantadine na amantadine. Matumizi
ya antibiotiki kwa nimonia ya virusi yanapendekezwa na baadhi ya wataalam kwa
kuwa ni vigumu kufutilia mbali maambukizi yanayotatiza ya bakteria Shirika la
Kifua la Uingereza linapendekeza kuwa antibiotiki zisitumiwe kwa ugonjwa usio
mkali. Matumizi ya kotikosteroidi yana utata.

Kwa ujumla, numonitisi ya aspiresheni hutibiwa kwa kiasi kwa antibiotiki za
nimonia ya aspiresheni tu. Aina ya antibiotiki itakayotumiwa itategemea mambo
kadhaa, yakiwemo kimelea kinachodhaniwa kusababisha na iwapo nimonia iliambukiza
kwenye jamii au katika mazingira ya hospitali. Aina zinazotumika sana ni
clindamycin, mchanganyiko wa beta-lactam nametronidazole, au aminoglycoside.
Kotikosteroidi hutumika wakati mwingine kwa nimonia ya aspiresheni, lakini kuna
ushahidi mdogo wa kuthibitisha ubora wazo.

Kwa matibabu, aina nyingi za nimonia ya bakteria zitadhibitiwa katika siku
3-6 .Huchukua majuma machache kabla ya dalili nyingi kuisha. Matokeo ya eksirei
huonyesha kuisha kabisa katika majuma manne na kiwango cha vifo kupungua (chini
ya asilimia 1). Kwa wazee au watu walio na matatizo mengine ya mapafu, kupona
kunaweza kuchukua zaidi ya majuma 12 . Kwa watu wanaohitaji kulazwa hospitalini,
kiwango cha vifo kinaweza kuwa juu hadi kama asilimia 10 na kwa wale wanaohitaji
uangalizi makini, kinaweza kufika asilimia 30-50. Nimonia ndiyo maambukizi
yanayopatikana hospitalini yanayotokea sana yanayosababisha kifo. Kabla ya
majilio ya antibiotiki, kiwango cha vifo kilikuwa asilimia 30 kwa waliolazwa
hospitalini.

Matatizo yanaweza kutokea hususan kwa wazee na walio na matatizo mengine ya
kiafya. Haya yanaweza kuwa haya miongoni mwa mengine: empiema, usaha kwenye
mapafu, kuvimba na kuziba kwa bronkioli, sindromu ya matatizo makali ya upumuaji
, sepsisi, na kuzorota kwa matatizo mengine ya kiafya.

Kanuni za utabiri wa kiafya zimewekwa ili kutabiri kwa usahihi zaidi matokeo
katika nimonia. Kanuni hizi hutumika katika kuamua iwapo mtu huyo atalazwa
hospitalini au la.kutabiri

Katika nimonia kujikusanya kwa kiowevu inaweza kutokea kwenye nafasi
inayozingira pafu. Wakati mwingine, vimelea vitaambukiza kiowevu hiki na
kusababisha empiema. Ili kutofautisha empiema na efusheni ya paranimonia,
kiowevu hicho kinaweza kuchukuliwa kwa sindano (thorasentesisi), na kuchunguzwa.
Ikithibitishwa kuwa kuna empiema, ufyonzaji kikamilifu wa kiowevu ni muhimu,
mara nyingi kwa katheta ya ufyonzaji. katika visa vikali vya empiema huenda
upasuaji ukahitajika. Kiowevu chenye maabukizi kisipofyonzwa, maambukizi
yanaweza kukithiri kwa sababu antibiotiki hazipenyi vizuri kwenye kaviti ya
plura. Ikiwa kiowevu hakina maambukizi, kinahitaji kufyonzwa ikiwa kinasababisha
dalili au kinabaki kilivyo tu.

Kwa hali nadra sana, bakteria kwenye pafu zitatengeneza kibonge cha kiowevu
chenye maambukizi kiitwacho jipu la pafu. Jipu kwenye pafu huonekana kwa eksirei
ya kifua lakini mara kwa mara huitaji uchunguzi wa kielektroniki wa CT ya kifua
ili kuthibitisha utambuzi.Kwa kawaida jipu hutokea katika nimonia ya
aspiresheni, na mara kwa mara huwa na aina nyingi tofauti za bakteria.
Antibiotiki za muda mrefu hufaa mara nyingi kwa kutibu jipu la pafuni, lakini
wakati mwingine ni lazima jipu hilo lifyonzwe kwa mpasuaji aumrediolojia.

Nimonia inaweza kusababisha matatizo ya upumuaji kwa kuchochea sindromu ya
matatizo makali ya upumuaji, inayotokana na mchanganyiko wa maambukizi na
inflamesheniMapafu hujaa kiowevu kwa haraka na kushupaa. Kushupaa huku pamoja na
ugumu mkubwa wa kuchukua oksijeni kutokana na kiowevu cha tundu la mapafu
kunaweza kuhitaji vipindi virefu vya uingizaji hewa kwa mitambo ili kuongoka.

Sepsisi ni tatizo linaloweza kutokea katika nimonia lakini hutokea tu kwa watu
walio na kingamwili dhaifu aukiwango cha chini cha splenizimu. Vimelea
vinavyohusika sana ni Streptokokasi numoniae, Haemofilasi influenzae na
Klebsiela Numoniae. Visababishi vingine vya dalili vinavyopaswa kuzingatiwa ni
kama infakti ya miokadia au kuziba kwa ateri za mapafu.

Nimonia ni maradhi yanayotokea sana yanayoathiri takriban milioni 450  za watu
kwa mwaka na yanayotokea katika kila sehemu ya dunia.Ni kisababishi kikubwa cha
vifo katika kila rika ambapo husababisha milioni 4  (asilimia saba ya vifo vyote
duniani) kila mwaka. Viwango ni vya juu zaidi kwa watoto chini ya miaka mitano
na watu wazima walio na umri wa zaidi ya miaka 75 . Hutokea takriban mara tano
zaidi katika ulimwengu unaostawi kuliko katikaulimwengu uliostawi. Nimonia ya
virusi huchangia takriban visa milioni 200 . Nchini Marekani, katika mwaka wa
2009, nimonia ilikuwa kisababishi cha 8 kati ya visababishi vinavyoongoza vya
vifo.

Katika mwaka wa 2008, nimonia ilitokea katika takriban watoto milioni 156 
(milioni 151  katika ulimwengu unaostawi na milioni 5  katika ulimwengu
uliostawi). Ilisababisha vifo milioni 1.6   au asilimia 28-34 ya vifo vya
waliokuwa chini ya miaka mitano, ambapo asilimia 95 vilitokea katika ulimwengu
unaostawi.Nchi zilizoathiriwa pakubwa na ugonjwa huu ni: India (milioni 43 ),
Uchina (milioni 21 ) na Pakistan (milioni 10 ). Ndicho kisababishi kikuu cha
vifo vya watoto katika nchi zenye mapato ya chini.Vingi vya vifo hivi hutokea
katika kipindi cha uchanga. Shirika la Afya Duniani linakadiria kuwa kimoja kati
ya vifo vitatu vya watoto wachanga hutokana na nimonia. Takriban nusu ya vifo
hivi vinaweza kuzuiliwa kinadharia, kwa sababu husababishwa na bakteria ambayo
chanjo yake thabiti ipo.

[[Image:WPA Pneumonia Poster.jpg|thumb|alt=Bango lililo na papa katikati na
lenye maandishi "Nimonia Hushambulia Kama Papa Mla Watu Akiongozwa na Samaki
Rubani wake ambaye ni Mafua"|kushoto| bango la UMK, 1936/1937]

Nimonia imekuwa ungonjwa wa kawaida katika historia ya binadamu. Dalili
zilielezwa na Hippocrates (c. 460 BC – 370 BC):"Kwa hivyo athari za perinimonia
na kuvimba kwa plura zinapaswa kuchunguzwa: Ikiwa kiwango cha juu cha joto ni
kikali, na ikiwa kuna maumivu kwa mojawapo ya pande au pande zote, na ikiwa kuna
kikohozi akipumua nje, na sputa ya inayotolewa ni ya rangi ya kimanjano au
samawati au vile vile iwe nyepesi, yenye povu na yenye rangi nyingi, au kuwa na
sifa nyingine yoyote tofauti na za kawaida... Nimonia inapofikia upeo wake, hali
hiyo huwa imezidi utatuzi asipotibiwa na ni mbaya akiwa na disnia na mkojo
mwepesi na wenye harufu kali, na jasho likitoka shingoni na kichwani, kwani
jasho kama hili ni baya, inavyotokana na ukosefu wa hewa, miparuzo na ukali wa
ugonjwa unaokithiri". Hata hivyo, Hippocrates aliita nimonia ugonjwa "uliopewa
jina na watu wa kale". Pia aliripoti matokeo ya efusheni ya ufyonzaji wa
empiema. Maimonides (1135–1204 AD) alitoa wazo: "Dalili za kimsingi zinazotokea
katika nimonia na zisizo na upungufu ni kama zifuatazo: kiwango cha juu cha joto
kisicho kikali, maumivu ya mchomo ya plura kwenye upande, pumzi fupi za haraka,
mpwito wa ateri usio wa kawaida na kikohozi". Maelezo haya ya kiafya yanafanana
na yale yaliyo katika vitabu vya kiada vya kisasa na yaliangazia ukubwa wa
maarifa ya kitabibu kupitiaEnzi za kati hadi katika karne ya 19.

Edwin Klebs ndiye aliyekuwa wa kwanza kuchunguza na kuona bakteria kwenye njia
za hewa za watu waliofariki kutokana na nimonia katika mwaka wa 1875. Utafiti wa
kwanza uliotambua visababishi viwili vikuu vya nimonia ya bakteriaStreptokokasi
numoniae na Klebsiela numoniae ulifanywa na Carl Friedländer na Albert Fränkel
katika mwaka wa 1882 na 1884 mtawalia. Utafiti wa kwanza wa Friedländer
ulitanguliza Doa la gram, uchunguzi wa kimsingi wa maabarani ambao bado
unatumiwa kutambua na kuainisha bakteria. Makala ya Christian Gram yaliyoeleza
utaratibu huu katika mwaka wa 1884 yalisaidia kutofautisha hizo bakteria mbili
na kudhibitisha kuwa nimonia inaweza kusababishwa na zaidi ya kimelea kimoja.+/`
3

Bwana William Osler, anayejulikana kama, "baba wa uganga wa kisasa", alitambua
vifo na ulemavu unaosababishwa na nimonia huku akiieleza kama "nahodha wa
visababishi vya vifo" katika mwaka wa 1918 kwa sababu ilikuwa imezidi kifua
kikuu kama mojawapo ya visababishi vikuu vya vifo wakati huo. Msemo huu
ulianzishwa na John Bunyan akirejelea "uharibifu" (kifua kikuu) Osler pia
alieleza nimonia kama "rafiki ya mzee" kwa sababu mara nyingi kifo kilikuwa cha
haraka na kisicho na maumivu kulipokuwa na njia nyingi za kufa polepole zenye
maumivu.

Uvumbuzi zaidi katika miaka ya 1900 uliboresha matokeo kwa waliokuwa na nimonia.
Kwa majilio ya penicillin na antibiotiki zingine, mbinu za kisasa za upasuaji,
na uangalizi makini wa wagonjwa katika karneya 20, vifo vitokanavyo na nimonia
vilivyokuwa vimefika asilimia 30 vilipungua sana katika ulimwengu uliostawi.
Uchanjaji wa watoto wachanga dhidi ya Haemofilasi influenzae B ulianza katika
mwaka wa 1988 na kusababisha kupungua pakubwa kwa visa baadaye. Uchanjaji dhidi
ya Streptokokasi numoniae kwa watu wazima ulianza katika mwaka wa 1977 na kwa
watoto katika mwaka wa 2000, na kusababisha kupungua sawa.

Kutokana na ongezeko la ugonjwa katika nchi zinazostawi na kiwango cha chini cha
uhamasishaji mdogo kuhusu ugonjwa huo katika nchi zilizostawi, jamii ya afya ya
kimataifa imetenga tarehe 12Novemba kuwa Siku ya Nimonia Ulimwenguni, siku
ambapo wananchi wanaojali na watunga sera huchukua hatua dhidi ya ugonjwa huo.
Gharama ya kiuchumi ulimwenguni ya nimonia inayoambukiza kutoka kwa jamii
imekadiriwa kuwa dola bilioni 17 .



https://sw.wikipedia.org/wiki/Nikaragua

Nikaragua ni nchi ya Amerika ya Kati yenye wakazi 6,071,045 (2012). Imepakana na
Honduras na Kosta Rika; upande wa magharibi ni pwani ya Pasifiki na upande wa
mashariki kuna pwani ya Bahari ya Karibi.

Jina la nchi linasemekana kuwa mchanganyiko wa jina la wakazi asilia walioitwa
"Nikarao" na neno la Kihispania la "agua" (=maji) kutokana na maziwa makubwa
mawili nchini yanayoitwa Lago Managua na Lago Nicaragua. Maelezo mengine
yanamtaja chifu wa wazalendo wakati wa kufika kwa Wahispania aliyeitwa
"Nikarao".

Wakazi walio wengi sana hukalia maeneo ya mji mkuu Managua na pwani ya Pasifiki.

Sehemu kubwa (69 %) ni machotara kati ya wakazi asilia na Wazungu. 7% ni
Wazungu. 9% wana asili ya Afrika, wakikaa hasa kwenye pwani Ya Bahari ya Karibi.
Waindio ni asilimia 5.

Upande wa dini, walio wengi ni Wakatoliki (61.5% kadiri ya sensa ya mwaka 2005)
na Waprotestanti (30.6%). 15.1% hawana dini yoyote.

Nikaragua ina volkeno nyingi; nyororo ya milima ya kivolkeno hufuata mstari wa
pwani ya Pasifiki.

Mwaka 1821 iliachana na utawala wa Hispania pamoja na nchi jirani na kuingia
katika Shirikisho la Amerika ya Kati.



https://sw.wikipedia.org/wiki/Nguruwe

Nguruwe ni wanyama wa familia Suidae. Nguruwe-kaya hufugwa kote duniani. Spishi
mbili zinaitwa ngiri.

Nguruwe ana pua kubwa, macho madogo na mkia mdogo unaokuwa umejikunja na mfupi,
uliopinda au ulionyooka. Huwa ana mwili mkubwa, miguu mifupi na nywele
zilizojiviringisha. Ana kwato nne kwa kila mguu, huku mbili kubwa za mbele
zikitumika kutembelea.

Kuzaa huwezekana msimu wote wa mwaka katika ukanda wa tropiki, lakini hasa
misimu ya mvua. Nguruwe jike huweza kubeba mimba akiwa na miezi 8 mpaka 18.
Kisha ataanza kupata hedhi kwa muda wa siku 21 kama hajashika mimba. Nguruwe
dume huweza kushiriki masuala ya uzazi katika umri wa miezi 8 mpaka 10. Kwa uzao
mmoja, wanaweza kupatikana watoto 6 mpaka 12, waitwao vibwagala. Kisha
kuachishwa kunyonya, familia mbili au tatu zinaweza kuishi pamoja mpaka msimu
mwingine wa kujamiiana.

Nguruwe wa nyumbani hutambulika kwa jina la kisayansi Sus scrofa. Walianza
kufugwa karibu miaka 5,000 mpaka 7,000 iliyopita. Walizaliwa na rangi ya kahawia
na kuendelea kuwa wa kijivu. Meno chonge ya juu huwa kama ndovu za kipekee
zilizopinda nje na kuelekea juu. Urefu wa nguruwe huweza kufikia milimita 900 –
1800 na uzito wa kg 50 – 350.

Ili kupata maelezo kuhusu masanduku ya uanapwa ya spishi angalia:
Wikipedia:WikiProject Mammals/Article templates/doc.



https://sw.wikipedia.org/wiki/Ng%27ombe

Ng'ombe (kutoka Kireno "gumbe") ni wanyama wakubwa wanaokula nyasi. Ni wanyama
wanaofugwa kwa wingi sana kwa ajili ya nyama, maziwa, ngozi au pia kwa kuvuta
plau au gari la kukokotwa.

Kibiolojia ni wanyama wa jenasi Bos. “Ng'ombe-kaya” ni aina zifugwazo za
“ng'ombe-mwitu” (Bos primigenius).

Kwa asili kuna aina mbili za ng'ombe-kaya: ng'ombe wa Ulaya na ng'ombe wa Uhindi
ambazo ni nususpishi za B. primigenius (B. p. taurus na B. p. indicus mtawalia,
ingawa mara nyingi nususpishi hizo zinaainishwa kama spishi za B. taurus na B.
indicus). Zinatoka kwa nususpishi za zamani B. p. primigenius na B. p.
namadicus.

Siku hizi ni vigumu kufahamu nususpishi za ng'ombe, kwa sababu takriban aina
zote za ng'ombe ni chotara sasa.

Ng'ombe hula nyasi na kutembea kwa vidole viwili. Ng'ombe waliofugwa na binadamu
walitokana na ng'ombe-mwitu ili kujipatia nyama na maziwa. Katika nchi nyingi
hutumiwa pia kama mnyama wa mizigo anayevuta plau au magari.

Wataalamu huamini ya kwamba aina zote za ng'ombe zina asili katika mashariki ya
kati mnamo milenia ya 9 KK ambako watu waliwahi kuwafuga na kutoka hapa ufugaji
ng'ombe ulisambaa kote duniani.

Ng'ombe wanapatikana kote duniani na kuna aina kwa kila namna ya hali ya hewa.
Wengine huishi katika milima baridi za Uskoti na Skandinavia, wengine katika
joto la Afrika au Australia.

Wanacheua chakula chao na huwa na tumbo lenye vyumba vinne. Baada ya kula nyasi
mara ya kwanza wanairudisha kutoka chumba cha kwanza cha tumbo na kuitafuna
tena. Kwa njia hii wanapata lishe nyingi kutoka nyasi.

Ili kupata maelezo kuhusu masanduku ya uanapwa ya spishi angalia:
Wikipedia:WikiProject Mammals/Article templates/doc.



https://sw.wikipedia.org/wiki/Ndovu

Ndovu au tembo ni aina za wanyama wenye umbo kubwa kupita wanyamapori wote.
Watoto wake wakizaliwa hufikia kg 100 na ndovu mzima huwa na uzito wa tani 2
hadi 5; kimo ni hadi m 4.

Kibiolojia ni mamalia. Sehemu ya pekee mwilini ni mwiro ambao hali halisi ni pua
la tembo lililorefuka na kufanya kazi pia kama mkono wake yaani kwa kutumia
mwiro ndovu hushika vitu na kufanya utafiti kwa kugusagusa.

Pembe-jino zake zinatafutwa sana kama mapambo na biashara ya pembe za ndovu
imeshakuwa hatari kabisa kwa ndovu wote kwa sababu wanawindwa mno. Hivyo kwa
mapatano ya kimataifa biahsara ya pembe hizi imepigwa marufuku.

Kwa jumla kuna spishi tatu za ndovu ambao wanafanana lakini hawazai pamoja.
Ndovu-nyika ni mkubwa kuliko wengine.

Ndovu wa Asia ni mdogo wake lakini anazoea wanadamu kwa hiyo katika nchi kama
Uhindi au Uthai hutumiwa kama mnyama wa kazi akibeba mizigo au watu. Zamani
spishi hii ilitumiwa hata vitani. Kwa mfano jemadari Hanibal wa Karthago
alishambulia Dola la Roma kwa msaada wa ndovu wa kijeshi waliovuka milima ya
Alpi.

Ndovu-misitu alitazamiwa muda mrefu kama nususpishi ya Ndovu wa Afrika lakini
wataalamu wamethebitisha ni spishi tofauti. Hufikia kimo cha mita 2 tu anaishi
hasa katika misitu ya Kongo.

Tembo wa Jenasi ya ‘Loxodonta’, kwa ujumla hujulikana kama tembo wa Africa. Kwa
sasa wanapatikana katika nchi 37. Tembo wa Africa hutofautishwa na tembo wa Asia
kwa namna mbali mbali. Kwanza masikio yao ni makubwa sana na mwili wao ni mkubwa
wenye mgongo uliopinda. Wote, dume na jike wa tembo wa Africa huwa na pembe za
ndovu/vipusa kwa nje na miili yao huwa na nywele kidogo kuliko tembo wa Asia.
Ndovu wa Africa hugawanywa kwenye makundi mawili kulingana na spishi zao,
ndovu-nyika (Loxodonta africana africana) na ndovu-misitu (Loxodonta cyclotis).
Tembo wa savanna wa Africa, ndiyo tembo mkubwa kuliko wote. Ndiyo mnyama wa
ardhini aliye mkubwa kuliko wote, huku tembo dume akiwa na urefu wa mita 3.2
mpaka 4 mabegani na uzito wa kg. 3,500 mpaka 12,000. Tembo jike huwa mdogo kiasi
huku wengi wakiishia urefu wa mita 3 tu.

Wengi wa tembo wa savanna wa Africa hupatikana katika nyika, mabwawani, na
kwenye fukwe za ziwa. Hukaa sana kwenye kanda za savanna kusini mwa jangwa la
Sahara. Spishi nyingine ya ndovu wa Africa ni ndovu-misitu (Loxodonta cyclotis),
ambao ni wadogo na wa mviringo kiasi, pembe zao zikiwa fupi kiasi na
zilizonyooka kuliko tembo wa savanna. Tembo wa misituni hufikia mpaka uzito wa
kg. 4500 na husikia urefu wa mita 3. Mambo mengi hayafahamiki kuhusu tembo hawa
ukivilinganisha na tembo wa savanna, kutokana na mazingira wanamoishi. Mara
nyingi huishi katika misitu ya Africa, ile mizito nay a mvua, ya kati na
magharibi mwa Africa. Japo mara chache husogea mipakanai mwa misitu yao, na
kuzaliana na tembo wa savanna.

Ili kupata maelezo kuhusu masanduku ya uanapwa ya spishi angalia:
Wikipedia:WikiProject Mammals/Article templates/doc.



https://sw.wikipedia.org/wiki/Mwislamu

Mwislamu Kiarabu: مسلم‎ Kigezo:PronEng ni muumini wa dini ya Kiislamu. Mwanamke
mwislamu ni Muslimah[onesha uthibitisho] Kiarabu: مسلمة‎ Kwa kawaida , mana ya
jina hili ni "Ambaye anaelekeza kwake (Mungu)". Mwislamu ni sawa na kitendo
ambachoUislamu ni nauni. Waislamu wanaamini kwamba kuna Mungu mmoja tu,
kutafsiriwa kwa Kiarabu kama Allah. Waislamu wanaamini kwamba Uislamu ulikuwepo
muda mrefu kabla ya Muhammad na kwamba dini hii ilienea kwa muda tangu wakati wa
Adamu mpaka wakati wa Muhammad na kukamilika kwa ufunuo wa aya ya 3 ya Surah
al-Maeda:

Qur'an inaelezea manabii wengi wa Biblia na wajumbe kama Waislamu: Adamu, Nuhu
(Kiarabu: Nuhu), Musa na Yesu na watume wake. Qur'an inasema kwamba watu hawa
walikuwa Waislamu kwa sababu wao waliomba Mungu, walihubiri ujumbe wake na
maadili yake fann. Katika Sura 3:52 ya Qur'ani, wanafunzi wa Yesu Walimwambia
Yesu, "Tunaamini katika Mungu; na wewe kuwa shahidi Wetu kwamba sisi tunaabudu
na kutii (wa ashahadu bil-muslimūna)."

Waislamu huzingatia kiibada kwa kufanya kuomba mara tano kwa siku kama wajibu wa
kidini (Fard) (angalia sehemu juu ya isma ˤ īlīs chini yasiyokuwepo); hizi sala
tano zinajulikana kama Fajr, dhuhr, ˤ Asr, ˤ maghrib na Isha '. Pia kuna sala
maalum Ijumaa iitwayo jumu ˤ ah. Hivi sasa, ripoti ya hivi karibuni kutoka
Marekani kutoka kundi la think-tank lilikidiria kuwa watu bilioni 1.57 ni
Waislamu , wakiwakilisha asilimia 23 ya dunia iliyo na idadi ya watu takriban
bilioni 6.8. Asilimia 60 katika Asia na asilimia 20 ya Waislamu wanaishi katika
Mashariki ya Kati na Afrika Kaskazini.

Kiarabu muslimun ni shina IV kushiriki kwa triliteral slm "kuwa kitu kimoja".
Ikitafsiriwa kwa kawaida itakuwa "Ambaye anataka au anatafuta uzima", ambako
"uzima" umetafsiriwa kutoka islāmun. Katika hisia za kidini, Al-Islam
inatafsiriwa kuwa "imani, uchaji", na Mwislamu ni " ambaye ana (kidini) imani au
uchaji".

Neno la kawaida katika Kiingereza ni "Muslim", hutamkwa / 'mʊs.lɪm / au /'
mʌz.ləm /. Neno hili hutamkwa / 'mʊslɪm / katika Kiarabu. Wakati mwingine
hutamkwa "Moslem", mfumo wa matamshi katikaKiajemi , ambayo baadhi ya kadhaa
kuzingatia kama ya kukera.

Angalau mpaka katikati ya miaka ya 1960,Kwa muda wengi wa waandishi wa lugha ya
Kiingereza walitumia muda au Mohammedan au Mahometans. Waislamu wanasema kuwa
maneno hayo ni ya ya kukera kwa sababu huashiria k kuwa Waislamu huabudu
Muhammadbadala ya Mungu.

Waandishi wa Kiingereza wa karne ya 19 na awali wakati mwingine walitumia maneno
Mussulman, Musselman, au Mussulmaun.[onesha uthibitisho] Aina tofauti ya neno
hili bado hutumiwa na lugha za Ulaya. Maneno haya ni sawa na ya Kituruki,
Kibosnia, Kikurdi, Kiajemi, Kifaransa, Kirusi, Kihispania, Kiitaliano, Kihindi
na Kireno maneno ya "Waislamu". Licha ya kutengeneza neno la Waislamu hakuna
shaka kuwa lilitokana na Kituruki, inaonekana kama lilitokana na Kiarabu,
"Muzułmanin,yasauti " ya "L" ambayo iko sawa aidha Kiingereza cha Marekani "w"
au "l" ya Mwenyezi Mungu (wakazi waTurkic wanavyotamka).

Waislamu wengi hukubali yeyote kama Muislamu ikiwa atatamka hadharani Shahadah
(tamko la imani) ambayo inasema,

"Mimi nashuhudia Uungu hakuna anayestahili kuabudiwa ila Mwenyezi Mungu na pi
nashuhudia kuwa Muhammad ni Mtume wake wa mwisho ".

Ujumbe wa Amman Ulitangaza hasa zaidi kwamba Mwislamu ni yule anayefuata moja ya
ya shule na za sheria za Kiislamu .

Hivi sasa, kuna kati bilioni moja na mbili ya waislamu, na kuwa dini ya pili
kubwa duniani.

Moja ya aya katika Qur'an ambayo inatofautisha kati ya MU'MIN, Muumini, na
Muslim:

Kulingana na msomiErnstCarl, matumizi ya maneno "Uislamu" na "Waislamu" kwa
ajili ya imani na ahali yake ni jambo la kisasa. Kama inavyoonekana katika
Qur'ani ilitaja kifungu hapo juu,Waislamu wa hapo awali walijitofautisha kama
mwislamu, ambaye ana kiwango kinachohitajika kuchukuliwa katika jamii, na
MU'MIN, mwamini, ambaye amejitolea kwa moyo, imani na nafsi. Ernst aandika:

Tazama hanif kwa tamko lingine katika Uislamu kwaasiye mwislamu na anaamiwa
Mungu mmoja (kawaida inatumika kihistoria katika muktadha wa kabla ya Uislamu),



https://sw.wikipedia.org/wiki/Mtume_Petro

Petro alikuwa Myahudi wa karne ya 1, mfuasi wa Yesu Kristo, tena kati ya wandani
wake.

Katika orodha zote nne za mitume 12 wa Yesu zinazopatikana katika Biblia ya
Kikristo anashika nafasi ya kwanza (tofauti na wenzake wengi ambao
wanabadilishana nafasi, na kinyume cha Yuda Iskarioti, msaliti anayepewa daima
nafasi ya mwisho); isitoshe Math 10:2 inasisitiza: "Wa kwanza Simoni aliyeitwa
Petro".

Wakristo wengi, hasa Wakatoliki na Waorthodoksi, wanamheshimu kama mtakatifu
tena kama papa wa kwanza wa Roma hadi kifodini chake kati ya miaka 64 na 67,
wakati wa dhuluma ya Dola la Roma dhidi ya Ukristo iliyoanzishwa na Kaisari
Nero.

Mwana wa Yona au Yohana, jina lake asili kwa Kiebrania ni שמעון Šim‘ôn, Shim'on
(kutoka kitenzi shama "kusikiliza").

Kadiri ya Injili ya Mathayo (16:18) na Injili ya Yohane (1:42) ni Yesu Kristo
aliyembadilishia jina akamuita Kefa (kwa Kiaramu "mwamba", jina ambalo
lilitafsiriwa kwa Kigiriki Petros na kwa Kilatini Petrus).

Mtume Paulo alimtaja kwa kawaida kama Kephas (1Kor 1:12; 3:22; 9:5; 15:5; Gal
1:18; 2:9,11,14) na mara moja kama Petro (Gal 2:7-8).

Mzaliwa wa Bethsaida, kaskazini kwa Galilaya, alihamia Kapernaumu pamoja na
ndugu yake Andrea kwa ajili ya uvuvi. Kijiji hicho kikawa baadaye makao makuu ya
utume wa Yesu katika maeneo ya kaskazini ya Palestina. Hasa Yesu alitumia nyumba
na boti la Petro.

Mtu wa ndoa, Petro hakusomea ualimu wa Torati, lakini alimfuata Yohane
Mbatizaji. Akiwa kwake, karibu na mto Yordani, aliletwa na Andrea kwa Yesu (Yoh
1:41-42).

Aliitwa na Yesu kumfuata wakiwa huko ziwani (Math 4:18-20 ; Lk 5:11) akiahidiwa
atakuwa "mvuvi wa watu", halafu akafanywa mtume wake wa kwanza.

Pamoja na Mtume Yakobo Mkubwa na Mtume Yohane, wana wa Zebedayo, alishirikishwa
matukio kadhaa ya pekee kama mwandani wa Yesu, hasa aliposhuhudiwa na Mungu
mlimani huku ameng'aa kiajabu.

Akiwa na silika ya uchangamfu, alikuwa msemaji mkuu kati ya mitume wa Yesu; hasa
walipoulizwa naye wanamuona kuwa nani, akajibu: "Wewe ndiwe Kristo, Mwana wa
Mungu aliye hai" (Math 16:16). Ndipo alipojibiwa na Yesu: "Heri wewe Simoni
Bar-Yona, kwa kuwa mwili na damu havikukufunulia hili, bali Baba yangu aliye
mbinguni. Nami nakuambia: Wewe ndiwe Petro, na juu ya mwamba huu nitalijenga
Kanisa langu, wala milango ya kuzimu haitalishinda. Nami nitakupa wewe funguo za
ufalme wa mbinguni; na lolote utakalolifunga duniani, litakuwa limefungwa
mbinguni, na lolote utakalolifungua duniani, litakuwa limefunguliwa mbinguni"
(Math 16:17-19).

Ungamo la namna hiyo linaripotiwa na Yoh 6:68 pia: "Bwana! Twende kwa nani? Wewe
unayo maneno ya uzima wa milele. Nasi tumesadiki, tena tumejua, ya kuwa wewe
ndiwe Mtakatifu wa Mungu".

Mara nyingine majibu yake yalimvutia lawama ya Yesu, hata akaitwa "Shetani" kwa
sababu ya kumshawishi aende mbali na matakwa ya Mungu ili afuate mbinu za
kibinadamu (Mk 8:33).

Kwa kuwa Yesu alitakiwa kutumikia, akawafundisha wafuasi wake kutumikia, Petro
aliagizwa kuandaa pamoja na Yohane karamu ya mwisho ya Yesu na mitume wake
kwenye Pasaka, ambapo ilimbidi akubali kuoshwa naye miguu (Yoh 13:8-9).

Yesu alipokamatwa, Petro alijaribu kumtetea kwa upanga, halafu akamfuata kwa
mbali pamoja na Yohane mpaka ndani ya ua wa nyumba ya kuhani mkuu. Ndipo woga
ulipomfanya amkane Yesu mara tatu kwa kiapo kama alivyotabiriwa naye.

Hata hivyo, Yesu alikuwa amemuahidia atamuombea aongoke akaimarishe wenzake:
"Simoni, Simoni, tazama, Shetani amewataka ninyi apate kuwapepeta kama vile
ngano; lakini nimekuombea wewe ili imani yako isitindike; nawe utakapoongoka
waimarishe ndugu zako" (Lk 22:31-32).

Baada ya kifo cha Yesu, akawa wa kwanza kuingia kaburi lake tupu, tena wa kwanza
kati ya mitume kutokewa na Yesu mfufuka, naye katika tokeo lingine katika ziwa
Galilaya akamthibitisha katika uongozi wa kundi lake lote, kondoo na wanakondoo.
Alifanya hivyo baada ya Petro kukiri mara tatu (Yoh 21:17): "Bwana, wewe wajua
yote; wewe umetambua ya kuwa nakupenda".

Kadiri ya Matendo ya Mitume, kabla ya ujio wa Roho Mtakatifu siku ya Pentekoste
ya mwaka huo (30 au 33 B.K.) aliongoza wafuasi wake kuziba pengo la Yuda, mtume
msaliti, kwa kumweka Mathia mahali pake.

Halafu akawa mhubiri shujaa akachukua maamuzi muhimu sana kwa uenezi wa Kanisa,
kama vile kumbatiza akida Korneli na Wapagani wengine bila kudai watahiriwe
kwanza .

Jambo hilo lilimvutia lawama kubwa, lakini zikaja kwisha hasa kwa mtaguso wa
Yerusalemu (mwaka 49).

Petro alikuwa maarufu kwa miujiza pia, kiasi cha kuponya wengi kwa kivuli chake.

Herode Agripa I alipomuua Yakobo na kumfunga Petro ili kumuua pia, alitolewa
gerezani kimuujizaakahama Yerusalemu (mwaka 44 hivi).

Katika Waraka kwa Wagalatia Paulo aliandika jinsi alivyomlaumu Petro wakiwa
Antiokia kwa sababu ya kuficha msimamo wake wa kweli juu ya mahusiano na
Wakristo wenye asili ya mataifa ili kuridhisha wale wenye asili ya Uyahudi.

Pia Paulo alimtaja katika Waraka wa kwanza kwa Wakorintho kama mtu mwenye
wafuasi kati yao. Hivyo inaonekana alihubiri huko.

Waraka wa kwanza wa Petro unasema aliuandika akiwa Babuloni, jina la fumbo
lililotumiwa na Wakristo kudokezea Roma. Kwa kuwa uliandikwa kwa Wakristo
wachanga wa nyanda za juu za nchi inayoitwa leo Uturuki, inaonekana alikuwa
amewahubiria kwanza.

Yoh 21:18-19 inaeleza kifumbo kifodini ambacho Petro alimtukuza Mungu mjini
Roma, katika eneo la Vatikano. Ndipo linapoheshimiwa kaburi lake chini ya altare
kuu ya kanisa kubwa kuliko yote duniani.

Kifo hicho, inasemekana kwa kusulubiwa kichwa chini, miguu juu, kinashuhudiwa
hasa na waandishi mbalimbali wa karne za kwanza, kama vile Papa Klementi I kati
ya miaka 95 na 97, Ignasi wa Antiokia, Dionisi wa Korintho, Irenei wa Lyons,
Klementi wa Aleksandria, Tertuliani, Jeromu n.k.

Mbali ya Barua ya kwanza, ambayo aliiandika mwenyewe kwa msaada wa Sila na
kukubaliwa mapema kama kitabu kitakatifu, vitabu vingine viliandikwa kwa jina la
Petro kuanzia mwisho wa karne ya 1.

Kati yake kimoja kimeingia katika Agano Jipya kama Waraka wa pili wa Petro,
wakati vingine vyote vilikataliwa na Kanisa, kama vile Injili ya Petro, Matendo
ya Petro na Ufunuo wa Petro.



https://sw.wikipedia.org/wiki/Moscow

Moscow (Kirusi: Москва - Moskva) ni mji mkuu wa Urusi. Ina wakazi milioni 10.5
na hivyo ni mji mkubwa wa Ulaya.

Iko katika sehemu ya kiulaya ya Urusi kwa 55°75'N na 37°62'E. Eneo lake ni kwa
kimo cha 156 m juu ya UB. Mazingira ni ya vilima vidogo kando la mto Moskva
unaobeba maji yake kwa mto Okra unaoishia katika Volga.

Mji ulianzishwa mwaka mnamo 1147. Kuanzia 1326 ilikuwa kitovu cha utemi wa
kujitegemea. Watemi wa Moscow waliendelea kuwa watawala wa maeneo makubwa zaidi
hadi kusimamia Urusi wote. Iwan III. alimwoa binti kutoka familia ya makaisari
wa Bizanti na baada ya Bizanti kutwaliwa na Waturuki Moscow ilijaribu kuchukua
nafasi yake kama mji mkuu wa Ukristo wa Kiorthodoksi ("Roma ya Tatu").

Mwaka 1703 mji mkuu wa Urusi ulihamishwa kwenda Sankt Petersburg. Baada ya
mapinduzi ya kikomunisti mwaka 1918 serikali ikarudi Moscow iliyokuwa tena mji
mkuu na kubaki hivyo.

Jengo kuu la Moscow ni boma la Kremlin (Кремль) lenye makanisa na majengo
mengine mazuri pamoja na makumbusho muhimu. Nje ya Kremlin uko uwanja mwekundu
ambao ni uwanja mkubwa mjini unaotumiwa kwa ajili ya maandamano na paredi.



https://sw.wikipedia.org/wiki/Moroko

Moroko (kwa Kiarabu المغرب), au kirefu Ufalme wa Moroko (المملكة المغربية
al-mamlaka al-maghribiya yaani "ufalme wa magharibi") ni nchi ya Afrika ya
Kaskazini-Magharibi.

Imepakana na bahari za Atlantiki na Mediteranea; upande wa bara imepakana na
Algeria na Mauretania.

Maeneo ya Kihispania ya Ceuta na Melilla yamezungukwa na Moroko kwenye pwani ya
Mediteranea.

Mpaka wa kusini haueleweki vizuri kwa sababu Moroko inadai ya kwamba Sahara ya
Magharibi ni sehemu ya eneo lake, hali isiyokubaliwa na jumuiya ya kimataifa
tangu Moroko ilipovamia Sahara ya Kusini mwaka 1975.

Eneo la Moroko ni km² 446,550. Sehemu kubwa ni jangwa la Sahara. Watu walio
wengi huishi kwenye sehemu za rutuba karibu na pwani.

Kuna milima inayofunika maeneo makubwa. Milima ya Rif inaongozana na pwani ya
Mediteranea yenye mwelekeo kutoka kaskazini-magharibi kwenda
kaskazini-mashariki. Milima ya Atlas iko katikati ya nchi kutoka
kusini-magharibi kwenda kaskazini-mashariki.

Mji mkuu ni Rabat wenye wakazi milioni 1.2. Mji mkubwa ni Casablanca (kwa
Kiarabu: الدار البيضاء dar al-baiDa = nyumba nyeupe). Miji yote miwili mikubwa
ni miji ya bandari.

Habari za kimaandishi za kwanza ni kutoka karne za kwanza KK. Wafinisia
walijenga miji yao pwani lakini eneo la ndani lilibaki nchi ya Waberber
waliounda ufalme wa Mauretania ya Kale (usiuchanganye na nchi ya kisasa
Mauretania) uliounganisha sehemu kubwa ya Moroko ya kaskazini.

Wamauretania wa kale walishirikiana na Dola la Roma hadi kuwa jimbo la dola hili
kwa jina la "Mauretania Tingitana".

Wakati wa kudhoofika kwa Dola la Roma kuanzia mwaka 400 BK kukawa na uvamizi wa
Wavandali.

Karne ya 7 BK ilileta uvamizi wa Waarabu walioteka nchi na kusababisha polepole
Waberber (waliokuwa Wayahudi, Wakristo au wafuasi wa dini za jadi) kuwa
Waislamu.

Mwanzoni Moroko ilikuwa sehemu ya milki ya khalifa ya Waomawiyya waliotawala
Dameski (Siria). Baada ya kupinduliwa kwa Waomawiyya na Waabasiya wa Baghdad
(Iraq) mkimbizi Mwarabu Idris ibn Abdallah (788-791) alikusanya makabila ya
Waberber na kuunda milki ya kujitegemea. Hii ilikuwa mwanzo wa Moroko kuwa milki
ya Kiislamu inayojitawala.

Vipindi vya historia husebabiwa kufuatana na familia zilizofuatana za wafalme
Waarabu au Waberber.

Wafalme wa Wamurabitun (Almoravi) (1073-1147) na wa Wamuwahidun (Almohad)
(1147-1269) walieneza utawala wao hadi Afrika ya Magharibi (Mauretania, Senegal
na Mali ya leo) na sehemu kubwa ya Andalusia (Hispania ya Kiislamu), tena hadi
mipaka ya Misri.

Wamuwahidun waliendelea kupanuka kuelekea Misri lakini baadaye walidhoofika
wakapaswa kuwaachia Wahispania Wakristo sehemu za Andalusia. Athira ya milki ya
Moroko ilipungua baadaye hadi Hispania yote ikarudishwa kwa watawala Wakristo
mwaka 1492; pia utawala kusini kwa Sahara haukuendelea.

Wareno wa Wahispania waliendelea kuteka miji kwenye pwani za Moroko. Utawala wa
Hispania juu ya Ceuta na Melilla leo ni mabaki ya nyakati zile.

Sehemu za nchi zilianza kujitawala bila kukubali tena mamlaka wa juu, kwa mfano
makabila ya Waberber milimani au miji ya Rabat na Sale iliyounda dola dogo la
Jamhuri ya Bou Regreg katika karne ya 17 na kujishughulisha na uharamia.

Katika karne ya 17 familia ya Waalawi walishika mamlaka wakaendelea nayo hadi
leo. Waliweza kutunza uhuru wa nchi hadi mwanzo wa karne ya 20. Lakini mwanzo wa
karne ya 20 Ufaransa na Hispania walimlazimisha mfalme Mulay Abdelaziz kukubali
mkataba uliofanya Moroko kuwa kama koloni chini ya nchi hizo mbili.

Vita Kuu ya Pili ya Dunia ilidhoofisha Ufaransa pamoja na kuingia kwa wanajeshi
Waamerika na Waingereza na ahadi zao za kuleta uhuru tokeo lililohamasisha
wazalendo wa Maroko kupigania upya uhuru wa nchi.

Baada ya vita Wafaransa walijaribu kukandamiza mwendo huo wakamwondoa Sultani
Mohammed V nchini 1953. Ghasia zikaongezeka, Sultani akarudi na nchi ikapewa
uhuru mwaka 1956.

Utawala wa mwanae Hassan II kuanzia mwaka 1961 uliitwa "miaka ya risasi" kwa
sababu mfalme alikataa kukubali utaratibu wa kidemokrasia. Chaguzi zilikuwa za
uwongo, wapinzani wakatupwa jela au kuuawa. Hassan II alishinda majaribio
mbalimbali ya kumpindua. Siasa ya kushikamana na Marekani ilimsaidia mfalme
kimataifa lakini baada ya mwisho wa "vita baridi" alilazimishwa na Wamarekani
kulegeza utawala wake.

Mtoto wake Muhamad VI akawa mfalme kijana mwaka 1999 akaanza mageuzi ya kisiasa
ya wazi zaidi.

Kiasili wakazi wengi ni Waberber na Waarabu, pamoja na watu wa asili ya
Andalusia (Hispania) na wa Afrika kusini kwa Sahara. Waberber ndio wenyeji
asilia.

Kaskazini mwa nchi ambako kitovu chake ni Fes kuna zaidi tabia ya Kiarabu,
wakatu kusini ambako kitovu chake ni Marakesh kuna tabia ya Kiberber zaidi.

Lugha rasmi ya nchi ni Kiarabu na Kiberberi. Waberber wengi, hasa kaskazini,
wameacha lugha yao na kutumia Kiarabu lakini walileta maneno yao katika lahaja
ya Kiarabu cha Kimaroko. Hata Kifaransa kinatumika sana.

Uislamu ndio dini rasmi na ndio unaofuatwa na wakazi wengi sana (98.9%), hasa
Wasunni. Wengine ni Wakristo (0.9%) na Wayahudi (0.2%). Wakristo karibu wote ni
wa asili ya Ulaya. Wayahudi waliwahi kuwa wengi kidogo, lakini idadi yao
imepungua katika miaka ya nyuma kutokana na uhamaji hata kama hali yao katika
taifa ni nzuri kulingana na nchi nyingine za Kiarabu.



https://sw.wikipedia.org/wiki/Mkoa_wa_Kigoma

Kigoma iko kati ya mikoa 30 ya Tanzania. Imepakana na Burundi na Mkoa wa Kagera
upande wa Kaskazini, mikoa ya Shinyanga na Tabora upande wa mashariki na Mkoa wa
Rukwa upande wa kusini. Magharibi umepakana na Ziwa Tanganyika penye mpaka na
Kongo.

Takriban robo ya eneo la mkoa wa Kigoma hutumika kwa kilimo na ufugaji, karibu
nusu ni misitu.

Kuna wilaya nane ambazo ni (idadi ya wakazi katika mabano): Kigoma Mjini
(144,852), Kigoma Vijijini (490,816), Kibondo (414,764), Kasulu (628,677),
Uvinza (383,640), Buhigwe (254,342) na Kakonko (167,555) . Jumla ya wakazi ni
2.127.930 (sensa 2012). Makao makuu ya mkoa ni Kigoma mjini.

Kabila kubwa ni Waha,Wabembe na Wamanyema. Kuna pia Wanyamwezi, Wasukuma, Wafipa
na watu wenye asili ya Kongo, Rwanda na Burundi.

Idadi au msongamano wa watu katika maeneo ya mkoa huu imetegemea sana kupatikana
kwa nzi aina ya ndorobo: penye ndorobo wengi huwa na watu wachache.

Mkoa wa Kigoma haukuona bado maendeleo yanayolingana na mazingira yake. Hali ya
barabara na mawasiliano mengine ni mbaya. Umbali hadi Dar es salaam ni 1316 km,
hadi Mwanza 830 Km, hadi Arusha 1204 Km. Lakini hakuna barabara ya lami hata
barabara za kokoto ni sehemu ndogo tu.

Usafiri muhimu ni reli ya kati kutoka Kigoma kwenda Daressalaam kupitia Tabora
na Dodoma. Isipokuwa reli hii imeshazeeka ilhali imejengwa zamani za Afrika ya
Mashariki ya Kijerumani kabla ya Vita Kuu ya Kwanza ya Dunia. Treni zake
huchelewachelewa zinachukua muda mrefu. Wakati wa mvua inatokea ya kwamba
mawasiliano yanavurugika.

Kuna maeneo mawili penye sokwe: ndipo Hifadhi ya Taifa ya Gombe (alikofanya
utafiti wake mwanabiolojia Jane Goddall) na Hifadhi ya Taifa ya Milima ya
Mahale.

Mji wa Ujiji ulioko karibu na Kigoma mjini ndio mji wa kale zaidi katika
Tanzania ya Magharibi penye makumbusho ya Dr. Livingstone.



https://sw.wikipedia.org/wiki/Metali

Kikemia tabia hizi zote zatokana na muungo metali ya elementi hizi. Kinyume
chake simetali kwa kawaida ni kechu kama mangu, hazing'ai na zinahami
(hazipitishi umeme).

Idadi kubwa ya elementi katika mfumo radidia huhesabiwa kati ya metali. Kuna pia
elementi zinazoonyesha tabia kati ya metali na simetali kama vile metaloidi au
nusumetali.

Katika Asia na Ulaya shaba ilikuwa metali ya kwanza iliyotumiwa na watu. Baadaye
waliiyeyusha na kukoroga pamoja na stani kuwa aloi ya bronzi ambayo ni ngumu
zaidi. Takriban mnamo 1200 KK watu wa kwanza walianza kutumia chuma. Maarifa
haya yalienea katika pande nyingi za dunia.

Katika Afrika watu walianza kutumia moja kwa moja chuma jinsi inavyoonekana
kutokana na utafiti wa akiolojia katika Nigeria.

Metali zapatikana mara nyingi ndani ya miamba mbalimbali kama mtapo. Kunatokea
pia ya kwamba zapatikana kama metali tupu. Lakini njia ya kawaida ni kuvunja
mwamba mwenye mtapo ndani yake na kutoa metali kwa njia ya joto au kwa kutumia
kemikali.

Vitu vingi vya kimetali ni mchanganyiko au aloi za metali pamoja na metali
nyingi au pia simetali. Aloi zinazotumiwa zaidi ni:



https://sw.wikipedia.org/wiki/Martin_Luther

Martin Luther (10 Novemba 1483 – 18 Februari 1546) alikuwa Mkristo mwanateolojia
kutoka nchi ya Ujerumani maarufu kama mwanzilishi wa Uprotestanti.

Kisha kushindana na Papa wa Roma, na kutengwa na Kanisa Katoliki, aliongoza
Matengenezo ya Kiprotestanti yaliyosababisha mapema madhehebu mengi mapya
kutokana na wazo kuu la kwamba Biblia inajitegemea na kumtosha kila anayesoma.

Aliandika vitabu vingi, kutunga nyimbo kadhaa na hasa kutoa tafsiri maarufu ya
Biblia ya Kikristo katika lugha ya Kijerumani.

Alizaliwa na mchimbamadini aliyemsomesha mjini. Akaendelea kusoma sheria kwenye
chuo kikuu. Siku moja akiwa safarini alipatwa na mvua kali: katika hofu yake ya
kupigwa na umeme wa radi alimwomba Mungu akamtolea ahadi kwamba akimnusuru
atakuwa mmonaki.

Kwa sababu hiyo, ingawa hakuwa na wito huo, mwaka 1505 aliacha masomo ya sheria
akajiunga na shirika la Waaugustino huko Erfurt akaweka nadhiri za kitawa,
akasomeshwa elimu ya teolojia, akapadrishwa haraka mwaka 1507, akachukua digrii
na kuwa dokta wa fani hiyo, akawa mwalimu wa teolojia ya Biblia katika chuo
kikuu cha Wittenberg.

Katika nafasi hiyo alikazania ufafanuzi wa Maandiko matakatifu. Kanuni ya
shirika pia ilikuwa inadai mmonaki asome na kutafakari Biblia, si kwa faida
binafsi tu, bali pia kwa ajili ya wengine. Pamoja nayo, teolojia ya Luther
iliathiriwa sana na mababu wa Kanisa, hasa Augustino. Pia alifaidika sana na
waandishi wa kiroho wa karne ya 14 na 15, hasa Yohane Tauler, halafu Yohane wa
Staupitz; kumbe alikuwa na mtazamo hasi kuhusu teolojia ya shule ya Karne za
Kati.

Katika mafundisho yake alianza kujiuliza maswali kuhusu kiini cha imani.
Alipoingia utawani alikuwa ametafuta amani ya kiroho kwa njia ya kujikana.
Alisali amepiga magoti usiku kucha na kumuomba Mungu amhurumie, akafunga chakula
muda mrefu, hata akajipiga kiboko akitaka kuzuia mawazo yenye dhambi. Lakini
alishindwa kupata amani moyoni.

Hatimaye akasoma neno la Waroma 1:17: "Haki ya Mungu inadhihirishwa ndani ya
Injili, toka imani hata imani; kama ilivyoandikwa: Mwenye haki ataishi kwa
imani. (Kwa Kiswahili cha kisasa: Habari Njema inaonyesha wazi jinsi Mungu
anavyowafanya watu wakubalike mbele yake; jambo hili hufanyika kwa imani, tangu
mwanzo mpaka mwisho. Kama ilivyoandikwa: Mwenye kukubalika mbele yake Mungu kwa
imani, ataishi)". Hapo Luther alianza kuelewa kwamba "Haki ya Mungu" si sheria
yake inayomshtaki mwenye dhambi (alivyofundishwa mwenyewe), bali "haki ya Mungu"
ni zawadi anayompa mtu mwenye dhambi na inayomwezesha kuishi kwa neema.
Msalabani pa Kristo tunapata neema hii kwa imani tu.

Baada ya kuelewa hayo akajisikia amezaliwa upya. Hakuweza tena kufundisha
maadili mema ya Kanisa kuwa njia ya kukubaliwa na Mungu. Hatuhesabiwi haki
tukiacha mabaya na kujaribu kutenda mema, kwa sababu kila Mkristo amekuwa mtu
mpya kwa ndani, lakini bado yumo katika mwili wenye dhambi. Anaweza kutambua
hali hiyo na kupokea neema ya Mungu kama zawadi. Baada ya kuipokea ataishi upya
akijaribu kumshukuru Mungu kwa maisha yake yote: kwa mawazo, maneno na matendo
yake. Akianguka tena anapokea upya msamaha wa dhambi kwa njia ya kutubu.

Mawazo hayo yalimuongoza polepole padri Mkatoliki Luther kujiuliza juu ya
desturi nyingi za Kanisa, lililoorodhesha matendo yaliyohesabiwa kuwa yanaleta
neema, na juu ya mafundisho mbalimbali. Alidhani mawazo yake hayo si mapya, bali
kwamba ndiyo mafundisho ya Mtume Paulo na ya Agostino wa Hippo. Maandiko yao
yakawa mwongozo wake.

Tatizo lilijiweka wazi Luther alipokutana na vyeti vya rehema kwa mara ya
kwanza. Papa Julius II na Askofu mmoja Mjerumani walipatana kuendesha kampeni ya
kuuza vyeti hivyo. Papa alihitaji hela kwa ajili ya ujenzi wa kanisa jipya la
Mt. Petro kule Roma, ambalo mpaka leo ni kubwa kuliko yote duniani. Askofu
alihitaji hela kulipia madeni yaliyobaki kutokana na kuwahonga waliomchagua kuwa
askofu. Basi, walipatana kumuita mhubiri kwa jina Tetzel aendeshe kampeni ya
kuuza vyeti vya rehema wakigawana mapato.

Mhubiri huyo alitangaza vyeti hivyo bila wasiwasi akisema vitawasaidia hata
walioaga dunia. Mtu akimnunulia marehemu cheti kitamtoa mara moja katika moto wa
toharani na kumrusha mbinguni. Katika huduma yake ya kipadri Luther alisikia
Wakristo waliomuambia kwa furaha kuwa walisamehewa dhambi zao kwa kulipia vyeti
vya rehema akaona jinsi watu wa kawaida walivyokimbilia kununua vyeti hivyo
akashtuka. Hapo alianza kupinga mafundisho ya Kanisa Katoliki kuhusu stahili za
matendo mema.

Tarehe 31 Oktoba 1517, alitolea kimaandishi orodha ya "Hoja 95 dhidi ya rehema"
(kwa Kijerumani: 95 Thesen wider den Ablass) za kupinga mafundisho juu ya vyeti
hivyo na mengineyo, akakaribisha wataalamu wote kujadiliana naye. Orodha hiyo
ilipigwa chapa na kusambazwa kote Ujerumani. Wakristo na mapadri wengi wenye
elimu wakaelewa na kukubali hoja zake. Viongozi wa Kanisa wakaona hatari
wakajaribu kumtisha anyamaze, lakini alijitetea kwamba hafundishi kinyume cha
imani.

Miaka iliyofuata teolojia ya Luther ilikua haraka, ikisababisha mabishano
mengine. Aliposhambuliwa alijitahidi kutetea msimamo wake na kujipatia watu wa
kumuunga mkono dhidi ya waliotaka kumhukumu kuwa mzushi. Mengi yaliandikwa
upande wake na dhidi yake, lakini mabishano pekee ya uso kwa uso yalifanyika
huko Lipsia mwaka 1519, kati ya Andreas Bodenstein von Karlstadt na Luther
upande mmoja, na mjumbe wa Papa, kwa jina Yohane Eck, upande wa pili.

Ni hapo kwamba upinzani wa Luther dhidi ya mafundisho juu ya rehema ukaenea
kupinga yale juu ya mamlaka. Mwanzoni Luther aliona mamlaka ya Biblia, mababu wa
Kanisa na mapokeo yake wanaunda umoja. Hata tarehe 13 Oktoba 1518, Luther
alitamka rasmi, tena kwa nguvu, kwamba anakubaliana na Kanisa takatifu la Roma,
ingawa hawezi kubadili msimamo bila kupata hakika ya kuwa amekosea. Tarehe 22
tena alisisitiza kuwa mafundisho yake hayapingani na ualimu wa Kanisa la Roma.

Kumbe katika kubishana na Eck, alipotambua kwamba msimamo wa Kanisa ulivyoelezwa
na wawakilishi wake unapingana na Biblia alivyoielewa mwenyewe, umoja huo
ulivunjika. Ni kwamba Eck alifaulu kumuonyesha mafundisho yake yalivyopinga
msimamo wa Kanisa. Ndipo tu Luther alitambua jambo hilo, lakini alidai Mapapa na
Mitaguso wamekosea mara nyingi, hivyo yeye anataka kufuata Biblia. Wakatoliki
hawakuwa wanapinga nafasi ya kwanza ya Biblia katika imani, bali ufafanuzi wake
binafsi. Lakini Luther aliposhindwa kuona msingi wa matamko ya Roma katika
Biblia alianza kumfikiria Papa kama Mpingakristo, akaendelea kufundisha.
Alipopelekewa barua ya Papa iliyomtishia kumtenga na Kanisa akaichoma moto mbele
ya wanafunzi wake. Kwa hiyo tarehe 3 Januari 1521 akatengwa akatangazwa kuwa
mzushi.

Hivyo Luther alitengwa na Kanisa, lakini wengi walimfuata. Mwaka huohuo Luther
aliitwa mbele ya Bunge la Ujerumani ili ajitetee. Ni kwamba sheria za Dola
Takatifu la Roma la Kijerumani zilidai mzushi akamatwe au hata auawe. Alipodaiwa
na Bunge la Worms akane baadhi ya mafundisho yake, Luther akasimama mbele ya
Mfalme mkuu na wakubwa wote akasema: "Nisipoonyeshwa kwa shuhuda za Biblia, na
kwa hoja zinazoeleweka ya kwamba nimekosea, sitakana". Upande wake Kaisari
Karolo V alitoa hotuba muhimu akijitambulisha kama mzao wa vizazi vingi vya
watawala walioona daima ni wajibu wao kutetea imani katoliki «ili kuokoa watu»
akasema naye ana wajibu huohuo. Alisisitiza kwamba mtawa mmoja anakosea anapodai
kupinga Ukristo wa miaka elfu.

Hivyo Bunge hilo ulimhukumu Luther na kuagiza watawala wa maeneo wakomeshe kwa
kila namna uzushi aliouanzisha. Hata hivyo, kwa kuwa hoja za Luther zilikubaliwa
na wengi nchini, agizo hilo halikutekelezwa. Alitangazwa kuwa adui wa Kanisa na
wa serikali lakini aliruhusiwa kurudi nyumbani. Maisha yake yalikuwa hatarini
lakini mtawala wa eneo lake alimlinda.

Habari za Luther zilisikika kote Ulaya zikatokeza hamu ya urekebisho ya wengi,
naye akashika nafasi muhimu zaidi na zaidi katika kubadili mafundisho na desturi
vilivyoonekana kutegemea mamlaka ya binadamu tu na kupingana na Biblia kwa kiasi
fulani. Ufafanuzi wa Injili uliotolewa na Luther ulifanya mapadri, wamonaki na
wahubiri wengi zaidi na zaidi wauingize katika hotuba zao. Dalili za mabadiliko
zilikuwa walei kupokea ekaristi kwa maumbo mawili, baadhi ya mapadri na watawa
kuoa, taratibu za mafungo kuvunjwa, na pengine dharau dhidi ya picha takatifu na
masalia.

Katika miaka iliyofuata alizidi kuandika vitabu vingi juu ya matengenezo ya
Kanisa. Luther hakuwa na nia ya kuanzisha Kanisa jipya, bali alitaka kulirudisha
lote kwenye msingi wa mafundisho ya Biblia alivyoyaelewa mwenyewe. Akaanza
kupinga utajiri wa Kanisa na mamlaka ya Papa ilivyofundishwa wakati ule.
Akapinga mafundisho ya utawa kuwa hali ya juu ya Ukristo. Watu wengi waliochoka
hali mbaya ya Kanisa walisoma maandiko yake na kuwa na tumaini la matengenezo ya
Kanisa zima. Ilipoonekana kwamba farakano litatokea, wengine wakaona afadhali
kubaki ndani ya Kanisa kubwa. Mmojawao alikuwa mtaalamu mashuhuri Erasmo wa
Rotterdam (Uholanzi).

Luther, akishirikiana na wenzake kadhaa wa Wittenberg, alitafsiri Biblia kwa
Kijerumani ili watu wengi zaidi waweze kuisoma na kushika msimamo katika Kanisa.
Kwa ajili hiyo aliomba viongozi wa serikali kuunda kotekote shule na
kuwafundisha wavulana na wasichana, ambao wazazi wao walihimizwa sana kuwapeleka
kusoma huko, akiwa na matumaini ya kwamba watu wenye elimu hawatafuata imani
isiyo na msingi kama vyeti vya rehema.

Kwa sababu hakukuwa na mpango wala muundo kwa ajili ya kuratibu urekebisho huo,
hali ilikuwa tofauti kati ya eneo na eneo. Hapo ilionekana haja ya kupanga ziara
kwenye makanisa, na hizo zilihitaji idhini ya watawala. Hapo mwaka 1527 watetezi
wa Luther walimuomba mtawala wa Sassonia aunde kamati maalumu, nayo ilianzisha
aina ya utawala wa Kikanisa.

Ungamo la Augsburg ni mafundisho yaliyotungwa mwaka 1530 wafuasi wake
walipodaiwa kujieleza mbele ya Bunge ili kurudisha umoja wa Kanisa. Lengo lake
lilikuwa kuendeleza matengenezo, lakini pia kudumisha umoja huo. Katika sehemu
ya kwanza (1-21) linafafanua mafundisho ya Kilutheri namna ya kuonyesha kwamba
hayapingani na yale ya «Kanisa Katoliki au ya Kanisa la Roma». Sehemu ya pili
inazungumzia mabadiliko yaliyoanzishwa na watengenezaji ili kurekebisha mambo
kadhaa yaliyotazamwa kama «maovu» (22-28), ikieleza haja ya mabadiliko hayo.
Ungamo hilo ni thibitisho tosha la nia ya Walutheri wa kwanza ya kubaki ndani ya
Kanisa pekee linaloonekana.

Ni muhimu kujua kwamba Walutheri walisubiri hadi mwaka 1535 kubariki wachungaji
wa kwao. Katika Ungamo la Augsburg walikuwa wametamka wako tayari kuwatii
maaskofu ikiwa hao watakubali Injili ihubiriwe kadiri ya imani ya matengenezo
yao. Kwa kuwa hiyo haikutokea, Walutheri walipaswa kuchaguaː ama kuendelea
kutegemea upadrisho uliotolewa na maaskofu na hivyo kuacha kuhubiri namna mpya,
ama kudumisha mahubiri hayo kwa kuweka wachungaji waliobarikiwa na wenzao, mbali
na maaskofu. Hatimaye uamuzi ukawa huo wa pili, kwa kutegemea ufafanuzi fulani
wa maneno ya Mtume Paulo.

Kwa jumla mafundisho ya Luther yalikubalika katika sehemu kubwa ya Ujerumani na
nchi za jirani. Watawala wa nchi hizo waliona sababu mbalimbali za kufuata
ushauri wake. Wengi waliona nafasi ya kutoka katika utawala wa Kanisa la Papa
ulioendana na madai ya fedha. Pia walichoka utawala wa Waitalia walioongoza
Kanisa. Wengine waliona nafasi ya kujichukulia mali ya Kanisa kwani, ikiwa hilo
linatakiwa kuacha utajiri wake, mali hiyo itapatikana kwa matumizi mengine.
Wengine walivutwa zaidi na mafundisho ya kiroho yenye nguvu.

Kanisa Katoliki pamoja na mfalme mkuu wa Ujerumani walijaribu kugandamiza
wafuasi wa Luther, lakini watawala wengi wa maeneo mbalimbali walisimama upande
wake. Nguvu ya serikali kuu ilidhoofishwa pia na vita dhidi ya Waturuki Waislamu
walioshambulia mji wa Vienna, makao makuu ya ufalme wa Ujerumani. Mfalme
alihitaji msaada wa watawala wote, wakiwemo wale waliomfuata Luther.

Huyo hakutaka kuleta farakano katika Kanisa, bali kulirudisha kwenye msingi wa
Mitume wa Yesu. Kwa muda mrefu alikuwa na tumaini la kutokea Mtaguso Mkuu
(mkutano wa Ukristo wote) utakaokubali mawazo yake. Alipoona matumaini hayo
yameshindikana, alianza kutengeneza kanisa katika maeneo yaliyokubali mafundisho
yake.

Alitunza desturi za kale zilizopatana na Biblia akafuta zile alizoziona kuwa
kinyume. Akafuta ibada zilizoendeshwa kwa ajili ya marehemu kwa msingi wa
kulipia: hivyo akaangusha nguzo muhimu ya kiuchumi ya Kanisa la kale. Alifuta
kipaumbele kwa mapadri na watawa katika Ukristo. Akafundisha ya kwamba kila
Mkristo ameshakuwa kasisi katika ubatizo wake. Akafuta sharti la wachungaji
kutooa. Mwenyewe alitoka shirikani akamuoa sista aliyekimbia utawa akazaliana
naye.

Akasisitiza Wakristo wote wapewe mafundisho juu ya imani akatunga Katekisimu.
Akadai ibada ziendeshwe katika lugha za watu, si tena katika Kilatini, na
mahubiri ya Biblia yawepo katika kila ibada. Aliona umuhimu wa wataalamu wa
Biblia (walimu wa teolojia) kuwa na neno katika uongozi wa kanisa. Akadai
wachungaji wawe wasomi waliopitia chuoni.

Juu ya sakramenti aliweka masharti mawili: kwanza ni ibada zile tu zilizoamriwa
na Yesu mwenyewe, pili ziwe zinatajwa katika Biblia. Alieleza sakramenti kuwa
alama ya nje (kama vile maji ya ubatizo, mkate na divai) inayounganishwa na neno
la Mungu. Kwa sababu hiyo alifundisha sakramenti kuwa mbili tu (Ubatizo na
Chakula cha Bwana), si saba tena. Akapinga sana Ekaristi (Misa) kuwa sadaka. Juu
ya Kitubio kuwa sakramenti aliyumba: mwanzoni alikubali kwani imeamriwa na Bwana
Yesu, baadaye alikataa kwani hakina alama ya nje.

Juu ya muundo wa Kanisa hakuwa na mawazo ya pekee. Kwake utaratibu wa nje
ulikuwa jambo la pembeni, si lazima kwa wokovu. Kwake Kanisa lilikuwa hasa Mwili
wa Kristo usioonekana na macho ambao umo ndani ya Kanisa linaloonekana. Akaona
ni sawa Wakristo katika serikali wakilea Kanisa ambalo linajitawala chini ya
usimamizi huo. Kumbe, katika maeneo yaliyofuata ushauri wake, Luther, bila kuwa
na nia hiyo kweli, akafanya kanisa kuwa chombo cha serikali. Watawala wa maeneo
mengi ya Ujerumani waliamua kutengeneza Kanisa kwenye msingi wa mafundisho ya
Martin Luther.

Makanisa hayo huitwa ya Kilutheri. Kwa jumla husisitiza mafundisho ya Katekisimu
zilizotungwa naye. Mafundisho yake yalipofanywa kuwa rasmi, katika Ujerumani
makanisa ya Kilutheri yaliendeshwa kama idara za serikali za sehemu za Kilutheri
chini ya uongozi wa wataalamu wa teolojia, lakini katika karne ya 20 kanisa na
serikali zilitengana. Kumbe hali hiyo inadumu mpaka leo katika nchi za
Skandinavia (Sweden, Norway, Denmark n.k.) ambapo wafalme waliamua kugeuza
Kanisa zima la nchi zao kuwa la Kiinjili-Kilutheri. Ila Sweden Walutheri
waliendelea na cheo cha uaskofu na desturi nyingi za Kanisa la kale, wakifanana
zaidi na Waanglikana wa Uingereza. Baadaye madhehebu ya Kilutheri yalienea kule
ambako Wajerumani na Waskandinavia walihamia, kama vile Marekani. Barani Afrika
Walutheri wako hasa katika nchi zilizokuwa makoloni ya Ujerumani, kama vile
Tanzania, Namibia na Kamerun, lakini pia Ethiopia.

Luther aliendelea kutoa mafundisho kwa ajili ya Kanisa linalofuata maagizo ya
Mitume jinsi alivyoelewa mwenyewe. Katika juhudi zake za kumfuata Paulo aliweka
pembeni hata baadhi ya vitabu vya Biblia, akidharau hasa Waraka wa Yakobo.
Alipinga vikali Waprotestanti waliotofautiana naye juu ya masuala kadhaa,
akishindwa kukubali kwamba nao wanaweza kuelewa Biblia namna yao.

Alipokufa mwaka 1546 mafarakano ya kudumu yalikuwa yameshatokea katika Kanisa,
si tu kati ya Wakatoliki na Walutheri, bali pia kati ya Waprotestanti
waliotafsiri Biblia kwa namna tofautitofauti.

Vitabu vya Luther viliendelea kuwa na athari kubwa. Kati ya maandiko hayo mengi,
muhimu ni hasa Katekisimu Ndogo, yaani mafundisho kwa ajili ya vijana Wakristo,
na pia Katekisimu Kubwa kwa ajili ya wachungaji. Kwa jumla mafundisho yake
yamekuwa muhimu katika madhehebu yote ya Kiprotestanti, si tu katika makanisa
yanayoitwa ya "Kilutheri". Ndiye aliyefungua mlango walipopitia wengine
waliojulikana baadaye kama Wabatisti, Wakalvini, Waanglikana n.k. lakini wote
walitegemea sehemu za mafundisho yake. Hata Umoja wa Ndugu (Wamoravia)
uliomtangulia, baadaye ulimfuata katika mafundisho kadhaa, kama vile juu ya
sakramenti au juu ya neema ya Mungu.

Wakristo, wawe Waprotestanti au Wakatoliki, hawawezi kukwepa nafsi na ujumbe wa
mtu huyo mwenye hisia kali za kidini. Kilichomkosesha raha ni suala la Mungu,
ambalo lilimtawala na kumsukuma katika safari ya maisha yake. “Nitawezaje kuwa
na Mungu mwenye huruma?”: swali hilo lilikuwa linachoma moyo wake na kuathiri
utafiti wake na mapambano yake ya ndani. Kwa Luther teolojia haikuwa suala la
elimu tu, bali mapambano na nafsi yake kuhusu Mungu na hatimaye na Mungu
mwenyewe. Swali hilo lililomtesa kwa muda mrefu lilijibiwa aliposoma Waraka kwa
Waroma, sura ya 3, mstari wa 24: "kwa zawadi ya neema ya Mungu, watu wote
hukubaliwa kuwa waadilifu kwa njia ya Yesu Kristo anayewakomboa." Alimkuta huyo
Mungu mwenye huruma katika Ijili ya Yesu. Aliandika, «Katika Kristo msulubiwa
vinapatikana teolojia halisi na ujuzi wa Mungu».

Siku hizi Wakatoliki na Waprotestanti wanazidi kuelewana, kushirikiana na
kuheshimiana. Wanatambua kwanza kinachowaunganisha ambacho ni zaidi ya kile
kinachowatenga: kwanza imani ileile katika Mungu mmoja mwenye nafsi tatu, ufunuo
wake, mafundisho makuu kuhusu wokovu n.k. Kuna ushirika halisi, ingawa si
kamili, kati ya wale wote waliomuamini Yesu Kristo na kubatizwa.

Hivyo Wakatoliki wanamuangalia Luther tofauti na zamani. Kwa kipindi kirefu cha
maisha yake alikuwa Mkristo na padri wa Kanisa Katoliki. Kwa jumla kwa
Wakatoliki mafumbo ya imani yana pande mbili ambazo zisitenganishwe hata
zikionekana kupingana: kumbe Luther alipenda kusisitiza mmoja na kukanusha
mwingine. Hivyo kwa Wakatoliki mara nyingi alichokiri ni sahihi, alichokanusha
si sahihi. Jinsi alivyopinga Upapa na sakramenti saba haiwezi kukubaliwa na
Wakatoliki, lakini katika mambo kadhaa anaweza kueleweka. Tatizo lenyewe
lililokuwa chanzo cha farakano lile, yaani vyeti vya rehema, miaka michache
baadaye liliondolewa na Kanisa lenyewe. Mtaalamu mmoja alisema: “Luther
asingetengwa na Kanisa Katoliki la leo, wala mwenyewe asingejitenga siku hizi".

Walutheri wa leo wanakumbuka kwa masikitiko kauli za kikatili za Martin Luther
dhidi ya Wayahudi zilizochangia chuki dhidi yao iliyofikia kilele chake katika
karne ya 20, Ujerumani wa Hitler ulipojaribu kuwamaliza wote. Wanalaumu pia
dhuluma dhidi ya Wabatisti ambazo Martin Luther alizitetea kiteolojia. Tena
wanasikitikia jinsi alivyohamasisha watawala kukomesha wakulima katika vita
dhidi yao. Hatimaye hawawezi kukubali hoja zake za kumfanya Papa kuwa ndiye
Mpingakristo, hata kama Mapapa walistahili lawama mbalimbali.



https://sw.wikipedia.org/wiki/Maji

Maji huwa ni kiini cha uhai wowote duniani na pia kiini cha utamaduni wa
binadamu. Hakuna mtu anayeweza kuishi bila maji kwa sababu asilimia 50 - 65 za
mwili wa mwanadamu ni maji. Hata miili ya mimea na wanyama kwa kiasi kikubwa ni
maji.

Kikemia maji ni kampaundi ya elementi za oksijeni na hidrojeni, ikiunganisha
atomi mbili za hidrojeni na atomi moja ya oksijeni kuwa molekuli ya H2O au maji.

Jina la maji hutumika hasa kwa hali ya kiowevu ya H2O. Hali mango huitwa barafu
na hali ya gesi huitwa mvuke. Yenyewe hayana rangi wala ladha au harufu.

Maji huwa ni kiowevu kinachopatikana kwa wingi duniani. Yajaza mito, maziwa na
bahari. Theluthi mbili za uso wa dunia hufunikwa na maji.

Upatikanaji wa maji ulikuwa jambo muhimu katika historia ya utamaduni wa
kibinadamu tangu mwanzo. Njia za maji zilikuwa kati ya njia za kwanza za
mawasiliano kwa watu; mabonde ya mito inakata milima na kurahisisha usafiri.

Hata kwa watu kwenye ngazi ya wawindaji kando ya mto au ya ziwa ilikuwa mahali
muhimu walipopata wanyama waliokuja kunywa.

Binadamu walipoanza kulima maji kwa mashamba yalikuwa muhimu zaidi, hasa katika
maeneo pasipo mvua ya mara kwa mara.

Wataalamu wengi huona kwamba ugawaji wa maji ulikuwa chanzo cha hisabati,
sayansi na serikali. Madola makubwa ya kwanza yametambuliwa katika mabonde ya
mito kwenye nchi yabisi kama mto Naili, Frati na Hidekeli au Indus. Haja ya
kugawa maji, kujenga mifereji, kuitunza na kusimamia shughuli hizi zilileta haja
ya kujenga uwezo wa kuhesabu, kutunza kumbukumbu, kuanzisha mwandiko na kuwa na
vyombo vya utawala.

Njia za kukusanya, kugawa na kufikisha maji kwa watumiaji zimekuwa chanzo cha
miundombinu katika nchi nyingi.



https://sw.wikipedia.org/wiki/Komori

Komori (kwa Kiswahili pia: Visiwa vya Ngazija; kwa Kikomori: قمر, Komori, kwa
Kifaransa: Comores) ni nchi huru kwenye funguvisiwa katika Bahari Hindi upande
wa Mashariki wa Afrika. Iko katika Kanali ya Msumbiji kaskazini kwa Madagaska na
mashariki kwa Msumbiji.

Jina limetokana na lugha ya Kiarabu ambapo Juzur al-Qamar (جزر القمر)
linamaanisha "visiwa vya mwezi".

Komori ina visiwa vitatu vikubwa: Grande Comore (Ngazidja), Anjouan (Nzwani) na
Moheli (Mwali). Kisiwa cha Mayotte ni sehemu ya funguvisiwa kijiografia lakini
kisiasa ni sehemu ya Ufaransa kwa sababu wakati wa kupata uhuru watu wa Mayotte
walitamka kwa kura nyingi (73%) ya kwamba wanataka kukaa na Ufaransa. Lakini
Komori inadai ni sehemu ya eneo lake.

Kitovu cha kisiwa kikubwa zaidi (Grande Comore) ni mlima wa volkano hai Karthala
wenye mita 2,461 juu ya UB. Safari iliyopita Karthala ililipuka mwaka 1977
ikaharibu kijiji kimoja.

Miji mikubwa ni (wakazi mwaka 2005): Moroni 42.872, Mutsamudu 23.594, Fomboni
14.966, Domoni 14.509 na Tsémbehou 11.552.

Watu wa Komori ni mchanganyiko wa Waarabu, Wamadagaska, Waafrika wa bara ambao
mababu walikuwa watumwa, Wahindi na Wazungu kadhaa.

Wakazi wengi ni Waislamu (98%, hasa Wasunni), wakifuatwa na Wakristo (2%).
Karibu nusu ya wananchi wote hawajui kusoma.

Ina lugha rasmi tatu ambazo ni Kifaransa, Shikomor (inayofanana na Kiswahili) na
Kiarabu.

Nje ya Kifaransa, Kiarabu na Kimalagasy Sanifu, kuna lugha tatu za asili ambazo
huzungumzwa na Wakomori, yaani Kimwali, Kindzwani na Kingazidja ambazo ziko
karibu na Kiswahili.

Visiwa vya Komori vimekaliwa na watu mbalimbali kutoka Afrika na Asia Kusini
katika historia ndefu. Wanaakiolojia walitambua mabaki ya makazi ya watu kutoka
karne ya 6 kwenye kisiwa cha Nzwani lakini haijulikani kama watu walitangulia
kufika mapema bila kuacha mabaki ya kutambulika.

Waswahili wa kwanza walifika kama sehemu ya uenezi wa Wabantu tangu karne ya 9
BK.

Kipindi cha kwanza huitwa kipindi cha Dembeni (karne ya 9 - 10) ambako Waswahili
walianzisha kijiji kimoja katika kila kisiwa.

Wakati wa karne ya 11 hadi ya 15 biashara iliongezeka na Madagaska pia na
wafanyabiashara kutoka Uarabuni. Vijiji vidogo vikaongezeka na vijiji vya awali
vikakua vikawa miji.

Kumbukumbu ya wenyeji hutaja mara nyingi majina ya Waarabu kutoka Yemen na Saba'
kama mababu wa koo asilia lakini hakuna uhakika kama kumbukumbu hizo zinalingana
na historia halisi.

Athira ya Kiarabu na ya Kiislamu ikaongezeka kutokana na biashara ya watumwa,
dhahabu na pembe za ndovu kati ya Afrika ya Mashariki na nchi za Kiislamu.

Waarabu na Waajemi walijenga vituo kwa ajili ya biashara yao pamoja na misikiti
na kueneza dini ya Uislamu kwenye visiwa.

Hata kama Komori si karibu sana na pwani, hata hivyo kutokana na mwendo wa upepo
ni kituo muhimu cha jahazi kwenye safari kati ya Kilwa na Msumbiji iliyokuwa
bandari kuu ya dhahabu ya Zimbabwe.

Kufuatana na katiba ya uhuru ya mwaka 1975 Komori ilitangazwa kuwa jamhuri ya
Kiislamu. Serikali zilipinduliwa mara kwa mara na wanajeshi au na mamluki.

Katiba mpya ya mwaka 2001 imeondoa tabia ya kidini ya dola na iliunda utaratibu
wa urais kuzunguka kati ya visiwa vitatu vikubwa.

Katika uchaguzi ya mwaka 2002 rais Azali Assoumani alichaguliwa kutoka kisiwa
cha Ngazidja (Komori Kuu). Katika uchaguzi wa 2006 rais amechaguliwa kati ya
wagombea kutoka kisiwa cha Anjouan. Wananchi wa Anjouan walipiga kura ya kwanza.
Wagombea watatu wenye kura nyingi wameteuliwa na kusimamishwa mbele ya wapiga
kura wa visiwa vyote watakaomchagua rais wa jamhuri.

Rais wa mwaka 2010 alitoka katika kisiwa cha Moheli, baadaye tena rais kutoka
Ngazidja, n.k.

Komori ni kati ya nchi maskini zaidi duniani. Kilimo, uvuvi, uwindaji na misitu
ni misingi ya uchumi wote.

Barabara na mawasiliano ya meli au ndege ni haba, idadi ya watu inakua haraka,
elimu ni duni; haya yote yanasababisha kudumu kwa uchumi wa kijungujiko na uhaba
wa ajira. 80% ya wafanyakazi wote wanashughulika kilimo.



https://sw.wikipedia.org/wiki/Kihindi

Kihindi (Devanagari: हिन्दी au हिंदी) ni lugha ya Kihindi-Kiulaya nchini Uhindi,
Nepal, Afrika Kusini na Singapuri inayozungumzwa na Wahindi. Ni lugha ya kitaifa
nchini Uhindi. Mwaka wa 2001 idadi ya wasemaji wa Kihindi nchini Uhindi
imehesabiwa kuwa watu milioni 258; tena kuna watu milioni 120 ambao huitumia
lugha ya Kihindi kama lugha ya pili au ya mawasiliano. Wengine husema kwamba
kinaeleweka kati ya theluthi mbili ya Wahindi wote yaani takriban watu milioni
650, na wasemaji wa Kihindi kama lugha ya kwanza ni zaidi ya milioni 180. Pia
kuna wasemaji 361,000 nchini Afrika Kusini (2003), wasemaji 77,600 nchini Nepal
(2011) na wasemahi 13,100 nchini Singapuri (2010). Kufuatana na uainishaji wa
lugha, Kihindi iko katika kundi la Kiaryan au la lugha za Kihindi-Kiajemi. Lugha
za karibu ni pamoja na Kipunjabi, Kisindhi, Kigujarati, Kimarathi na Kibengali.

Lugha imetoka katika Sanskrit ya kale iliyokuwa lugha ya chanzo cha utamaduni wa
Uhindi.

Kihindi ni umbo la lugha ya Kihindustani nchini India. Kihindustani ilikuwa jina
la pamoja katika Uhindi wa kaskazini kabla ya ugawaji wa mwaka 1947 mwisho wa
ukoloni na kuanzishwa kwa nchi huru za Pakistan na India. Baada ya uhuru lugha
ya pamoja ya awali iliitwa "Kihindi" upande wa India na "Kiurdu" upande wa
Pakistan. Hali halisi lugha hizi mbili ni kama lugha 1 hata kama Urdu huandikwa
kwa herufi za Kiarabu na Kihindi kwa herufi za Devanagari.



https://sw.wikipedia.org/wiki/Kaswende

Kaswende (ing. syphilis) ni mojawapo kati ya maradhi ya zinaa ambayo
inasababishwa na bakteria inayofahamika kama Treponema pallidum.

Kama ugonjwa hautatibiwa, maambukizi huendelea kwa miaka, yakishambulia mifupa,
ubongo na moyo na kusababisha madhara mengine yanayotokana na matatizo katika
mfumo wa fahamu kama vile homa ya uti wa mgongo na magonjwa ya moyo na kiharusi.

Kaswende wakati wa ujauzito unaweza kuwa hatari kubwa kwa kiumbe tumboni, kama
vile kusababisha kutoumbika vizuri (deformity) na kifo.

Wanawake wengi wajawazito katika nchi zilizoendelea huchunguzwa kwa uwepo wa
ugonjwa huu katika majuma ya kwanza ya mimba ili kutibu ugonjwa kabla kitoto
hakijaathirika.

Kaswende inasababishwa na bakteria ya spirochete Treponema pallidum baadhi ya
spishi pallidum. Njia ya kawaida zaidi ya kuambukizwa ni kupitia ngono; hata
hivyo, kaswende pia inaweza kuambukizwa kutoka kwa mama hadi kwa mimba wakati wa
ujauzito au wakati wa kuzaliwa kwa mtoto, na kusababisha kuzaliwa na kaswende.
Magonjwa mengine ya binadamu yanayohusiana niTreponema pallidumbakteria
inajumusiha buba (baadhi ya spishi pertenue), pinta (baadhi ya spishi carateum)
na bejel (baadhi ya spishi endemicum).

Dalili na ishara za kaswende hutofautiana kulingana na hatua iliyoko kati ya
hatua nne. Hatua ni ya kwanza, ya pili, fiche, na ya mwisho. Hatua ya kwanza
kawaida inajitokeza kimoja na shanka utokeaji wa kidonda kwa ngozi isiyowasha,
ngumu, isiyokuwa na uchungu). Hatua ya pili ya kaswende hujitokeza na upele
ambayo mara kwa mara inahusisha viganja vya mikono na nyayo za miguu. Hatua
fiche ya kaswende hujitokeza na dalili kiasi au hata bila. Hatua ya mwisho ya
kaswende hujitokeza na guma, dalili zinazohusiana na mfumo wa neva, au
zinazohusiana na moyo.

Kwa kawaida kaswende hutambulika kwa uchunguzi wa damu;hata hivyo, bakteria
inaweza kuonekana kwa kutumia hadubini. Kaswende inaweza kutibiwa kwa njia
inayofaa kwa kutumia antibiotiki, haswa ndani ya misuli penisilini G. Hii
inapendekezwa kwa watu walio na aleji ya penisilini, seftriaksoni.

Inaaminika kwamba kufikia mwaka wa 1999 watu milioni 12 walikuwa wameambukizwa
kaswende ulimwenguni na zaidi ya asilimia 90 ya hali hizi kutoka kwa nchi
zinazoendelea. Hali za kaswende zilipungua kwa kasi baada ya penisilini
kupatikana kwa urahisi katika miaka ya 1940, lakini viwango vya maambukizi
vimeongezeka tangu mwaka 2000 katika nchi nyingi. Mara nyingi kaswende
hupatikana pamoja na virusi vinavyosababisha UKIMWI (VVU). Hii imehusishwa na
sehemu ya matendo ya ngono yasiyokuwa salama kati ya wanaume wanaofanya ngono na
wanaume wengine;Ongezeka la uasherati; ukahaba; na kupungua kwa matumizi ya
kondomu.

Kaswende inaweza kuwa katika hatua moja kati ya hatua nne tofauti: ya kwanza, ya
pili, fiche, na ya mwisho, na pia inaweza kujitokeza wakati wa kuzaliwa.
ilirejelewa kama "mwiigaji mkuu" na Sir William Osler kutokana na njia
mbalimbali inavyojitokeza

Hatua ya kwanza ya kaswende kawaida hupatikana kwa kuwasiliana kwa njia ya moja
kwa moja kwa ngono na vidonda vilivyoambukizwa vya mtu mwingine.Takriban siku 3
hadi 90 baada ya kuathiriwa hapo awali ( wastani ya siku 21 ) kidonda kwa ngozi,
iitwayo shanka, hutokea mahali palipogusana. Huu ni mfano hasa (Asilimia 40 ya
wakati) kidonda kimoja, kigumu, kisichokuwa na uchungu, kisichowasha na sehemu
yake ya chini iliyokuwa safi na mipaka mikali kati ya sentimita 0.3 na 3.0 kwa
ukubwa . Hata hivyo, kidonda, kinaweza kuonekana kuwa tofauti sana. Katika
viwango, hugeuka kutokamacule hadi kipelena kisha kwa uyeyukaji au donda. Mara
chache, kutakuwa na vidonda kadhaa. (~40%), Hii pia ni ya kawaida mtu
anapoambukizwa Virusi Vya Ukimwi

Shanka yanaweza kuwa na uchungu au nyororo (30%), na zinaweza kutokea nje viungo
vya uzazi (2–7%). Mahali pa kawaida zaidi pa chanikeri kwa wanawake ni kwa
seviksi(44%). Mahali pa kawaida zaidi kwa wanaume wanaovutiwa na jinsia tofauti
ni Kwa uume (99%). Wakati mwingine shanka hutokea kwa tupu ya nyama au rektamu
kwawanaume wanaojishirikisha ngono na wanaume wengine (34%). Tenzi kuvimba mara
kwa mara (80%)hutokea pahali palipo ambukizwa, hutokea siku 7 hadi 10 baada ya
kutokea kwa shanka kidonda kinaweza kuendelea kutokea wiki watatu hadi sita bila
matibabu

Hatua ya pili ya kaswende hutokea takriban wiki nne hadi kumi baada ya hatua ya
kwanza ya maambukizi. hatua ya pili ya ugonjwa unaweza kujitokeza kwa njia
nyingi tofauti, lakini kwa kawaida dalili sana sana huhusisha ngozi, membreni
ute, na tezi ya limfu. kunaweza kuwa na upele mwekundu-waridi-isiyokuwa na
mwasho kwa kiwiliwili pamoja na limbu (miguu na mikono), ikiwa ni pamoja na
viganja na nyayo. Vipele vinaweza kuwa makulopapula au yenye pustuli. inaweza
kutengeneza chunjua kama vidonda iliyopana, nyeupe na sawa sawa inayojulikana
kama kondiloma latum kwa membreni yenye utes. Vidonda hivi vyote vinamaambukizi
na yanahifadhi bakteria. Dalili zingine inaweza ni pamoja na homa, uchungu wa
koo, hitilafu ya mwili,kupunguza uzito, kutokwa na nywele, na maumivu ya kichwa.
matokeo yasiyo kuwa ya kawaida ni pamoja na hepatitisi, figo ugonjwa,
athritisi,periostitisi, neuritsi ya kuona, uveitisi, na keratitisi ya
interstitial.

Kwa kawaida dalili kali uyeyuka baadaye kati ya wiki tatu hadi sita; hata hivyo,
katika hali iliyokaribia 25%, dalili ya hatua ya pili yanaweza kurudi. Watu
wengi walio katika hatua ya pili ya kaswende (40–85% ya wanawake, 20–65% ya
wanaume) hawatoi ripoti kuwa na shanka ya kiwango kilicho juu cha hatua ya
kwanza ya kaswende.

Hatua fiche ya kaswende imefafanuliwa kama kuwa na serologic utambuzi wa
maambukizi bila dalili ya magonjwa. Imeelezwa zaidi kama ya hapo awali (chini ya
mwaka wa 1 mwaka mmoja baada ya hatua ya pili ya kaswende) katika Marekani
Uingerezani, masaa hizi huitwa miaka miwili ya hatua fiche ya kaswende ya mapema
na iliyochelewa. Dalili ya hatua fiche ya kaswende ya mapema huweza kurudi tena.
Hatua fiche ya kaswende iliyochelewa huwa haina dalili za magonjwa (hayana
dalili), na hatua fiche ya kaswende iliyochelewa haiambukizwi kwa urahisi kama
hatua fiche ya kaswende ya mapema.

Hatua ya mwisho ya kaswende inaweza kutokea takriban miaka mitatu hadi 15 baada
ya maambukizi ya kwanza, na inaweza kugawanywa kwa aina tatu tofauti: kaswende
iliyosababishwa na guma (15%), iliyochelewa kaswende katika mfumo wa neva
(6.5%), na kaswende inayoathiri moyo na mishipa ya damu (10%). Bila matibabu,
theluthi moja ya watu ambao wameambukizwa kaswende hupata hatua ya mwisho ya
kaswende. Watu walio na awamu ya mwisho ya kaswende hawawezi kuambukiza wengine.

Kaswende inayosababishwa na gum, pia inayoitwa hafifu kaswende, kwa kawaida
hutokea moja kwa miaka 46 baada ya maambukizi ya awali, kwa wastani wa miaka.15 
Hatua hii ni sifa ya muundo sugu wa guma, ambayo ni uvimbe nyororo zinazofanana
na vidonge vya inflamesheni vinavyoweza kuwa zinabadilika kulingana na ukubwa.
Kawaida huathiri ngozi, mifupa, na ini, lakini inaweza kutokea mahali popote.

Kaswende katika mfumo wa neva inamaanisha maambukizi inayohusisha mfumo mkuu wa
neva. Unaweza kutokea mapema, ikiwa aidha isiyo kuwa na dalili ya ugonjwa au ya
kusababisha kaswende meninjitisi; au inaweza kuchelewa, kama kaswende ya veni za
tando za ubongo, paresi ya jumla, au tabesi dorsalisi, ambayo inahusu usawa wa
mwili na uchungu mkali kwa limbu za chini. Kaswende ya neva iliyochelewa huja
kabisa baada ya miaka minne hadi 25 baada ya maambukizi ya hapo awali. Kaswende
ya veni za utando za ubongo hufanana hasa ikiwa haiwezi kuzuiliwa kifafa, na
paresi ya jumla hufanana hasa na dimenshia na tabtesi dorsalisi. Pia, kunaweza
kuwa na Mboni za Agryll Robertson ambazo ni mboni ndogo kwa macho zinazofinyika
mtu anapotazama vitu vilivyokaribu, lakini hayafinyiki zikiwa wazi kwa mwanga
mkali.

Kaswende ya moyo na mishipa kwa kawaida hutokea miaka 10 hadi30 baada ya
maambukizi ya awali. Tatizo la kawaida kabisa ni ule wa kaswende ya kuvimba kwa
aota, ambayo inaweza kusababisha aneurisimi kuundwa.

Kaswende ya kuzaliwa nayo inaweza kutokea wakati wa mimba au wa kuzaa.
Theluthi-mbili ya watoto wazawa wanazaliwa bila dalili. Dalili ambazo huendelea
zaidi ya miaka michache ya kwanza ya maisha ni pamoja na: kunenepa nenepa kwa
ini au wengu (70%), upele (70%), joto jingi mwilini (40%), kaswende ya neva
(20%), na ugonjwa wa mapafu kuvimba (20%). Ikiwa haita tibiwa, kaswende ya
kuzaliwa ya baadae inaweza kutokea kwa 40 %, ikiwa ni pamoja na: pua lenye umbo
la tandikoulemavu, Higoumenakis sign, saber shin, au Clutton's joints, miongoni
mwa zingine.

Kidole cha gumba|Histopatholojia ya Treponema pallidum spirosheti zinazotumia
kifaa chembamba cha kutia waa cha kisasa Kigezo:Treponema pallidum Treponema
pallidum Kundi la spishi pallidum ni wa umbo-la mzunguko, Gramu-hasi, Bakteria
inayosambazika kwa kasi.Magonjwa mengine matatu ya binadamu husababishwa na
zinazohusiana na Treponema pallidum, ikiwa ni pamoja na buba (kundi la spishi
pertenue), pinta(kundi la spishi carateum), na bejel (kundi la spishi
endemicum). Tofauti na aina ya pallidum haya hayasababishi ugonjwa wa neva.
Wanadamu tu ndio wanaojulikana kuwa na hifadhi asili kwa kundi la spishi
pallidum. Bakteria hii haiwezi kuishi bila kimelea. Hii ni kwa sababu ya jenomu
yake ndogo (1.14 MDa)na hivyo basi haitaweza kutengeneza virutubishi vikuu. Ina
wakati mfupi wa kujiongeza zaidi ya saa 30.

Kaswende huambukizwa kimsingi kwa kupitia ngono ujauzito kutoka kwa mama hadi
kwa fetasi; spirosheti huweza kupitia ukiwa mzima kwa membreni ya utetelezi au
ngozi yenye haina kinga. na hivyo husambazwa kwakubusu, pia mdomo kwa, uke, na
tupu ya nyuma wakati wa ngono. Takriban 30% hadi 60% kwa wale wako wazi kwa
hatua ya kwanza au ya pili ya kaswende watapata ugonjwa huo. Maambukizi ya
kaswende imefananishwa na ukweli kwamba mtu ambaye amechanjwa na mshushio 57
pekee ana nafasi 50% ya kuambukizwa. Nyingi ya (60%) hali mpya Marekani hutokea
kwa wanaume ambao hufanya ngono na wanaume wengine. Kaswende inaweza kusambazwa
kupitia vifaa vya damu. Hata hivyo, bidhaa za damu hupimwa kama kuna kaswende
katika nchi nyingi, na hivyo hatari hupunguka. Hatari ya maambukizi kutoka kwa
kugawana sindano imeonekana kuwa ni chache. Kaswende haiwezi kusambazwa kwa
kupitia makalio ya choo, shughuli za kila siku, beseni ya maji moto, au kugawana
vyombo vya kukulia au mavazi.

kidole cha gumba|kulia|Bango ya kupima kaswende, inaonyesha mwanamke na mwanaume
wakiinamisha vichwa vyao kwa aibu (ca. 1936) Ni vigumu kutambua kaswende kwa
kliniki mapema katika uwasilishaji wake. Uthibitisho wake hufanywa aidha kupitia
kupima damu au moja kwa moja kukagua kwa kupitia uchunguzi kwa kutumia hadubini.
Kwa kawaida vipimo vya damu hutumika, kwa sababu hutambulika kwa urahisi zaidi.
Vipimo vya kutambua ugonjwa haziwezi, hata hivyo, hutofautisha kati ya hatua ya
ugonjwa.

Kupimwa kwa damu hugawanywa katika nontreponemal na vipimo vya treponemal .
Vipimo vya Nontreponemal hutumika hapo awali, na ni pamoja na utafiti wa ugonjwa
wa zinaa maabarani na vipimo vya Kuongeza ghafla tena kwa plasma. Hata hivyo,
kwa vile vipimo hivi ni vya mara kwa maramatukio chanya,uthibitisho inahitajika
kwa kupima treponemal, kama vile treponemal pallidum particle agglutination au
Uchunguzi wa ufonyzaji wa antibodi ya treponemal iliyo na mwangaza (FTA-Abs).
matukio chanya usiokuwa ya ukweli katika uchuguzi wa usio kuwa wa treponemal
inaweza kutokea na maambukizi fulani ya virusi kama vile tetekuwanga na ukambi,
pia inaweza kutokea na limfoma, kifua kikuu, malaria,uvimbemoyo, ugonjwa wa
kuungana kwa tishu, na mimba. Vipimo vya antibodi vya treponemal kawaida huwa
chanya baada ya wiki mbili hadi tano ya maambukizi ya hapo awali. Kaswende ya
neva hutambulika kwa kupata idadi ya juu ya lukosaiti (kuzidilimfositi) na
kiwango cha juu cha protini viowevu vya ubongo na uti wa mgongo katika mazingira
ya kaswende inayojulikana.

Eneo la giza linalochunguzwa kwa kutumia hadubini ya viowevu vya seramu kutoka
shanka inaweza kutumika kwa kufanya utambuzi wa haraka.Hata hivyo, sio kawaida
kupata vifaa au wakazi wenye ujuzi hospitalini, na vipimo hivi lazima vifanywe
kati ya dakika  10 ya kupata sampuli. Kiwango cha hisi kimeripotiwa kuwa
takriban 80%, hivyo vipimo hivi vinaweza kutumika tu kuthibitisha utambuzi,
lakini si kwa kuchuja moja nje. Vipimo vingine viwili vina weza kufanywa kwa
sampuli iliyo toka kwa shanka ni antibodi ya mwangaza ya moja kwa moja na asidi
ya kiini . antibodi ya floresini ya njia ya moja kwa moja antibodizilizobandikwa
nafloresini, ambayo inajishikilia kwa protini maalum za kaswende. Asidi ya kiini
hutumia ufundisanifu, kama vile msururu wa athari za polima, kutambua uwepo wa
jeni maalum ya kaswende. Uchunguzi hizi sio shida kwa wakati kama makroskopu
inayotumia giza, kwa sababu bakteria hahitajiki ili kufanya utambuzi.

As of 2010[update],Hakuna chanjo inayofaa ya kudhibiti. Kujiepusha na uhusiano
wa kindani wa kimwili na mtu aliyeambukizwa ni shahihi kwa kupunguza maambukizi
ya kaswende, kama ilivyo kwa matumizi sahihi ya kondomu. Matumizi ya kondomu,
hata hivyo,hayaondoi kabisa hatari. Hivyo, Vituo vya kudhibiti na kuzuia
magonjwavinapendekeza uhusiano wa muda-mrefu, kwa kushirikiana na mtu mmoja
hajaambukizwa na kujiepusha na vitu kama pombe na dawa zingine ambazo huongeza
hatari za kufanya ngono kiholela.

Kaswende ya kuzaliwa nayo katika wazawa inaweza kuzuiwa kwa kuchunguzi mama
mapema wakati wa ujauzito na kutibu wale ambao wameambukizwa. Muungano wa
Wahudumu wa kutoa udhibiti Merikani inapendekeza sana uchunguzi kwa wanawake
wote wajawazito, Shirika la Afya Duniani inapendekeza wanawake wote kupimwa mara
ya kwanza wakitembelea kliniki(kabla ya kujifungua)na tena katikakipindi cha
tatu cha ujauzito. Iwapo vipimo vinaonyesha uwepo wa ungojwa,inapendekezwa
washirika wa akina mama hawa pia watibiwe.. Kaswende ya kuzaliwa nayo, hata
hivyo, bado iko kawaida katika inch zinazoendelea, kwa kuwa wanawake wengi
hawapati huduma ya kliniki ya wajauzito > kabisa, na wengine huduma ya kliniki
ya wajawazito wanayopata haijumulishi uchunguzi wa kaswende. Kaswende ya
kuzaliwa nayo huaipatikani mara kwa mara katika nchi zilizoendelea, kwa sababu
wale wanaoweza kupata kaswende (kupitia matumizi ya dawa, n.k) pia wako uwezo
mdogo zaidi wa kupata huduma wakati wa ujauzito. Hatua zingine za kuongezea
upatikanaji wa kupimwa huonekana kuwa na ufanisi katika kupunguza viwango vya
kaswende ya kuzaliwa nayo katika chini zilizo na mapato ya chini na ya kati.

Kaswende ni ugonjwa inayohitaji kutolewa taarifa katika nchi nyingi, ikiwa ni
pamoja na Canada, Umoja wa Ulaya, na Marikani. Hii inamaanisha kuwa wahuduma wa
Afya wanatakiwa kutoa taarifa kwawizara ya Afya ambayo itatoa taarifa kwa
washirika hadi kwa washirika wa watu. Madaktari pia wanaweza kuhimiza wagonjwa
kutumia washirika wao kupata huduma. Kituo cha kudhibiti na kuzuia magonjwa
kinapendekeza kwamba wanaume wanaoshiriki ngono na wanaume wengine lazima
wapimwe angalau kila mwaka.

Chaguo la kwanza kwa matibabu ya kaswende isiyo na tatizo bado tu ni dosi kimoja
ya shindano kwa misulipenisilini G au dosi moja ya dawa ya
kumezaazithromycin.Doksiklini na tetrasaiklini ni chaguo mbadala; hata hivyo,
hazitumiki kwa akina mama wajawazito. Pingamizi kwa antibiotikiimetokezea kwa
baadhi ya maajenti, ikiwa ni pamoja na makrolidi, klindamisini, na rifampini.
seftriaksoni, sephalosporini-za tokeo la tatu antibiotiki, zinaweza kufanya kazi
kama penisilini kulingana na matibabu.

Kwa kaswende kwa sababu ya uingiaji duni wa penisilini G kwenye mfumo mkuu wa
neva, watu walioathiriwa wanashauriwa kupewa dosi kubwa za penisilini kwa mshipa
kwa muda usiopungua siku 10 . Iwapo mtu ana aleji ya penisilini, seftriaksoni
inaweza kutumiwa, au utoaji wa aleji ya penisilini unaweza kujaribiwa.
Zinaotokea baadaye zinaweza kutibiwa na shidano ya penisilini G kwa misuli mara
moja-kwa wiki kwa muda wa wiki tatu. Ikiwa mgonjwa ana aleji, doksikilini au
tetrasaikilini zinaweza kutumiwa, lakini kwa muda mrefu.Matibabu kwa wakati huu
huzuia uendeleaji wa ugonjwa, lakini ina mabaadiliko madogo tu kwa madhara yenye
tayari yametokea.

Moja wapo ya athari inayoweza kutokana na matibabu ni athari aina ya
Jarisch-Herxheimer . Mara nyingi inaanza ndani ya saa moja baada ya matibabu na
hudumu kwa masaa 24, kukiwa na dalili za joto nyingi mwilini, maumivu kwa
misuli, maumivu ya kichwa, na takikadia. Inasababishwa na saitokini zinazotolewa
na mfumo wa kinga kutokana na lipoprotini zinazotolewa wakati bakteria za
kaswende zinazopasuka.

Inaaminiwa kuwa kaswende iliathiri watu milioni 12 mwaka wa 1999, 90% ya
maambukizi yakiwa kwa nchi zinazoendelea. Huathiri kati ya mimba 700,000 na
milioni 1.6  kwa mwaka, na kusababisha kuharibika kwa mimba bila hiaris, kuzaa
mtoto aliyekufa na kuzaliwa na kaswende. Katikasub-Saharan Africa, kaswende
huchangia takriban 20% ya vifo vya watoto wakati wa kuzaliwa. Viwango viko juu
zaidi vikilinganishwa na wanaojidunga dawa kwa mshipa, walio na maambukizi ya
VVU, na wanaume wanaofanya ngono na wanaume wengine. Nchini Marekani viwango vya
kaswende mno mwaka wa 2007 vilikuwa mara sita zaidi kwa wanaume kuliko ya
Wanawake, hata ingawa viwango hivi vilikuwa karibu sawa mwaka wa 1997. Wafrika
Wamarika walichangia kwa takriban nusu ya walioambukizwa mwaka wa 2010.

Kaswende ilikuwa ni kawaida nchini Ulaya wakati wa karne ya 18 na 19. -!>.
Katika nchi zilizoendelea mwanzo wa karne ya 20, maambukizi yalipungua kwa
haraka kwa sababu ya ongezeko la matumizi ya antibiotiki, hadi miaka ya 1980 na
1990. Tangu mwaka wa 2000, viwango vya kaswende vimeongezeka nchini Marekani,
Uingereza, Australia na Ulaya, hasa kati ya wanaume wanaofanya mapenzi na
wanaume wengine. viwango vya kaswende miongoni mwa wanawake wa Marekani, hata
hivyo,imebakia sawa wakati huu, na viwango kati ya wanawake Uingereza
vimeongezeka, lakini katika kiwango cha chini kuliko kile cha wanaume. Ongezeko
kwa viwango miongoni mwa wapenzi wa jinsia tofauti ilitokea China na Urusi tangu
miaka ya 1990. Hii imehusishwa na mazoea ya kufanya mapenzi bila kinga, kuwa na
wapenzi wengi, ukahaba, na upunguvu wa matumizi ya kinga kama vile kondomu.

Bila kutibiwa, kaswende inasababisha vifo kwa 8% hadi 58%,kiwango kikubwa ikiwa
kwa wanaume. Dalili za kaswende zimepunguka kwa ukali katika karne ya 19 na
20 ,kwa sababu ya ueneaji na upatikanaji wa matibabu yanayofaa, na pia kupungua
kwaukali wa spirochaete. Ikitibiwa mapema, matatizo chache hutokea. Kaswende
huongeza hatari ya maambukizi ya VVU kwa mara 2-5, na yale yanayoambatana ni ya
kawaida (30-60% kwa baadhi ya vituo vya mijini).

Mwanzo halisi wa kaswende haijulikani Kuna nadharia tete mbili za kimsingi:.
Moja inapendekeza kuwa kaswende ililetwa Ulaya na wafanyikazi wa meli kutoka
Christopher Columbus safari kuelekea Marikani, na nyingine inapendekeza kwamba
kaswende ilikuwepo Ulaya hapo awali, lakini haikuwa imetambuliwa. nadharia hizi
hujulikana kama nadharia "Columbian" na "kabla ya Columbian", mtawalio. Nadharia
ya Columbia inathibitiswa na ushahidi uliopo. Taarifa ya kwanza iliyoandikwa
kuhusu mlipuko wa kaswende katika Ulaya iliyotokea katika mwaka wa 1494/1495
katikaNaples, Italia, wakati waliingiliwa na Ufaransa. Kutokana na kuenezwa na
kundi la wapiganaji wafaransa waliporudi, hapo awali ilijulikana kama "ugonjwa
wa Kifaransa". Mwaka wa 1530, jina "kaswende" lilitumiwa kwanza na daktari
Mwitaliano na mshairi GirolamoFracastoro kama kichwa chaKilatini shairi lake
kuelezea ongezeko la ugonjwa huo Italia. Kaswende pia ilijulikana kihistoria
kama "Poksi Kuu".

Viumbe vinavyosababishi, Treponema pallidumu, vilitambuliwa kwa mara ya kwanza
na Fritz Schaudinn na Erich Hoffmann mwaka wa 1905. matibabu yaliyofaa ya
kwanza(Salvarsan) yalitengezwa mwaka wa 1910 na Paul Ehrlich, ambayo
ilifuatiliwa na majaribio ya [[penisilini ]] na uthibitisho wa ufanisi wa dawa
hiyo mwaka wa 1943 Kabla ya kuwepo kwa matibabu yaliyofaa, mercury na kwa
kawaida utengaji ulitumika mara nyingi, pamoja na matibabu yaliyokuwa mara
nyingi mbaya zaidi kuliko ugonjwa Watu wengi maarufu wa kihistoria, ikiwa ni
pamoja na Franz Schubert,Arthur Schopenhauer, ÉdouardManet and Adolf Hitler,
waliaminika kuwa walikuwa na ugonjwa huo.

Sanamu ya kwanza Ulaya iliyoonyesha kaswende ni yaAlbrecht Dürer Mtu aliye kuwa
na Kaswende, sanamu ilioyo katwa kutoka kwa mti aliaminika kuonyeza Landsknecht,
mtu wa kutoka Ulaya kaskazinikufanya kwa lengo la pesa. kisasili chafemme fatale
au "Wanawake sumu" wa karne ya 19 inaaminika kuwa ilitokana na uharibifu wa
kaswende, ikiwa na mifano maarufu katika maelezo pamoja na John Keats' La Belle
Dame sans Merci.

Msanii Jan van der Straet alichora mtu tajiri akipokea matibabu ya kaswende
kwenye mti wa tropiki guaiacum hapo karibu mwaka wa 1580. Kichwa cha kazi hiyo
ni "Maandalizi na Matumizi ya Guayaco kwa Kutibu Kaswende".Kwa kuwa msanii
alichagua kuweka picha hii kwa kazi zilizofuatana za kuadhimisha Dunia mpya
inayoonyesha umuhimu wa matibabu ya kaswende, hata ingawa yasiofaa, ya kaswende
ulivyokuwa kwa wasomi wa Ulaya wakati huo. Mchoro uliyokuwa na rangi nyingi na
tondoti inaonyesha wafanyi kazi wanne wakiandaa mchanganyiko huo wakati daktari
akiangalia, akiwa ameficha kitu nyuma wakati mgonjwa hasio bahatika anakunywa.

Moja ya hali iliyokuwa na sifa mbaya Merikani kuhusumaadili ya kimatibabu katika
karne ya 20 ilikuwa niUtafiti wa kaswende ya Tuskegee. Utafiti
ulifanywaTuskegee, Alabama, ili fadhiliwa naHuduma ya afya ya umma Marikani
(PHS) ikisaidiana naTaasisi ya Tuskegee. Utafiti huu ulianza mwaka wa 1932,
wakati kaswende ilikuwa tatizo sana na hakukuwa na matibabu yaliyofaa na salama.
Utafiti huo ulinia kupima Maendeleo ya kaswende bila matibabu. Kufikia 1947,
penisilini ilikuwa imekubaliwa kuwa ndio tiba sahihi kwa matibabu yaliofaa kwa
kaswende na ilikuwa ikitumika sana kwa kutibu ugonjwa huo. <-! CDCTime
->Wakurugenzi wa utafiti huu, hata hivyo, waliendelea na utafiti na hawakuwapa
washiriki matibabu na penisilini. hiiimejadiliwa, na baadhi yao wamegundua
kwamba penisilini alipewa washirika wengi<ref. name="TUS00"/>Utafiti haukuisha
hadi 1972.

Majaribio ya kaswende pia yalifanywa katikaGuatemala kutoka 1946 hadi 1948.
Yalikuwa yamefadhiliwa namarikani [[|utafiti kwa binadamu|majaribio kwa
binadamu]], yaliyofanywa wakati wa serikali ya Juan José Arévalo ikiwa na
ushirikiano na baadhi ya wizara za afya na maafisa wa Guatemala. Madaktari
waliambukiza askari, wafungwa, na wagonjwa wa akili na kaswende na magonjwa
menginemagojnwa ya zinaa, bila ridhaa ya washiriki, na kisha kuwatibi na
antibiotiki. Mwezi wa Oktoba 2010, Marekani iliomba msamaha rasmi kwa Guatemala
kwa kufanya majaribio haya.



