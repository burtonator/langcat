https://lez.wikipedia.org/wiki/%D0%98%D0%BD%D0%B3%D0%BB%D0%B8%D1%81_%D1%87I%D0%B0%D0%BB

Инглис чӀал (ингл. English language) — инглис халкьдин хайи чӀал.
ЧӀехибританиядин, Америкадин Садхьанай Штатрин, Австралиядин, ЦӀийи Зеландиядин
официал чӀал я. Ирландиядин, Канададин, Мальтадин, Индиядин, Пакистандин ва
Азиядани Африкада гзаф уьлквейрин официал чӀаларикай сад я. Рахазвайбурун
кьадардиз килигна, дуьньядин чӀаларин арада китай чIалалай кьулухъ кьведлагьай
чкадал ала. Лингвистика илимда инглис чӀалал рахазай ксариз англофонар
лугьузвайди я. Француз чIалакай менфят къачузвайбур пара авайвиляй, иллаки и
термин Канадада гегьенш хьана.

Инглис чӀал инд-европадин чIаларин хзандин герман чӀаларин хилек акатзава. 2006
йисан малуматриз килигна инглис чӀал 360—400 миллион кас агьалидин хайи чӀал я,
ва хайи чӀалан жигьетдай китай ва испан чIаларилай гуьгъуьна дуьньяда
кьведлагьай чка кьунва. Амма инглис чӀалал рахазвайбурун кьадар, 2007 йисан
малуматриз килигна, тахминан 1 миллиард кас я, ва и жигьетдай дуьньядин чӀаларин
арада китай чIалалай кьулухъ кьведлагьай чкадал ала. Садхьанвай Миллетрин
Тешкилатда кардик квай ругуд официал чӀаларикай сад я.

Инглис чӀал халкьарин арадин алакъайра, дуьньядин савдавиле, бизнесда ва умуми
крар кьиле тухунра дуьньядин виридалайни чӀехи метлеб авай чӀал я. Идаз себебар,
XIX виш йисара ЧӀехибританияди чара халкьарин чилер дяведалди кьунин рекьелди
чпиз ана колонияяр туькӀуьрунин политика ва алай аямда АСШ-ди вири дуьньядиз
къалурзавай зурба таъсир я. XX виш йисан 30-й йисара Британиядин Империяди Чилин
саки зур пай муьтӀуьгъарна дуьньядин вири континентрал чпиз колонияяр арадал
гъанвай. Гьа империядин гъилик акатай чилерал уьмуьр ийизвай халкьарни
къвез-къвез ассимиляция хьана рахуниз инглис чӀалал элячӀнай. Гьа и рекьелди
вилик и чӀал дуьньяда гегьенш хьанвай.

Инглис чӀал аналитик чӀалариз талукь я. Яни, са мана къалурун патал куьмекзавай
частицайрикай, интонациядикай, эвеззавай гафарикай менфят къачун чарасуз я ва
цӀарафадин къене гафар анжах тайин тир къайдада акъвазна кӀанзава. ЦӀарафадин
къене гафарин чкаяр дегишун виже къведач, тахьайтӀа цӀарафади вичин мана
квадарда. Идаз акси яз, месела лезги чIала цӀарафадин къене авай гафар гьи
къайдада хьайитӀани акъвазайтӀа, цӀарафадин мана квахьдач. Инглис чӀалан
лексикада гафарин саки 70 % чара чӀаларай атанвай гафар я. VII виш йисалай
эгечӀна кхьинра латин графикадикай менфят къачузвайди я.

26 гьарфарикай ибарат тир инглис чӀалан алфавит латин графикадал бинеламиш
хьана.

Гилан инглисрин сихилдин члу-бубаяр — англрин, саксрин, ютрин германрин
тайифаяр — V-лагьай вишйисан юкьварра Британиядин островриз куьчна. Гьа чӀавуз
абурун чӀал агъа германни фриз чӀалариз мукьва тир. Амма гуьгъуьнлай атай вичин
вилик финин нетижада ам маса герман чӀаларикай яргъа къакъатна. Дегь чӀаван
инглис девирдин къене англ-сакс чӀал (пара илимри дегь чӀаван инглисдиз ихьтин
тӀвар гузва) лап тӀимил масакӀа хъижезвай тир, герман чӀаларин вилик финин
цӀарцӀелай кьулухъ тавуна, гафаргандин гегьеншвал квачиз.

Абурукай са гафари чӀала кӀеви чка кьуна, абур гилалди кӀвалахарзава, мисал
патал: tory ‘консерватив партия иштиракхъан’ — ирланд чӀалал ‘къачагъ’ лагьай
чӀал, clan — тайифа, whisky — эрекь. И гафарикай садбур гила виридуьньядин ирс
я — виски, плед, клан. Акьван гъвечӀи келт чӀала дегь чӀаван инглис чӀалаз
авунвай таъсирдин себеб, англривни саксрив гекъигна килигайла, келтрин
мединиятдин гъвечӀивал я.

Инглис чӀалан диб германдинди амукьнатӀани, ада вичин ибаратдик гьакьван пара
француз гафар кутуна хьи, вич акахьай чӀал яз хьана. Дегь чӀаван француз гафарин
гьахьун юкьван инглис девирдин эхирдалди давам жезвай тир, 1250-1400-лагьай
йисарин арада вини кьилел кьван агакьзавай тир.

И девирдин къене чӀалан грамматикадин къурулуш масакӀа хъижез мад давам жезва —
тӀварцӀинни глаголрин акьалтӀунар сифте акахьуник акатзава, усал хъижезва, ахпа,
и девирдин эхирдалди, михьиз квахьзава. Сифетра (прилагательноеда), гекъигунин
дережа гьакӀан туькӀуьрунин къайдани сад хьиз, цӀийи аналитикадин туькӀуьрунин
къайда, прилагательноедихъ more (мадни) и most (виридалайни пара) гафар гилиг
хъувунин рекьелди жезвай, арадал атана.

И девирдин эхирдиз (1400—1483 йисар) лондон нугъатдин гъалибвал талукь я. И
нугъат кьиблединни юкьван нугъатрин сад хьунинни вилик финин рекьелди арадал
атана. Фонетикада ахъа тушир ванерин чӀехи юзун арадал атана.

1169-лагьай йисуз хьанвай, британвийрин са паюни ирландиядин Уэксфорд графвилин
чилериз авунвай миграциядин нетижада, йола чӀал кьилди вилик физвай тир. Ам
XIX-лагьай вишйисуз квахьна.

И девирда Англияда феодал системади чикӀиз ва товарринни пулунин рафтарвили
зурбадаказ вилик физ гатӀумна. Гегьенш тир халкьарин арада авай англиядин
аливеришдин нетижада XIV-лагьай вишйисуз Лондондикай уьлкведин юкь хьана, ва
гьакӀни лондон нугъатдихъ пара чӀехи метлеб хьанва. Къвалав гвай нугъатрин
кьилдин кьетӀенвилер къениз чӀугвана, адакай миллетдин чӀалан диб хьанва.

Миллет кӀалубда тунин зурба финифди миллетдин чӀал чукӀурунизни вилик финиз
куьмек авуна, ва гьакӀни нугъатрин арада авай тафаватвилер акъудна абур вири
саки сад хьиз авуна. Миллетдин чӀалан къайдаяр гегьеншрунин карда чӀехи роль
Уильям Кекстонди къугъвана. Ада Англияда ктабар басма авун ишлемишиз адет авуна,
адалди орфография кӀевириз куьмек авуна (къейд авуна кӀанда, гьа чӀавузни
орфоградия лугьунин тегьердин къайдадив кьазвачир). Дегь чӀаварилай амай кхьей
затӀарал буржуазиядин гуманизмдин вилик финин девир ва инглис халкьдин жув
къанмишун кӀалубда тун эсер дуьздал акъатна. И девирдиз талукь тир чӀалал
Англиядин гегьенш халкьдин арада авай рафтарвилерин таъсир эсер арадал акъатна —
итал, грек, испаниядин чӀаларикай къачур гафарин цӀийи авахуьн гатӀум хьана.

Фонетикада чӀехи метлеб квай гьал дуьздал акъатна — «ахъа тушир ванерин чӀехи
юзун» ва маса кьетӀенвилер, вири и дегишвилери орфографиядин ва орфоэпиядин
арада авай чара хьун артухарна.

Инглис чӀала пара нугъатар ава. АСШ-дилай ЧIехибританияда абурун
жуьреба-жуьревал чӀехиди я. XX-лагьай вишйисан юкьварал кьван АСШ-да юкьван
атлантикадин нугъат (Mid-Atlantic) литературадин чӀалан диб тир. XX-лагьай
вишйисан 50-лагьай йисарилай инихъ вине авай рол юкьван рагъакӀидайпатан
(Mid-Western) нугъатдиз фена.



https://lez.wikipedia.org/wiki/%D0%9B%D0%B5%D0%B7%D0%B3%D0%B8%D1%8F%D1%80

Лезгияр (Лекьер) — Алпандин халкьарикай сад. Тарихдин къене Азербайжандин
кеферпатан ва Дагъустандин кьиблепатан районра уьмуьр гьалзавай, Къавкъаздин
бинедин суван халкь. Нах-дагъустандин халкьарин группадин лезги халкьарин
хзандиз талукь я.

Дагъустанда лезгияр асул гьисабдалди Ахцегь, Дербент, Докъузпара, Кьурагь,
Мегьарамдхуьруьн, СтIал Сулейман, Хив ва са кьадар Рутул, Тарумовка, Хасавюрт ва
Кизляр районра гегьенш хьанва.

Азербайжанда лезгийри Къуба, КцIар, Хъачмаз, Кьвепеле, Исмаиллы, Огъуз, Къах,
Агъдаш, Агъсу, Шамахи, Геокчай района ва чIехи шегьерра (Баку, Сумгаит) уьмуьр
гьалзава. Кьадардал гьалтайла Азербайжанда цIапарилай кьулухъ кьведлагьай халкь
я.

Идалайни гъейри, лезгийрин диаспораяр Туьркменистан, Узбекистан, Украина,
Къазахстан, Киргизия, Турция, Эстония ва маса уьлквейра ава.

2010 йисан малуматрив кьурвал, Урусатда лезгийрин кьадар 476,3 агъзур кас тир .
2009 йисан малуматрив кьурвал, Азербайжанда лезгийрин кьадар 180 агъзур кас тир
.

Лезгияр, кеферпатан къавкъаздин чIаларин хилен нах-дагъустан чIаларин группадин
лезги чIаларик акатзавай лезги чIалал рахазва.

 ГьакIни килига: Лезгияр Азербайжанда, Лезгияр Турцияда, Лезгияр Узбекистанда,
Дагъустанвияр Санкт-Петербургда.

Адет тирвал лезгийри Дагъустандин кьибле пата ва Азербайжандин кефер пата уьмуьр
гьалзава. Векилрин кьадардал гьалтайла, лезгияр Азербайжанда цIапарилай кьулухъ
кьведлагьай чкадал, Дагъустандани кьудлагьай чкадал ала.

2010 йисан агьалияр сиягьдиз къачунин малуматриз килигна, Дагъустанда лезгийри
вири агьалидин 13,3% туькIуьрзавай . Урусатдин виридалайни чIехи аналитикадин
“Демоскоп” журналди гузвай малуматдиз килигна, 1989-2002 йисарин къене лезгийрин
юкьван гьисабдалди йисан гзаф хьунин коэффициент — 35 тир. Урусатдин халкьарин
арада и коэффициэнтдал гьалтайла, эрменийрилай (56), ингушрилай (49) ва
цIапарилай (46) кьулухъ кьудлагьай чкадал лезгияр акъвазнава ва им пара хъсан
лишанар я. ГьакI, 1989-2002 йисарин къене Урусатда лезгийрин кьадар 257
270-далай 411 535-дав агакьнай. Амма лезгияр кьадардал икьван йигин камаралди
пара хьунин асул себебар тIебии гзаф хьун (яни аялар хун) ва цIап пата авай
лезгийрин массайралди Урусатдиз куьч хьун я.

Гьайиф къведай кар ам я хьи, тийижир кьван кьадарда лезги хзанар урусламиш ва я
цIаплашмиш хьана, чIал квадарна ассимиляция хьанвайбур я. Идан асул себебар
хуьрерай урус чIалалди рахазвай шегьерриз жегьилрин куьч хьун я, месела Кьибле
Дагъустандин лезги хуьрерай Дербент шегьердиз куьч хьана урусриз элкъвенвайбур.
Ахьтин хзанрин кьадар йисандивай пара жезва. Абуру чпин хайи чIал вучиз хиве
такьуна чара чIалал рахазватIа гилани малум туш. Мумкин я, “кутIал” лезги
хуьруьнвийрин вилерал урус ва я цIап чIалар мадни “вилик фенвай” ва “модада
авай” чIалар я, амма лезги чIал “кьуьзуьбурун” ва “модада авачир” чIал хьиз хьун
я. Дагъустанда бязи “вилик фенвай” хуьрера гьатта рушар сад-садахъ галаз урус
чIалалди рахазва ва аквадай гьалара, абуруз лезги чIалалди рахаз регъуьзва.
Ахьтин хуьрера гадайрин арада лезги чIаланни урус чIалан акахьунал рахаз модада
гьатна ва адетдин кардиз элкъвена. Месела: “Акъваз стха, афтобус набиратна
чут-чут ама, исятда экъечIда”, “За вакай ожидатзвачир стха” ва икI маса. ЦIап
пата авай лезгийрин гьаларни усал я. Акахьай миллетрин агьалияр авай хуьрера,
шегьерра уьмуьр гьалзавай лезгияр къвез-къвез гьатта хзандин къенени цIап
чIалалди рахуниз элячIзава. ЧIалан къайгъуда садни акъваззавач, им чи чIал ва
халкь са кьадар вахтунилай терг жеда лагьай чIал я.

1999 йисуз СМО-дин финансрин куьмекдалди Азербайжанда садлагьай сефер кьиле
тухвай агьалияр сиягьдиз къачунин нетижада уьлкведа авай этник группайрикай
ганвай малуматри экспертрин дикъет къетIендаказ желб авунай. А групадиз дегь
чIавалай и чилерал уьмуьр гьалзавай лезгияр, аварар, талышар, цIахурар, удинар,
хинелугъар ва маса бинедин халкьар талукь я. СССР чкIизвай береда кьадардал
гьалтайла лезгияр Азербайжанда цIапарилай, урусрилай ва эрменийрилай кьулухъ
кьудлагьай чкадал алай. 1989 йисуз уьлкведа лезгийрин кьадар 171 400 кас тир, им
республикадин вири агьалидин 2,4 % тир. Лезгийрин «Садвал» (Урусат) ва «Самур»
(Азербайжан) тешкилатри и малуматар патахъай маса делилар гъиз гьамиша гьуьжет
кьазвай ва Азербайжанда 600-800 агъзур лезгияр авайди тестикьарзавай. Амма 1999
йисан агьалияр сиягьдиз къачунрин малуматри, 1989 йисалай уьлкведа лезгийрин
кьадар ва процентрин гекъигайвал саки са кIус кьванни масакIа тахьанвайди
къалурнай: 1999 йисуз 178 агъзур лезгияр гьисабдиз къачунай, им республикадин
вири агьалидин 2,2 % туькIуьрзавай. ГьакI ятIани, 1989 йисуз уьлкведа цIапарин
кьадар 5 805 000 кас хьайила (вири уьлкведин 83 %), 1999 йисуз абурун кьадар 7
205 500-ев агакьнай, им вири уьлкведин агьалидин 90,6 % тир. Аквадай гьалара,
цIуд йисан къене уьлкведа цIапарин кьадар саки 8 %-дал кьван пара хьайила,
лезгийрин процентдин гекъигайвал 0,2 %-диз агъуз хьанвай. Урусатдин “Демоскоп”
журналди хабар гузвайвал, и малуматри Азербайжанда авай лезгийрин гьакъикъи
кьадар бажагьат дуьз къалурзава. 1994-1998 йисара урусри Азербайжандин
кефердинни-рагъэкъечIдай патан районра кьиле тухванвай жагъурунри, уьлкведа
лезгийрин михьи кьадар 250-260 агъзуррин арада юзурзавайди къалурзавай. Амма ина
къейд авуна кIанда хьи, и жагъурунра лезгияр пара кьадарда авай Азербайжандин
кефердинни-рагъакIидай пата авай районра уьмуьр гьалзавай лезгияр гьисабдиз
къачунвачир. Гьавиляй, Азербайжанда уьмуьр гьалзавай лезгийрин вири санлай
кьадардикай малуматар «Садвал» ва «Самур» тешкилатри мадни дуьз гузвайди пара
мумкин я. Гьар гьикI хьайитIани, амма алай чIавуз уьлкведа кьадардал гьалтайла
цIапарилай кьулухъ кьведлагьай чка гила лезгийри агъунваз кьунва. Азербайжанда
авай лезгийрин асул пай КцIар райондиз къвезва (41,2 %). Вири санлай къачурла,
лезгийрин 63,3 % хуьруьн районра амай пайни шегьерра уьмуьр гьалзавайди я.
Агьалияр сиягьдиз къачунин малуматри хабар гайивал, лезгийрин 55,9 % зегьмет
чIугун алакьдай 18-59 яшарин арада авай агьалияр я, 33,2 % зегьмет чIугун
алакьдай яшарив агакь тавур ксар я. Им лезги халкьдин демографиядиз, яни
кьадардал пара хьуниз хъсан перспективаяр авай чIал къалурзавай лишан я.

Ethnologue: Languages of the World. Sixteenth Edition онлайн справочникди 2007
йисуз Азербайжада лезги чIалалди рахазвай ксарин кьадар 364 агъзур кас тирди
тестикьарзавай малуматар гъизва . АСШ-дин Юстициядин Министерсводи «Азербайжан:
эрменийрин, урусрин, чувудрин ва муькуь тIимил пай тир халкьарин статус» тIвар
алай 1993 йисан докладда, Азербайжанда 800 агъзурдилай пара лезгияр авай чIал
къалурзавай официал тушир малуматар авай тирди малумарзава . СССР чкIайдилай
кьулухъ кьве гьукуматрин арада саки юкьвалай пай хьана къакъатнавай лезги халкь
са мус ятIа Къавкъаздин чIехи халкьарикай сад тирди шак алачиз я.

Вичи уьмуьр гьалзавай тарихдин чкайрилай гъейри, пара кьадардин лезги жемиятар
Урусатдин саки вири регионра ава, гьина 2010 йисан малуматриз килигна абурун
вири санлай кьадар 88 482 кас тир. АТГьД-дин уьлквейра (Туркмения, Узбекистан,
Къазахстан, Украина) авай лезги диаспорайрин вири санлай кьадар 30 агъзурдав
агакьзава. Са бязи лезги тешкилатри 1990 йисуз Турцияда 40 агъзурдав агакьна
лезгийри уьмуьр гьалзавайди къалурзава, амма а лезгийрин гзафни-гзаф пай
туьрквериз элкъвенвай лезги несилар я.

Гьеле 1891 йисан агьалияр сиягьдиз къачунин малуматриз килигна, Дагъустандин
вилаятдин Куьре округда 55 агъзур кьван лезгияр гьисабдиз къачунай . Амма 1897
йисуз кьиле тухвай Вириурусатдин садлагьай агьалияр сиягьдиз къачунин малуматрин
нетижайрикай Дагъустандин вилаятда уьмуьр гьалзавай лезгийрин кьадардикай мадни
дуьз малуматар къачунвай. Вучиз лагьайтIа 1891 йисуз хьайи агьалияр сиягьдиз
къачунра инсан гьи миллетдиз, этносдиз, халкьдиз талукь ятIа суалар гузвачир ва
а чIавуз и гафариз чаз гила гузвай мана авачир.

Урусат Федерациядин миллетрин агьалийрин демографиядин ва социал-экономикадин
характеристикайрин 2010 йисан малуматриз килигна:

Им виридалайни агъуз, яни пис тир лишан я. Папарин кьадардилай итимрин кьадар
виниз тир халкьарикай виридалайни кӀвенкӀве авайбур эрменияр, цIапар ва лезгияр
я.

Им юкьван гьаларин нетижаяр я. Аквадай гьаларай, 2002—2010 йисарин къене
лезгийрин арада кьуьзуь эгьлийрин кьадар са жизви пара хьана, амма аялрин кьадар
гзаф тӀимил хьана. Урусатдин халкьарикай, кьуьзуь эгьлийрин кьадар анжах пуд
халкьарин арада агъуз хьанвай, ибур: аварар, даргияр ва осетинар тир.
Виридалайни хъсан лишанар цӀапари къалурзава, абурун арада 2010 йисуз вири
агьалидикай кьуьзуь эгьлийрин кьадар 5,6 % туькӀуьрзавай.

Урусатдин муькуь халкьарив гекъигайла им хъсан лишанар я. Таблицадай аквазвайвал
чара хьанвайбурун ва хендедайрин кьадар итимрилай папарин арада пара гегьенш я.
2002—2010 йисарин арада Урусат Федерацияда чара хьанвайбурун ва хендедайрин
кьадар хкаж хьанвай, 2002 йисуз 3,6 % ва 7,6%-рилай 2010 йисуз 3,85 % ва
7,7%-рал кьван сад садав кьурвал. Пара кьадарда миллетрин арадай, итимрин арада
чара хьанвайбурун ва хендедайрин кьадар анжах украинрин, эрменийрин, цӀапарин,
белорусрин, лезгийрин ва ингушрин арада тӀимил хьанвай.

Им юкьван гьаларин лишан я. Вири миллетрин арада 1 аял ханвай папарин кьадар
виридалайни пара урусрал къвезва (2010 йисуз 33 %). Кьве аял ханвай папарин
кьадардай кӀвенкӀве аваз белорусар (46 %), украинар (44 %) ва мордва (40 %)
физва. Пуд аял ханвай папарин юкьван гьисабдалди йисан кьадардин виридалайни
хъсан лишанар чеченриз (42 %), ингушриз (41 %), аварриз (36 %), даргийриз
(36 %), къумукьриз (33 %) ва лезгийриз (31 %) хас я. Амма къейд авуна кӀанда
хьи, лезгийрин арада 2002 йисуз пуд аял ханвайбурун кьадардин процент 34,9 %
тиртӀа, 2010 йисуз и лишан садлагьана гзаф агъуз хьана 30,5%-див агакьнай. Пуд
аял ханвай папарин кьадардин виридалайни тӀимил процент авайбур — урусар я
(11 %). Урусар уьлкведин тек сад миллет я хьи, нин аялар хунин юкьван лишан
вириурусатдин аялар хунин нормадилай агъуз я. Гьавиляй абурун кьадар йисандивай
миллионралди тӀимил жезва. Уьлкведа вири миллетрин арадай 1000 папари ханвай
аялрин виридалайни вини дережадин ва хъсан юкьван лишанар ингушри (2257),
чеченри (2196), даргийри (1975) ва аварри (1923) къалурзава.

Таблицадай аквазвайвал урусатдин лезгийрин арада лезги чӀал чизвайбурун кьадар,
урус чӀал чизвайбурун кьадардилай тӀимил я. Им акьванни хъсан тушир лишан я.
Хайи чӀал чир хьунин виридалайни агъуз тир лишанар белорусриз (24 %), украинриз
(35 %) ва бурятриз (45 %) хас я. Урусрилай гъейри (99,9 %) хайи чӀал чир хьунини
виридалайни хъсан лишанар квайбур чеченар (94 %), кабардинар (86 %) ва якутар
(86 %) я. Чеченрин арада, гьатта хайи чӀал чизвайбурун кьадар, урус чӀал
чизвайбурун кьадардилай виниз я. Ихьтин кьетӀенвал мад са халкьдизни хас туш.

Маса халкьарал гьалтайла, хайи чӀалан патахъай белорусрин ва украинрин гьалар
виридалайни усалбур я. ГьакӀ, белорусрин 83%-ди ва украинрин 76%-ди хайи чӀал
хьиз урус чӀал къейд авунай. Идан жигьетдай виридалайни хъсан лишанар мадни
чеченри (99 %), ингушри (98 %), аварри (98 %), даргийри (98 %), лезгийри (95 %),
осетинри (93 %) ва якутри (93 %) къалурнавай.

Урусатдин халкьарин арада, 1000 касдал къвезвай вини дережадин чирвилер авай
ксарин кьадардал гьалтайла, муькуь халкьарив гекъигайла лезгияр 216 число гваз
кӀвенкӀве аваз физвай миллетрин сиягьда ава. И сиягьда лидер тир халкь осетинар
я — 299 кас. Сиягьда виридалайни агъа чка 113 кас гваз казахри кьунва.
Къавкъаздин маса миллетрив гекъигайла, лезгияр виридалайни акьуллу халкьарикай
сад тирди малум жезва. Дагъустандин халкьарин арадай виридалайни агъуз тир
лишанар къалурнавай халкь — чеченар тир (118 кас).

Илимдин рекье лезгийрин этногенездин месела гьеле эхирдал кьван чирна са тамам
нетижа акъуднавайди туш. Тарихдин улубрай малум жезва хьи, лезгияр Алпан
гьукуматдин 26 тайифайрикай сад тир гелрин дуьз несилар я . Амма тарихдин къене
маса чIехи халкьарин (фарсарин, цIапарин, арабрин, эрменийрин) къати таъсирдик
акатна кIевиз ассимиляция хьанвайвиляй, лезгийри чпин тарихдин улу-бубаяр тир
гелрихъ галаз мукьвавал саки тамамдаказ квадарна. Гьавиляй эхиримжи вахтара,
чара-чара кирамри, тарихдин чешмейри лезгияр маса жуьреба-жуьре халкьарикай
арадал атанвайдакай делилар гъизва. Революциядилай виликан чешмейри, лезги хилен
халкьарин арадал атуниз талукь тир чара-чара малуматар ва делилар гъизва.
«Тарихи Дербент-намэ» улубдин кирамри, лезгияр гуннрин тайифайрикай арадал
атанвайди гьисабзавай . Азербайжанви тарихдар ва алим Бакиханова фикирзавай хьи,
лезги Миграгъ ва яхул Къумух хуьрерин агьалияр, «хазарри гьукум гьалзавай чIавуз
иниз куьч хьана ацукьнавай славянар тир руссрин тайифайрин несилар я», ва
«Табасарандин, Къуба уезддин рагъакIидай патан, Самур ва Куьре округрин
агьалийрин лап чIехи пай — им иниз куьч хьана атанвай чIехи халкьарихъ галаз
акахьнавай бинедин дегь чIаван халкьар я» . 1858 йисуз А. Бержеди, лезгияр
асулдай индусрилай арадал атанвайди лугьузвай версия гъанвай. И версия,
дагъустандин халкьаринни кеферпатан Индостандин буриши халкьдин арада авай
ухшарвилиз килигна бинеламиш хьанва . XX виш йисан сифте кьилера К. М. Курдова
лезгийрин этногенез патахъай вичин фикир лагьанай: «лезгияр, семит халкьарин
паталай, асул гьисабдалди чувудрин метисациядик акатнай» .

Гьакъикъатда лезгийрин ва мукьва суван халкьарин арадал атунин диб, алимрин
лингвистикадин, археологиядин, антропологиядин ва этнографиядин кIвалахар
гьисабдиз къачуна комплексдаказ килигна чирна кIанзава. Малум тирвал, лезгияр
нах-дагъустан чIаларин хзандин лезги чIаларин хилек акатзавай лезги чIалалди
рахазва. Лингвистикадин алимрин фикиррив кьурвал, и чIаларин хзандин векилар
арадал атанвай асул диб сад тир ва абур Къавкъазда уьмуьр гьалзавай виридалайни
дегь халкьар я. Идахъ галаз алакъалу яз, и халкьарин чIалариз абур арадал
атанвай са бинедин дегь чIал авайди ва са кьадар вахтунилай и чIалавай къакъатна
са шумуд цIийи чIалар арадал атанвайди мумкин тирвиликай суал хцидаказ
къарагъзава. Е. А. Бокарёва фикирзава хьи, ихьтин бинедин-чIал чи э. в. III
агъзур йис къведалди, энеолитдин девирда авай . Гьавиляй, Х. Х. Рамазанова ва А.
Р. Шихсаидова тестикьарзава хьи, чи э. в. III агъзур йисуз умуми дагъустандин
бинедин-чIалавай лезги чIаларин группа къакъатзава ва гуьгъуьнлай са шумуд
чIалариз пай жеза (агъул, лезги, хинелугъ ва мсб.) .

Агъул, лезги ва табасаран чIаларин мукьвавал гьисабдиз къачуна, З. К. Тарланова
фикирзава хьи, бинедин лезги чIалан са пай тир рагъэкъечIдай патан дегь-лезги
чIал са тимил геж чкIана рагъэкъечIдай патан лезги чIалариз апай хьанвай — ибур
гилан лезги, табасаран ва агъул чIалар я. Сводешан методологиядал бинеламиш
хьана, алим ахьтин фикирдал къвезва хьи, рагъэкъечIдай патан дегь-лезги чIалан
гуьгъуьнин чIалариз пай хьунин процесс гьина ятIани чи эрадин сергьятрал
хьанвай, амма ада къейд авурвал: «и чIаларин умуми фонддин гафар мадни дегьнедай
хкягъайтIа, сад къвезвай гафарин процент 35 % туькIуьрда ва рагъэкъечIдай патан
дегь-лезги чIалавай къакъатунин тарих чи э. в. I агъзур йисан юкьвариз фена
акъатзава» .

Гьеле фадлай вилик акъуднай, Кеферпатан къавкъаздин чIаларинни Виликпатан
Азиядин дегь чIаларин арада мукьвавилерни ухшарвилер авайди лугьузвай
гипотезайриз гила бегьем тир тестикьардай делилар жагъурнава. ГьакI, И.
Дьяконова ва С. Старостина хурритни-урартадин чIаларинни нах-дагъустандин
чIаларин арада вишелай пара гафарин умуми дувулар дуьздал акъуднай. И карди, чи
э. в. III агъзур йисуз сад-садавай къакъатна кьилдин чIалар хьайи хуррит ва
урарта чIаларин нах-дагъустандин чIаларихъ галаз, иллаки лезги ва чечен
чIаларихъ галаз мукьвавал шак квачиз тирди къалурзава .

Лезгияр кеферпатан къавкъаздин чIаларин агъа хзандин нах-дагъустан чIаларин
группадин лезги чIаларин хилек акатзавай лезги чIалал райхазва. Хайи чIалалай
гъейри кеферпатан лезгийриз урус чIал, кьиблепатанбурузни цIап чIалар чизва.
Лезги чIалал рахазвайбурун кьадар 800 агъзур кьван кас я, им вири лезгийрин
тахминан 88 % я. Пара кьадарда лезгийри чIехи халкьарихъ галаз ассимиляция хьана
чпин хайи чIал ва лезгивал квадарнава. И процесс Кьулан вацIун кьве патани кьиле
физва, амма иллаки кьибле пата авай лезгийрин арада гегьенш гьатнава. Пара
кьадарда лезги хуьрер цIаплашмиш хьана терг хьанва.

ЧIал пуд чIехи нугъатриз пай жезва, ибур: куьре, самур, къуба нугъатар я. Вичин
нубатда и чIехи нугъатар кьилди тир агъа нугъатриз ва гзаф кьадар чкадин
рахунриз пай жезва. Куьре нугъатдик гуьней, яркIи ва кьурагь агъа нугъатар ва
пара кьадарда хуьрерин рахунар акатзава; Самур нугъатдик — докъузпара нугъатни
ахцегь нугъат ва хуьрерин рахунар акатзава; Къуба нугъатни хъимил нугъатдикайни
кузун нугъатдикай ва чара-чара хуьрерин рахунрикай ибарат я . Литературадин чIал
гуьней нугъатдин бинедаллаз арадал гъанвайди я.

XX виш йис къведалди лезгийри «ажам» лугьудай араб кхьинрикай менфят къачузвай.
Литературадин куьруь энциклопедиядив кьурвал, лезгийри араб, туьрк ва цIап
чIаларалди кхьизвай, вучиз лагьайтIа и чIалар ва кхьинар грамматикадин чIалар
хьиз лезгийриз мектебра ва медресайра чирзавай . А чIавуз лезги грамматика ва
кхьинар гьеле арадал атанвачир. Араб гьарфаралди лезги чIалалди кхьиз лезгийри
XIX виш йисан кьведлагьай паюнай гатIумнай, а чIавуз Етим Эмин, СтIал Сулейман
хьтин лезги зарийри лезги чIалалди туькIуьрнавай чIалар араб гьарфаралди кхьиз
эгечIнай . Амма «аджам» алфавитдив лезги чIала авай вири ванер къалуриз
тежезвайвиляй, 1928 йисуз лезги чIалаз сифте латин графикадалди, ахпани 1938
йисуз П. К. Услара лезгийриз кирилл графикадалди цIийи алфавит туькIуьрнай . И
алфавитдикай чка къедалди менфят къачузва.



https://lez.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0%D0%B4%D0%B8%D0%BD_%D0%A1%D0%B0%D0%B4%D1%85%D1%8C%D0%B0%D0%BD%D0%B2%D0%B0%D0%B9_%D0%A8%D1%82%D0%B0%D1%82%D0%B0%D1%80

Америкадин Садхьанай Штатар, гьакӀни АСШ, Садхьанвай Штатар, Штатар, Америка
(ингл.United States of America, USA, U.S., the USA, America, the States) —
Кеферпатан Америкада авай гьукумат я. Чилин кьадар — 9,5 млн км² я (дуьньяда
4-лагьай чкадал ала). Агьалийрин кьадар — 320 млн кас я (2013 йисан къимет,
дуьньяда 3-лагьай чкадал ала). Кьилин шегьер — Вашингтон я.

Садхьанвай Штатар кефер патай Канададихъ галаз ва кьибле патай — Мексикадихъ
галаз са сергьятра ава, гьакӀни Урусатдихъ галаз гьуьлуьн сергьятар ава. Адан
къерехар рагъэкъечӀдай патай Атлантик океанди, рагъакӀидай патай — Лас океанди,
кефер патай — Кеферпатан МуркIарин океанди кьунвайди я.

Америка — федератив садвал я ва 50 штатрикай ва Колумбия федерал
округдикай ибарат я. Идалайни гъейри, Вест-Индияда авай Виргин островар,
Пуэрто-Рико, РагъэкъечIдайпатан Самоа, Гуам ва Океаниядин пара кьадарда островар
Америкадиз талукь я.

Конституциядин жигьетдай Америкадиз официал чIал авач. Агьалидин чIехи пай
инглис чӀалал рахазва лугьуз и чIал гьукуматда де-факто официал чIал хьиз физва.
Этнографиядин жигьетдай Садхьанвай Штатар виридалайни цӀару ва жуьреба-жуьре
культура авай гьукуматрикай сад я. Авай гьалар чара-чара уьлквейрай ва
континентрай Америкадиз чӀехи масштабра физвай миграциядин нетижада арадал
атанва. Пулунин тек — АСШдин доллар я. АСШдин агьалийриз американвияр
лугьузвайди я, адет тирвал Садхьанвай Штатрин тӀварцIин альтернатива хьиз
Америка тӀваруникай менфят къачузвайди я.

Америкадин Садхьанвай Штатар 1776 йисуз тешкил хьана, чпин аслу туширвиликай
малумат ганвай цӀипуд британиядин колония сад хьайила. Аслу туширвал патал дяве
1783 йисал кьван давамарзавай тир, женг колонистрин гъалибвилелди акьалтӀ хьана.
1787 йисуз АСШдин Конституция кьабул хьана, 1791 йисуз — Ихтийрикай Билль, ада
гьукуматдин регьбервилин гражданрин патахъай ихтиярар метлеблудаказ сергьятра
эцигнава. 1860 йисарра лукӀар авай кьибледин ва промышленность авай кефердин
штатрин арада авай аксивили кьуд йисан гражданвилин дяведик кьил кутунай. Кефер
патан штатрин гъалибвили АСШдин виринра лукӀвал тухун къадагъа гъана. ГьакӀни
кефер патан штатрин гъалибвили уьлкведиз садвал хкана (кьибледин штатар
Конференциядиз сад хьайила, АСШдилай аслу туширвиликай малумат гана).

Гила дуьньяда АСШдин экономикадив виридалайни кьакьан КъВПдин дережа гва
(16,7 трлн доллар 2013-лагьай йисуз, вири дуьньядин КъВпдикай 23 % ава, маса
къачунин алакьун глобал паритетдикай 19%-дилай пара ава). Гьар инсандал
акъатзавай къазанжидин кьадардал гьалтайла Америка Дуьньяда 7-лагьайди я.

АСШ — Садхьанвай Миллетрин Тешкилатдин ва Кеферпатан Атлантикадин Альансдин диб
эцигай гьукумат я, СМТдин Хата авачирвилин Советда абурув гьамишан чка гва.

АСШдив къудратар авай яракьламишнавай къуватар гва, гьабурун арада дуьньяда
виридалайни чӀехи гьуьлуьн дяведин къуватарни. Чилел абуруз виридалайни чӀехи,
вири сад-садал гьалчна, «хвехуьнин» потенциал ава.

Планетадал виридалайни чӀехи экономикадин, политикадин, культурадин ва дяведин
таъсир гваз, АСШ кьилди сад тир акьалтӀай гьукумат хьиз гьисабзава.

1507 йисуз германиядин картаяр кхьидайди Мартин Вальдземюллерди дуьньядин карта
туькӀуьрна. РагъакӀидайпатан зурэлкъверда авай чилериз ада садлагьай сеферда
«Америка» (America) гана, флоренциядин сифте жугъурайди ва картаяр кхьидайди
Америго Веспуччидин гьуьрметдай. 1776-лагьай йисуз виликан британиядин
колоностри АСШдин аслу туширвилин декларацияда садлагьай сеферда уьлкведин гилан
тӀвар кардик кутуна — «unanimous Declaration of the thirteen united States of
America». Са арадлай United States of America тӀвар — Америкадин Садхьанвай
Штатар — 1776-лагьай йисуз официал рекьелди кьабулна II Америкадин Континентал
Конгрессда кьабул хьанва (1775-лагьай йисан 7-лагьай кьамугдиз кьабулнавай
«Садхьанвай колонияр» тӀварцӀин чкадал). 1778-лагьай йисан франциядинни
америкадин икьрарра Кеферпатан Америкадин Садхьанвай Штатар (United States of
North America) кӀвалахарзава.

Са арадлай тӀварцӀин куьруьн къайдани, гила мукьвал-мукьвал кардик кутадай,
арадал акъатна: United States (Садхьанвай Штатар). И тӀварни адалай куьруь
къайда — Штатар (States) — Континентал конгрессдин протоколра кардик кутазвай
тир. «U.S.» аббревиатура Джордж Вашингтондин 1791-лагьай йисан чарарра
гьалтзава, «U.S.A.» аббревиатура 1795-лагьай йисуз сифтени-сифте арадал акъатна.

СССГ-дин статистикадин документра ва журналра Кеферпатан Америкадин Садхьанвай
Штатар тӀвар гегьеншдаказ кардик кутазвай тир.

АСШдин гьукуматдин пайдах — 13 яруни цӀиргъидалди (нубатдалди) дегиш жезвай лацу
зулуникай (7 яру ва 6 лацу зул) ибарат тир парча я. Пайдахдин вини чапла пипӀе
лацу вад пипӀен гъетер квай дуьз пипӀерин кьудпипӀенди ала. Гъетерин кьадарни
штатрин кьадар сад хьиз я — 50.

13 зулуни 13 виликан колония къалурзава. И колонийри, 1776-лагьай йисан 4-лагьай
чиледиз тухванвай Кеферпатан Америкада авай англиядин колониярин векилрин
континентдин конгрессда кьабулнавай АСШдин аслу туширвилин декларациядив
кьурвал, сад хьайила Америкадин Садхьанвай Штатар тещкил авуна (Вирджиния,
Делавэр, Джорджия, Массачусетс, Мериленд, Нью-Гемпшир, Нью-Йорк, Нью-Джерси,
Пенсильвания, Род-Айленд, Коннектикут, Кьиблепатан ва Кеферпатан Каролина).

АСШдин миллетдин гимн — «Гъетерни зулар авай пайдах» официал рекьелди 1931
лагьай йисуз кьабулнава. Гафар гимндин патал 1814-лагьай йисуз кхьенва.

Гьукуматдин герб — ахъа лувар квай лекьрен суьрет я, лекьре вичин пацара зейтунд
таран бицӀи хел ва 13 хьел кьазва. Лекьрен хурал гьукуматдин пайдахдин рангар
тикрарзавай щит ала. КӀуфа багъ кьазва, а багъунин винел «E pluribus unum»
кхьенвайди я. Лекьрен кьилин винелай — 13 (садлагьай штатрин кьадардиз
килигайвал) вад пипӀен гъед цавун ранг авай цифеда

АСШ Кеферпатан Америкадин юкьван пата ала. Чилин виридан кьадар — 9 826 675 км²
я. Уьлкведин чил пуд паюникай ибарат я:

АСШ — чилин кьадардин чӀехивилел гьалтайла дуьньяда пудлагьайди тахьайтӀа
кьудлагьайди я (къурамат ва гьуьлуьн мулкар кваз). Америка Урусатдинни Канададин
гуьгъуьнлай ава, гьакӀни са кӀус Китайдилай алудиз тахьайтӀа адаз пудлагьай чка
гуз ава. Садхьанвай Штатрин виридан чилерин майдан алцумунин тегьердилай аслу я
(гьисабунин нетижаяр — 9 522 055 км², 9 629 091 км² тахьайтӀа 9 826 676 км²).
ГьакӀни Китайдинни Индиядин арада авай гьуьжет алай чилер гьисабдиз къачузва.
Кьилди са къураматдин чилер гьисабдиз къачуртӀа, Америкади Канададилай алудзава,
АСШдин вилик кьилди са Урусатдини Китайди чка кьунва.



https://lez.wikipedia.org/wiki/%D0%A4%D1%80%D0%B0%D0%BD%D1%86%D0%B8%D1%8F

Франция (франц. France, fʁɑ̃s), официал тІвар Франc Республика
(франц. République française, ʁe.py.blik fʁɑ̃.sɛz) - РагъакІидайпатан Европада
авай гьукумат я. Республикадин девиз - «Азадвал, Барабарвал, Стхавал», адан диб
(принцип) - гьакимвал халкьдиндинди я, ам халкь патал халкьди ийизавайди я.
Кьилин шегьер - Париж я. Франциядин агьалийрин чІехи пай галло-римвияр аладайди
ва роман кІватІалдик квай чІалал рахазавайди ятІани, уьлкведин тІвар франкар
лугьудай герман тайифадин тІварцІикай арадал атанва.

Франция - «хвехуьнин» гьукумат я, СМТ-дин Хатасузвилин Шурадин ибаратдик квай
гьамишан 5 члендикай сад я. 1950-лагьай йисаррилай гатІумна Европадин ГалкІ
туькІуьрнавай гьукуматрикай сад язва.

Агьалийрин сан-гьисаб - 64,7 млн кас (2010 гьер), абурукай 90 вишекайди -
Франциядин гьукуматвияр я. Дин гвайбурукай чІехи пай католикар я (76%).

Къанунар акъуддай орган - кьве палатадин парламент я (Сенатни Миллетдин
АлтІушун). Административ чара авунар: 27 вилаят (22 метрополияни 5 гьуьлерилай
анихъ авай вилаят), абурук 101 департамент ква (96 метрополияда, 5 гьуьлерилай
анихъ авай департамент).

Антик берейра къенин Францидин чилерал кельтрин халкь галлар яшамиш жезвай. 1
вишюса ч.э.в. а чил вири михьиз Римдин кьушунхъан Юлий Цезарди къачуна
Республикадик артухарна. Гьа чӀавунилай кьил къачуна къенин Франциядин чилел
романизациядин процессар эгечӀна. Чиликай Римдин провинцияр хьана, яшамиш жезвай
халкь галлари къвез-къвез чпин хайи чӀал рикӀелай физ римавийрин латин чӀалал
рахаз хьана. ГьакӀ физ, са кьуд виш йисалай а чилел мад са касни галл чӀалал
рахазвачир.

5-лагьай вишийсалай эгечӀна чилел гьар жуьре германрин халкьар къвезвай. 476
йисуз Римдин империя чкӀайла, адан чилерал, гьакӀни къенин Франциядал а халкьари
чпин гьукуматар эцигаз хьана. Вестготар а чилел хьана алатайла атана маса герман
халкьдин - франкрин нубат чил кьиле тухуз. Хлодвиг Ӏди Меровингрин гьукумат
эцигна. Абуру римавийрин пара хийир авай затӀар, фикирар, низамар чпиз
къачузвай, гьакӀни католик дин (496). Меровингрин гуьгъуьна франкрин чӀехи
династия Каролингар хьана. Карл ЧӀехидикай 800 йисуз император хьана. 843 йисуз
Верденда хьайи разивиляй Карл ЧӀехидан хтулрин гьукумат пуд патал пайна -
гьабурукай ракъакӀидай патал алай кӀусуникай къенин Франция хьана.



https://lez.wikipedia.org/wiki/%D0%98%D1%82%D0%B0%D0%BB%D0%B8%D1%8F

Италия (тамам тӀвар — Италиядин Республика (итал. Repubblica Italiana) —
Европада кьибле пата авай гьукумат.

Дегь чӀавара Италиядин чилел алай халкьар: этрускар, лигурар, венеттар, галлар,
ретар, латинар. 8-лагьай вишйиса чи эрадилай вилик Рим гьукуматдик кьил кутуна.
Къвез-къведайдивай 5-лагьай вишйисалди Рима вири Апеннинар къачуна.

4-лагьай виш йиса Италиядиз кефер патай германар гьахьиз эгечӀна. 410 йиса абуру
Рим къачуна. 488 йиса Дегь Риман кьиспес куьтягь хьана. А чӀавара Римдал къуват
кьуна Риман Папади. Гьа чӀаварилай 19-лагьай вишйисалди Италия цкӀенвай гьукумат
тир. 1860 йиса Гарибальдиди эгечӀна Италия кӀватӀ ийиз.

1915-лагьай йиса Италияди Австро-Венгриядиз дяве гана Дуьньядин Садлагьай
дяведик вичин пай кутуна. 1922-лагьай йиса Италияда Бенито Муссолиниди къуват
кьуна. Адан девирда гьукумат Дуьньядин Кьведлагьай дяведик квай Германиядин
патал.

2008 йиса Италияда 60 млн кас хцабна. Европадин галкӀда ксарин кьадардал
4-лагьай чка кьазва. Дуьньяда 23-лагьай чкадал ала. 1 кв км-дал 199,2 кас яшамиш
жезва — ЕврогалкӀда 5-лагьай чкадал ала. Виридалайни пара ксар Италиядин кефер
пата ава. Ана гьукуматдин са пай яшамиш жезва. Абурукай виридалайни пара ксар
авай чилер Кампания, Ломбардия, Лигурия я — ана са км²дал 300 касдилай пара
яшамиш жезва.

1970-йисаралди гьукуматда ксар хадайвал кьакьан яз амукьна. Ахпа хадайвал ават
ийиз эгечӀна. СакӀус чӀавунилай хадайвал рекьирвилелай гъвечӀи хьана. 2008 йисуз
гьар вадлагьай итал 65 йисалай чӀехи тир. 2000-лагьай йисара хадайвал еке хьана.

Италиядин тамам чӀал итал я. Ам индо-европадин хизандин руман кӀватӀалдик квайди
я. ЧӀал пай жезва гьар жуьре нугъатрал. Вири нугъатар кӀватӀнава Вини, Юкьванни
Агъа нугъатрин кӀватӀалра. Итал чӀалахъ галаз са чкадал ала гьар жуьре регионра
маса чӀалар. ГьакӀ хьана, Больцанодани Агъа Тирольда немцарин чӀалахъ тамам
статус ава. Триестдани Горицияда словен чӀалахъ тамам статус ава. Аостада франк
чӀалахъ тамам статус ава.

Италиядин чӀехи дамах адан культура я. Италар виридалайни чӀехи культура авай
халкьарик ква дуьньядин. Еке чка кьазва архитектуради. Ина ава вири дуьньядиз
чидай кӀвалер — Колизей, Пизан къеле ва амайбур. Виридалайни тӀвар-ван алай
зарияр я Данте Алигйерини Петрарка. Италиядин тӀуьнарни пара тӀвар-ван алайди я
дуьньяда, чӀехи пай пастани пицца паталди. Ихьтин лап чӀехи тӀвар-ван алай ксар,
Леонардо да Винчи, Микеланджело, Рафаэль хьиз вири дуьньядиз чида. Миланда ава
дуьньядин операдин юкьв — театр Ла Скала.



https://lez.wikipedia.org/wiki/%D0%95%D0%B2%D1%80%D0%BE%D0%BF%D0%B0

Европа — кеферпатан зур элкъверда ава дуьньядин пай я. Адан къерехар МуркӀаринни
Атлантик океанрин гьуьлери кьунвайди я. Европадин чилин кьадар — 10 млн кьван
км² я. Агьалийрин кьадар 740 млн кьван кас я. Азиядихъ галаз Европади Евразия
континент арадал гъизвайди я.

Европадал дегьчӀаван-грециядин мифологиядин героинядин, Зевса чуьнуьхнавай ва
Критдиз тухванвай финикиядин пачагьдин рушан Европа тӀвар эцигна. Мумкин гьакӀни
Европа эпитет Герадихъни Деметрадихъ галаз галкӀанвай тир. Француз чӀалархъан
Пьер Шартрендин фикиррдай нетижа хкудун, и тӀварцӀин арадал атун тийижирди я.

Европа михьиз кеферпатан зурэлкъверда ава, 36° к. гь. ва Кеферпатан МуркIарин
океандин арада. РагъакӀидай паталай рагъэкъечӀдай патал кьван яргъалвал —
4050 км, кефер паталай кьибле патал кьван яргъивал — 4530 км я.

Европадин къерехар Кеферпатан МуркӀаринни Атлантик океанри кьунвайди я.
Континентдин къерехрив Балтик, Аравилин, ЧӀулав, Азов, Кеферпатан, Лигуррин,
Адриатикадин, Тиррен, Ионийрин, Ирландиядин, Мармар, Альборан, Ваттрин,
Кельтрин, Эгей, Балеар гьуьлер гвайди я.

Европадин къерехдин цӀар лап атӀайди я. Ам пара заливри, островрини зуростроври
арадал гъизва. Са чӀавара Европадикай «зуростроврин зуростров» хьиз лугьузвайди
я. Авайвал лагьайтӀа, Европа — Евразиядин дибчилин чӀехи зуростров я. Асул
зуростровар — Скандинавия, Пиреней, Балканар, Аппенинрин, Крым, Ютландия,
Бретоньни мсб.

Юкьван кьакьанвал 300 м кьван я, лап вини кьилинди — 4808 м. Монблан сув
тахьайтӀа 5642 м. Эльбрус сув. (Европадин рагъэкъечӀдайпатан сергьятдин цӀар
чирунилай аслу я), виридалайни агъа тир 27 м кьван я Каспи гьуьлуьн дугун.

Европадин рельеф — парани пара дугунарни аранар я. ЧӀехи дугунар — РагъэкъечӀдай
Европадин, Скифрин плита, Падана, Юкьван Европадин, Юкьван ДунайдинАгъ Дунайдин,
Париж бассейнни я.

Сувари вири чиликай 17 вишекайди кьунвайди я. Асул суварин системаяр — Альпар,
Къавкъаз, Карпатар, Крым сувар, Пиренеяр, Аппенинар, Урал, Скандинавиядин сувар,
Балканар зуростровдин сувар я.

Дибвилин вацӀар: Волга, Дунай, Урал, Днепр, РагъакIидайпатан Двина, Дон, Печора,
Кама, Ока, Белая, Днестр, Рейн, Эльба, Висла, Тахо, Луара, Одер, Неман, Эбро.

Дибвилин вирер: Каспи гьуьл, Ладога, Онега, Чудни Псков, Венерн, Балатон,
Женева.

Арктикадин островрални Кеферпатан МуркIарин океандин къерехдай тӀуз — арктикадин
къумлухарни тундраяр, абурулай кьибле патахъ гала — тамтундраяр, тайгадин,
акахьайни пешер гьяркьуь тамар, тамар-чуьлер, чуьлер, субтропикрин аравилин
гьуьлуьн тамарни валар, кьиблединни рагъэкъечӀдай пата — зуркъумлухар.

Виридалайни чӀехи къумлух Рин къумлух я. Адан кьадар — 40 000 км² я, ам Волгани
Урал вацӀарин арада ала, Къазакъстандинни Урусатдин чилерал. Садбуру Испанияда
авай Табернас къумлухни Калмыкиядин, Дагъустандинни Чечнядин сергьятда авай
Ногъай чуьлер зуркъумлухар хьиз гьисабзава. Инсанри авур менфят авачир
кӀвалахдин гъиляй Калмыкияда пара чилер къумлухдиз элкъвена.

РагъэкъечӀдай патан Европадин кьурай чуьлерин зонада са шумуд къумадин массив
ава: Урусатдани (Арчедадинни Дондин къумар, Цимла къумар) Украинада (Олешкидин
къумар).

МуркIадин гьамбарар — Шпицбергендал Новая Землядал Исландиядал Альпра
Скандинавиядин суварра (виридан кьадар — 120 агъ. км² кьван я).

Саки вири Европа юкьван гьалдин климатдин зонадал ала (рагъакӀидай пата —
океандинди, рагъэкӀечдай пата — континентдинди, пара живер авай мекьи кьуьд
гваз), кеферпатан островрал — субарктикадиндини арктикадинди, Кьиблепатан
Европада — аравилин гьуьлуьнди, Каспи гьуьлуьхъ галай аранда — зуркъумлухдинди
я. Йисан къваларин кьадар — 500—800 мм, суварра (парани-пара рагъакӀидайпатан
гуьнейрал) — 2000 мм, Котор залив винелай цава — 4650 мм я.

Адетдалди Европа РагъакӀидайпатандаз, РагъэкъечӀдайпатандаз, Кеферпатандаз,
Кьиблепатандазни Юкьвандаз пай ийизвайди я.

Советрин чӀавуз Европа РагъакӀидайпатазни РагъэкъечӀдайпатаз пай авун пара
чӀавуз политикадин ранг авай. РагъэкъечӀдайпатан Европадиз социализмдин
гьукуматар, «халкьдин демократиядин уьлквеяр» лугьудайбур (ГДР, Польша,
Чехословакия, Венгрия, Румуния, Болгария, Албания, Югославия и СССГ)
талукьарзавай тир.

РагъакӀидайпатан Европадиз амай уьлквеяр тайинарзавай тир. ГьакӀни Испания,
Португалия, Франциядин кьиблепад, Италия, Мальта, Кипр, Грецияни Туьркия санал
Кьиблепатан Европа хьиз гьисабзавай тир, гьа чӀавуз Исландиядиз, Норвегиядиз,
Швециядиз, Даниядизни Финляндиядиз санал Кеферпатан Европа лугьузвай тир.

Гилан чӀавуз, СССГ, Югославияни Чехословакия чкӀайдилай кьулухъ, Юкьван
Европадиз Австрия, Швейцария, гьакӀни идалай виликра РагъэкъечӀдайпатан
Европадин гьукуматар хьиз гьисабзавай Польша, Чехия, Словакия, виликан
Югославиядин уьлквеяр, Румуния, Венгрия, са чӀавара Балтикадин уьлквеяр (абур
мадни мукьвал-мукьвал Кеферпатан Европадик кутазава) талукьарзавайди я.

РагъэкъечӀдайпатан Европадиз — физикадалдини географиядалди Урусат (Европада
кьилди са пай), Украина, Беларуссия, Азербайжан (Европада са пай), Гуржистан
(Европада са пай), Къазакъстан (Европада са пай), Молдавия (кьабул тахьанвай
Днистердихъ галай Молдавиядин Республикадихъ галаз). РагъакӀидайпатан
Европадиз — ЧIехибритания, Ирландия, Францияни маса уьлквеяр, гьакӀни, вич
физикадалдини географиядалди юкьван-европадинди яз, Германия.



https://lez.wikipedia.org/wiki/%D0%98%D1%81%D0%BF%D0%B0%D0%BD%D0%B8%D1%8F

Испания (исп., гал. España, кат. Espanya, баск Espainia, окс. Espanha), официал
тӀвар — Испаниядин Королвал (исп., гал. Reino de España, кат. Regne d’Espanya,
баск Espainiako Erresuma, окс. Reialme d’Espanha) — Европадин кьиблединни
рагъакӀидай пата ва са пай Африкада авай аслу тушир гьукумат я.

Испанияди Пиреней зуростровдин чилерикай чӀехи пай (80 %), Канар ва Балеар
островар кьунва. Вири санал гьисабайтӀа (Африкадин къерехдал алай чӀехи тушир
Испаниядин суверенитет авай чилер — Сеутани Мелилья шегьерар кваз) уьлкведин
майдан 504 782 км² я, и къалурзавай лишандал гьалтайла Европада Испания
кьудлагьайди я (Урусатдин, Украинадинни Франциядин гуьгъуьна).

Кефердинни-рагъакӀидай патарихъай ам Атлантик океанди кьунва,
кьиблединни-рагъэкъечӀдай патарихъай — Аравилин гьуьлуь.

Испаниядин чилин винел патан юкьван гьалдин кьакьанвал 650 метр гьуьлуьн
дережадилай виниз я, Европада авай гьукуматрикай виридалайни сувганди (дагълух)
я.

Уьлкве 17 автономиядин жемятдизни 2 автономиядин шегьердиз чара ийизва. Кьилин
шегьер — Мадрид.

España (ва адалай аладайбурун) лугьудай тӀварцӀин этимология гьуьжет алай месэла
я. Ибериядин дегь чӀаван римдин тӀвар, Hispania, мумкин Hesperia терминдикай
арадал акъатна, римвийри акӀ Испаниядиз къешенгдаказ лугьузвай тир. Вич Hesperia
грек Εσπερία гафуникай аладайди я, яни «рагъакӀидай патан уьлкве» (акӀ грекри
Италиядиз лугьузвай тир). Римвийри и тӀвар Испаниядиз ганва, вучиз лагьайтӀа ам
Италиядилайни пара рагъакӀидай патахъ ала.

Маса версиядив кьурвал, «Испания» тӀвар финикиядин I-Shapan-im («даманрин
къерех») гафунилай аладайди я. Римвийри ам вири Пиреней зуростров къейд авун
патал паравилин кьадарда (Hispaniae) кӀвалахарзавай тир.

Баскрин этимологиядив килигайвал, тӀвар Ezpanna гафунилай аладайди я (яни
«къерех, сергьят», вучиз лагьайтӀа Іспания Европадин кьибледин къерех я).

Гуманист Антонио де Небрихади вичин версия теклифарнава. Адан фикирдив кьурвал,
тӀвар ибериядин Hispalis гафунилай аладайди (яни «рагъакӀидай патан дуьньядин
шегьер»). Хесус Луис Кунчиллосдин фикирдалди, span дувул финикиядин «spy»
гафунилай аладайди я («металлар гатун» лагьай чӀал я). АкӀ хьайила i-spn-ya
«металлар гатазвай чил» лагьай чӀал я.

Испания чӀехи пай сувавилин гьукумат я. Адан гьеч пай кьазва Месета
сувандуьзенди, гьуьлелай 660 метр винихъ алай. Испаниядин кефер пата ава
Кантабрия суваяр.

Испаниядин кьибле пата ава Андалусия дуьзен. Гьукуматдин кьулай физва адан
виридалайни чӀехини яргъи вацӀ Тахо. Мадрид Европадин виридалайни кьакьан кьилин
шегьер я.

Испаниядин кефердинни рагъакӀидай пата гьуьлуьн мукьув гвай кьулувилерал ва
суваррин гар къвезавай патахъай рагъул-хъипи накьвар чкӀанва. Уьлкведин къенен
чилер — ЦӀуру ва ЦӀийи Кастилия, Ибериядин сувар ва Арагон плато — шуьтруь
накьваралди тафаватлу жезва; киреждин къванер бул авай мукьарра (чкайра) терра
роса гьалтзава — элювиал тир накьв. Виридалайни кьурай тамар авачир мукьарра
тӀимил гуж авай карбонатдин рагъулни шуьтруь накьвар чкӀанва, гьакӀни
инлай-анлай рельефдин депрессийра шуьрекатар гьалтзава. Мурсиядин ариддин
ландшафтра рагъул накьвар чкӀанва. Абурук гипсарни уьцӀуьвал квач, чилиз яд
гайитӀа абуру емишрин ва маса магьсуларин чӀехи гъалаяр (бегьерар) гузва. Кьул
хьтин дегь чӀаван аллювиал тир кьулувилеррал барросрин залан чеб квай накьвар
чара жезва, дуьгуь расун патал абур лап виже къведайбур я.

Чи эра эгечӀ тавунмаз къенин Испаниядин чилер Дегь Римдик квай. А гьукумат цкӀир
хьайила Испанияда акъвазна вестготорин къуват. 8-лагьай вишйиса Испания кьуна
арабри. А чӀавуз абуру Кордовадин эмиратдик кьил кутуна. СакӀус чӀавунилай чилин
ватанэгьлийри эгечӀна Реконкиста. Италрини французри абуруз куьмекзавай.
Къвез-къведайдивай Кордовадин эмиратдин чилер гъвечӀи жез хьана, ватанэгьлийри
чпин чил абурувай гахкъуд ийиз.

Испания дуьньяда авай 9-лагьай гьукумат я экономикадай. Гьамиша ина ксари
хуьруьн кӀвалахар ийизвай. Индустрия ина хказ жез хьана Дуьньядин Кьведлагьай
дяве куьтягь хьайила. Франкодин режим, Гитлераз куьмек гайи, ина амукьнавайвили,
гьукумат кӀеви хьана амай дуьньядикай. 1950-лагьай йисарин юкьва Испаниядин
индустрияди пара пул гуз хьана хуьруьн кӀвалахрилай. 1964-лагьай йиса эгечӀна
экрномикадин дегишвилер, абур кьабул авурла халкьдин уьмуьрдин гьал авайлилай
пара хъсан хьана. 1960-лагьай йисара Испаниядин экономика Япониядиндилай кьулухъ
виридалайни фад къуватлу жедайди хьана.

Машиностроениени металлургия 50 %дал маса гьукуматрин идарайрик гав Испанияда.
Импорт 190 млрд евро я, экспорт 135 млрд евро. Пара пул къвезва гьукуматдиз
туризмдивай. Месала, 2004-лагьай йиса Испаниядиз 53 млн кас атана, абуру гъана
пул 35 млрд евро. Туризмдин чарадик ква 1,5 миллион кас Испанияда. Вири
дуьньядиз чида ихьтин ял ядай чкаяр: Барселона, Мадрид, Валенсия, Канарар,
Ибица, Балеарар.

Испаниядин административ паюн Конституциядини алай чӀаван къанунри къайдада
тазва. Испания — кьакьан дережадин децентрализация квай унитар гьукумат я..
Баскрин Чилизни Каталуниядиз «гьяркьуь» автономияр ава.

Испаниядин асул административни чилин тек автономиядин жемят (исп. comunidad
autónoma, бязи чӀавара абуруз автономиядин вилаят (урус. автономная область)
лугьузава).

ГьакӀни Испаниядик Африкада авай 2 автономиядин шегьер (исп.ciudades
autónomas) — Сеута, Мелилья ва Испаниядин суверенитет авай чилер акатзава.

71%-дилай пара — католикар, 25 % — атеистар, 2 % — мусурманар, 1 % — иудеяр. АкӀ
ятӀани, Испаниядин вири агьалийрикай 67%-ди са жинс авай никягьар официал
регистрациядикай фикирдин пад хвена. 2005-лагьай йисан чиле вацралай инихъ
уьлкведа са жинс авай никягьар ашкара гьалдиз акъуддай ва са жинс авай жуьтриз
аялар хвавиле кьабулдай ихтияр гудай къанун акъатна.

Уьлкведин сергьятрин къеце пата 2,7 млн-дилай пара испанар яшамишзава,
гьабурукай 1,7 млн кас Кеферпатан Американи Кьиблепатан Америкадин уьлквейра,
РагъакIидайпатан Европада 1 млн пара кас (асул гьисабдалди Франциядани
Германияда).

Испаниядин гьайванрин дуьньяди гьяркьуь жуьреба-жуьревал къалурзава. Уьлкве алай
мукьан (чкадин) гъиляй (Пиреней зуростровди Атлантик океандинни Аравилин
гьуьлуьн ва Африкадинни Европадин арада мукь кьунва) ина яшамишдай мукьарин,
биотоприн, климатдин чӀехи жуьреба-жуьревал ава. Испаниядин фауна
юкьван-европадинни африкадин жуьрейрикай ибарат я.

Гибралтардин рагал тек сад тир Европада гьакӀ тӀебиидаказ яшамишзавай маймун
ава — магот тахьайтӀа магърибдин макак.

Саламанкани Севилья шегьеррин патав авай фермайра корридадин патал яцар хуьзава.

Ина агъадихъ ганвай гьайванрин жуьреяр гьалтзава: цуцIулар, север, бацӀар,
генеттаяр, египетдин мангустар, къуьрер, кротар, тамун кацер, сикIер, миргер,
машахар.

ГьакӀни Испанияда ихьтин некхъвадайбур яшамизава: пиренейрин кьунарни миргер
анжах суварра гьалтзава; яру миргел спортунин патахъай гъуьрч ийизава; тамун
вакӀар (пара чкайра гьалтзава); косуля; маралар (Эстремадурада (чуьллер) ва
Толерода (сувар) яшамишзава); сернаяр (Кантабриядин суварра гьалтзава,
Испаниядин рагъэкъечӀдай пата).

Йиртижияр: сев; бацӀ; машах; сикI; египетдин мангуст; вивверадин кац; куница;
генетта; муьньгъ; ласка, выдра ва мсб.

Саралай ийизвайбур: къуьр; вагьши кроликар; цуцIул; соня; кьифер; полевкаяр;
кIужур (дикообраз) ва мсб.

Гьашаратар недайбур: кротар; гьакIан кьуьгъуьр, алжирдин кьуьгъуьр; выхухольдин
чкадин жуьре; землеройкадин са шумуд жуьре ва мсб.

Рептилийрикай ина агъадихъ галай жуьрер ава: гъуьлягъар (аравилин гьуьлуьн ва
испаниядин гадюкаяр); хъалхъас хъиперхамелеонар; пара чурчулар ва мсб..

Испаниядин кьиблединни рагъэкъечӀдай пата авай зуркъумганра атIраганарни
тарантулар гьалтзава.

Испанияда агъадихъ галай нуькӀерин жуьреяр яшамишзаза: лекь, талгу (чалагъан);
къузгъун; лацу гьажилеглег; цавун ранг авай керекул; къаз; кьукь (Европада авай
виридайлайни чӀехи нуькӀерикай сад я, Эстремадурадинни Месетедин чуьллера
гьалтзава); расу-яру кеклик; чуьлдин верчер, султIандин верч; патI; фламинго;
цапля ва мсб..

Аравилин гьуьлуьн къерехдив гвай ятара анчоусар, лангустар, лососяр, пахлаханар,
тунецар яшамишзава.

Уьлкведин виридалайни чӀехи университетар: Мадриддин автономиядин университет,
Комплутенсе (Мадридда), Барселонадин юкьванни автономиядин,
Сантьяго-де-компостелла, Валенсияда авай Политехникадин университет.



https://lez.wikipedia.org/wiki/%D0%94%D1%83%D1%8C%D0%BD%D1%8C%D1%8F%D0%B4%D0%B8%D0%BD_%D0%BA%D1%8C%D0%B2%D0%B5%D0%B4%D0%BB%D0%B0%D0%B3%D1%8C%D0%B0%D0%B9_%D0%B4%D1%8F%D0%B2%D0%B5

Дуьньядин кьведлагьай дяве — (1939 й. 1 сентябрь — 1945 й. 2 сентябрь) — кьве
коалициядин арада хьайи, инсаниятдин тарихда виридалайни чӀехи дяве я. Дяведа 72
гьукумат иштиракнай, им Чилин агьалийрин 80 % я. Женгинин гьерекатар пуд
континентдин чилерал, ва кьуд океанрин ятара тухузвай. Им атомдин яракь кардик
кутунвай тек сад тир гьуьжет я.

Формалдаказ антигитлер коалициядив Панама, Коста-Рика, Доминикан республика,
Сальвадор, Гаити, Гондурас, Никарагуа, Гватемала, Куба,Чехословакия, Непал,
Аргентина, Чили, Перу, Колумбия, Иран, Албания, Парагвай, Эквадор, Сан-Марино,
Туьркия, Уругвай, Венесуэла, Ливан, Сауди Арабистан, Либерия, Боливия эгечӀнай.



https://lez.wikipedia.org/wiki/%D0%A3%D1%80%D1%83%D1%81%D0%B0%D1%82

Урусат (урус. Россия), Урусатдин Федерация (урус. Российская Федерация),
куьрелди УФ (урус. РФ) — РагъэкъечӀдайпатан Европада ва Кеферпатан Азияда алай
дуьньядин виридалайни чӀехи гьукумат. 2015 йисан малуматриз килигна агьалидин
кьадар 143 657 134 — 146 200 000 кас я. Чилин майдан — 17 098 246 — 17 125 187
км² я. Майдандин чӀехивилиз килигна дуьньяда садлагьай чкадал ва агьалидин
кьадардиз килигна кӀуьдлагьай чкадал ала.

Урусатдин виридалай чӀехи ва кьилин шегьер Москва я. Гьукуматдин чӀал — урус
чӀал я.

Урусат — федератив тегьердин акахьай республика я. Гьукуматдин кьил — президент
я. Кьилиз акъудунин везифаяр Урусатдин Гьукуматди кьиле тухузва. Векилвилинни
къанунар акъуддай орган — Урусатдин Парламент — Федерациядин Совет я, ам
Гьукуматдин Думадикай ва Федерациядин Советдикай ибарат я. 2012 йисан 7-лагьай
тӀулдиз Владимир Путин Урусатдин Президентдин къуллугъдал ацукьна. 2012-лагьай
йисан 8-лагьай тӀулдиз Дмитрий Медведев Урусатдин Гьукуматдин председательвилин
везифадал атанай.

Урусат Федерациядик 85 субъект ква. Абурукай 46 — вилаят, 22 — республика, 9 —
край, 3 — федерациядин метлеб авай шегьер, 4 — автономиядин округ, 1 —
автономиядин вилаят хьтин субъектар я.

Грек чӀалалди «Росия» (грек. Ρωσία) тӀвар кьунвай сифте гъиливкхьинар X виш
йисарин кьулариз талукь я. И тӀвар Византиядин император Константин
Багрянородныйди кхьей «Мярекатрикай» ва «Империя идара авуникай» гъиливкхьинра
Русь уьлкведин тӀвар грек чӀалалди къалурнавай. Кирилл гьарфаралди и гаф сифте
яз 1387 йисуз кардик кутунай. XV—XVI виш йисарин къене урусрин ватан тир
Москвадин князьвал алай чилериз грек чӀалан таъсирдалди дегиш хьанай «Росия»
лугьузвай.

Конституциядалди тайин хьанвай Урусатдин чилерин майдан 17 125 407 км² я. Ам
дуьньяда виридалайни чIехи уьлкве я. Урусат тамамдаказ Чилин кеферпатан паюнал,
Евразия материкдал ала. Ада Европадин майдандин 3 млн км² ва Азиядин майдандин
14 млн км² кьунва. Урусатдин чилерин 45 % тамарал къвезва. Уьлкве Лас ва
Кеферпатан МуркIарин океанрин ва гьакIни Балтик, ЧIулав, Азов, Каспи гьуьлерин
ятари кьунва. Гьавиляй дуьньяда виридалайни яргъи кьер (37 653 км) Урусатдиз
ава. Уьлкведин юкьва авай Урал сувари Урусат Европа ва Азия патариз пайзава.
РагъэкъечIдай патай рагъакIидай патаз Урусатдин яргъавал 10 000 км, кефер патай
кьибле патаз авай яргъавал 4 000 км я.

Са сергьятрал алай уьлквейрин кьадардиз килигна Урусатди дуьньяда садлагьай чка
кьазва. Къураматда Урусат агъадихъ галай уьлквейрихъ галаз са сергьятра ава:
Норвегия, Финляндия, Эстония, Латвия, Литва, Польша, Беларусия, Украина,
Гуржистан, Азербайжан, Къазахстан, Монголия, Китай, Кореядин
Халкьдинни-Демократиядин Республика. Американи Япониядихъ галаз Урусатдиз
гьуьлуьн сергьятар ава.

Урусат Баренц, Карадин, Лаптевар, РагъэкъечӀдай патан-Сибирдин, Чукоткадин,
Беринг, Охотадин, Япон, ЧӀулав, Азов, Балтикадин гьуьлерин ятари кьунва.

Урусата авай вирер: Каспий гьуьл (дуьньяда виридалай чӀехи вир, ам учӀуди я, а
вирен патаг алай чилел Урусатдин виридалай агъана авай чка ава −28м), Байкал
(дуьньяда авай виридалай дерин вир, ва дуьньядин виридалай михьи яд авай чка),
Ладога, Онега ва Чуддин вир ва масабур.

Дуьнядин виридалай яргъи вацӀар Урусатда ава — Лена, Обь, Иртыш, Енисей, Волга,
Амур, Дон, Кеферпатан Двина.

Урусатдин 45,4 % пай тамари кьунва. Тамари кIевнай чилерин вири санлай майдан
796,2 млн гектар я. Уьлкведин майдандин чIехивилиз ва вичихъ жуьреба-жуьре
тIебиатдин зонаяр аваз хьуниз килигна, Урусатда гьайванринни набататрин алемар
гзаф девлетлубур я. Лап кефер патан арктик баябанра, чкадин гьайванрин асул
тIуьнрикай тир, хьирхьамар, полюсдин бубуяр, лютикар экъечIзава. Тундрада и
набататрин сиягьдик бицIи верхьин, макъун ва цIивелин тарар акатзава. Тамун
тундрада нарат тарцин хзандиз талукь тир муьтквер, кедр, пихта ва даур
лиственница хьтин тарар экъечIзава. Са кьадар кьибледихъ къвердавай мегъуьн,
гийин, гъверши, гъулцин хьтин гьяркьуь пешер галай тарарин тамар эгечIзава.
Приамурьеда пара кьван кьери тарарин жуьреяр экъечIзава, ибур: моголиядин
мегъуьн тар, маньчжуриядин гъверши тар, ильм (къарагъаждин жуьрейрикай сад),
хъархъун тарар я. Чуьлуьн ва чуьлни тамар акахьай регионра мегъуьн тамар,
жуьреба-жуьре векьер ва къуьлуьн набататар экъечIзава. ЧIулав гьуьлуьз мукьва
тир субтропик регионра цак алай мегъуьн тарарин рукар, цIирицI тарари, чIулав
макъун тарари, самшит тарари винизвал ийизва.

Адыгъея, Республика Алтай, Башкортостан, Бурятия, Дагъустан, Ингушетия,
Калмыкия, Къарачай-Черкессия Республика, Карелия, Кеферпатан Осетия — Алания,
Республика Коми, Республика Крым, Къабарда-Балкъар, Марий Эл, Мордовия, Саха
(Якутия), Татарстан, Тыва, Удмурт Республика, Хакасия, Чечен Республика, Чуваш
Республика — Чувашия;

Алтай край, Забайкальедин край, Приморьедин край, Камчаткадин край, Краснодар
край, Красноярск край, Пермь край, Ставрополь край, Хабаровск край;

Агъа Новгороддин вилаят, Амур вилаят, Архангельск вилаят, Астрахань вилаят,
Белгород вилаят, Брянск вилаят, Владимир вилаят, Волгоград вилаят, Вологда
вилаят, Воронеж вилаят, Иваново вилаят, Иркутск вилаят, Калининград вилаят,
Калуга вилаят, Кемерово вилаят, Киров вилаят, Кострома вилаят, Курган вилаят,
Курск вилаят, Ленинград вилаят, Липецк вилаят, Магадан вилаят, Москва вилаят,
Мурманск вилаят, Новгород вилаят, Новосибирск вилаят, Омск вилаят, Оренбург
вилаят, Орёл вилаят, Пенза вилаят, Псков вилаят, Ростов вилаят, Рязань вилаят,
Самара вилаят, Саратов вилаят, Сахалин вилаят, Свердловск вилаят, Смоленск
вилаят, Тамбов вилаят, Тверь вилаят, Томск вилаят, Тула вилаят, Тюмень вилаят,
Ульяновск вилаят, Челябинск вилаят, Ярославль вилаят;

Ненец автономиядин округ, Хант-Манси автономиядин округ — Югра, Чукоткадин
автономиядин округ, Ямал-Ненец автономиядин округ.

2010-лагьай йисан Вириурусатдин агьалияр сиягьдиз къачунин нетижада уьлкведа
шегьеррин статус 1100 яшамишдай чкайрив гва (2002-лагьай йисан агьалияр сиягьдиз
къачунин нетижада Урусатда 1098 шегьер тир). Москвади 3 шегьер (Московский,
Щербинка ва Троицк) туькьуьнин гъиляй 2013-лагьай йисан 1-лагьай гьердалди
шегьеррин сан-гьисаб 1097-дал кьван тӀимил хьана.

Агьалийрин кьадардикай малуматар 2014-лагьай йисан 1-лагьай гьердалди къимет
эцигунив кьурвал гана.

862 — лай йисуз Новгород шегьерда Рюрика цӀийи урусрин гьукуматдиз бине эцигна.
ЦӀуд йисалай къулухъ и гьукуматдин чӀехи шегьер Киев хьана . Сифте и гьукуметдин
дин ширк язвай. Гуьгъуьнин 988 — лай йисуз Урусатди христианвал кьабулна.
1100-лай йисара и гьукумат чкӀана пара гъвечи гьукуматриз.



https://lez.wikipedia.org/wiki/%D0%9A%D0%B0%D0%BD%D0%B0%D0%B4%D0%B0

Канада (ингл. Canada [ˈkænədə], франц. Canada [kanaˈda]) - Кефердин Америкада
авай, чилин кьадардал гьалтайла дуьньядин кьведлагьай гьукумат я. Адан къерехар
Атлантик, Ласни Арктикадин океанри кьунва. Кьибледин ва кефердинни рагъакІидай
патай АСШ-рихъ галаз са сергьятра ава, гьакIни ам кефердинни рагъэкъечIдай патай
Даниядихъ галаз (Гренландия), рагъэкъечIдай патай Франциядихъ галаз (Сен-Пиер ва
Микелон) са гьуьлуьн сергьятра ава. Канададинни АСШ-рин арада авай сергьят
дуьньядин виридалайни яргъи умуми сергьят язва.

Канада - парламентдин гвай конституциядин монархия (королвал), Канададин пачагь
Британиядин миллетрин сакІиливилин пачагь язва. Кьве чIалал рахадай, пара
медениятар авай уьлкве, федерал дережадал ингилисни франк чІалар официалбур яз
тестикьарна. Вилик фенвай технологияни индустрия авай гьукумат я, Канададиз пара
хилен бул тІебии ресурсрал ва алишверишдал бинеламишнавай экономика ава (мисал
патал, АСШ-рихъ галаз, абурухъ галаз Канадади колонияр авай ва Конфедерация
арадал гъайи чІавалай санал кІвалахзава).

1534-лагьай йисуз франк Ж. Картье ахтармишдайда бине кутур Канада гилан Квебек
шегьер алай мукьал авай франк колониядилай бине къачуна. Сифтедай ана мукьан
халкьар яшамишзавай тир. Ингилис колонизациядин девирдилай гуьгъуьниз пуд
Британиядин колония квай галкIдикай (абур гьа чIавал кьван ЦIийи Франциядин
чилер тир) Канададин конфедерация арадал атана. 1867-лагьай йисалай 1982-лагьай
йисал кьван фейи ислагьвилин процессдин нетижада Канадади Садхьанвай Королвиляй
аслутуширвал къачуна.

Алай чІавуз Канада вичик 10 провинцияни 3 территория квай федератив гьукумат
язва. ЧІехи пай франк чІалал рахадай агьалияр авай провинция Квебек, амайбур -
ингилис чІалал рахадай провинцияр язва, гьакIни франк чІалал рахадай Квебекдив
гекъигайла абуруз «ингилис Канада» лугьуда. ЧІехи пай ингилис чІалал рахадай
кІуьд провинциядикай яз, Нью-Брансуик тек сад тир официал рекьелди кьве чІаланди
язва. Юкон территориядиз официал рекьелди кьве чІаланди (ингилисни франк
чІалар), Кефердинни рагъакІидай территорийрини Нунавут территорияди 11 ва 4
официал чІал кьурвал тестикьарна (гьа гьисабдик ингилисни франк чІаларни ква).



https://lez.wikipedia.org/wiki/%D0%98%D0%BD%D1%82%D0%B5%D1%80%D0%BD%D0%B5%D1%82

Интернет (ингл. Internet) — дуьньядин компьютердин сетдин система я. IP
протоколда ва IP-пакетда туькӀуьрун. Интернет World Wide Web-да физикадин бине
къуллугъ авун.

ARPANET-дин садлагьай сервер 1969 ийсан сентябрдин 2-даз Калифорниядин
университетда (Лос-Анджелес) эцигнай . Компьютер Honeywell DP-516 компьютердин
оператив память 24 Кб тир .

1969-й ийсан 29 октябрдиз 1969 года сятдин 21:00 между двумя первыми узлами сети
ARPANET сетдин сад-садан арада 640 км яргъавал авай кьве садлагьай тIваларин
арада - Лос-Анжелесдин Калифорниядин университетда (UCLA) ва в Стэнфорддин
ахтармишунрин институтда (SRI) — алакъадин сеанс кьиле тухванай. Садалагьай
сенсдиз пуд символ - «LOG» - ракъуриз алакьнавай. «LOG» гаф «LOGON» хьана
кIанзавай, амма ахпа система кIвалахнавачир. КIвалахунин режимдиз система гьа
юкъуз, сятдин 22:30 хкуна ва гуьгъуьнин алахъун агалкьунар авайди тир. А югъ
интернет арадиз атун югъ хьиз къабулиз жеда.

1971-й йисуз сетдин куьмекдалди электрондин пучта ракъурун патал садлагьай
компьютердин программа туькIуьрнай. И программа гьасятда гзаф тIвар-ван
къазанмишнай.

1973-й йисуз сетдиз трансатлантик телефон кабельдин кьумекдалди ЧIехибританиядай
ва Норвегиядай садлагьай къецепатан тешкилатар гилигнавай, сеть халкьаринарадин
хьанай.

В 1984-й йисуз домен тIварарин система туькIуьрнай (ингл. Domain Name System,
DNS).

1989-й йсиуз Европада,Хвехуьнин ахтармишунрин Европадин советдин цлара (ЦЕРН)
родилась концепция Виридуьньядин хуьшрекандин муг концепция арадиз атанай. А
концепция британиядин гзаф тIвар-ван авай алим Тим Бернерс-Ли теклифнай, гьа
алимди кьве ийсан къене HTTP протокол, HTML чIални URI идентификаторара
туькIуьрнай.

1990-й йисцз телефондин цIар кьумекдалди Интернетдиз садлагьай гьахьун авунай
("зенг авун", ингл. dialup access).

АлайчIава Интернетдиз алакъадин путникар, радио-каналар, кабелдин телевидение,
телефон, сотдин алакъа, хсуси оптикни-чIунин цIарар ва я электропровод
куьмекдалди гьатиз жеда.

Браузеррин кьадар тӀимил туш. Абурун арада виридалайни тӀвар-ван авайбур Google
Chrome, Opera, Mozilla Firefox, Internet Explorer ва Safari я.

Инал протокол — сетда авай чӀавуз компьютерар патай ганайбур дегишрун патал
кардик кутазвай чӀал я. Ччара-ччара компьютерар сад-садахъ галаз алакъада хьун
патал абур са «чӀала» рахана кӀанда, яни са протокол кардик кутуна кӀанда. Яни
лугьуз жеда хьи, протокол — компьютердин сетдин тӀвалар арада авай ганайбурун
ракъурунин къайдаяр я. Интернетдин протоколрин системадиз «TCP/IP протоколрин
стек» лугьуда.

Асул гьисабдалди и протоколар файларни текстдн малуматар дегишрун патал герек я,
ва абурун бинеда файлар дегишардай сетар эцигнава.



https://lez.wikipedia.org/wiki/%D0%90%D1%84%D1%80%D0%B8%D0%BA%D0%B0

Африка — чӀехивилел гьалтайла дуьньядин кьведлагьай континент я. Адан къерехар
кефер патай Аравили гьуьлуь, кеферни рагъэкъечӀдай патай — Яру гьуьлуь,
рагъакӀидай патай — Атлантик океанди, рагъэкъечӀдай патай — Индиядин океанди
кьунвайди я. Кефер паталай кьибле патал кьван яргъивал — 8 агъ. км., рагъакӀидай
паталай рагъэкъечӀдай патал кьван — 7,5 агъ. км. я.

Африкадин чилин кьадар — 29,2 млн км², островаррихъ галаз — 30,3 млн км² кьван
я, яни Чилин вири винел патакай 6 % ва вири дуьньядин къураматдикай 20,4 %
кьунвайди я. Африкадин континентда 55 гьукумат ава.

Африкадин агьалийрин кьадар 1 миллиард кас кьван я. Африка инсаниятдин
(биологиядин жинс кьурла) сихилдин кьил хьиз гьисабзавайди я. Континентдин гилан
чӀаван агьалияр, асул гьисабдалди, кьве расадин векилрикай ибарат я —
негроиддинни европадин.

Африка 32 чӀалан хзандин (абурукай афразиядин, индоевропадинни австронезиядин
чӀалар маса континентрай «атанвайбур» я), 7 кьилдинни 9 классификациядик квачир
чӀаларин диге я. Виридалайни чкӀанвайбур араб, инглис, французни чкадин банту
(суахили, конго), фула чӀалар я.

Мезозойдин береда Африка саца авай континент Пангеядин пай ей. Микитисра
лугьузва, Африка вири ксаран сифте Ватан йа. Ана гахкьунва лап сифте ксаран
кӀарабар. 13 000 чи эразлай вилик Африкада авай ксарувай къуьл чуьли жезвай.
Малар хуьз Африкада эгечӀна 7 500 йиса чи эразлай вилик.

Африкада авай гӀакуьметрукай виридалай сифте хьейди йа Египет, 4 000 йиса чи
эразлай вилик.

1500-лай йисара Португалияни Испанияди Африка къацаз эгечӀна, ахпанлай маса
Европадин гӀакуьметра къацаз эгечӀна. 1885-лай йиса Берлинан конгрессда
ЧӀехибритания, Германия, Франция, Италия, Бельгияди Африкадин чилер чпин арада
пай уна ва эгечӀна.

Африкадин вана-ильти пата ава Атлас суваяр. Йукьа ава Сахара пустыня. Йукьалай
сакьас агъанах ава Африкадин виридалай йике чка — вулкан Килиманджаро 5895 м.
Африкадин йукьанни ильти пата ава саваннаяр.

Африкада ава лап пара къизильни алмазар. Нафт, бокситар, фосфоритар, марганец,
ракь, кьакьумушни свинец.

Африкада ава дуьньядин виридалай йиргъи вацӀ Нил, ам агъана ваназ физвайди я.
Амай йике вацӀар — Нигер, континентдин ильти пата. Конго йукьан пата ва вацӀар
Замбези, Лимпопон агъа пата. Виридалай йике уьр йа Виктория. Амай йике уьрер
Танганьикани Ньяса. Виридалай йике учӀу уьрерукай сад йа Чад.

Африкадин вана пата яшамишзава арабар, берберар, коптар. Йукьанни агъа патара
ава Африкадин хайи чӀулав ранган миллетар. Агъа Африкада ава лацубур, европадин
колонистран чхелар.

Арабар мусурманар я. ЧӀулавбур авазва ширкачар, мусурманар, ва христианар
(Эфиопия, КпАР).



https://lez.wikipedia.org/wiki/%D0%A0%D0%B8%D0%BC

Рим (итал. Roma) — Италиядин кьилин шегьер, Рим вилаятдин ва Лацио областьдин
административ юкь. Тибр вацIал чка кьунва.

Дуьньядин виридалай цӀуру шегьеррикай сад, Рум империядин дегь кьилин шегьер.
Гьеле дегь чӀавара (ч. э. III виш йис) Римдиз «Гьамишан» (лат. Roma Aeterna)
тӀвар эцигнай. И тӀвар кьунвайбурун садлагьайди римви зари Альбий Тибулл (ч.э. I
виш йис) тир, вичин кьведлагьай элегияда.

Рум империядин кьилин шегьер — Рим дуьньядин виридалай дегь чӀаван шегьеррин
сиягьда авайди я.

Виридалай гегьенш кьисадиз килигна, Альба-Лонга шегьердин пачагьдин Рея Сильвия
рушахъай ва Марсдин гъуцахъай хайи Ромул ва Рем стхаяр, Тибр вацӀун къерехдал
чӀехи хьанвай. Альба-Лонга шегьердин тахтунал гьахъ авай гьаким — чпин чӀехи
буба Нумитор малумарна, Ромул ва Рем колонияррин бине эцигун паталай Тибр вацӀал
элкъвена хтанвай. Ахпа стхайрин арада къал гьатнай, Ромулди вичин стха Рем
рекъинай ва Палатина кӀунтӀал кӀеви авунвай яшамиш жезвай чкадин бине кутунвай.
Ч. э. в. I виш йисуз, Римдин бине эцигунин са шумуд тарих гьисабнай, виридалай
чирвал авай тарих — ч. э. в. 753 йисан 21 апрель я.

Ромул Римдин садлагьай пачагь хьиз физва. Вири санал римдин тарихда ирид
пачагьри гьакимвал ийизвай. Сервий Туллий пачагь адет яз Сервийдин цал эцигнай
кас хьиз гьисабзава. Пачагьри кьиливал йизвай чӀавуз Римда садлагьай капӀ-тӀят
кӀвалер ва клисаяр арадал къвез эгечӀнай, абурун арада Вестадин капӀ-тӀят кӀвал
ва Янусдин капӀ-тӀят кӀвал.

Тит Ливий тарихдин макитисдин малуматриз килигна, Сервий Туллия Римда кьиле
тухванай садлагьай агьали сиягьдиз качунрин нетижада, шегьерда 80 агъзур кас
гьисабнай.

Римдин юкьван майдан, Квиринал ва Палатин кӀунтӀарин арада чка кьунвай, Форум
тӀвар авай дугун я. Инлай пара метлеб авай куьчеяр гьарнихъ физвай, мисал
паталай, Римдин виридалай пак тир чкадиз Юпитер Копитолийдин капӀ-тӀят кӀвализ
тухузвай Пак рехъ куьче. Шегьердин къене пата авай маса пара метлеб авай майдан
Тибр вацӀун къерехдал алай малар маса гузвай базар — Яцран форум тир, ам
шегьердин савдавилин чкада виридалай пара инсанрин гьерекат авай чкада авайди
тир. Адан мукьвал, амма шегьердин цлан къеце пата салан мейвайрин базар аваз
тир.

Республикадин Римда авай капӀ-тӀят кӀвалерин ва клисайрин кьадар рим халкьдин
диндин кӀевивал субутарзава. Шегьердин гьар пӀипӀе зурба пак чкаяр гилани акваз
жеда. ГьакӀни шегьерда, ч. э. в. 496 йисуз эцигнавай дегь Ceres, Libera, Libera
триададин капӀ-тӀят кӀвал ава.

Рим гьукуматдин чӀехи хьайивиляй шегьерда чӀехи масакӀавилер арадал акъатнай,
гьа чӀавуз ам зурба империядин кьилин шегьер тир. Цезарь ва Август гьукумдал
къведалди Луций Суллади Римдин померий гегьеншариз ва Гней Помпейди цӀийи
дараматар эцигиз эгечӀнавай. Тибр вацӀун ва Аппий аллеядин яргъивилихъди арадал
атанвай цӀийи гъвечӀи шегьерар Рим шегьердик кутуна абурукай шегьердин
юриствилин чкаяр авун чара авачиз тир. Анжах и рекьелди шегьерда уьмуьр гьалунин
гьаларин дережа хкаж жедай.

Гай Юлий Цезарьди вичин тӀварцихъ галай сенатдин цӀийи дарамат туькӀуьрзава ва
форумдин рагъакӀидай пата зурба базиликадиз бине кутазва. Марс никӀе, халкьдиз
ва диндиз талукь тир дараматар эцигун паталай, майдан арадал гъун ва форумдин
мукьув галай цӀуру шегьер цӀийи Марс никӀедихъ галаз гилигун фикир Юлий
Цезарьдинди тир. Адан садлагьай фикирди, Марс никӀе эцигнай хкягъунар чӀавуз
ванер гудай Саепта Юлио портда, чара жугъурна, адан кьведлагьай фикир — юкьван
капӀ-тӀят кӀвалин къвалара тӀебии тушир майданар эцигун тир. Юлий Цезарьди, юкь
Венера — Улу — бубадин капӀ — тӀят кӀвал хьйи, Юлий Цезарьдин форум туькӀуьрнай.
Юлий Цезарьдин тамам планар, 14 мягьледин шегьердин бине эцигай, Октавиан
Августди бегьемарнай. Гьа чӀавалай Римди кӀеви шегьердин хесет квадарнай, Сервий
цлан къен пад тамамвилелди дараматар — кӀвалер эцигна ацӀанвай ва къецихъ галай
мулкар шегьердик акатзава.

Рим форумда, Юлийдин курия ва базиликадилай гъейри, Августди гьакӀни шегьердин
юкьван пата инсанар кӀватӀ жезвай ростраяр эцигнай. Юлий Цезарьдин форумдин
мукьув Августдин форум арадал атана ва адан патав Кьисас къахчудай Марсдин
капӀ-тӀят кӀвал туькӀуьр хъувунай, квел шегьердин юкь Марс никӀихъ галаз
гилигуниз цӀийи кам вегьенай. ГьакӀни, къенин йкъал кьван сагъдиз амукьнай
Пантеон эцигнай.

Нерона гьукум кьле тухузвай чӀавуз Римда «чӀехи цӀай кьун» хьанвай. И цӀаю
кьунин нетижада шегьердин цӀукьуд мягьледикай цӀуд мягьле барбатӀ хьанвай.
Шегьер цӀийи кьиляр гуьнгуьна кухтунвай, и сеферда мадни иер амма Флавияр
династия кьилик галаз. ЦӀийиз ттунвай полициявилин хесетдин тедбирри, куьчейрин
тегьер масакӀа хъийизва. Хуш акунар авай цӀийи кӀвалер эцигиз гатӀунай ва
Веспасианан къарардив гьар кӀвалихъ гъвечӀи сегьне хьтин чка гилигун мажбури
тир, ивиляй куьчейри ахъа галереярин акунар къачузвай. ЦӀай кьурла къулухъ
шегьерда амукьнавай ичӀи чкайра гьейбат авай дараматар эцигзавай. Палатиндинни
Эсквилиндин арада авай дугунда Колизей арадал атанвай ва адан къвалара
къуллугъдиз талукь тир дараматар.

Виликан императоррин крар туькӀвейвилелди Траяна кьилиз акъудзава. Ада Марс ник
ва шегьерда авай императорвилин майданар тамамвилелди гилигзава ва арадал
Траянан форум къвезва. И форумдин къене вириниз тӀвар — ван авай Траянан стун
эцигзава.

117—138 йисара Адриана гьукумвал тухузвай чӀавуз, ада Венерадин ва Ромадин
капӀ-тӀят кӀвал эцигнай. Тибр вацӀун муькуь пата Адриана вичиз, гилалди Пак
Малаикдин къеле хьиз амукьнавай, мавзолей туькӀуьрнай ва гьа чӀавузни цӀийи цирк
эцигнай. Императорри активдаказ пара гьейбат авай термрин (виридаз талукь тир
гьамамар) эцигунар тухузвай.

Са тӀимил геж, Рим империядин гьалар четин хьайивиляй, дараматрин эцигунин
кӀвалахар акъвазарнай. Къеце патай хата гьисс авунвай римдин императорри, III
виш йисан эхирда Аврелиандин цал, эцигнай. И цла гегьенш хьанвай Рим шегьерни
Тибр вацӀун муькуь пата авай чилер тамамдаказ кьунвай. IV виш йисуз христианрин
капӀ-тӀят кӀвалерин ва клисайрин эцигунар эгечӀнай.

Империядин залан вахтар V виш йисуз эгечӀнай. 410 йисуз вестготрин регьбер
Аларихди вичин къушунрихъ галаз Рим куьна тарашнай. 476 йисуз шегьер регьим
авачирвилелди вандалри тарашнай.

1798 йисан эхендиз (февральдиз) франциядин кьушунри Бертье кьилел алаз Рим
кьунвай. Бертьеди Рим республика малумарнай. Абуру VI Пий бубадивай диндин тушир
гьукумдикай элкъуьн тӀалабнай. Пия ваъ лагьанай, ва гьавиляй ам Римдай аъудна
чукурнай, са тӀимил чӀавалай гъурбатда ам регьметдиз фенай. Французри Римдай
къимет авай затӀар ва харусенятдин эсерар хутахзавай. Гуьгъуьнлай, Римдиз вичин
кьушунар галаз австриядин генерал Мак Карл гьахьзава ва адан чуькьуьнин
таъсирдай французар шегьердай къакъатиз мажбур жезва. 1798 йисан 26 цӀехуьлдиз
(ноябрьдиз) шегьер неополитан король Фердинанд I паталай кьунвай. Монархияядин
аксина авайбурун чӀехи пайдиз кьиникьалди жаза ганвай. 1799 йисан марадиз
(сентябрьдиз) неополитанри Рим тунвай, ва 1800 йисуз цӀийи VII Пий буба
гьукумдиз атанвай.

1808 йисуз I Наполеонди Бубавилин гьукумат терг авунай. VII Пий буба Римдай
чукурнай. Гуьгъуьнин 1811 йисуз римдин король къуллугъдиз вичин цӀийиз ханвай
аял II Наполеон малумарнай. Французрин гьукумвалди Римдин абадвилиз ва вилик
тухуниз хъсан таъсир ганва: къекъварагвал терг хьанвай, куьчериз экв ягънай.
ГьакӀни гьа чӀавуз илим паталай чилин эгъуьнриз кьил кутунай.

1848 йисан зулуз Римда революция гатӀунна, IX Пий буба Гаэтадиз катна, ва 1849
йисан 8 февральдиз цӀийи кьилелай Рим республика малумарнай. Амма 1849 йисан
июльдиз француз кьушунри Удино кьилел алаз мад Рим кьунвай, 14 кьамугдиз
(июньдиз) Римда бубавилин гьукумат официалвилелди малумарна. 1850 йисуз буба
Римдиз элкъвена хтана. Франициядин гарнизон шегьердай анжах 1866 йисуз
къакъатнай.

1870 йисан 20 марадиз (сентябрьдиз) Италия корольвальди Рим кьуна ва адахъай
вичин кьилин шегьер авуна.

1929 йисуз Латеран икьраррин нетижада Римдин чилера Ватикан гьукумат арадал
гъанвай.

Римдин бине, Тибр вацӀун чапла къерехда, Тиррен гьуьлелай 25 км яргъал ва
акьванни Апеннин суварилай яргъал, Апеннин сувар гьуьл патаз агъуз эвичӀзавай
дугунда кутунвай.

Римдин майданда тӀебиятдин са шумуд ландшафтар ва экологиядин характеристикаяр
хкягъиз жеда: сувар ва кӀунтӀар (абурун къене ирид кӀунтӀ), кьулувалар, вацӀар
(Тибр), уьленар, вирер (Браччано ва Мартигнано), къумадин пляж (Лидо-ди-Остия),
Тиррен гьуьл.

Римдиз, хъуьтуьл ва кьеж квай кьуьд ва чими кьурагь гад галай аравилин гьуьлуьн
климат хас я.

Нисинихъ — 12,5 °C ва йифиз — 3,6° юкьван температура галаз, виридалай къайи
варцар — фундукӀ (декабрь), гьер (январь) ва эхен (февраль) я. Адет яз живер
кьеридиз къвазва, амма гьар йисуз куьруь вахтунин живер къвазвайди я, живедин
маргъалар галачиз.

Гьавадин юкьван гекъигунин ламувал 75 % туькӀуьрзава, чиле (июль) ва цӀехуьл
(ноябрь) варцара гьавадин ламувал 72-77 % арайра юзурзава. Гьуьлуьн цин
температура эхен (февраль) ва ибне (март) варцарин агъа дережадин 13 °C — дилай,
пахун (август) вацран 24 °C максимумдал кьван юзурзава.

Август императорди гьукум тухузвай чӀавуз, Рим тахминан са миллион кас агьалидив
дуьньяда виридалай чӀехи шегьер тир (гьа чӀавуз Рим, 1919 йисан Лондондив
гекъигиз жедай, гьи чӀавуз Лондон дуьньяда виридалай зурба шегьер тир).

РагъакӀидай Рим империя чкӀайла кьулухъ, шегьердин агьали 50.000 кас кьван агъуз
хьана ва Реннесанс девирдалди агъуз жез давамарзавай. 1870 йисуз Рим Италия
корольвалдин кьилин шегьер хьайила, шегьердин агьали 200.000 касдилай 600.000
касдал кьван фаддаказ гзаф хьанвай. Дуьньядин садлагьай дяведин дехьненлай,
Муссолини вичин фашиствилин режим гваз, агьалидин акьалтӀай чӀехи гзаф хьун
виликамаз чараяр акуна алудиз алакьнавайтӀани, адавай 1930-й йисара агьалидин
1.000.000 касдал кьван хкаж хьунин вилик пад атӀуз хьанач. Дуьнядин кьведлагьай
дяведилай кьулухъ, агьалидин гзаф хьун мадни давам хьанва, идан себеб дяведилай
кьулухъ хьайи экономикадин зарбдиз хкаж хьун тир. ГьакӀни, 1950-й ва 1960-й
йисара дараматар эцигунин крарин дережа хкаж хьун, шегьердин къваларив пара
кьадарда гъвечӀи шегьервилин яшамиш жезвай чкайрин арадал атунин себеб хьанвай.

2010-й йисан юкьвара шегьердин виче 2.754.440 кас яшамиш жезвай, чӀехи Римда
(яни къваларив галай гъвечӀи шегьеррихъ галаз) — 4,2 миллион кас. Агьалидин
къалинвал — 800 кас./км² (2010 йисан къиметар). Тамам яшдихъ агакь тавунвай
(18-дилай агъуз) жегьилрин пай 17 % тир, пенсионеррин пай 20,76 %. Римвидин
уьмуьрдин юкьван яргъивал 43 йис я.

ISTATди гузвай статистикадин эхиримжи малуматриз килигна, агьалидин 9,5 %
испанвияр туш. Иммигрантрин зур пай асулдай европавияр я (асул гьисабдалди
румынар, полякар, украинар, албанар), ва вири санлай къачурла абур 131 118 кас
ва я им вири агьалидин 4,7 % я. Амай 4,8 % асулдай европааияр тушир халкьар я
(асул гьисабдалди филлипинвияр — 26 933 кас, бенгалар — 12 154 кас, перуанар —
10 530 кас ва китайвияр — 10283 кас).

Эсквилин кӀунтӀал алай Термини ракьун рекьин вокзалдин мукьув галай мягьлеяр,
иммигрантрин мягьлейриз элкъвена, гила Китай — мягьле хьиз физва, амма
китайвийрилай гъейри ина 100 кьван уьлквейрин ватанэгьлияр амукьзава. Им вилик
фенвай чӀехи савдавилин районрикай я, маса халкьарин тӀуьнрин цӀудралди
ресторанар ава; 1300 пекер маса гудай туьквенар ава, абурукай 800 туьквен
китайвийринди я, 300 маса иммигрантрин, амай 200 — ни итальянвийриз талукь я.

Италиядин маса патара хьиз Римдин асул дин рим-католицизм я. Виш йисарин къене
Рим и диндин ва зияратдин чӀехи метлеб авай юкь тир. Римдиз християнар
къведалди, дегь-римдин дин инин асул дин тир. Гьа чӀавуз римэгьлияр гъуцариз
агъазавай. Абурун виридалай асул гъуц — Юпитер тир, метлебвиляй гуьгъуьнин
гъуцар: дяведин гъуц Марс, Римдин бине кутунвай гъуцар Ромула ва Рем стхаяр тир
ва мсб. ГьакӀни Рим са шумуд чинебан ибадатар арадал гъанвай къул тир, абурукай
сад митраизм ибадат я. Са кьадар геж римдиз христианар къвез эгечӀнай, ч.э 313
йисуз ина Пак Пётрдин базилика эцигна, Рим хашпара диндин шегьердиз элкъвенай.

Римда 900 кьван клисаяр ава, шегьердин кьиблединни рагъэкъечӀдай пата виридалай
асул собор Латеран базилика ава. И соборда Рим Пападин кафедра чка кьунва.
ГьакӀни шегьерда гуьгъуьнин базиликар хкягъиз жеда: базилика Санта-Мария, Пак
Павелдин базилика, Сан-Клементе базилика, Сан-Карло базилика ва Жезу клиса.
Римдин кӀаник дегь чӀавалай амукьнавай катакомбаярни ава. Уьлкведин виридалай
чӀехи метлеб авай диндин мектебар Римда ава, Латеран Пападин университет,
Пападин Библейский университет, Григориан Пападин университет ва Пападин
рагъэкъечӀдай патан университет.

Рим шегьердин къене авай Ватикандик Пак Пётрдин базилика, Апостолрин кӀвалер,
Сикстинск капелла, са шумуд музеяр ва маса дараматар акатзава. Вилик, 1929-й
йисал кьван и район римдин Борго рионадик акатзавай. 846 йисуз сарацинри Рим
шегьер тарашнавайвиляй, IV Лев пападин къарардив, Рим шегьердикай чара авун
паталай, Ватикандал Леонадин цал элкъуьрна кӀевирнай. 1929 йисан Латеран икьрар
къабулнай италия гьукуматди, Леонадин цлан сергьятра авай Ватикандиз чара
гьукумат статус ганвай.

Эхиримжи йисара Римдин мусурман жемятдин кьадардин чӀехи хьун акваз жеда, им
асул гьисабдалди Кефер Африка ва Мукьва РагъэкъечӀдай патан Азиядин уьлквейрай
иммигрантрин куьч хьуникай аслу я. Нетижада шегьерда ислам дин мадни вилик
физва, ивиляй гьукуматдин паталай, Пауло Патрагеси архитекторди кхьенвай
пландихъ кьурвал, европада виридалай чӀехи Рим мискIин эцигнай ва 1995 йисан 21
июньдиз мискӀиндин официалвилин ахъаюн кьилиз акъуднай. Рим республикадилай
кьулухъ Рим чувуд жемятдин метлеб авай юкьварикай я, гилан Трастевере ва цӀуру
рим гетто мягьлеяр чувудрин мягьлеяр тир. Римдин кьилин синагога Римдин чӀехи
синагога я.

Виш йисарин къене Римдин архитектура кьиляй — кьилиз вилик физвай, кьетӀендаказ
классик ва Дегь Римдин архитектурадин стильдай гилан чӀаван фашист стильдиз.
Рим, 11-й, 12-й, 13-й виш йисарин къене, дуьньядин классик архитектурадин ва
арка, тагъ, къубба хьтин цӀийи кӀалубар арадал гъанвай виридалай кӀвенкӀве аваз
физвай юкьварикай тир, са тӀимил геж шегьер Реннесанс девирдин ва бароккодин
кьилин юкь хьана.

Римдин символрикай сад, ч. э. в. 70—80-й йисара Рум империяда эцигнавай чӀехи
амфитеатр — Колизей я. Сифтегьан 60.000 килигдай ксар гьакьарзавай, ам
гладиаторрин ягъунар кьиле тухун паталай кардик кутазвай. Дегь Римдин чӀехи
метлеб авай килигуниз лайих тир машгьур чкайрин ва затӀарин сиягьда
гуьгъуьнинбур физва: римдин форум, Нерондин къизилдин кIвал, пантеон, Траяндин
стунар, Траяндин базар, ЧӀехи цирк, Каракалладин термар, катакомбаяр, Пак
Малайикдин къеле, Августдин мавзолей, Константидин арка, Цестийдин пирамида,
Ислягьвилин мигьраб ва Гьакъикъатдин мез.

Фад-фад рикӀелай алатзава хьи, Римдин юкьван виш йисарин ирс, Италиядин муькуь
шегьеррилай виридалайни зурба я. Ина христианвилин сифте кьилериз талукь тир
кьве базилика ава, Санта-Мария-Маджоре ва Сан-Паоло Фуори ле Мура, и кьве
базиликайрин корпусрин къене авай клисарин цлар алкӀана кьунвай мозаика чи
эрадин кьудлагьай виш йисариз талукь я. Юкьван виш йисарин геж вахтарин
мозаикаяр ва фрескаяр Санта-Мария-ин-Трастевере, Санти-Гуатро-Коронати ва Санте
Прасседе клисайра акваз жеда. Гьа чӀаван Римдин дараматрин планировкадик
Торре-делле-Милицие ва Конти-Минара хьтин минараяр, ва Санта-Мария-ин-Арачели
базиликадиз тухузвай зурба гурарар акатзавай.

Ренессанс девирдин дуьньяда, анжах Флоренциядиз чка гана, кьведлагьай чӀехи юкь
Рим тир. Масабурун арада, Ренессанс девирдин архитектурадин шедевр, дуьньядин
зурба тӀвар — ван авай итальянви архитектор Микеланджело паталай туькӀуьрнавай,
Римдин Капитолия кӀунтӀ я. Гьа девирдин къене, чӀехи девлетар авай Римдин зурба
аристократрин хзанри яшамиш хьун паталай чпиз гзаф чӀагай, къенин йикъалди
амукьнавай кӀвалер эцигзавай, абурун арада пачагьдин кӀвал Квиринал (гила Италия
Республикадин президентдин резиденция), Венециядин пачагьдин кӀвал, пачагьдин
кӀвал Фарнезе, пачагьдин кӀвал Барберрини, Киджидин пачагьдин кӀвал (гила
италиядин премьер-министр ацукьнавай чка), пачагьдин кӀвал Спада, пачагьдин
кӀвал Канцелерия, Вилла Фарнезина.

1870-й йисуз Рим Италия Королвалдин кьилин шегьер хьана. И береда, римдин
архитектурада, классик антиквалдин архитектурадин таъсирдин себебдалди,
неоклассицизм виниз хьана. И девирдин къене, министерствойриз, посольствойриз ва
гьукуматдин маса крар тухузвай чӀехи ксариз эцигзавай дараматрин чӀехи пай
неоклассицизм стильда туькӀуьрзавай. Римдин неоклассицизмдин виридалай тӀвар —
ван авай символрикай сад Витториано (Витторио Эмануэле II-лагьайдан имарат) я.

1922—1943-лагьай йисара Италияда фашиствилин режимди гьукум гьалзавай чӀавуз,
уьлкведа фашиствилин архитектура вини пад кьунва. 1938-й йисуз Марчелло
Пьячентиниди, 1942-й йисан Виридуьнядин выставка кьиле тухун паталай фашиствилин
архитектурадин стильда дараматрин комплекс эцигнавай. Амма, 1940-й йисуз Италия
Дуьньядин кьведлагьай дяведик акатнавиляй Виридуьнядин выставка кьиле тухуз
хьанач. Фашист стильдин виридалай гзаф къаш — къамат авай дарамат Цивилло
Италиано палаццо я (1938—1943). Идалайни гъейри, 1935-й йсуз фашиствилин
архитектурадин стильда эцигнавай Палаццо делла Фарнесино, гила италиядин чара
уьлквейрин крарин министерстово алай чка я.

Къадагъа алаз хуьзвай чкаяр ва виридаз талукь тир паркар Римдин майдандин чӀехи
чӀук кьунва. Европадин шегьеррин арада, къацу набататар цанвай виридалай чӀехи
чка Римда ава. Вилик, шегьердин и къацу пата аристократрин кӀвалер, дараматар ва
багъар авай, ва гуьгъуьнин XIX-й виш йисан дараматар эцигунин «бум» хьайила гьа
дараматрин ва паркарин чӀехи пай чкӀурнай. Амайбурун арада мадни виле аквадай
паркар Вилла Боргезе, Вилла Ада ва Вилла Дориа Памфили я.

Рим, вичин пара кьадардин, гьар жуьредин стильра, классикдилай юкьван виш
йисарин, бароккодилай неоклассицизм стильра туькӀуьрнавай иер фонтанрив вири
дуьньядиз тӀвар акъудна. Кьве агъзур йис кьван и фонтанри римдин майданар
чӀагурзава ва шегьер хъвадай цив таъминарзава. Ч. э. 98-й йисара Рим империядин
чӀавуз, римдин консул, италиядин кардал алахънавайди ва кхьизвайди Секст Юлий
Фронтиндиз «аквариумрин куратор» лакӀаб ганвай, ам Рим шегьердин цин къаюм тир,
ада 39 гьейбат авай фонтандиз ва 591 виридаз талукь тир гьавизриз яд гузвай
кӀуьд цин гунгара туькӀуьрнай, идалайни гъейри и гунгарилай яд императордин
кӀвалериз, гьамамриз ва девлет авай ксарин виллайриз физвай. XVII—XVIII-й виш
йисарин эхирда римдин папайри чкӀанвай ва виже текъвер гьалдиз атанвай фонтанар
гуьнгуьна хутунай ва цӀийи фонтанар эцигиз эгечӀнай. Римдин фонтанар, Пауль
Рубенсан шикилар хьиз цӀийи барокко стиль къалурзавай. Абур, эмоцияр ва юзунин
гьиссер квай аллергоик фигурайрив ацӀанвай, ва килигзавайбурун рикӀериз чӀехи
эсер ийизвай. Фонтанрин скульптураяр асул элемент хьанвай, ва яд и
скульптурайриз руьгь ва иер къамат кутун паталай менфятдик квай. Абур, барокко
стильдин бахчаяр хьиз, уьлкведин аквадай гьалдин къалурун, вичихъ агъайнавал ва
кьуват авай гьукум къалурзавай лишанар хьиз тир.

Рим вичин статуярив ва гьабрукай яз Римдин рахазвай статуярив машгьур я. Ибур,
адет яз, дегь чӀаван статуяяр я, гьа чӀавуз римэгьлийри абурун патав
политикадикай ва социал гьаларикай веревирдер тухузвай ва винел чпин фикирар
(фад-фад сатира тир фикирар) кхьенвай чарар алкӀурзавай. Кьве асул рахазвай
статуя ава: Пасквино ва Марфорио, амма ибурукай гъейри мад кьуд статуя къалуриз
жеда: Иль Бабуино, Мадам Лукреция, Иль Фачино ва Аббат Луиджи. И статуяррин
чӀехи пай дегь римдин ва я классик стильриз талукь я, ва абурун чӀехи пайди
мифрин гъуцарин ва дегь чӀаван кьисайрик квай ксарин суьретар къалурзава. Мисала
паталай, Пасквино статуяди дегь чӀаван римдин зариятдин «Илиада» эпосдин асул
къегьал Менелай къалурзава, Аббат Луижди статуяди римдин тийижир дуванбег, Иль
Бабуино силен гъуц тир, Марфорио статуяди Океан гъуцран суьрет къалурзава, Мадам
Лукреция статуя Исидадин бюст я, ва 1580-й йисуз эцигнавай Иль Фачино кьилди сад
тир римдин — тушир ва са затӀни къалурзавачир статуя я.

Шегьерда муьжуьд дегь-мисридин ва вад дегь-римдин обелискар, гьакӀни мадни гилан
замандин шумуд са обелискар ава. Дегь чӀаван обелискар римдин императорри
Мисридай Римдиз гъанвай. И обелискар шегьердин, Пьяцца Навона, Пак Пётрдин
майдан, Пьяцца Монтекиторио ва Пьяцца дель Пополо хьтин майданра чка кьунва.
Мадни Римдин юкьва дегь чӀаван римдин кьве алчуд хьайи кӀалубдин стунар ава:
Марка Аврелийдин ва Траянан стунар.

Римда 49 муьгъ ава. Абурукай виридалай машгьур Честио муьгъ, Мильвио муьгъ,
Номентано муьгъ, Сант Анджело муьгъ, Витторио Эмануэль II-ан муьгъ, Систо муьгъ,
Фабричо муькъвер я. Гила шегьерда дегь римдин вад муьгъ амукьнава. Шегьердин
муькъверин чӀехи пай классик, барокко, ренесанс, неоклассицизм ва гилан
заманадин стильра эцигнавай. Британиядин энциклопедиядиз килигна, Римдин
виридалай хъсан дегь муьгъ, ч. э 135-й йисуз эцигна куьтягьнавай Сант-Анджело
муьгъ я, гьакӀни ам, 1688-й йисуз Лоренцо Берниниди туькӀуьрнавай малаикрин цӀуд
статуяррив чӀагурнавай.

Римда пара къадарда дегь катакомбаяр ва чилин кӀанин кучудунар ава. Абур
шегьердин кӀаник ва я мукьув гала, ва къенин йикъалди яхцӀур кьван чилин кӀанин
сурар жугъунвай, абурукай бязибур эхиримжи цӀуд йисан къене ахъайнавай. ЧӀехи
пай христианрин кучудунар хайитӀани, абурун арада мажусивилин ва чувудрин
сурарни, акахьай ва чара гьалра гьалтзава. Сифте яз абур чилин туф ва хъуьтуьл
вулкандин жинсера, шегьердин серьятдилай анхъа эгъуьнвай, вучиз лагьайтӀа дегь
римдин гьукумди шегьярдин цӀарцӀин къене кучукунар тухуз къадагъа авунай.

Рим элкъвей цӀарцин кӀалуб авай шегьер я. Италия зуростровдин юкьни-юкьвал чка
кьунвайвиляй, Рим Италиядин ракьун-рекьин виридалай асул хев я. Римдин кьилин
вокзал Термини я, им Европадин ракьун-рекьин виридалайни чӀехи вокзалрикай сад
я, ва Италия виридалайни гзаф менфят къачузвай вокзал я, гьар юкъуз инай 400
агъзур кас физва. Шегьерда чӀехивиляй кьведлагьайди Рим Тибуртина вокзал я, гила
адакай чӀехи йигинвилин ракьун-рекьин вокзал туькӀуьр хъувуна.

Римда пуд аэропорт кӀвалахзава. Шегьердин кьилин аэропорт, Римдиз талукь тир
Фьюмичино шегьер-спутникда авай, вириниз «Аэропорт Фьюмичино» тӀвар алаз чир
тир, континент — арадин Леонардо да Винчи аэропорт я. Дуьньядин виридалай цӀуру
аэропортрин сиягьда, Римдин Чампино аэропорт сифте кьилера физва. Римдиз талукь
тир ва адалай рагъэкъечӀдай пата авай «Чампино» шегьерда чка кьунва лугьуз, адаз
«Чампино аэропорт» тӀвар эцигнавайди я. Метлебвиляй пуд лагьай чкада Рим Урбе
аэропорт физва, им чӀехи тушир, агъуз тир трафик галай, шегьердин юкьвалай 6 км
кефер пата чка кьунвай, вертолётрин ва кьилдин гъвечӀи самолётрин цавай финар
таъминарзавай аэропорт я.

Римда Римдин метрополитен (итал. Metropolitana di Roma) кардик ква. Садлагьай А
хилен эцигунар 1930 йисуз эгечӀнай. 1955 йисуз эцигунрин кӀвалахар куьтягь
хьанвай ва хел ахъа хьанвай. 1990-й йисара кьведлагьай В хел эцигна ахъайнавай.

Авай А ва В хилер, Римдин Термини вокзал авай чкада сада — сад кьве кӀарна
физва. 2012 йисан 13 кьамугдиз (июньдиз) В хилен В1 филиал ахъа хьанвай, хилен
эцигуниз 500 миллион € харж авунай. В1 хел Болонья майдан авай чкада В хилехъ
гилигзава ва 3.9 км яргъалвилин арада кьуд станция ава. Пудлагьай С хел эцигунин
девирда ава, 3 миллион € харжун гьисабдик ква ва 25.5 км яргъалвилин арада 30
станций жервал я. Адан поездар тамамдаказ авоматламиш жеда. Хилен садлагьай пай
2011 йисуз туькӀуьрна куьтягьна кӀанзавай, амма туннельдин эгъуьнар тухузвай
береда чиляй археологиядин затӀар экъечӀзавайвиляй, кӀвалахар энгел хьанвай ва
хилен ахъаюнин тарих 2015 йисал тухванай. Кьудлагьай D хел гьакӀни пландиз
къачунва. Хилен 20 км яргъивал ва адак 22 станция жеда.

Римдин чилин винел патан улакьар автобусрикай, трамвайрикай ва шегьердин
поездрикай ибарат я. Автобусдин хилез 350 автобусдин цӀарар ва 8 агъзурдилай
пара акъваздай чкаяр къвезва, гьакӀ ятӀани трамвайдин система 39 км рекъикай ва
192 акъваздай чкарикай ибарат я. Шегьерда, 2005 йисуз ахъайнавай, троллейбусдин
са цӀар ава.

Рим, вирихалкьарин ва халкьарарадин вини дережадин чирвилерин, гзаф кьадарда
академияяр, колледжар ва университетар авай асул юкь я. Дуьньяда авай тарихдин,
чирвилерин, культурадин ва иер шегьеррикай Рим кьведлагьай чкада физва. Ада
вичин чирвилерин еридив ва чирвилер къачуниз талукь жуьреба-жуьре чкайрив,
дуьньядин маса чӀехи шегьеррин вилик дамахар ийиз жеда. Дегь Рим ва Реннесанс
берейра, Римни Флоренция сад хьиз дуьньядин виридалай асул культурадин ва
кьатӀуниз талукь тир юкьварикай тир.

Адан садлагьай университет Ла-Сапиенца (1303 йисуз бине кутунай) чӀехивиляй
дуьньяда кьведлагьай чка кьунва ва Европада виридалай чӀехи университет я, ина
кӀелзавайбурун кьадар 140000 я, 2005 йисуз и университет Европадин виридалай
хъсан 50 университетрин сиягьдик ва дуьньядин виридалай хъсан 150 университетрин
сиягьдик акатна. Ла-Сапиенцада кӀелзавайбурун кьадардилай артух ацӀайвал
тӀимиларун паталай, эхиримижи къад йисан къене Римда кьве университет эцигнай:
1982 йисуз Тор Вергата ва 1992 йисуз Рим Три университетар.

ГьакӀни Римда папавилин ва маса университетарни гзаф ава, гьабурун арада Римда
авай Британиядин мектеб, Римда авай француз мектеб, Папавилин Григориан
университет (дуьньяда виридалай цӀуру иезуитрин университет я, 1551 йисуз бине
кутунвай), Дизайндин Европадин институт, Джон Каботдин университет, Римда
Америкадин Сент-Джон университетдин филиал, Лоренцо де Медичидин мектеб, Линк
Кампус университет, Кампус Био-Медико университет.

Римда, 1604 йисуз бине эцигнай Анжелика улубхана ава, им Италиядин садлагьай
виридаз талукь тир улубхана я; 1701 йисуз бине кутунвай Касанатенс улубхана,
Валлиселиана улубхана, Гьертциана улубхана. Халкьдин юкьван улубхана, Италияда
халкьдин кьве улубханайрикай сад, 4126002 том кхьинар ава. Вилла Целимонтана
Италияда географиядин специалиствал чирзавай улубхана. Ватикандин улубхана,
дуьньядин виридалай дегь ва чӀехи метлеб авай улубханайрикай сад я,
официалвилелди 1475-й йисуз бине кутунвай, амма гьакъикъатда гзаф вилик ва
дуьньядин вири тарихдин 75000 улуб хуьзва.

Рим Италиядин комунна я, ва уьлкведин 8101 комуннайрин арада майдандай
виридалайни чӀехиди я. Исятда кьиливал Джанне Алемано мэрди ва шегьердин советди
тухузва. Шегьердин гьукумат Капитолий кӀунтӀал алай Сенаторио Палаццо дараматда
кӀватӀ хьанва, им шегьердин гьукуматдин тарихдин чка я. Шегьердин
администрациядин арада Римдиз «Капитолия»-ни фад-фад лугьузва, им римдин ирид
кӀунтӀарикай садан тӀвар я.

1972-й йисалай Рим 19 (сифте 20) мунитипалитет тӀвар авай municipi административ
районриз ччара хьанвай. Гьар муниципалитетдин вичин президент ва кьуд члендикай
ибарат тир совет авай, абур гьар вад йисуз муниципалитет — эгьлийри хкягъзавай.

ГьакӀни Рим административ тушир текриз пай жезва. Шегьердин тарихдин юкь 22
рионайриз пай жезва. И рионаяр, Борго ва Пратидилай гъейри, Аврелианан цлан
сергьятрин къене ава.

Рим Италиядин халкьдин кьилин шегьер ва италия гьукуматдин резиденция
(гьукуматдин кьилел алай кас яшамиш жезвай чка) я. Италия республикадин
президентдин ва Италиядин премьер министрдин, парламентдин ва Конституциядин
дуванханадин официал резиденцияяр шегьердин тарихдин юкьва чка кьунва.
Гьукуматдин министерствояр шегьердин гьар патаз чкӀанва, абурук, Олимпиядин
стадиондин патав галай Палаццо делла Фарнесино тӀвар авай дараматда чка кьунвай,
Чара уьлквейрин крарин министрествони талукь я.

Италиядин кьилин шегьер яз, уьлкведин вири асул институтар, уьлкведин
президентдин ва гьукуматдин дараматар, Парламент, кьилин дуванхана ва
Италиядинни Ватикандин дипломатиядин крар тухузвай векилрин дараматар Ридма
кӀватӀ хьанва. Къариб гьал ам я хьи, Рим шегьер Ватикандин къене яз Италия
гьукуматдин майданда ава, ивиляй Ватиканда Италиядин посольство ава. Им,
посольство вичин уьлкведин сергьятрин къене хайила, кьери вакъиа я. Исятда Рим
бета + статус галаз дуьньядин глобал шегьеррин сиягьда 49-й чка кьунва, амма
2008-й йисуз альфа + статус галаз, Италиядин хъсан шегьер яз 15-й чкада авай
(Италиядин Милан 42-й чкада авай).

2005 йисуз КъВБ 121.5 млрд. АСШдин $ туькӀуьрзавай, вири уьлкведин КъВБдин 6,7 %
Римди гьасил ийизва (им Италиядин гьар гьи шегьердилай гзаф я). 2001—2005
йисарин къене шегьерда кӀвалах авачирвал 11,1 % — дилай 6,5 % кьван агъуз
хьанвай, им ЕСдин уьлкверин кьилин шегьеррин арада виридалай агъуз тир
къалурзавай лишан я. Гьар йисуз, Рим + 4,4 %-диз чӀехи жезва, ва уьлкведин гьар
гьи маса шегьеррилай Рим гзаф зарбвилелди гегьенш жезва. Им гьакӀ лагьай чӀал
хьи, Рим са гьукумат хьайитӀа, КъВБ-дин кьадардилай ам дуьньяда 52 лагьай чкада
Египетдихъ галаз сад хьиз, фидай.

Римдин экономика залан промышленность авачирвилив тафават аваз хьайитӀани, инин
экономика кьакьан дережада хуьзвай дибдин крар экономикадин къуллугъар, кьакьан
дережадин технологияррин компанияяр (IT, аэрокосмикдин, хуьнуьх,
телекоммуникацияяр), илимдинни — чирна — жугъурунрин, дараматар туькӀуьрунин
идараяр, коммерция крарин банкар, ва экономикадин вилик тухуниз акъалтӀай чӀехи
метлеб туризмдин гузва. Римдин халкь арадин аэропорт Фьюминчино, Италиядин
виридалай чӀехи аэропорт я, шегьерда италиядин чӀехи компаниярин штаб-кӀвалер ва
кьилин офисар ва гьакӀни дуьньядин виридалай зурба 100 компанияррикай пудан
Enel, Eni, ва Telecom Italia-дин штаб-кӀвалер ава.

Университетар, радио, телевидение ва киноиндустрия Римда экономикадин пара
метлеб авай хилер я. ГьакӀни, 1930 ийсалай кӀвалахзавай Чинечитта (итал.
Cinecittà) кинокомпаниядин куьмекдалди, Рим италиядин киноиндустриядин юкь
хьана.

Кьакьан дережадин культура, чӀал, дин, политика, цӀун — кӀвал, архитектура ва
мода Италиядин кьилин Рим шегьердиз талукь я. Виликан Рим империядин кьилин
шегьер Римдин бине тахминан ч. э. в. 753-й йисуз эцигнай, хашпара диндин
виридалай кьилин юкь, Римдинни — католик клисадин кӀвал ва Италия республикадин
резиденция. Вичин дегь тарихдин ва социалвилин чӀехи метлебдин нетижада, Римдиз
фад-фад Caput Mundi «Дуьньядин кьилин шегьер» лугьузвай.

Рим музыкадин чӀехи метлеб авай юкь я, ина пара музыкадин сегьнеяр, авторитет
кесер авай консерваторияр ва театорар ава. 1585-й йисуз, дуьньядин вирилай чӀехи
музыкадин Парко делла Музика комплексда, Санта Чечилиадин академиядин бине
эцигнай. ГьакӀни шегьерда Римдин операдин театр ва са шумуд музыкадин гъвечӀи
идараяр ава. 1991-й йисуз шегьерда Евровидение ва 2004-й йисуз MTV EMA 2004
церемония кьиле тухванай.

Къе Рим, вичин гьисабуналди куьтягь тежезвай ва ттум-кьил авачир археологиядинни
художестводин девлетрин ва вичел рикӀ ацукьарзавай надир тир адетрин, вичин
панорамадин иер акунрив ва къацу «Виллайрин» (паркарин) чӀагай гьейбатдин
куьмекдалди, дуьньядин туризмдин виридалай метлеб авай чкайрикай я. Мадни метлеб
авай суьрсетрин арада пара кьдарда — музеяр (Капитолиядин музеяр, Ватикандин
музеяр, Галерея Боргезе, ва мсб.), цин гунгар, фонтанар, гьавизар, клисаяр,
пачагьдин кIвалер, тарихдин дараматар, имаратар, катокомбаяр ва Римдин форумдин
харапӀаяр. Европадин Садвалдин шегьеррин арада, Лондон ва Париж шегьеррилай
кьулухъ, туристрин атунрин кьадардай Рим пуд лагьай чка кьунва ва са сан къене
иниз 7-10 млн туристар къвезва. Колизейдиз — 4 млн туристар ва Ватикандин
Музейриз — 4,2 млн туристар къвезва, мукьвара хьайи чирна — жугъурунрин
малуматриз килигна, и кьве чка туристрин атунрин кьадардай дуьняда 39-37-лагьай
чкайра (вини нубатдив кьурвал) физва.

Рим, археологиядин асул юкьварикай ва дуьньяда археологиядин чирна — жугъурунрин
кӀвалахар тухузвай виридалай кьилин юкь я. Шегьерда пара кьадарда, Римда
Америкадин академия ва Римда Швециядин институт хьтин культурадин ва илимдинни —
чирна — жугъурунрин институтар ава. Римда пара кьван дегь имаратар ава, абурун
къене Римдин форум, Траяндин базар, Траяндин форум, Колизей ва Пантеон. Колизей
— дуьньядин аламат хьиз физва.

Римда зурба ва хъсан таъсирзавай, ччара-ччара девирриз талукь тир, живописьрин,
скульптурайрин, фонтанрин, мозайкайрин, фрескайрин ва шикилрин коллекцияяр ава.
Металлрин расун, металлдин пулунин атӀун, багьа затӀар, филдин кӀарабар,
шуьшеяр, хъенчӀин затӀар къазмишунин крар римдин харусенятдин гьеле «гъвечӀи»
пай тир. Са тӀимил геж, Флоренциядилай кьулухъ Рим Реннессанс девирдин чӀехи юкь
хьана, вучиз лагьайтӀа папайри, базиликаяр, пачагьрин кӀвалер, майданар ва
чӀагай дараматар эцигун паталай зурба пулай харжнай. Гьа чӀавуз Рим Европада
Ренессанс харусенятдин юкь хьанвай ва Париж, Венеция хьтин культурадин юкьварив
ва чӀехи шегьррив гекъигиз жедай. Рим, Бернини, Караваджо, Карраччи, Борромини
ва Кортона хьтин кьетӀен чӀехи чӀугваррин ва архитекторрин кӀвал я. XVIII
вишйисан эхирда ва XIX вишйисан сифте кьилера, шегьер Гранд-Турдин юкь хьанвай,
иниз, дегь чӀаван культура, архитектура, философия ва харусенят акун паталай
англиядин ва европадин чӀехи девлетар авай аристократар сиягьатар ийизвай.

Римда гилан заманадин харусенятдин ва архитектурадин суьрсетарни тӀимил туш.
2010-й йисуз Римда, иракви архитектор Загьа Гьадид паталай туькӀуьрнавай, гилан
чӀаван харусенятдин ва архитектурадин, MAXXI — XXI-й виш йисан харусенятрин
халкьдин музей тӀвал алай, галереяррин комплекс эцигнай. Комплексдик,
культурадиз талукь тир отдел, илимдинни — чирна — жугъурунрин крар кьиле
тухузвай лаборатория акатзава.

Рим, дуьньядин модадин кьилин шегьер хьиз къабул хьанва. Global Language
Monitor-дин 2009 йисан малуматрив кьурвал, Рим, Миландилай, Нью-Йоркдилай ва
Париждилай кьулухъ, дуьньяда дуьнядин модадин кьуд метлеб авай юкьварикай я.
Модадин ва заргарвилин виридалай асул гзаф чӀагай дараматар Bulgari, Fendi,
Laura Biagiotti ва Brioni я. ГьакӀни, Римдин кесер авай ва мода тир Виа дей
Кондотти куьчеда Chanel, Prada, Dolce & Gabbana, Armani ва Versace хьтин вири
дуьньядиз чир брендрин чӀехи чӀагай бутикар ава.

Римда цӀун кӀвал, социалвилин, политикадин ва культурадин масакӀавилерин девирда
ва виш йисарин къене вилик физвай. Дегь чӀавара Рим, гастрономиядин кьилин юкь
тир. Дегь Римдин цӀун кӀвал дегь-Грециядин кӀеви таъсирдин кӀаник тир,
гуьгъуьниз, империядин сергьятрин гегьенш хьунин себебдилай, римвийриз
ашпазвилин пара кьван цӀийи рецептар ва тӀунар гьазурунин тегьерар чир жезва. Са
тӀимил геж, Ренессанс девирда, Рим кьакьан дережадин кесер авай цӀун кӀвалин юкь
тир, инин кӀвенкӀве аваз физвай ашпазар папайриз кӀвалахзавай. Идаз мисал яз,
Ватиканда, Пий IV пападиз кӀвалахзавай Бартоломео Скаппи ашпаз я, ада вичин
машгьурвал, 1570-й йисуз адан «Opera» тӀвар авай ашпазвилин улуб акъатайла,
къазанмишнай. Улубда, Ренессанс девирдин цӀун кӀвалин 1000 кьван рецептар ава ва
тӀуьнар гьазурунин тегьерар ачухдиз къалурнава.

Гилан заманада, шегьерди кьилди вичиз хас тир кьетӀен цӀун кӀвал туькӀуьрнава,
ва асул суьрсетар хпрен як ва салан мейваяр я (асул яз антришокар). Идаз къушаба
яз, ч. э. в. I вишйисуз римда амукьзавай чувудри, чпиз хас тир Cucina
giudaico-Romanesca тӀвар алай цӀун кӀвал арадал гъанвай. Римдин хуьрекрин
мисалар: Saltimbocca (сальтимбокка) — римдин стильда авунвай, винел ниси, кьеле
тур ва гумадал кьурурай вакӀан як (ветчина), шалфей вигьена ва лацу чахурни чӀем
алава авуна яваш тир цӀалди чуранай данад якӀун котлетар; Carciofi alla giudia
(Каркиофи алла гиудиа)— зейтунд чӀемеда чуранай артишокар, чувудрин хуьрек;
Carciofi alla romana (Каркиофи алла романа) — винел патан пешер алудна,
куьткуьннавай пурния, серг ва фан кьелечӀ кьурурай кӀусар галаз, вичин бугъадал
чуранай, римдин стильдин артишокар; Spaghetti alla carbonara (Спагетти алла
карбонара) — какаяр, пекорино ва бекон галай спагетти; Gnocchi di semolino alla
romana (Ньокки ди семолино алла романа) — маннадин чӀахар, къуьлуьн гъуьр, кака,
ниси, рикотта, картуф, шпинат, фан куьткуьнар галай, римдин стильдин гуьрзеяр.

Европа континентдин кино — индустриядин виридалай чӀехи юкь ва италиядин кинодин
кьилин юкь — Чинечитта киностудия Римда чка кьунва, гьина пара кьадарда
хит-кинояр лентадиз къачунва. Студиядин дараматрин комплексдин 40 гектар чил
(5.6 км) Римдин юкьвалай 9 км яргъал ала ва дуьньяда Голливуддилай кьулухъ
виридалай зурба кинодин жемият я. Ина 5000-дилай пара профессионалар, тарихдин
парталар цвазвай устӀарар ва визуал эффектрин специалистар ава. 3000 агъзур кино
— эсерар гьа и киностудиядиз къвезва, абурукай классика жанрдин тӀвар — ван авай
фильмар Бен-Гур, Клеопатра, ва итальянви, 5 «Оскар» премияррин иеси Федерико
Феллини кинорежиссёрдин фильмар я.

1937-й йисуз Бинито Мусоллиниди бине кутунвай студиярри, Дуьньядин кьведлагьай
дяве чӀавуз, РагъакӀидай Союзник гьукуматар киноиндустрия крара тарашнай. 1950-й
йисуз Чинечитта, са шумуд америка кинояр чӀугнавай чка тир, ахпа Федерико
Феллинидихъ галаз мукьва алакьаяр хуьнвай.

Къе Рим шегьердин чӀал са латин чӀалахъ галаз галкӀанвайтӀани, дегь чӀавуз икӀ
тушир, гьа чӀавуз гзаф тайифайри гьарда вичин чӀалал рахазвай. ЧӀехи тайифадикай
сад Сабинаяр тир, Сабинайрин хайи кьибле-пицен чӀал ва этрусс чӀал сад хьиз,
Республика арадал къведалди ч. э. в 509-й йисуз шегьерда гьаким хьайи эхиримижи
пуд асул пачагьрин асул чӀалар тир. Клавдий императордин паб Плавтия Ургуланилла
этруссрин оратор тир. Амма, са шумуд формайра арадал къвезвай, латин чӀал,
классик Римдин кьилин чӀал тир. Шегьерда пара кьадарда иммигрантар, лукӀар ва
маса уьлквейрин посолар авайвиляй, Рим гзафчӀалан шегьер тир. КӀелай римвийрин
чӀехи пайдиз грек чӀал чизвай, ва империя жедалди Римдин агьалидик пара кьадарда
грекар, сирийвияр ва чувудар акатзавай. Юкьван виш йисара агьалидин арада латин
чӀал арадал къвез эгечӀнай ва цӀийи volgare чӀал арадал атанай. Латин чӀалан
эхиримжи форма, са шумуд нугъатрин акахьунин нетижада арадал атанвайди я ва
абурун арада виридалай чӀехи агьалиди рахазвай нугъат тоскан нугъат хайитӀани,
римвийри чпиз романеско нугъат туькӀуьрнавай. Юкьван виш йисара, романеско,
кьибле — итальян чӀаларин неаполитан нугъатдиз мадни мукьва тир. Чирвилер
къачудай ва массайрин информациядин такьатринни алакъайрин алат хьиз романеско,
гилан итальян чIалаз пара ухшар я. Италиядин зариятда, гуьгъуьнин кирамри чпин
эсерар романеско нугъатдал кхьенвай: Джузеппе Джоаккино Белли (италиядин
виридалай зурба зари), Трилусса ва Цезарь Паскарелла. Гилан заманада, романеско
нугъат хайи нугъат тир, италиядин тӀвар — ван авай актёрар: Альдо Фабрици,
Альберто Сорди, Нино Манфреди, Анна Маньяни, Гиги Проетти, Энрико Монтесано ва
Карло Вердоне.

Романизация процессдин куьмекдалди, Галлиядин, Иберий зуростродин, Италиядин,
Дакиядин ва италияди колониярриз кьунвай гьукуматрин халкьар, итальянвийрихъ
галаз акахьна ва абурун культурадин таъсирдин кӀаник латин чӀалаз элячӀнай.
Идалайни гъейри, Англиядин Норманд муьтIуьгъруин нетижада гилан инглис чIалан
гафалагдин чӀехи пай латин чӀалакай къачунвай гафар я.

Италиядин маса регионра хьиз, Римдани виридалай кӀвенкӀве аваз физвай ва
халкьдиз пара кӀани спортдин жуьре — футбол я. 1934-й йисан ва 1990-й йисан
футболдай дуьньядин чемпионатар гьа Римда кьиле тухванвай. Эхиримжиди чемпионат,
Серия А дивизиондин Рома ва Лацио клубрин кӀвал тир, Олимпиядин майданда
хьанвай. И командайра къугъвазвай футболистар шегьерда хайибур я ва адет яз,
Франческо Тотти ва Даниэле Де Росси футболистар хьиз машгьур жезва. Атлетико
виликан клуб тир, Садлагьай дивизионда къугъвазвай, адан кӀвалин майдан Стадио
Фламинио тир.

Римда 1960-й йисан Гатун Олимпия къугъунар кьиле тухванвай, Вилла Боргезе ва
Каракалл термаяр хьтин дегь ва килигуниз лайих авай чкаяр, къугъунар тухудай
чкаяр хьиз чӀехи агалкьунралди кардик кутунай. ГьакӀни Олимпия къугъунар тухун
паталай цӀийи комплексар эцигнай, гьабрукай яз, олимпиядин чӀехи цӀийи майдан,
Villaggio Olimpico (Олимпиядин Хуьр) иштирак ийизвай спортсменар амукьзавай чка.

Регби вилик физвай спорт я. Фламинио майдан, 2000-й йисалай Ругуд Миллетрин
чемпионатда къугъвазвай, Италиядин халкьдин регби командадин кӀвалин майдан я,
ва чпин рази ийиз тежезвай экъечӀунрив и команда чемпионатра садрани гъалиб
хьанвайди туш. ГьакӀни, Рим, Юнион Капитолина регби, регби Рома ва Лацио хьтин
регби командайрин кӀвал я.

Гьар тӀулдиз (майдиз), Римда авай Италиядин форумда ATP Мастерс 1000 сериядин
тенисдин турнирар кьиле тухузва. Дуьньядин кьведлагьай дяведилай кьулухъ,
велоспорт, халкьди майилвал ийзвай спротдин жуьре тир, амма исятда адав гьевез
квахьнава. Кьведра, 1989-й ва 2000-й йисара Римда Джиро д’Италия-дин финал кьиле
тухванвай. Рим, спрортдин маса командайринни кӀвал я, гьабрук баскетболдин
Виртус Рома, волейболдин М. Рома волейбол, гандболдин ва цин полодин командаяр
акатзава.

Юкьван виш йисалай, Рим христианрин зияратдин асул чкайрикай сад я. Христиан
дуьньядин гьар патай инсанар, Римда авай папавилин чкадиз, Ватикандиз кьилив
къвезвай. Юкьван виш йисара папа виридалай нуфус авай кас тир. Папавилин ва
Римдин Пак империядин арада хьайи женгинин юкьва, Рим зияратдин асул чка хьанва.
Виш йисарин къене Римди вичин папавилин ва «пак шегьер»-дин статус хуьнвай,
гьатта папавал Авиньон шегьердиз куьч хьана фей чӀавузни (1309—1377). Католикри
гьисабзава хьи, Ватиканда, Пак Пётр кьейи йикъалай къенин йикъалди гьар йисуз
агъзурралди диндихъ агъанвайбур кӀватӀ жезва. Зияратзавайбур кьил чӀугзавай
чкайрикай сад Пак гурар я, кьисадив кьурвал, и гурар Ватикандиз 326-й йисуз Пак
Еленади Иерусалимдай Понтий Пилатдин кӀваляй гъиз ганвай ва адай Иисус Христос
дувандиз хкаж жезвай.

Римда зиярат ийизвай чкайрин сиягьдиз чӀехи кьадарда муькуь, Римдин Ватиканда ва
Италия гьукуматдиз талукь чилера авай, чкаярни акатзава. Абурун гьисабдик,
христианри капӀ — ибадат ийзвай ва кьейибур кучукзавай дегь катакомбаяр,
клисаяр, ва христианрин муькуь пак чкаяр. Пак Пётрдин базилика зияратдин
виридалай асул чка я, вучиз лагьайтӀа инаг вири папаяр ва гьакӀни католикри
садлагьай папа хьиз гьисабзавай Пак Пётрни кучукнавай чка я.



https://lez.wikipedia.org/wiki/%D0%9D%D0%B8%D0%B4%D0%B5%D1%80%D0%BB%D0%B0%D0%BD%D0%B4%D0%B0%D1%80

Нидерландар (тамам тӀвар — Нидерландрин Паччахвал (нид. Koninkrijk der
Nederlanden (Конинрийк дэр Недэрландэн)) — Европадин рагъ экӀидай пата авай
гьукумат. Тухузва сергьятар и гьукуматрихъ галаз: Германия, Бельгия. Нидерландар
Бенилюкс кӀватӀалдин пайдик ква.

Нидерландар Европадин рагъ экӀидай пата авайди я. Адахъ галаз сергьят кьве
гьукуматди тухузва: Германиядини Бельгияди. Суваяр гьукуматда авач, авайбур
Арденнрин сувайрин вилик гвай пелеяр я. Нидерландрин чилин еке пай гьуьлелай
агъухъ гала, а чил къуру авуна дамбаяр эцигна. Кефер патан гьуьлуь адан чил
чхизва. Виридалайни яргъи вацӀар Рейн, Маас, Шельда я. Виридалайни кьакьан чка
Ваалсерберг я (321 м). Нидерландра нафтни газ жагъурнава. Гьаваяр Нидерландрин
чими я, гьуьлуьнвилинди я. Вири чили гьукуматдин кьазва 41 526 км², абурукай
къур — 33 888 км². Къенин ятар — 7 637 км². Сергьятрин яргъивал 1 027 км.
Германиядихъ галаз 577 км, Бельгиядихъ галаз 450 км.



https://lez.wikipedia.org/wiki/%D0%9C%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0

Матема́тика (дегь-грек. μάθημα — чирун, илим) — кьадарар, структураяр, кайдаярни
гекъигунар чирзавай илим я. И илим гьакъикъи объектрин винел гьисабун, алцумун
ва тегьерар кхьин операцийрин бинедалаз арадиз атанва. Математика тӀебии илимриз
талукь туш, амма тӀебии илимра адакай гьам абурун къенеавайбурун дуьз
формулировка патал, гьакӀни цӀийи нетижаяр къачун патал гьегьеншдиз менфят
къачузва. Математика — фундаментал илим я.

Математика илимдин са шумуд тарифар авайди я. Мисал яз, 20-й лагьай виш ийсан
зурба математикрикай сад, алайчӀаван мумкинвилерин теориядин бине эцигайбурукай
сад, топологияда, геометрияда, математикадин логикада, классик механикада,
турбулент теорияда, алгоритмрин четинвилерин теорияда, малуматрин теорияда ва
математикадин са кьадар маса хилера фундаментал нетижиаяр къачур Андрей
Николаевич Колмогоров ихьтин тариф ганай:

Числояр — Натурал числояр — Целые числа — Рационал числояр — Гьакъикъи числояр —
Комплекс числояр — гиперкомплекс числояр — Кватернионар — Октонионар —
Седенионар — Гипергьакъикъи числояр — Сюрреал числояр — p-адик числояр —
Математикадин константаяр — Названия чисел — Эхиравачирвал — Базаяр

Гзафвилерин теория — Абстракт алгебра — КIеретIрин теория — Алгебрадин
структураяр — Алгебрадин геометрия — Числойрин теория — Топология — ЦIарцIин
алгебра — Универсал алгебра — Категорийрин теория — Галай-галайвилерин теория

Геометрия — Тригонометрия — Алгебрадин геометрия — Топология — Дифференциал
геометрия — Дифференциал топология — Алгебрадин топология — ЦIарцIин алгебра —
Фракталар

Комбинаторика — Гзафвилерин теория — Решёткайрин теория — Математикадин логика —
Гьисабун жедайвилин теория— Криптография — Функционал системайрин теория —
Графрин теория — Алгоритмрин теория — Логикадин гьисабар — Информатика



https://lez.wikipedia.org/wiki/%D0%9A%D0%B8%D1%82%D0%B0%D0%B9%D0%B4%D0%B8%D0%BD_%D0%A5%D0%B0%D0%BB%D0%BA%D1%8C%D0%B4%D0%B8%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Китай ва я Чин, Китайдин Халкьдин Республика (кит. 中華人民共和國; пиньин: Zhōnghuá
Rénmín Gònghéguó) — РагъэкъечIдай Азияда авай гьукумат.

Агьалийрин кьадардал гьалтайла дуьньяда виридалай зурба гьукумат (1,3
миллиарддилай пара); чилерин чӀехивилел гьалтайла, Урусатдилайни Канададилай
кьулухъ, дуьньяда пудлагьай чкадал ала.

Китай, ЧIехи пачагьвал ва СМОдин Хата авачирвилин Советдин даим авай член я.
Экспертрин гзафбуру Китай, СССРдин чкадал кьведлагьай Зурба къуват авай
пачагьвал хьиз гьисабзава. Ракетайринни — ядердин потенциалдал гьалтайла
дуьньяда пудлагьай чкадал ала, космосдин пачагьвал я, дуьньяда виридалай зурба
кьадардин армия авай уьлкве я. Кеспиятдин продукциядин жуьрейрин чӀехи пай
гьасилунал гьалтайла дуьньядин лидер, гьа гьисабдик, Китай дуьньяда виридалай
зурба машинар гьасил ийизвай уьлкве ва авто — базар я. Къецепатан уьлквейриз мал
ракъурзавай дуьньядин виридалай зурба уьлкве я, Китайдиз фад-фад «Дуьньядин
фабрика» лугьуда.

Китайдин тарих пара кьадарда сагъдиз амукьнавай гъилелди кхьенвай чешмейрив ва
тарихдин малуматрив кьетӀен я. И чешмеярни археологиядин малуматар сад-садахъ
галаз кьадайвал тухвайтӀа, абурун куьмекдалди Китайдин тарих, политикадин уьмуьр
ва социалвилин процессар лап дегь заманарилай гатӀумна чириз жеда. Дегь китайдин
къанунриз элкъвенвай гъилелди кхьинри, кьетӀендаказ Конфуцийдин илимдин тарсар
авай диндинни — философиядин ва тарихдин метлеб авай кхьинри, китай
цивилизациядин филик финиз ва халкьдин дуьнья кьатӀунин тегьердиз гзаф чӀехи
таъсир ганвай.

Гилан китайдин гьукумат ва жемият им, къвалав гвай муькуь азиядин халкьарин
сад-садахъ галаз гзаф виш йисарин къене физвай культурадин ва политикадин
алакъавилин, таъсирдин ва Китайдин кьилин — Хань халкьдихъ галаз акахьунин
(ассимиляциядин) нетижа я. Идахъ галаз гьисабдиз къачуна кӀанда хьи, китайдин
адетдин историографиядик муькуь халкьарин (монголрин, маньчжуррин, уйгъуррин)
тарихдин гьукуматрин тарихни акатзава. Амма гилан Китайди абурун гьукуматар чпин
тарихдин паяр хьиз гьисабзава.

1949 йисуз Китайдин Халкьдин Республикадин яракьвилин къуватри Китайда хьайи
гражданвилин дяведа гъалибвал къачуна. АСШди и дяведа чӀехи дявевилин куьмекар
ганвай, гьа гьисабдик гзаф чӀехи кьадарда танкарин гунивди.

1949 — 1956 йисара СССРдин куьмекдалди Китайда кеспиятдин дибдин хилер арадал
гъанвай, кьилдин иесийривай мулкар ва кеспиятдин маса карханаяр къахчуна абрукай
пачагьвалдин, вири халкьдин мал авунай, хуьруьн майишатда коллективизация кьиле
тухванвай.

1956 йисуз кьле фейи Китайдин Коммуниствилин Партиядин 8-лагьай кӀватӀалда,
хкягъунрин нетижида гъалиб хьанвай Мао Цзэдунан «чӀехи хкадрунин» ва
«коммунизациядин» политикадин идея вилик гьалзавай цӀийи курс малумарнавай.
Адалай кьулухъ, 1966 — 1976 йисара, асул къастар классрин арада женгер мадни
къуватлу ийин ва Китайдин гьукуматдинни жемиятдин «кьетӀен рехъ» туькӀуьрун тир,
«культурадин революция» малум хьанвай.

Гъуьгъуьнлай гьукумдиз атанвай Дэн Сяопина и политика меземмет авунай. 1978
йисан декабрьда хьайи ЦК ККПдин 11 кӀватӀалдин III-й пленумди социалиствилин
базардин экономикадиз курс къачунвай. Дэн Сяопина гьукум тухузвай береда
уьлкведин къецепатан политика, Маодин бередилай тафават аваз, пассив хьанвай.
1980-й йисарин эхирда — 1990-й йисарин сифте кьиле Китайдивай вичин агьалияр
тӀуьнив ва уьмуьр гьализ асул герек тир затӀарив таъмин ийиз, КъВБдин хкаж
хьунин темпар йигинариз ва халкьдин яшайишдин дережа хкажиз гъиляй атанвай.

И реформаяр адан чка кьунвай — Дзян Цземинга (1993 йисалай) ва Ху Цзиньтаоди
(2002 йисалай) давамарнавай. КъВБдин кьадардал гьалтайла алай чӀавуз Китай,
АСШдилай кьулухъ, дуьньяда кьведлагьай чкадал ала. Валютадин резервар садлагьана
кхаж хьанвай. 2004 йисуз къецепатан савдадин кьадар 850 млрд доллардилай пара
тир. Уьлкведин рагъэкъечӀдай патан цин къерехдин регионар мадни гзаф
индустриализация хьанвай, гьакӀ ятӀани КХРдин къене пата авай регионар кесиб
яшамиш жезва. Виридалай кесиб регионрикай сад Тибет я.

Армиядин харжар кхаж хьанвай. Дявевилин официал бюджет 2006 йисуз 14,7 % кьван
кхаж хьанва ва 284 млрд юань (35,5 млрд доллар) туькӀуьрзава.

Китай РагъэкъечIдай патан Азияда чка кьунвайди я. Уьлкведин чилер рагъэкъечӀдай
патай Лас океандин гьуьлерин ятари кьунва. Кефердинни — рагъэкъечӀдай патай
КХДРдихъни Урусатдихъ галаз, кефер патай — Монголиядихъ галаз, кефердинни —
рагъакӀидай патай — Урусатдихъни Къазахстандихъ галаз, рагъакӀидай патай —
Киргизия, Тажикистан ва Афганистандихъ галаз, кьиблединни — рагъакӀидай патай —
Пакистан, Индия, Непал ва Бутандихъ галаз, кьибле патайни — Мьянма, Лаос ва
Вьетнамдихъ галаз са сергьятра ава.

Китайдин чилерин майдан 9,6 млн км² туькӀуьрзава. Майдандал гьалтайла им Азияда
виридалайни чӀехи ва дуьньяда Урусатни Канададилай кьулухъ пудлгьай чкадал алай
уьлкве я. Китайда сад тир сятдин чӀул — UTC+8 я.

Китайдин океандин кьер Кеферпатан Кореядин кефер патай кьил къачуна Вьетнамдал
кьван яргъи хьанва ва адан яргъивал 14 500 км я. Китайдин чилер РагъэкъечIдай
Китайдин гьуьлуьн, Кореядин заливдин, Хъпи гьуьлуьн, Кьибле - Китайдин гьуьлуьн
ятари чуьхуьзава. Остров Тайван Китайдилай Тайван проливди чара авуна.

Китайдин топография пара жуьреба — жуьрединди я, ина кьакьан сувар, платояр,
лекъвер, къумлухар ва гегьенш кьулувилер авайди я. Адет яз ина орографиядин пуд
чӀехи регионар чара ийизва:

Китайдиз гзаф жуьреба — жуьре климат хас я — кьиблединни — рагъэкъечӀдай пата
субтропиквилин климатдилай эгечӀна кефердинни — рагъакӀидай пата агъавал ийизвай
къати — континенталвилин климатдал кьван. Кьибле патан цин къерехда гьава муссон
гарари тайинарзава, абур кьураматдизни океандиз хас тир кужумдай хесетдикай
арада къвезвайди я. Са тайин сезонра жезвай гьавададин юзунрик ва адахъ галаз
санал арадал къвезвай гарарик гатун береда чӀехи кьадарда лам квайди я, амма
хъуьтӀуьз гзаф кьуру жезвайди я. Уьлкведа къвазвай къваларин кьадар ва пай хьун
гзафни — гзаф муссон гарарин атуникайни хъфиникай аслу я. Уьлкведин чӀехи пай
юкьван гьалдин климатдин зонада алайтӀани адан чилера авай гьяркьуьвилинни
яргъивилин чӀуларин арада авай тафаватри температурадин ва метеорологиядин
режимрин жуьреба — жуьревал арадал гъизва.

Уьлкведин пудай кьвед пай суварин цӀиргъери, суварин кьулувалрини платойри ва
баябан чилери кьунва. Агьалийрин тахминан 90 % процент уьлкведин чилерин
вирини — вири 10 % — да яшамиш жезва — цин къерехра ва Янцзы, Хуанхэ (Хъпи вацӀ)
ва Перл хьтин зурба вацӀарин кьерейра авай районра. Яргъалди ва интенсиввилелди
тухузвай хуьруьн майишатдин расунин ва элкъуьрна къваларив гвай гьава
кьацӀурунин себебдилай и чилер экологиядин кӀеви гьалара авайди я.

Китайдин виридалайни кефер пата авай Хэйлунцзян вилаят, Урусатдин Владивосток ва
Хабаровск шегьеррин климатдиз мукьва тир, юкьван гьалдин климатдин зонада алайди
я. Виридалай кьибле пата авай Хайнань остров — тропикдин зонада. ХъуьтӀуьз и
регионрин арада жезвай температурадин тафават чӀехиди я, амма гатуз гъвечӀи
жезва. ХъуьтӀуьз Хейлунгдзянгдинг кефер пата температура −30 °C кьван агъуз
мумкин я, юкьван температура 0 °C кьван я. Гатун июль вацра и вилаятда
температурадин юкьван дережа 20 °C туькӀуьрзава. Уьлкведин кьибле патан
Гуангдунг вилаятда юкьван температура январьда 10 °C — алай июльда 28 °C — дал
кьван юзазва.

Китайда къваларин кьадар уьлкведин патарикай аслу яз темперадурадилайни пара
масакӀа жезва (дегиш жезва). Циньлин суварин кьиблепатан гуьнейра гзаф кьадарда
марфар къвазва, абурун чӀехи пай гатун муссонриз къвезва. Суварилай кеферни
рагъакӀидай патахъ финалди марфар къванин мумкинвал агъуз жезва. Уьлкведин
кефердинни — рагъакӀидай патан районар виридалани кьурагьбур я, анра авай
Такла-Макан, Гоби, Ордос къумлухра къвалар саки авайди туш.

Китайдин кьибле ва рагъэкъечӀдай вилаятрии йиса тахминан вадра жезвай чукӀурдай
тайфунрикай, яд акьалтунрикай, муссонрикай, цунамийрикай ва кьурагьвилерикай
азабар чӀугвазва. Гьар гатфариз уьлкведин кеферпатан районар, кеферпата авай
къумлухрай къати гарари гъизвай хъпи руквадинни — къумадин тӀурфанри кӀевирзава.
И къумад тӀурфанар гьатта Кореядални Япониядал кьван агакьзава.

Уьлкведа энергиядин кьилин чешме цIивин я, ам хкудунин кьадардай Китай дуьньяда
садлагьай чкадал ала. ЦӀивинин мяденар гзафни — гзаф уьлкведин кефер пата кӀватӀ
хьанвайди я. ЧӀехи суьрсетар гьакӀни уьлкведин кефердинни — рагъакӀидай пата
авайди я. ЦӀивинрикай виридалайни кьитвал авай кьибле патан регионар я.
ЦӀивиндин мяденар авай чкайрин чӀехи пай къванцин цIивиндинбур я. Китайда
виридалай пара кьадарда цӀивиндин мяденар авай чка Шаньси вилаят я, уьлкведин
цӀивиндин умуми кьадардикай 30 % ина ава.

Энергия гузвай суьрсетрин муькуь метлеб авай чешме нафтI я. НафтӀадин кьадардал
гьалтайла, Юкьван, РагъэкъечӀдай ва Кьиблединни — РагъэкъечӀдай Азияда Китай
кӀвенкӀве аваз физвай уьлкверихъ гала. НафтӀадин мяденар са шумуд чкада дуьздал
акъуднавайди я, амма виридалайни гзаф кьадарда уьлкведин Кефердинни —
РагъэкъечӀдай патан районра, цин къерехрив гвай районра ава.

2007 йисалай къизил гьасилунин кьадардал гьалтайла Китай дуьньяда виридалай
чӀехи уьлкве хьиз физва. 2010 йисав гекьигайла, 2011 йисуз хкудзавай къизилдин
кьадар 5,89 % дал хкаж хьанвай ва 360,96 тонн туькӀуьрнавай. Китайдин
компанияйри чпин уьлкведани гъурбатдани авай мяденрикай менфят къачуз
активвилелди давамарзава.

Китайда пара кьадарда вацIар ава, абурун виридан санал яргъивал 220 000 км я.
Китайдин вацӀар кьве, къенепатан ва къецепатан системайриз, чара жезва.
Кецепатанбур — Лас, Индиядин, Кеферпатан МуркIадин океанрин экъечӀун авай
Янгдзы, Хуангхе, Хейлунгдзян (Амур), Джуцзянг, Ланьцанцзян (Меконг), Нудзянг ва
Ялуцангпо вацӀар я, и вацӀари уьлкведин майдандин 64 % кьунва. Кьадар тӀимил
авай къенепатан вацӀар сад — садакай яргъал ала ва абурун чӀехи пай абур кьери
хьанва. Абур уьлкведин къенепатан вирериз авахьзава ва я къумлухра, баябанра ва
уьцӀуь уьленра терг хьана квахьзава. И вацӀариз уьлкведин майдандин 36 %
къвезва.

Китайда гзаф вирер ава, абуру кьазвай умуми майдан 80 000  км² я. ТӀебиятдин
тушир вирер ва цин гьамбарарни ава. ВацӀар хьиз, Китайда вирерни къенепатан ва
къецепатанбуруз чара жезва. Къецепатанбуруз асул гьисабдалди, Поянху, Дунтинху
ва Тайху хьтин уьцӀуь тушир вирер талукь я. Кенепатанбуруз уьцӀуь вирер
акатзава, абурукай виридалайни чӀехиди — Цинхай вир я. Кенепатан вирерин арада
пара кьадарда кьуранвайбур ава, месела Лоб-Нор ва Дзюйан.

Китайда, тамарин 3 % туькӀуьрзавай, 500 — елай пара бамбукдин жуьреяр
экъечӀзава. Уьлкведин 18 вилаятдин тамара гьалтзавай бамбукдин кьакьан векьер —
кьалар — гьайванрин гзафбурун уьмуьр гьалдай чкадилай гъейри, гьакӀни къимет
авай хам-малдин чешме я. Абурун кьурана кӀарасар хьиз жезвай танарикай кеспиятда
пара гегьеншдаказ менфят къачузвайди я.

Китайда са шумуд цӀуд халкьари уьмуьр гьалзава, абурукай 56 китайдин гьукуматдин
паталай кьалбунавайди я. Гьар халкьдиз чпин адетар, милли алукӀунар ва гзаф
вахтара чпин чӀал ава. И халкьарик жуьреба — жуьревал ва адетрин девлетлувал
квайтӀани абуру уьлкведин агьалийрин вирини — вири 7 % туькIуьрзава, агьалийрин
асул пай, чпиз «хань» лугьузвай, ханьри (китайри) туькӀуьрзава. Жемият гилан
заманадин тегьердиз гъун ва чара-чара халкьарин акахьай никягьри, халкьарин
адара авай тафават къвез — къвез чӀурзава, акӀ ятӀани гзафбуру чпин тарихдал,
ирсинал ва асул гьи миллетдикай ятӀа гьаниз талукьвилел дамахарзава ва чпин
адетрални диндал вафа кваз я.

2000 йисан ноябрьдиз Китайди вичин тарихда вадлагьай агьалияр сиягьдиз къачун
кьиле тухвана. Агьалияр сиягьдиз къачунин нетижайриз килигна, уьлкведин агьалияр
1 265 830 000 кас тир. 2005 йисуз агьалийрин гзаф хьунин коэффициент 0,58 %
хьанвай. Китайдин ругудлагьай агьалияр сиягьдиз къачунин малуматри
къалурзавайвал, уьлкведин агьалийрин кьадар 1 млрд. 339 млн. 724 агъз. 852 кас
тир ва дуьньяда агьалийрин кьадардал гьалтайла виридалай чӀехи гьукумат я.

Агьалийрин гзаф хьун акъвазрун патал, 1979 йисуз Китайдин гьукуматди аялар хунин
кьадардиз сергьят эцигнавай. АкӀ ятӀани, 1990 йисанни 2000 йисан къене,
уьлкведин агьалияр йиса юкьван гьалда 12 млн касдал кьван пара жезвай. Гила,
тӀимил паюник акатзавай халкьарилай гъейри (Чжуанар, Маньчжурар, Монголар,
Уйгъурар ва мсб.), китайдин асул хань халкьдиз — са хзанда са аялдилай пара хьун
къадагъа я. Къайдадилай къерехдиз акъатнавайди ам я хьи, хзанда дуьньядиз атай
садлагьай аял набутвилер кваз хьайтӀа, кьведлагьай аял хаз виже къведа.
Гьукуматдин мурад, XXI виш йисан сифте кьилерал кьван уьлкведа агьалийрин гзаф
хьун гьамиша сад хьиз амукьдайвал авун я. И политикадиз акси яз экъечIзавайбурни
гзаф ава, иллаки, кIвалахдай къуватдиз ва ирсдардиз игьтияж авай ва винизвал
гада веледриз гузвай хуьруьн эгьлияр. И къанун чIурзавай хзанри, гьукуматди
агьалияр сиягьдиз къачунин кIвалахар кьиле тухудайла гзаф вахтара тапарарзавайди
я. Гьукуматдин официал политика хеси авуниз ва аял чIуруниз акси ятIани,
гьакъикъатда регионрин, районрин гьукуматри аялар хунин кьадардиз сергьят
эцигнавай политикада и тегьерар практикадал кардик кутузва, вучиз лагьайтIа
чкайрин чиновникривай агьалийрин гзаф хьун явашаруниз куьмек гуз тахьайтIа
гьукуматди абурал чIехи штрафар эцигзава.

2000 йисуз Китайда 65-й виниз яшар авай ксарин кьадар 88 млн. 110 агъзур кас
тир, им вири агьалидин 6,96 % я. Алай чӀавуз, агьалийрин арада уьмуьрдин юкьван
гиман тир яргъивал — 71 йис я. Китайдин агьалидин 36,22 % шегьервияр ва
63,78 % — хуьруьнвияр я.

2011 йисуз шегьердин агьалийрин кьадар хуьруьн агьалийрин кьадардилай сифте яз
гзаф хьанай ва 50 %-дилай 51,27 %-дал кьван хкаж хьанвай. Урбанизациядин дережа
гьеле бегьем агъуз я, ва хуьрера кIвалахдай къуватар кьадардилай гзаф яз
амукьзава. XX виш йисан 90-й йисара Китайда шегьердин агьалийрин процент гьар
йисуз юкьван гьалара 0,91 %-дал пара жезвай. Социологри гиман ийизвайвал, и
темпар XXI виш йисан сифте кьилерал кьван амукьда. СМО-ди гузвай прогнозриз
килигна, 2030 йис алукьдалди китайдин шегьеррин агьалияр 884 млн.-див агакьда.
Маса гафаралди, им вири уьлкведин агьалидин 59,1 % пай туькIуьрда.

XX виш йисалди китайвийрин фикирдани авачир чара хьунар, гила — адетдин кар я.
Ина никьягьдилай вилик жинсинин алкъаяр акьван дережадал агакьнава хьи,
гьукуматди абур къанундив ва юриспруденциядив кьантийизвай тегьерда туькӀуьрунин
суал патахъай рикӀивай веревирдер ийизва.

Са хзан - са аял политикади хзанрин адетриз чӀуру таъсир гузва ва аяларик
кистахвал акатунин себеб яз гьисабзава.

Хань халкьдиз, уьлкведани гъурбатда менфят къачузвай, чпин китай чIал ва кхьинар
ава. Китай чӀалал рахазвайбурун умуми кьадар — 1 миллиарддилай пара кас я.

Китайда тӀимил паюник акатpавай 55 халкьрарикай гзафбуруз чпин хайи чӀалар
авайди я. Вилик, хань халкьдихъ галаз саки тамамдаказ акахьна, чпин чӀал
квадарна, китай чӀалал рахазвай хуэй, манджурар ва ше халкьарилай гъейри,
монголар, тибетвияр, уйгъурар, корейвияр, къазахар, сибо, тай, узбекар,
киргизар, татарар ва урусар чпин хайи чӀаларал рахазвай ва кхьизвай. Чпин
кхьинар наси, мяо, цзинпо, лису, ва, лазу халкьаризни авайди тир, амма вилик
фенвачир ва гегьеншдаказ кардик квачир. Амай 34 халкьариз чпин кхьинар авачир,
абуру китай кхьинрикай гилани менфят къачузва.

КХР арадал атайдилай кьулухъ, гьукуматдин программадин сергьятра 10 халкьариз,
абурук джуан, буи, мяо, дунг, хани, ли ва мсб. кваз, кхьинар туькӀуьрнавай.
Лингвистикадин классификациядиз килигна, 29 чӀал китайни — тибет хзандик, 17
чӀал — алтай, 3 чӀал — кьибле азиядин ва 2 чӀал — индоевропадин чӀаларин хзандик
акатзава. Тайваньда гегьенш хьанвай гаошан чӀал индонезиядин чӀаларин хзандик
акатзава. Мад са чӀалан са тайин тир группадиз талуьквал гьеле чирнавайди туш.

Китайдин кхьин — иероглификади вичин сифте кьил, чи.э.в. 16-11 виш йисара гьукум
гьалзавай Шан династияда фал вигьин патал кӀарабрин винел алай затӀарин суьретар
къалурзавай символрикай къачузва. Китайдин иероглифар дегь чӀавуз гьихьтин
тиртӀа гилалди масакӀа тахьана ама. Газетар кӀелун патал 3000 кьван иероглифар
чир хьана кӀанзавайди я, чирвилер авай касдиз 5000 — дилай пара чизва. 1913
йисалай уьлквкедин официал чӀал китай чӀалан путунхуа (мандарин) нугъат язва,
амма идалай гъейри, лугьунин тегьерда сад — сада арада чӀехи тафават авай, китай
чӀалан 7 регионрин нугъатарни авайди я, гьавиляй Китайдин чара — чара регионрин
эгьлийри сада сад гъавурда акьазвач. Абур сад ийизвади тек тир иероглифиядин
система я.

Китайдин динда, адет яз конфуцианвал, даосизм ва буддизм сад-садак акахьнава.
Абур хъсандаказ санал аваз я, идалайни гъейри гзаф вахтара са клисадин
сергьятра. Китайда садлагьай нуфуз къачунвай конфуцианвал, гьакъикъатда,
инсандинни жемиятдин арада рафтарвилин къанунрин диб хьанва. Даосизмди инсанди
вичин асул — мана хъсанрунин ва тӀебиятдихъ галаз гармониядин идеяяр вилик
тухузва. Буддизм дин Китайдиз къеце патай атанвайди я, ва ругьани алемдин сифте
кьил эцигнавайди я. Культурадин революциядин береда Китайда дин къадагъа тир.

Китай, са шумуд динар сад — садахъ галаз санал яшамиш жезвай уьлкве я. Пуд асул,
буддизм, ислам ва христианвал динрилай гъейри ина пара кьадарда маса гъвечӀи
халкьарин чпин кьетӀен, тӀебиятдин къуватриз ва гзаф Гъуцариз агъазвай, динарни
авайди я.

Хуэй, уйгъурри, къазахри, киргизри, татарартатарри, узбекри, тажикри, дунгсянри,
саларри ва баоан халкьари ислам диндиз агъазва, чара — чара чешмейрин малуматрив
кьурвал, Китайда мусурманрин кьадар 19,5 — 29 миллион касдин арада юзазва.
Тибетрин, монголрин, ва югуррин дин — буддизм я. Мяо ва яо халкьарин арада —
христианвал, ва дауррин, орочонрин ва эвенкрин арада шаманизм гегьенш хьанва. Са
бязи китайвияр (ханяр) христианвилин ва я буддизмдин пад кьазвайбур я, амма хань
халкьдин агъазвайбурун гзафбурун дин адетдин — даосизм я.

Китайдин экономикади 2013 йисуз ВВПдай Япония кьулухъ туна дуьньяда кьведлагьай
чка кьунвай. МВФди лагьайвал, 2014 йисан сифте зурйиса КНРдин ППСдай ВНП
Америкадиндилай вилик акъатна. Китайдихъ экономикадин еке алакъаяр ава
Урусатдихъ галаз. Урусатдай Китайдиз пара нафтни газ физва. Китайдай Урусатдиз
къвезва гьар жуьре затӀар, гьабурун арада парталар, телефонар, техника, мебел ва
мсб.

Китайдин Халкьдин Республикади 22 вилаятдин (провинциядин) винел
администрациядин контроль тухузва, гьакӀни, КХРдин гьукуматди Тайван остров чпин
23 лагьай вилаят хьиз гьисабзава. Идалайни гъейри, КХРдик, миллетрин гъвечӀи
паяр яшамиш жезвай 5 автономиядин районар, 4 муниципалитетар ва 2
администрациядин кьетӀен районар акатзава.

22 вилаят, 5 автономиядин район, 4 муниципалитет ва 2 администрациядин кьетӀен
район «континентдин Китай» тӀваруни сад ийизва, иниз Гонконг, Макао ва Тайван
акатзавач.

КХР-дин конституцияда пуд дережадин административ паюн къалурнаваз я: вилаятар
(автономиядин районар, юкьван (центрдин) гъилик квай шегьерар), уездар ва
волостяр. Амма гьакъикъатда континентдин Китайда вич — вичи идара авунин вад
дережа аваз я:

Китайдин кьилин шегьер Пекин я, ятӀани уьлкведин виридалай чӀехи шегьерар Шанхай
ва Чунгцин я.

2000 йисалай эгечӀна Китайдин шегьерар йиса 10 % чӀехи жезвай. Алай чӀавуз
Китайда, агьалияр са миллиондилай пара авай, 100 — елай гзаф шегьерар ава.
Гзафмиллионрин шегьерар какахьна сад хьунивди Кьибле Китайда 40 миллиондилай
пара агьалияр авай зурба шегьерар арадал гъидай къастар ава.

ЧӀехи цал, ва я, китайвийри лугьузвайвал, Яргъи цал — Кеферпатан КитайдайтӀуз
8851,8 километрдал яргъи хьанвай тарихдин имарат ва Дуьньядин муьжуьд
аламатрикай сад я. Цлан 6260 км кирпичдикай эцигнавайди я, 2232,5 км — суван
къванерикай. Адан 360 км гьич цални туш, цив ацӀай яргъи къанав я. Цал эцигунин
кӀвалахар, Китайдин чара-чара гьукуматри, Юкьван Азиядай абурал вигьинар ийизвай
куьчери халкьарикай, чеб хуьн патал, чи. э. в. IV—III виш йисара гатӀумнавай.

Чи эрадилай вилик 221 йисуз вири Китай Цинь империядин гьукумдик сад хьайила, Ши
Хуангди императорди цлан системадик вигьинрикай хуьнин цӀийи хилер гилигиз эмир
авунай. Гъуьгъуьнаваз атай Хань династиядин чӀавуз ЧӀехи цлан эцигунин кӀвалахар
давам ийизвай ва ч.э. III виш йисуз кьилиз акъуднавай. Алай чӀавуз, кефердинни —
рагъакӀидай пата ЧӀехи цалди вичин сифтегьан кӀалуб хвенва, амма рагъэкъечӀдай
пата Цал саки тамамдаказ чӀкана накьвадин кьантӀариз элкъвена.

Пекин шегьердин юкьни юкьвал, дуьньядиз Къадагъа тир шегьер тӀварцӀелди машгьур
хьанвай, императордин кӀвал (дворец) алайди я. И дворецда 500 йисан къене анжах
императордиз ва адан хзандиз яшамиш жедай ихтияр авай, къуллугъэгьлияр ва
амайбур цларин анихъ амукьзавай, 1925 йисалди гьакӀан адетдин инсандиз иниз
гьахьун къадагъа тир. 1987 йисуз ЮНЕСКО-дин виридуьньядин инсаниятдин ирсинин
сиягьдик кутунвай.

КӀвалер 1406 — 1420 йисуз эцигнавайди тир, им китайдин 24 императоррин макан
тир. Вири санлай майдан 720 агъзур км² я, адан къене 9999 кӀвалер ава. КӀвалер
3400 метр яргъивал авай цлан сергьятдин къене ава ва «Къизилдин яд» тӀвар алай
цин къубуди элкъуьрна кьунва. Комплекс кьве, Къецепатан кӀвалериз ва Къенепатан
кӀвалериз пай хьанва. Императорди вичин гьукуматдин крар кьиле тухузвай
Къецепатан кӀвалерин асул чкаяр — Кьилин гармониядин, Тамам гармониядин ва
Гармония хуьнин тавханаяр. Къенепатан кӀвалера, императорди, адан папа, пачагьри
ва абурун папари Гъуцраз ибадат ийзвай, къугъвазвай ва яшамиш жезвай чкаяр ава.
Къадагъа алай шегьердин и паюна авай асул чкаяр — Цавун михьивилин, Ислегьвилин,
Чилин ласвилин (секинвилин) ва Сад хьунин тавханаяр я. ГьакӀни ина императордин
пуд бахчаяр авайди я — Яргъи уьмуьрдин, Регьимвилин ва Ласвилин (Секинвилин)
багъар.

«Терракотадин кьушунар» тӀвар алай кучудунар Шенси вилаятдин Сиань шегьердилай
35 км яргъал чка кьунва. И кучудунар 1987 йисуз ЮНЕСКО-дин сиягьдик кутунвай. Чи
эрадилай вилик 221—210 йисара, садхьанвай Китайдин садлагьай императордиз
эцигнава. Ам эцигунин кардал 700 агъзур фяле кӀвалахзавай. Адан майдан 56,25 кв²
метрдилай пара я ва чилин кӀаник 400 — елай пара кучудунар ава. Комплексдин асул
экспонатар, 1974 йисуз и чкадин лежберри дуьшуьш яз дуьздал акъуднавай —
Терракотадин кьушунар я. Чилин кӀаник галай пуд тагъдин камерайра вири санлай
къачурла 7400 солдатринни балкӀанрин ва 90 дяведин арабайрин фигураяр ава, им
императордин саки вири кьушунар я. Фигураяр инсандин ацӀай буйдиз
бегьемарнавайди я, абурун кьакьанвал 1,8 м я, гьар са солдатдин чин уникум я.

Басмадин ктабар, чини, пек, гуьзгуьяр, таж ва чарчин гъуьлягъар — ибур китайвири
акъуднавай ва чна къенин йикъалди гьар юкъуз менфят къачузвай затӀарин гьеле
тӀимил пай я. Фикир гуниз лайих тир кар ам я хьи, чини расунин технология
китайвийри европавийрилай 1000 йис вилик чирна туькӀуьрнавай. Китайдин кьве
виридалай машгьур акъудай затӀар, философиядин куьмекдалди акъуднавай:
садлагьайди, кьинтийинвилин эликсир жагъуриз алахънавай даосдин алхимикри
дуьшуьш яз барутдин формула дуьздал акъцднавай; кьведлагьайди, геомантияда ва
фэн-шуйда кардик квай алатдал бинеламиш хьанвай микьнатӀисдин кьиблелама тир.

1874 йисан 10 октябрьдиз канададинни — америкадин астроном Джеймс Уотсонан
паталай Пекинда дуьздал акъуднавай астероиддиз Китайдин гьуьрметдай, китай
чӀалал Китайдин бахтунин гъед мана гузвай «(139) Жуйхуа» тӀвар эцигнай.

СССР чкӀайдилай кьулухъ дуьньядин спортдин цӀийи пачагьвал, АСШ-дихъ галаз саки
сад хьиз акъажзавай КХР (Китайдин Халкьдин республика) хьанвай. 2008 йисан Гатун
олимпиададин къугъунар гьакӀни Китайдин кьилин шегьерда — Пекинда кьиле
тухванвай.

Китайдин яракьвилин къуватар дуьньяда виридалай гзаф кьадардинбур я. Китай
ядердинни ракетадин пачагьвал я. Партиядин регьбервалди экономикадин хкаж хьунин
йигинвилинни дявевилин харжарин хкаж хьунин арада баланс хуьзва. Тайвандихъ
галаз алакъайра акьалтзавай тIарамвилин ва китайдинни - америкадин алакъайра
дестабилизациядин себебдилай, яракьвилин къуватрин мумкинвилер цIийи къайдада
туьхкIуьрна вилик тухун гьукуматдин кьилин политикайрикай сад хьанва.

XXI виш йисалай яракьвилин къуватриз физвай харжар гзаф жез гатIумнавай, месела,
2003 йисав гекьигайла 2004 йисан Китайдин хуьнуьхин бюджет 11,6 % дал кхаж
хьанвай. Специалистри гузвай къиметриз килигна, 1992 йисалай Китайди Урусатдивай
10 млрд. доллар гьисабдал яракьар къачунвайди я. 2004 йисуз, Урусатди къецепатаз
маса хгузвай дявевилин маларин саки 50 % Китайдиз атанвай.



https://lez.wikipedia.org/wiki/%D0%90%D0%B7%D0%B5%D1%80%D0%B1%D0%B0%D0%B9%D0%B6%D0%B0%D0%BD

Азербайжан (азер. Azərbaycan Respublikası, Азәрбајҹан Республикасы) —
Кьиблепатан Къавкъазда авай уьлкве. Адан чилерин чIехи пай Виликпатан Азиядиз,
гъвечIи пайни (тахминан 3-9 %, кеферпатан лезги чилер) Европадиз талукь я. 9
миллиондилай пара агьалияр ва 86 600 км² (адак Къарабагъни кваз) чилерин майдан
галай Азербайжан Кьиблепатан Къавкъазда виридалайни чIехи гьукумат я.

Кьилин ва виридалайни чIехи шегьер — Баку я. Гьукуматдин официал чIал цIап чIал
я. Пулунин тек — азербайжандин манат я. Диндин тушир уьлкве я.

Кьилел президент алай унитар уьлкве я. 2003 йисалай къедалди Азербайжандин
президент Илгьам Алиев я.

Къе Азербайжан зарб камаралди вилик физвай экономика гвай аграрни-индустриал
уьлкве я. 2012 йисан малуматрив кьурвал, уьлкведин къенепатан вири бегьер 98.776
млрд. АСШ-дин доллар туькIуьрзавай. Им агьалидин са касдал къвезвай пулунин
кьадар 10 624 агъзур доллар тирди лагьай чIал я. ГьакI ятIани кIвалах, пул
къведай чкаяр гьат тийизвай жемятдин гзафни-гзаф пай чара авачиз гъурбатдиз
чкIизва, иллаки Урусатдиз.

«Азербайжан» гаф дегь парфия ва юкьван фарс чIаларин «Атурпатакан» (Āturpātakān)
гафуникай арадал атана. Им Атропатена (ва я Мидия-Атропатена) гьукуматдин тIвар
тир. Александр Македонскийди дяведалди вигьинар авурла Мидиядин агьеменияр
династиядикай тир эхиримжи сатрап Атропата (Артурпатак) уьлкведин кефер пата
Атропатена тIвар алай пачагьвал туькIуьрнай. Адаз гьакIни ГъвечIи Мидия
лугьудай. Гьа Атурпаткан уьлкведин фарс чIалал «Адербадган» (перс.
Âzarâbâdagân‎) тIварцIикай гилан Азербайжан гаф арадал атанай.

1918 йисалди Азербайжан гафуникай анжах Урмия вирин къваларив галай чилер
къалурун патал менфят къачузвай. ТIа лагьайтIа дегь Атропатена гьа и чилерал
алай. ГьакI ятIани чара-чара девирра Азербайжан гаф Урмия вирин кефердихъ галай
Араз вацIалай анихъни гьалтзавай.

Сифте яз и термин 1918 йисан 28 майдиз Азербайжандин Демократиядин Республика
малум авур чIавуз уьлкведин официал тIвар хьиз кардик кутунай.

И. М. Дьяконов ва В. Ф. Минорский тарихдарри къейд авурвал, XX виш йисалди
Азербайжан гаф, цIапари уьмуьр ийизвай анжах Ирандин кеферпатан регион фикирда
кьурла лугьузвай. Чпиз чара гьукумат туькIуьрзавай цIапариз Ирандин РагъакIидай
Азербайжан ва РагъэкъечIдай Азербайжан вилаятарни чпин чилерик кутадай,
гуьгъуьнлай кьилиз акъат тавур къастар авай.

Азербайжандин гимндин тIвар «Азербайжандин марш!» (азерб. «Azərbaycan Marşı!»)
я. Гимндин макьам 1918 йисуз азербайжандин композитор Уьзеир Гьажибекова
туькIуьрнай, гафарни зари Агьмед Жаваданбур я. И гимн гьеле совет бередилай
вилик девирдани Азербайжандин официал гимн яз кардик квай.

Азербайжандик 66 район, 77 шегьер (абурукай 11 республикадиз табий тир чIехи
шегьерар я), 257 посёлок, 4260 хуьр ва 1 автономиядин республика Нахчиван
акатзава.

Азербайжандин хъуьтуьл климат ва уьмуьр авуниз кутугай шартIари сифте яшайишдин
инсанриз фад заманайрилай ина чпиз макан кутуниз мумкинвал ганай. Сифте
яшайишдин инсанри уьмуьр гьалай чкайрин гелер виридалайни пара кьадарда
Къарабагъдин, Нахчивандин ва Къазах райондин зонайра дуьздал акъатзава.
Къарабагъдин Азых, Таглар ва Зар кьветIера геологри сифте инсанрин кIарабар ва
алатар хьтин дуьньядин метлеб авай затIар жагъанай. Азых кьветIедай сифте
инсандин са свах амай кIаник рекьуьн кIус жагъанай.

Дегь чIавуз гилан Азербайжандин гегьенш чилерал цIапар къведалди лезги чIаларал
рахазвай алпан халкьари уьмуьр ийизвай. Чав агакьай лингвистикадин малуматрилай
аквазвайвал, гьа тайифайрин дуьз несилар гилан арчияр, къирицIар, агъулар,
табасаранар, лезгияр, цIахурар, удияр, рутулар ва муькуь лезги миллетар я. Са
удийрилай гъейри амай миллетар чара-чара тайифайрин сад-садахъ галаз акахьунин
нетижада арадал атанвайди я. Чпин сифтегьан къамат, чIал ва дин хвенвайбур са
удияр я. Вилик удияр Алпандин вирибурулайни нуфус авай чIехи халкь тир. Абуруз
чпин культура, кIел-кхьинар авай. Гила абур Азербайжанда терг хьана къвердавай
цIапариз элкъвезвай халкьарикай сад я.

Бязи алимри тестикьарзавайвал, Алпанда классдин жемият чи. э. вилик II виш йисан
эхирда туькIуьр хьанвай. Адалай вилик уьлкве гагь Мидиядин сатраприн, гагьни
Атропатенадин пачагьрин гьукумдик квай. Чи э. вилик II виш йисан сифте кьилера
Куьре вацIалай Араз вацIал кьван экIя хьанвай Алпан ЧIехи Армениядин паталай
дяведалди къачунвай. Чи эрадилай вилик II виш йисан эхир кьилера алпандин
тайифайри чпиз чара пачагьвал туькIуьрнай, амма а пачагьвал персиядин Сасанидрин
аслувилик квай. Ва 457 ийсуз сасанидри алпанрин пачагъвал терг авунай.

VII виш йисуз арабри Алпания фарсаривай дяведалди къачунай. Гьа береда фарсарин
кIеви таъсирдик яргъалди квай Куьре вацIун чапла пата авай алпан тайифайри чпин
милли кьетIенвал квадарна фарс чIалалди рахазвай. Им асул гьисабдалди гьа чIавуз
Азербайжандин кьилин шегьерар хьайи Аран ва Ширван вилаятрин чIехи шегьеррин
агьалийриз талукь тир. Амма хуьрерин эгьлийри чпин хайи чIалар хвенвай. Гьа
чIаларикай гила чун рахазвай лезги чIалар арадал атанай.

VII виш йисан юкьвара Алпан Арабрин Халифатдин кьушунрин мукьвал-мукьвал
вигьинрик акатнй. Алпандин Гардман вилаятдин кьил тир Жаваншир князьдин тIвар,
душмандиз акси румар гудай береда къалурай кьегьалвилиз килигна виринриз
чкIанай. Адакай ахпа вири Алпандин регьбер хьанай. Анжах VIII виш йисан сифте
кьилера халкьдин къарагъунар ва къалабулух къуватралди алудиз алакьай арабри
Алпан ва гьакIни вири Кьиблепатан Къавкъаз кIаник кутунай. Гьа чIавалай чкадин
эгьлийрик ислам дин кутунин процесс гатIумнай.

ЦIийи иесийри инсанрал эцигай залан харжидин система, вини везифайрал алай ксари
миллетдиз гузвай зулумар ва къанунар чIурунин вакъиаяр, ибур вири алпанвийриз
арабар ва абурун гъилибанар тир феодал чиновникар дакIан хьуниз гъанвай. Пехъи
халкьдин арада фад-фад наразивилер ва къалабулухар акатиз хьанай. IX виш йисуз
арабрин аксиниз Бабек кьилел алаз сифте яз ирандин хуррамитар къарагънай. Али
аль Масуди ва Ибн ан Надим дегь араб тарихдаррин гъилив кхьинрин малуматриз
килигна, Бабекан машгьурвал цуькведавай чIавуз адан гьукумдик акатай чилер
кьибледавай Эрдебил шегьердал кьван, рагъэкъечIдай пата Каспи гьуьлел кьван,
кефер пата Мугъан арандал кьван ва рагъакIидай пата Нахчивандал кьван экIя
хьанвай.

IX—X виш йисарин къене къвердавай зайиф хьайи арабрин таъсирдин чкадал майдандиз
цIийи сиясатдин гъулгъулаяр акъатнай. Гилан Азербайжандин рагъакIидай пата сифте
Ширваншагьрин гьукумат, гуьгъуьнлайни Шеддадидрин гьукумат (Генжедин эмират)
арадал атанай.

Аранда ва Ширванда гьукум гьалзавай мурусман династияррин къати эсердин
куьмекдалди чкадин агьалияр мусурманвилиз элкъуьрунин процессар йигиндаказ
физвай. ГьакI ятIани дуьз XI—XII виш йисарал кьван агьалидин чIехи пайди чпин
адетдин динар ва христианвал хвенай.

Са кIус геж, Азиядай Кьиблепатан Къавкъаздиз зурба кьадарда туьрк-огъузар
атунилай кьулухъ, чкадин агьалидин гзафни-гзаф пай ассимиляция хьана туьрквал
кьабулнай. ГьакI, XI—XIII виш йисарин къене азербайжан халкь арадал атанай.
ЦIапарин энтогенезда чара-чара халкьари иштиракнай, ибур чеб алпанар, куьрдер,
ирандин халкьар, татар ва мсб. тир. ЦIапарин энтогенез тамам яз XV виш йисуз
акьалтI хьанай. XVI виш йисан къене цIапаринни туьркверин арада авай тафават
къвердавай чIехи жезвай ва абур сад-садавай тамамдаказ къакъатнай. Къакъатунин
кьилин себебрикай сад, Сефевийрин девирда иран халкьарин таъсирдик мадни пара
квай цIапари шийивал кьабулун тир.

1037 йисалай 1194 йисал кьван гегьенш чилерал гьукум гьалай Селжукрин
гьукуматдик Кьиблепатан Къавкъаздин чилерни акатнай. Селжукрин империя
туьхвейдалай гуьгъуьниз сиясатдин майдандал кыпчак Илдегизидрин династия
экъечIнай. Кьилин шегьерар хьиз Тебриз, Эрдебил ва Нахчиван хкянай абуру чпиз
«Азербайжандин ЧIехи Атабегар» статус ганай. Чпин гьукумдин къуватралди атабегри
Ирандин Азербайжан ва гилан Азербайжандин са пад сад авунай.

И гьукуматни 1225 йисуз Хорезмшагь Жалаладдинан кьушунрин кIаник акатна терг
хьанай. Гуьгъуьнлай, монголар Хорезмдин, Ирандин ва Къавкъаздин винел дяведалди
атайла вич Жалаладдинни абурун телефуник акатна кьенай.

XIII виш йисан сифте кьилера регион монголрин кIаник акатнай. Виш йисан юкьвара
ина монголрин Хулагуидрин империя туькIуьр хьанай. Империядин асул база Ирандин
Азербайжан, кьилин шегьерни Тебриз тир.

Дербентдилай Багъдаддал кьван экIя хьайнвай Хулагуидрин империя чкIайдалай
кьулухъ и чилерал, сад-садахъ галаз даим дявеяр тухузвай туркман - огъузрин
тайифайрин Агъ Къуюнлу (азерб. Лацу хпер авайбур) ва Къара Къуюнлу (азерб.
ЧIулав хпер авайбур) гьукуматар арадал атанай. Гьа тайифаяр иниз Кьулан Азиядай
монголри чуькьвена акъуднай. 1410 йисуз Къара Къуюнлуйрин гьукумдик Кьиблепатан
Къавкъаздин чIехи пай, Кеферпатан Иран ва Ирак акатнай. 1461 йисуз региондин
винел гьукум Агъ Къуюнлуйрин гъилериз элячIнай.

XV виш йисан юкьвара Агъ Къуюнлуйринни Османрин Империядин арада дяве гатIуннай.
И регионда Османрин Империя виридалайни къуватлу тир виляй, чарадик къекъвезвай
Агъ Къуюнлуйриз гуржийрин пачагьвилер, Трапезунд империя ва гьатта бязи
европадин гьукуматар сад авуна османрин аксиниз союз туькIуьриз кIанзавай. Амма
1461 йисуз Османрин зурба кьушунри Трапезунд империя чилихъ галаз сад авунай, ва
1473 йисуз Тержандин мукьвал абуру Агъ Къуюнлуйрин кьил тир Узун Гьасанан
кьушунар барбатIнай.

1987—1994 йисарин къене Азербайжандиз Армениядай 200 агъзурав агакьна катайбур
атанай, гьа катайбурукай 170 агъзур цIапар, 30 агъзурни курдар ва муькуь
миллетрин векилар тир. ГьакIни, уьлкведиз Кьулан Азиядай (асул гьисабдалди
Къазахстандай) саки 40 агъзур кас туьрквер-месхетияр атанай. 1940-й йисара
Сталинан къарардалди абур чпин хайи чилер тир Месхетиядай Кьулан Азиядиз
акъуднай. Идалайни гъейри, эрменийри цIапаривай къакъуднавай Сувун-Къарабагъдай
500 агъзурав агакьана кьажарри чпин чилер гадарна Азербайжандин муькуь районриз
ва шегьерриз чкIанай. Расис Мусабекован фикирдалди, Азербайжандин агьалидин 10 %
катайбур я.

Азербайжан Республикадин гьукуматдин чIал — азербайжан чIал я. Азербайжан чIал
туьрк чIаларин группадин угъуз чIаларин хзандик акатзава. Гьайдар Алиева 2001
йисан 9 августдиз кьабулай къарардалди и югъ азербайжан чIалан ва алфавитдин югъ
хьиз къейдзава.

Рахазвайбурун кьадардиз килигна кьведлагьай чкадал урус чIал акъвазнава. 1994
йисуз вири агьалидин 38 % урус чIалал рахазвай. Къе урус чIалал рахазвайбурун
чIехи пай урусламиш хьанвай лезгияр, татарар, цIапар, чувудар ва украинар,
тIимил пайни этник урусар я. Баку, Сумгаит хьтин чIехи шегьерра уьмуьр гьалзавай
лезгийрин лап чIехи пай фадлай урус чIалал элячIнава. Гзаф вахтара ахьтин хзанра
чIехи жезвай аялриз лезги чIалакай гьич хабарни авач, кIвале абур урусдал,
къецел цIап чIалал рахазвайди я. Ажеб кар я, амма идалай гъейри Азербайжанда
урус чIалал элячIнавай гьатта лезги хуьрерни ава. Месела, Хъачмаз райондин
Мукьтадир ва Набран хуьрерин лезгияр урус чIалал рахазва, гзаф пай жегьилриз
лезги чIал бегьем чизвач.

Азербайжан гзаф-миллетрин уьлкве тирвиляй ина чIаларни пара ава. Закатала,
Белокан, Къах, Шеки, Угъуз районра авар, цIахур, рутул, уди, ингилой чIалар
гегьенш хьанва, Кьвепеле, Исмаиллы, Къуба, КцIар, Хъачмаз, Шабран районрин
агьалидин са пай лезги ва тат чIаларал рахазва, кьибле пата авай Лерик,
Ленкаран, Масаллы, Ярдымлы, Астара районра уьмьур ийизвай талышар талыш чIалал
рахазва.



https://lez.wikipedia.org/wiki/%D0%9F%D0%B0%D1%80%D0%B8%D0%B6

Париж (франц. Paris, paˈʁi) — Франциядин кьилин шегьер. 12 миллиондилай пара
ксар ава. Гьукуматдин культурадинни экономикадин юкьв я, кефер-рагъэкъечӀдай
патай авай. париж Иль-де-Франсдик квайди я, Сена вацӀун къерехрал. Дуьньядин
культурадин юкьварикай сад я.

2010-лагьай йисан гьалдив кьурвал, Парижда гьамиша ↗2 243 833 кас яшамишзавай
тир. Париждал Франциядин вири агьалийрикай Париждал 3,6 % ва Иль-де-Франс
региондин вири агьалийрикай 19,3 % гьалтзава.

XIX-лагьай виш йисан къене ва Садлагьай дуьньядин дяве акьалтIдалди Париждин
агьалийрин сан-гьисаб чIехи хъижезвай тир, тарихдин вини кьилив 1921-лагьай
йисуз агакьна - 2,9 млн кас. И кьадар Кьведлагьай дуьньядин дяве акьалтIдалди
амукьзавай тир, амма 1950-лагьай йисарилай гатIумна садлагьана тIимил хъижез
эгечIна. 1999-лагьай йисуз агьалийрин сан-гьисаб 2,2 миллиондал кьван агакьна.
2000-лагьай йисарриз агьалийрин кьадар чIехи хъхьана, ам парани-пара аялар хунин
кьадар чIехи хъхьунин нетижада хьана. Жегьилрин чIехи пай малум жезва
(пенсионерар кьилин шегьердай провинциядиз ва уьлкведин юкьван патариз куьч
хьунин нетижада).

СМТ-дин малуматрив кьурвал, 2011-лагьай йисуз Париждин агломерациядин агьалийрин
сан-гьисаб 10,62 млн кас тир. Евростатдин малуматриз килигна, 2003-2006-лагьай
йисарин арада Париждин урбан зонадин (larger urban zone) агьалийрин сан-гьисаб
11 532 409 кас тир.

Агъашегьерра абур гегьенш хъхьунин нетижада - 1921-лагьай йисуз 4,85 млн кас
яшамизавай тир, 2006-лагьай йисуз - 11,6 млн кас. Парижда лап пара (шегьердин
вири агьалийрикай 51,5%) паб тагъанвайбуру (гъуьлуьз тефейбуру) уьмуьр гьалзава
- адетдин париждин хзан 1,88 касдикай ибарат я. Аялар хунин вири жем коэффициент
1,64 я - париждин хзанрикай чIехи паюниз тек са аял ава. 2004-лагьай йисуз аялар
хунин коэффициент 14,8, кьиникьин коэффициент - 6,6 тир. АкI хьайила, агьалийрин
тIебии артух хьун +8,1, умуми артух хьун +2,1 я.

2008-лагьай йисуз Парижда 330 000 (тахьайтIа шегьердин вири агьалийрикай 14,9%)
чара уьлкведай тир кас яшамишзавай тир. Абурукай 30% ЕврогалкIдик акатзавай
уьлквейрай куьч хьана атайбур я; 20% чеб Алжирдай, Мароккодайни Тунисдай тир
иммигрантрал гьалтзава.

Вири агьалийрикай 80% христианар я, 75%-ди чеб католикар яз гьисабзава, абурукай
чIехи пай латин адетдин католикар, сабур - эрменринни византиядин адетрин
терефдарар я. Мусурманар 11, 18, 19 ва 20 лугьудай округ кIватI хьана. 5-лагьай
округда чка кьунвай Париждин мискIинди 1926-лагьай йисалай гатIумна кIвалахзава.
Вири санлай Парижда 94 католикрин жемят, абурулай гъейри 15 православиедин
клиса, 21 синагога (Парижда 220 000 чувуд яшамишзава), 2 мискIин (гзаф пай 50
000 суьнни-мусурмандин патал) ва Гижон куьчедал чка кьунвай Эрменрин апостолрин
клиса ава.



https://lez.wikipedia.org/wiki/%D0%9B%D0%B5%D0%B7%D0%B3%D0%B8_%D1%87I%D0%B0%D0%BB

Лезги чӀал — лезги халкьдин хайи чIал. И чӀалал Дагъустандин кьиблединни —
рагъэкъечӀдай пата ва Азербайжандин кефердинни — рагъэкъечӀдай пата уьмуьр
ийизвай 800 000-дав агакьна агьалияр рахазва. Кеферпатан Къавкъаздин чIаларин
хзандин нах-дагъустан чIаларин группадин лезги чIаларин хилек акатзава.

ЮНЕСКО-ди акъуднай «Терг хьунин кичIевилик квай дуьньядин чIаларин атлас»
журналда лезги чIалаз vulnerable, яни терг хьунин кичIевилик квай чIалан статус
ганай.

2010 йисан Урусатдин Федерациядин агьалияр сиягьдиз къачунин нетижайрин
малуматрив кьурвал, лезги чӀалал 402 173 кас рахазвай. Энциклопедиядин «Этнолог»
справочникдин малуматрив кьурвал, 2007 йисуз Азербайжанда лезги чӀалал
рахазвайбурун кьадар 364 000 кьван кас тир. Амма Азербайжан республикадин
гьукуматди тӀебии тушир рекьералди Азербайжанда лезгийрин кьадар гзаф
тӀимиларзава. Мисал патал, 1936 йисуз Азербайжандин чӀехи дережадин мектебриз
(ВУЗриз) кьабулун патал анжах лезги халкьдин векилривай гьар йисуз 400 рубль
кьадарда «лезги пул лугьудай» кьетӀен харжи къачузвай. И харжидикай азад хьун
патал пара кьадарда кесиб лезги хзанри чпин паспортра миллет къалурзавай
цӀарцӀел «лезги»-дин чкадал «азербайжанви» кхьенвай. ГьакӀ, Азербайжан
республикадин агьалияр сиягьдиз къачунин малуматрив кьурвал 2009 йисуз
Азербайжанда 180 300 лезгияр авай. Гьавиляй Азербайжанда авай лезгийрин кьадар
гилани дуьз малум туш ва пара кьадарда гьуьжетринни веревирдерин себеб яз
амукьзава.

Лезги чӀалал улубарни газетар акъатзава. Виридалайни гзаф кьадарралди акъудзавай
кьве газет ава, им Урусатда — «Лезги газет» ва Азербайжанда «Самур».

Дегь девирра Алпандин, юкьван виш йисара Къавкъазда и чӀалал гзаф агьалияр
рахазвай. Алатай виш йисара лезги алфавит са шумудра масакӀа хьана. Гилан
алфавит кирилл гьарфаралди туькӀуьрнавайди я. Адак 45 гьарф акатзава.

Фонетикадин система ахъа тушир гьарфаралди девлетлу я. Падежриз дегиш хьунин
система тафаватлу я. Лезги чӀалахъ 18 падеж ава.

Лезги чӀал гегьенш хьанвай чилерик Дагъустандин Ахцегь (97,99 %), Докъузпара
(93,50 %), Кьурагь (98,59 %), Мегьарамдхуьруьн (95,69 %), СтӀал Сулейман
(99,61 %) ва са кьадар Хив (42,05 %), Дербент (18,82 %), Рутул (9,00 %),
Хасавюрт (5,91 %) (ЦІийи Къуруш), Кизляр (3,71 %) (Сарсар хуьр) районар
акатзава. Азербайжанда лезгияр чпин бинедин чилерал тир КцӀар (90,63 %), Хъачмаз
(15,5 %), Кьвепеле (16,4 %), Исмаиллы (8 076 кас), Огъуз (14,16 %), Къуба
(6,8 %), Шеки (7 469 кас), Агъсу районра уьмуьр гьалзава. ГьакӀни, лезги чӀалан
векилар Дагъустандинни Азербайжандин Баку, Магьачкала, Дербент, Каспийск,
Сумгаит, Кизляр, Дагъустандин ЦIаяр, Избербаш, Хасавюрт хьтин чӀехи шегьерра, ва
Урусатдин Федерациядин чара-чара вилаятрани шегьерра авайди я.

1877 йисуз Къавкъаздин дяведилай кьулухъан йисара, бунтар къуватралди
чуькьвезвай береда, Ярагъ, ЦIелегуьн, Рухун, Арагъ, СтIал, Курхуьр хьтин лезги
суван хуьрер Турциядиз куьч хьана ацукьнавай. Алай чӀавуз Турцияда 50
агъзурдилай пара лезгийрин несилри уьмуьр гьалзава, амма абурун гзафни-гзаф пай
ассимиляция хьана туьрквериз элкъвенва. Ана авай лезги хуьрер: Кирне (Ортажа),
Лезгикент, Яйлакёй (Балакесир вилайет), Дагъустан, Гуьнейкин, Финдижак,
Каялипинар, Эмилрлер, Селимие, Османие, Султание.

Лезгийрин мукьва къунши халкьар кефер пата агъуларни табасаранар, кьибле пата —
азербайжанар, рагъакӀидай патани — рутулар я. Вилик лезги чӀалан чирвилер
агъулрин, табасаранрин ва рутулрин арада гзаф гегьенш тир. Са кьадар вахтунин
къене, лезги чӀал чирвилерин чӀал яз агъулрин мектебра хайи чӀал хьиз гузвай. Им
Сталина тухузвай, гъвечӀи халкьар чӀехи халкьарин арада какадарна терг авунин
политикадин план тир.

Услар Карловича вичин улубда «куьре чӀалал» (яни лезги чӀалал) рахазвайбурун
кьадар 80 агъзур кьван кас тирди къалурзава. Гила лезги чӀалал рахазвай ксарин
кьадар чеб лезгийрилай гьелбетта са кьадар тӀимил я.

1994 йисуз кьабулнавай Конституциядив кьурвал, лезги чӀал Дагъустан
Республикадин официал чӀаларикай сад я. Эхиримжи виш йисан къене чӀалан
жемиятдин функцияяр гегьенш хьанва. Гила лезги чӀал мектебра, басмадин идарайра,
художестводин литературада, радио, телевидениеда кардик ква. Адал оригинал тир
ва маса чӀаларай таржума авунвай чӀехи литература туькӀуьрнавайди я, театр,
халкьдин арада чирвилерни культура чукӀурдай идараяр кардик ква. Лезги чӀалал
республикадинни райондин газетар, журналар («Алам», «Лезги газет», «Садвал»,
«Самур» ва мсб.), жемиятдинни-политикадин ва илимдин литература акъатзава.
Дагъустандин милли мектебра 4-ай классдал кьван сифте чирвилер лезги чӀалал
гузва, амма чӀехи классра лезги чӀални литература кьилдин предметар хьиз
гузвайди я. Дагъустандин университетда, Дагъустандин педагогикадин университетда
ва Дербентдин вини дережадин педагогикадин колледжда, лезги чӀалан ва
литературадин юкьван мектебрин муаллимар гьазурзавай, махсус хилер ава.

Лезги чӀални литература, тарихдин вакъиайрихъ галаз кӀеви алкъайра аваз, арадал
атана, вилик фенва. Адан бинеда халкьдин мецин эсерар, тарихдин эсерар ва дегь
Алпандин литература ава. Малум тирвал, лезгияр алпан халкьарикай сад я.
Профессор Я. Яралиеван чирна — жагъурунри чи халкьдин культурадин тарих мадни са
шумуд виш йисан дегь хъувуна. 1990 — й йисарин сифте кьилера алимди субут
авурвал, алпанрин кхьинар лезги чӀалан са нугъатдал авунва, яни алай аямдин
I-VII виш йисара Алпанда лезги чӀал гъвечӀи тайифаяр чеб-чпихъ галаз рахазвай,
гьукуматдин фарманар ва литературадин эсерар кхьизвай чӀал тир. Гьавиляй
алпанрин культура, литература ва тарих лезгийрин, гьакӀни лезги ва Дагъустандин
чӀаларал рахазвай халкьарин ирс яз гьисабзава. И важибвал авай месэладихъ галаз
алакъалу яз, алпанрин зарияр ва алимар: Давдакь, Дасхуьруьнви Моисей,
Мехсети-Ханум, Ширванви Хагани, Кушуви Михьитар, Хиниви Зайнаб ва масабуру лезги
культурадиз, литературадиз ва илимдиз хтун тӀебии кар я. Дегь культурадин,
кхьинрин ва улубрин сагьиб тир алпан ва алай девирдин лезги халкьарин алакъайрин
профессор Я. Яралиева «Алпанрин кхьинар ва лезги чӀал улубда» (Магьачкъала,
1995) ахъайзава.

Гьа икӀ, лезги чӀалахъ авсиятда къвердавай мадни гзаф делилар винел акъатзава.
Месела, къадим лезги тайифайрин сад тир чӀалакай лезги чӀалар арадиз атун чи
эрацал къведалди I агъзур йисан эхиррихъ галаз алакъалу я лугьузвайбур ава.
ЯтӀани чи тайифайрин чӀалар гьи чӀавалай чара жез гатӀуннатӀа гьеле тайинариз
хьанвач. Амма ихьтин кар кьиле фенвайди Къавкъаздин гегьенш чилерал уьмуьр
гьалнавай лезги халкьдикай маса халкьар, лезги чӀалакай маса чӀалар арадиз
атанвайди гзаф алимри хиве кьазва. Гьабурукай яз, Азербайжандин алим
Мегьамедгьасан Велилиди вичин 1921 йисуз Бакуда чапдай акъудай «Азербайжан.
Географиядин — тӀебии этнографиядин ва экономикадин веревирдер» тӀвар алай
улубда вуч кхьенватӀа, фикир гун:

Гьа ихьтин фикир вичин «Азербайжанцин тарих» твар алай улубда Рашид бег
Исмаиловани лагьанва (Баку, 1923 йис).

Лезгийрин тарихдиз талукь кьилди кьве улуб басмадай акъудай тарихдин илимрин
доктор, профессор М. М. Ихилова вичин «К вопросу о происхождении народностей
лезгинской группы» тӀвар алай улубда кхьенва:

Винидихъ тӀварар кьур кирамрин ва маса чӀалан пешекаррин ихьтин фикирар асасдиз
къачуртӀа ва чи чӀалан алим профессор Р. И. Гьайдарова кхьенвайбур рикӀел
хкайтӀа, гзаф метлебар ашкара жеда:

2000 йисуз Я. Яралиева мад са кьери чирна — жагъурун кьилиз акъудна: алимди
гьеле 1908 йисуз Крит кьураматдилай жагъай чепедин чархунал авунвай кхьинар
(абур тахминан цӀийи аямдилай 1700 йисан вилик шикилралди атӀанва) сифте яз
кӀелна ва лезги чӀалаз мукьва Къавкъаздин са чӀалал авунвайди тайинарна. Ихьтин
къиметлу чирна — жагъурунри чи халкь Мукьвал РагъэкъечӀдай патан дегь халкьарихъ
галаз яшайишдин, культурадин, литературадин ва маса жигьетрай галкӀанвайди
успатарзава. Муькуь патахъай, чаз малум тирвал, лезги зарийрин ва алимрин эсерар
гьеле дегь заманра РагъэкъечӀдай патан халкьариз малум тир. Абурукай хейлинбур,
А. Шихсаидова ва М. Ярагьмедова тестикьарзавайвал, Ирандин, Туьркиядин,
Азербайжанди, Гуржистандин, Эрменистандин ва маса гьукуматрин архиврани фондара,
ирссагьибриз хабар авачиз, ама. Ихьтин зарийрик винидихъ тӀварар кьунвай
Алпандин, Ширвандин ва Муьшкуьрдин зарияр, гуьгъуьнин виш йисара уьмуьр
гьалнавай Кьурагьви Маруф, Лезги Хва ва масабур акатзава.

Чи литературани алпан ва лезги чӀаларал арадал атана вилик фенвайди я. Тарихдин
вакъиайрин ва гьаларин таъсирдик алатай виш йисара гзаф лезги зарийри чпин
эсерар фарс, араб, туьрк ва азербайжан чIаларал теснифна. И карди къунши
халкьарин арада авай алакъаяр мадни мукьва авуна ва вилик фенвай литературайрин
тежрибадикай менфят къачудай мумкинвал гана: лезги литература, РагъэкъечӀдай
патан литературадин са хел яз, кӀвенкӀве аваз хьана. Лезги литературадин кьилин
темаяр бинедилай халкьдин уьмуьрдихъ ва тӀебиатдихъ галаз галкӀанвайди тир.
Зарийри фикир-фагьумзавай, гекъигзавай, чпин гьиссер ахъайзавай: арадал
уьмуьрдикай, тӀебиатдикай ва муьгьуьббатдикай теснифнавай эсерар, философиядин
шиирар атана. VII виш йисан зари Давдакьан «ЧӀехи шарвал Жаваншир кьейила авур
ишел» эсердай гьа девирдин уьмуьрдин шикилар, адетар, дуьнья кьатӀун ва шаирдин
устадвилин дережа аквазва.

Къецепатан чӀаларин ва литературайрин таъсирдиз килиг тавуна, лезги зарийри чпин
эсерар дидедин чӀалал теснифзавай, и карни къвердавай къуватлу жезвай. Чав
агакьнавай делилрай аквазвайвал, XIV виш йисуз Куьре Мелика, XV виш йисуз
Миграгъ Къемера, XVI виш йисуз Мискин Велиди, XVII виш йисуз Лезги Къадира,
XVIII виш йисуз Кьуьчхуьр Саида ва маса зарийри дидедин чӀалал лап иер эсерар
теснифна, литература халкьдин руьгьдин игьтияжриз мукьва авуна. И адалатвал авай
рехъ XIX виш йисуз Етим Эмина давамарна, адан шиират чӀехи дережадив агакьна.

ХIХ виш йисуз Лезгистан Урусатдик акатна, чи халкьдин культурадиз, литературадиз
урус ва Европадин культуради, литературади таъсир ийиз гатӀумна. И кар XX виш
йисуз мадни къуватлу хьана.

XX виш йисуз лезги литература, винидихъ къейд авурвал, йигин камаралди вилик
фена: ам вири жинсерин ва жанрайрин эсерар авай, тамам, агакьанвай литературадиз
элкъвена; са жерге алакьунар авай зарийри: СтIал Сулеймана, Хуьруьг Тагьира,
Алибег - Фетягьова, Къияс Межидова, Забит Ризванова, Межид Гьажиева, Алирза
Саидова, Байрам Салимова, Жамидина, Ибрагьим Гьуьсейнова, Азиз Алема, Ханбиче
Хаметовади ва масабуру лезги ва Дагъустандин литературайра лайихвилер авай чка
кьунва.

Лезги литература маса чӀаларални вилик физва: бязи зарийри чпин эсерар урус
(Сфи-Буба, М. Каиди, 3. Акимова, 3. Аминова, Я. Эфендиев ва мсб.), азербайжан
(К. Келентеров, Т. Агъавердиев, С. Керимова ва мсб.) ва туьрк (Н. Самури ва М.
Эсер) чӀаларал теснифзава. Лезги чӀалал чпин эсерар, вилик виш йисара хьиз, маса
миллетрин векилрини (К. Агьмедова ва мсб.) кхьизва.

Литературадиз зарийрин цӀийи несилар къвезва. Абур гьазурун милли мектебра
тешкилнавай литературадин кӀватӀалра, 1993 йисуз Магьачкъалада ахъайнавай
«Жегьил литератор» махсус мектебда, Дагъустандин гьукуматдин университетра кьиле
физва.

Милли литература вилик финиз таржумачийрин кӀвалахди араб, азербажан, туьрк,
урус, фарс, Дагъустандин халкьарин ва маса чӀаларай лезги чӀалаз, лезги чӀалай
уьлкведин ва къецепатан чӀалариз литературадин, тарихдин ва илимдин эсерар
элкъуьруни, дуьньядин литературадин лап иер эсерар лезги чӀалал акъудуниз чӀехи
куьмек гузва. Ихьтин кӀвалахар дегь заманра гатӀум хьанвай: месела, алпан зари
ва алим Дасхуьруьнви Моисеян «Алпанрин тарих» улуб эрмени чӀалаз, арабрин,
персерин, грекрин, эрменийрин зарийрин эсерар алпан ва лезги чӀалариз
элкъуьрнай.

Малум тирвал, чпи уьмуьр гьалзавай уьлкведикай аслу яз, лезгийрин чӀехи пайдиз
кьвед ва я пуд чӀалар чизва. Урусатда авайбуруз лезги ва урус чӀалар,
Азербайжанда авайбурун гзафни-гзаф пайдиз пуд: лезги, урус ва азербайжан чӀалар
чизва. Халкьдин арада урбанизациядин, яни хуьрерай акахьай миллетрин агьалияр
авай шегьерриз куьч хьунин, процесс гзаф вилик фенва. Ва чӀехи пай дуьшуьшра,
ахьтин хзанра лезги чӀал кьулухъ пландиз амукьна урус чӀал винел акьалтзава. И
кардин субут, Дербент, Магьачкъала хьтин чӀехи шегьерра авай урусламиш хьанвай
лезги хзанар я.

Азербайжан пата авай сачилинвийрин гьалар са кӀус масакӀа я. Ана, СССР-дин
береда Баку, Сумгаит хьтин чӀехи шегьерриз куьч хьанвай лезги хзанар урус чӀалал
рахазва, амма алай чӀавуз шегьерриз куьч жезвайбурун кӀвалин чӀал къвердавай
цӀап ва я азербайжан чӀаланни — лезги чӀалан акахьун жезва. Ахьтин хзанрин
кьадар гьар йисуз пара жезва.

Социология ва этнография илимра и гьалариз ассимиляциядин процесс лугьузвайди я.
Яни гьар гьи халкь хьайитӀани, вичелай пара кьадардин халкьдин юкьва гьатна,
хзанра а виниз тир халкьдин чӀалал рахазватӀа са тӀимил вахтунилай терг жеда.
Терг хьунин процессни са шумуд камариз пай жезва: сифте чӀал, культура, дин,
ахпани вичин а бинедин халкьдиз талукьвилин кьатӀун квахьзава. Лезгияр
ассимиляция хьуниз чӀехи рум гузвай са шумуд факторар ава, ибур:

Лезги чӀалан бегьем кьадарда девлетлувилиз килиг тавуна, чӀалан векилри, иллаки
жегьилри, хуьрерани шегьерра, Дагъустанда урус чIалан Азербайжанда азербайжан
чIалан гафарикай, ацӀай цӀарафаяррикай ва гафарин галкӀунрикай менфят къачузва.
И феномен адав маракьлу я хьи, лап чӀехи пай дуьшуьшра абуру винивал гузвай чара
чӀаларин гафариз кутугай лезги аналогар авайди я. Идан асул себебрикай сад,
жегьилрин вилера урус ва я азербайжан чӀалар «вилик фенвай», «кутӀал» чӀалар
хьиз, амма лезги чӀал «кьуьзуьбурун», «модада авачир» чӀал хьиз хьун я.
Кьведлагьай себеб, лезги чӀал бегьем тир дережада чир тахьана, гьавиляй герек
тир гаф кьилиз лезги чӀалал татана хъсан чизвай маса чӀалал атун я. КӀелунар
куьтягьайдалай кьулухъ жегьилри хайи чӀалан къайгъуда акъваззавач, курсара ва я
чпин зегьметралди хайи чӀалан чирвилер хъсанарзавач.

Лезги чӀал кардик квай сфера аста-аста, амма агъунваз гуьтӀуь жезва. Идаз аксина
яз, лезгийрин арада урус чӀаланни азербайжан чӀалан метлеб гьар йисуз мадни
гегьенш жезва. АкӀ, 1970 йисуз лезгийрин 31,6 % процентдиз урус чӀалан чирвилер
авайди тиртӀа, 1989 йисуз и лишан 68,2 % — дав агакьнай. Бязи вахтара и кьве
чӀалари лезги чӀалаз гузвай таъсир акьван пара жезва хьи, им лезги жемиятда
къалабулух арадал атунин себеб жезва. И туькьуьл кардикай чӀехи лезги зари,
сатирик Байрам Салимова «Лезги чӀал гьикӀ вилик физватӀа, гьадакай» тӀвар алай
чӀал туькӀуьрнай:

Лезги чӀалан терг хьуникай макъалайриз тӀвар-ван авай зари, тарихдар, лезги
чӀалан пешекар, журналистни публицист Муьзеффер Низаман хва Меликмамедова вичин
улубра кьетӀен чка гузва. Агъадихъ галай эхтилатарни материалар адан «Лезги
чӀалар: Илимдин макъалаяр ва очеркар» улубдай чин къачуна кхьенвайди я.

И фикирар чи тӀвар-ван авай чӀалан алим, профессор Ражидин Гьайдароваз ва адахъ
галаз санал лезги чӀалан учебникар туькӀуьрнавай Салаудин Селимоваз, Акверди
Рамалдановаз, Селимхан Мирзахановаз, Гьамидуллагь Мегьамедоваз, Нафисат
Эседуллаевадиз махсусбур я. Гьа и алимри туькӀуьрнавай учебникра агъадихъ галай
фикирарни ава:

Гьеле 1990 йисуз Магьачкъалада кьиле фейи лезги кхьирагрин I-й кӀватӀалдал
Муьзеффер Меликмамедова профессордивай жузунай:

Гьатта табасаран чӀалан орфографиядин гафарганда 11 800 гаф ава. Чи гафарганда
гафарин кьадар 10 200 я. Гьавиляй чи тӀвар-ван авай алим-кхьираг Гьаким Къурбана
вичин «ЧӀал халкьдин девлет я» макъалада профессор Р. Гьайдаровавай жузунай:

Мадни са мисал гьиз жеда. 1950 йисуз Магьачкъалада басмадай акъатай
«Русско-лезгинский словарь» улубда 35 000 гаф ава. Амма вучиз ятӀани адалай 16
йис гуьгьуьниз акъатай "Лезги чӀаланни урус чӀалан гафарган"да 28 000 гаф
гьатнава. 7000 гаф тӀимил! ИкӀ фейитӀа, цӀийи гафарганда гьич 10 000 гафни
амукьдач. Гьа инал чи са алимдин гафар рикӀел хкиз кӀанзава. Гьеле цӀуд йис
идалай вилик педагогикадин илимрин кандидат Ш. Мирзоева кхьенай: «Чна тухвай
чирна-жагъурунри къалурзава хьи, саки 40 % тербиядинни чирвилин дережа
ахъайзавай лезги гафар халкьди кардик кутузвач, 65 % — див агакьна аялриз ва
жегьилриз са кьадар гафарин мана эсиллагь чизвач. Нетижа гьихьтинди ятӀа виридаз
аквазва. Гьавиляй энгел тавуна алимри чпин „гаф лугьун“ ва тербиядарри чӀалаз
дикъетдивди фикир гун лазим къвезва.»

Ахпа алимрин фикир ихьтин са месэладал желб хьана: «Урус гафар кьабулун, абурун
гьисабдай девлетлу хьун лезги литературный чӀал вилик финин дибдин рекьерикай
сад я.».

Урус чӀалай гафар кьабулун 1950 — 1960 — й йисарани дебда гьатнай ва а чӀавуз
идаз акси экъечӀай чи къелемэгьлияр мадни гзаф хьанай. Анжах «Коммунист» (лезги
чӀалал) газетда чап хьайи са шумуд макъала рикӀел хкин бес я: «Дидед чӀал михьиз
хуьн» (Къ. Къазиев «Коммунист», 1961 йисан 27 сентябрь), «ЧӀал чӀур тийин» (И.
Мурадов, «Коммунист», 1962 йисан 23 декабрь), «ЧӀал михьиз хуьн чи виридан буржи
я» (Ш. Шабанов, «Коммунист», 1963 йисан 30 январь), «ЧӀалан къанунрал амал ийин»
(А. Гуьлмегьамедов, «Коммунист», 1968 йисан 8 август) ва мсб. Гьа инал лагьана
кӀанда хьи, эхиримжи йисара чи чӀала маса чӀаларай гафар къачун мадни деб
гьатнава. Хайи чӀал михьиз хуьз алахъзавай ксар урус ва маса чӀаларай гафар
къачунин акси туш. Амма а гафар гьар гьикӀ хьайитӀани, герек яни, тушни фикирда
кьун тавуна, акатайвал ваъ, анжах чара авачир дуьшуьшра къачуна кӀванзавайди я.
ЯтӀани чи чӀалал машгъул жезвайбурун арада гьелени и кардикай фагьум тийизвай
ксар гзаф ава. Гьавиляй эхиримжи вахтара чи газетра ва журналра са игьтияжни
авачиз, хайи чӀалан гафар амаз маса чӀаларай къачунвай хейлин гафар пайда
хьанва. Месела: «неве» («хтул»), «тая» («марк»), «къузу» («кӀел»), «киши»
(«кас»), «къаргъудали» («гьажикӀа»), «отряд» («кӀеретӀ»), «геройвал»
(«кьегьалвал»), «остров» («къурамат»), «главный» («кьилин»), «къардаш» («стха»)
ва мсб. Саки садбуру са нин ятӀани тапшуругъдалди чи чӀал гужуналди чӀурзава.
Гьайиф къведай кар ам я хьи, чпи учебникар туькӀуьрзавай, чӀалакай илимдин
эсерар кхьизвай са бязи ксарини чӀалан харчивилиз рехъ гузва.

Виш йисара тарашхъанривай кукӀвариз тахьай лезги чӀалар къе гьи йикъал атанва.
Жаваб жагъурун патал будугъ, къирицӀ, хиналугь чӀаларин лексикадиз вил вегьен.
Алатай виш йисара, иллаки советрин девирда и чӀаларин кьилел чӀехи мусибатар
атана. А чӀаларин лексикада вишералди хайи гафар амукьнач, абурун чка маса
чӀаларин гафари кьуна. И кар къени давам жезва ва будугъ, къирицӀ, хинелугъ
чIалар аморф чӀалариз элкъвез, къвердавай чпин диде чӀал тир алпан чӀалавай
къакъатзава. XX виш йисарал къведалди лезги чӀалавай вичин сихилдин вири чӀалар
генани мукьувай хуьз алакьнай. Вучиз лагьайтӀа Къавкъаздин дегь ва чӀехи
чӀаларикай тир лезги чӀалакай региондин агьалийрини, гьакӀни къунши халкьарин
векилри гегьеншдиз менфят къачузвай. Бязи кирамри кхьизвайвал, гьеле XVIII вуш
йисуз Лезгистандин агьалийрилай гьейри Дагьустандин са шумуд аялатдин —
Акушадин, Дженгутендин, Къаракъайтагьдин, Кубачидин, Къазикъумухдин,
Табасарандин агьалиярни лезги чӀалалди рахазвай. С. Броневскийди а чӀавуз чапдай
акъудай Къавкъаздин чилерин картадиз вил вегьейтӀа, лезги чӀалакай гьикьван
чӀехи чилерал менфят къачузвайтӀа, мадни хъсандиз кьатӀуниз жеда.

Тарихдин чешмейра къалурнавайвал лезги чӀал гьеле XIV виш йисал къведалди
Къавкъаздин лап чӀехи, гьатта маса чӀалар вичин къене цӀурурзавай чӀал тир.
Гьавиляй туьркверин машгьур тарихдар, профессор Зеки Велиди Тогъана вичин
«Уьмуми туьрк тарихдиз гьахьун» улубда кхьенай: «Чара чкайрай тир Гьезер ва
Къипчах агьалийрикай вахтар алатунивай Дербентдинни Ширвандин арада уьмуьр
гьалзавай чкадин агьалийрик акахьиз Лезги жезвай.».

Чи дегьвал, чи чӀехивални къудратлувал эхиз тахьай са кьадар чӀулав къуватри
советрин девирда лезги халкьарикай хьиз, лезги чӀаларикайни кьисас къахчуна.
1920—1952 — й йисара агьулриз мектебда лезги чӀалалди тарсар гана. Гьавиляй
абурувай чпин чӀал хуьз хьана. Амма гуьгъуьнлай абур сад лагьай классдилай урус
чӀалалди кӀелиз мажбурна. 1992 йисал къведалди, яни 40 йисуз и халкьдин чӀала
цӀудралди асул агъул гафарин чкаяр урус гафари кьунва. Дидед чӀалалди кӀел —
кхьин агьулриз анжах Совет гьукумат чкӀайдалай гуьгъуьниз несиб хьана.

Лезги чӀаларин группадик акатзавай арчи чIалаз гзафни-гзаф маса чӀаларин гафар
атанва. Абур авар ва урус чӀаларалди кӀелиз мажбурнава.

Рутул чIалан кьилелни чӀехи мусибатар атана. 1952 йисал къведалди Совет
гьукуматди рутулрив урус ва азербайжан чӀаларалди кӀелиз туна. 1952 йисалай
лагьайтӀа, мектебра тарсар анжах урус чӀалалди гана. Дидед чӀал рутулри 1993
йисалай чирзава.

ЦIахур чIал лап барбатӀ йикъал атана. 1954 йисалди цӀахурри азербайжан чӀалалди
кӀелна. 1954 йисалай абур урус чӀалалди кӀелиз мажбурна. ЦӀахур чӀалалди кхьинар
1991 йисуз арадиз атана ва гила юкьван мектебрин агъа синифра и чӀални чирзава.
ЯтӀани и чӀалаз мадни маса чӀаларай гзаф гафар къвезва.

Табасаран чIалалди кӀел-кхьин 1932 йисуз арадиз атанатӀани, ада вишералди хайи
гафар квадарна. Алай чӀавуз и чӀалан лексикада асул табасаран гафарихъ галаз
санал лезги гафарини чӀехи чка кьазва. Тарихдин вакъиаяр себеб яз Табасаран кьве
чкадал пай хьайидалай гуьгьуьниз Кефер Табасарандин агьалияр кьвед лагьай чӀал
хьиз, азербайжан чӀалакай менфят къачуз мажбур хьана. Кьибле Табасаранда
табасаран ва лезги чӀалар кьилин чӀалар яз амукьна. Советрин девирда гайи
басрухар себеб яз Табасарандин Ерси, Зиль, Гьемейди, Мугъарты, Дарваг ва маса
хуьрерин агьалияр ассимиляция хьана цӀапариз элкъвена. 1959 йисуз Табасаранда
хьайи машгьур этнограф Л. Лаврова вичин «Этнография Кавказа» улубда гьахълу яз
маса чӀалари табасаран чӀал арадай акъудзавайди къейд авунай. Амма лезги чӀала
табасаран чӀалаз арадай акъатиз тунач. М .М. Ихилова кхьейвал, чпин диде чӀал —
лезги чӀал хвеначиртӀа, табасаранар мадни пара ассимиляция хьунухь мумкин тир.
Лезги чӀал абур патал къалхан хьана.

Гьайиф хьи, Азербайжанда лезги чӀалавай маса лезги чӀалар патал яргъалди
къалхандин роль къугъваз хьанач. Вучиз лагьайтӀа ина Совет гьукуматди лезги
чӀалаз мадни пара чуькьуьнвал гана. 1920 йисуз Нариман Нариманов кьиле аваз
Азербайжандин Инкъилабдин Комитетди «I ва II дережадин мектебра чӀалан тарсар
гуникай» декрет кьабулна. 1931—1932 йисара 5 агьзурдав агакьна лезги аялри I — й
классда дидед чӀал чирзавай. Къвердавай лезги чӀалалди кӀелзавайбурун кьадар
мадни пара хьанай. Лезги мектебриз са кьадар будугъ, гьапут, къирицӀ ва
хинелугъви аяларни физвай. Гьа и карди абуруз дидед чӀал хуьдай мумкинвал
гузвай. Милли районар ва милли хуьруьнсоветар, дидед чӀалалди газетар арадал
атунихъ авсиятда лезги чӀал мадни вилик физвай. Лезги чӀалалди кхьинрикай чкадин
идарайрани менфят къачузвай. Амма гьукуматдин кьиле авай бязи шовинистриз и
крарикай хуш атанач. 1936 йисуз абуру мектебра лезгидалди кӀел-кхьин къадагъа
авуна. Гьа чӀавалай Азербайжандин мектебра лезгидалди кӀелзавай лезгийривай 250
манат, техникумра ва институтра кӀелзавайбурувай 400 манат «лезгивилин пул»
къачуз гатӀунна. 1956 йисал къведалди кьиле тухвай и политика себеб яз цӀуд
агъзурралди лезгияр ассимиляция хьана цӀапариз элкъвена. Эхирни Яру империядин
чуькьуьнриз акси экъечӀай халкьдин кьегьал рухвайри 60 — й йисара Забит Ризванов
кьиле аваз «РикӀин гаф» кӀватӀал арадиз гъана. И кӀватӀалди кьиле тухвай женг
себеб яз юкьван мектебра цӀийи кьилелай лезги чӀалалди тарсар гуз гатӀунна.
Совет гьукумат чкӀайдалай ва Азербайжан кьилди аслу тушир гьукумат хьайидалай
гуьгъуьниз лезги чӀал вилик тухун патал са кьадар мумкинвилер арадал атанатӀани,
а мумкинвилерикай авайвал менфят къачуз жезвач. Лезги хуьрерин анжах са паюна,
126 мектебда дидед чӀалан тарсар гузва. Кадрияр ва маса такьатар
агакьзавачирвиляй пара хуьрера дидед чӀал чирзавач. Лезгийрихъ хайи чӀал вилик
тухун патал кьетӀен такьатар тир радио, телевидение, аялар ва жегьилар патал
газетар, журналар, институтра хайи чӀалан муаллимар гьазурдай факультетар авач.
Лезги чӀалалди учебникар агакьзавач. Маса четинвилерни авачиз туш. И крар
гуьнгуьна хтун патал гьукуматдин патай къайгьударвал герекзава. ТахьайтӀа лезги
чӀал, будугъ, кьирицӀ ва хиналугь чӀалар хьиз авайдалайни барбатӀ йикъал атана
терг жеда. Алай чӀавуз Азербайжанда 20 — далай виниз лезги хуьрер, цӀапариз
элкъвена дидед чӀалалди рахазмач. Лезги чIаларин группадик акатзавай ергуьж
чIал, цӀап чӀала чуькьвена арадай акъудунин себебдилай и мукьвара терг хьана.

Куьре нугъат Дагъустандин СтӀал Сулейман, Кьурагь, Мегьарамдхуьруьн ва са кьадар
Дербент ва Хив районра гегьеш я.

Самур нугъат Дагъустандин кьибле пата Ахцегь, Докъузпара ва гьакӀни, са кьадар
Рутул, Мегьарамдхуьруьн ва Дербент районра ва Азербайжанда Дагъустандихъ галаз
сергьятдин патав галай районрин са бязи хуьрера гегьеш я.

Къуба нугъат Азербайжандин кефер пата, КцӀар, Къуба, са кьадар Хъачмаз ва
Кьвепеле районра гегьеш я. И нугъат азербайжан чIалан къуватлу таъсирдик
акатнава. Са бязи дуьшуьшра къуба патан лезгийрин чӀала авай цӀап гафарин кьадар
акьван пара жезва хьи, дагъустандин лезгийри абур четин гъавурда акьазва. Къуба
нугъатдин хуьрерин са бязи рахунар цӀап чӀала чуькьвена арадай акъудна терг
хьунин кичӀевилик ква.

Вичин «Лезги чӀалар: Илимдин макъалаяр ва очеркар» улубда Муьзеффер
Меликмамедова лезги чӀалан нугъатар чирна — жугъурунин нетижада ихьтин илимдин
нетажидал къвезва: лезги чӀалан къуба нугъат 3 агъа нугъатрикай ибарат я: къуба,
кцӀар ва хъимил — куьснет нугъатар. И нугъатралди рахазвай хуьрерин кьилди
туькӀуьрнавай сиягьрай аквазвайвал, къуба диалектдик 136, кцӀар диалектдик 38,
хъимил — куьснет диалектдик 13 хуьр акатзава.

Девиррай девирриз лезги халкьдиз чеб муьтӀуьгъ авур чӀехи халкьарин таъсирдалди
арадал къвезвай са шумуд алфавитарни кхьинар авай. Алпан гьукумат абад хьайи
девирда лезги тайифайриз виридаз, абурук лезгиярни кваз, алпан алфавитдин
кхьинар авай. Гуьгъуьнлай, арабрин халифатди Алпан дяведалди кьуна терг авуна ва
анин халкьар гужуналди ислам диндиз элкъуьр авурдалай кьулухъ, лезгийриз араб
чIалан алфавитдал бинеламиш хьанвай «ажам» алфавит туькӀуьрнавай. Амма араб
алфавитда лезги чӀала авай вири ванер къалуриз жедай гьафар авачир. XIX виш
йисуз, Урусатдин империяди Къавкъаз кьуна вичик кутурдалай кьулухъ, 1860 ийсуз
зурба урус лингвист ва этнолог Услар Пётр Карловича, къавкъаздин маса
халкьаризни хьиз (абхазриз, чеченриз, аварриз ва мсб.), лезгийриз кирилл
гьарфаралди цӀийи алфавит туькӀуьрнавай. И алфавит туькӀуьруниз Услар Карловичаз
Етим Эминани Зулфикъаров Къазанфар-бегди куьмек ганвай. ЦӀийи алфавитдал
кхьенвай сифтени ситфе улуб Зулфикъаров Къазанфаран лезги халкьдин адетрикай,
диде-бубадиз ва чӀехибуруз гьуьрмет авуникай, мугьман кьабулуникай ва маса
месэлайрикай акьуллу эхтилатар, халкьдин мисалар ва махар авай «Куьредин жуз»
улуб тир. И улубдихъ галаз халкь таниш авун патал къази Эмина Кьасумхуьрел
округдин гьакимар, кавхаяр, алимар, муаллимар, фекьияр кӀватӀна мешвера тешкил
авунай. Мешверада иштирак авурбурун чӀехи пайди араб элифба туна кӀелиз тежезвай
цӀийи элифба кутунин кардал къати нарази тир.

А мешверада хьайи гуьжетарни эхтилатар Гьаким Къурбанан «Дили дуьньядин чирагъ»
улубда хъсандаказ къалурнава:

Гуьгъуьнлай, 1928 йисуз лезги чӀалаз латин гьарфарал бине кьунвай цӀийи алфавит
туькӀуьрнавай, амма чкадив такьунвайвиляй 1938 йисалай къедалди куьре нугъатдин
гуьней нугъатдал бине кутунвай кирилл алфавит цӀийи кьиляй гуьнгуьна хутунвай.

11 — ай 19 — дал кьван гьисабдин тӀварар «цӀу»- кӀус гилигунивди арадал къвезва:
«цӀусад», «цӀикьвед», «цӀипуд» ва мсб.

Месела, француз чIала хьиз, лезги чӀалани цӀудар къалурун патал асул гьисабдалди
къадрин (вигезимал) системадикай менфят къачузвайди я: къанни цӀуд (30), пудкъад
(60), пудкъанни цӀуд (70), кьудкъад (80), кьудкъанни цӀуд (90).

Субстанцивация хьайила гьисабдин тӀварар падежриз дегиш жезва: асул п. «кьуд»,
гз. кьадар «кьудбур» / «кьудар», актив п. «кьуда» / «кьудбуру» / «кьудри»,
талукь. п. «кьудан» / «кьудбурун» / «кьудрин», гунуг. п. «кьудаз» / «кьудбуруз»
/ «кьудриз».

Существительный тайин авурла, гьисабдин тӀвар адак дегиш тежер формада гилиг
жезва: «вад руш», «вад рушаз», «вад рушариз».

Са шумуд паярикай туькӀуьр хьанвай гьисабдин тӀварар падежриз дегиш хьайила,
абурун эхиримжи пай масакӀа жезва: «цӀувад» → «цӀувадаз» → «цӀувадриз» →
«цӀувадбурун».

Числойрихъ «- лагьай» кӀус гилигунивди арадал къвезвай къайдадин гьисабдин
тӀварари, затӀар гьисабайла абурун къайда, сад-садан гуьгъуьнлай галай-галайвал
къалурзава.

Числойрихъ «- ра» кӀус гилигунивди арадал къвезвай сефердин гьисабдин тӀварари,
вакъиайрин тикрар хьунин кьадар къалурзава.

Лезги чӀалан лексика, сифте нубатда, дегь лезги чӀалай (алпан чӀалай, дегь
дагъустандин чӀаларай) виниз акъатзавай диб-чӀалан гафарикай ва вич лезги чӀалан
тарихдин къене арадал атанай цӀийи гафарикай ибарат я. Кьведлагьай нубатда,
лезги чӀалан лексикада тӀимил тушир чӀук маса чӀаларай атанвай гафарал къвезва.
Лексикадин вилик фин гзафни-гзаф вич лезги чӀалан гафар туькӀуьрунин
потенциалдин куьмекдалди кьиле физва. ГьакӀ, глаголдин лексикада цӀийи гафар
превербрикай менфят къачунин нетижада арадал къвезва, месела: атун > аватун,
агатун > акъатун, къакъатун > кватун, галатун > алатун ва мсб.

Лезги чӀала манайрин чӀехи пай фразеологизмрин куьмекдалди лугьузвайди я,
месела: «кьил чӀугун (садан патав фин), „ацӀай гъилелди“ (паяр гваз/ агалкьунар
гваз), „мез сивяй аватун“ (несигьат гуникай галат хьун), „кьуд кӀарабни хам
хьун“ (пара яхун хьун) ва мсб.

Полисемиядин (яни гзаф манавилин) гьалар гегьеншдиз гьалтзава, месела: „кьил“ —
бедендин пай, акьул, инсан, кьадар гьисабдай алцум, са вуч ятӀани гатӀум жезвай
чка, техилдин (мухан, къуьлуьн) тварар жедай пай, хуьрек гьазурдай алатрин
къалпагъ, гьукуматдин, республикадин, шегьердин, хуьруьн кьиле авайди, сефер, са
вуч ятӀани куьтягь жезвай чка ва маса манаяр.

Лезги чӀала омонимиядин асул жуьре, литературадин чӀала семантикадинни
фонетикадин дегишвилерин ва къецепатан чӀаларай гафар атунин нетижада арадал
къвезвай лексикадин омонимия я. Лексикадин омонимар тӀварцӀин лексикада
гьалтзавай хьиз, глаголдин лексикадани гьалтзава, мес: „гъед“ гафуни цава авай
гъед ва це жедай гьайван манаяр гузва, „атӀун“ — чил атӀун (эгъуьн), нек атӀун,
„кьун“ — гъилив са затӀ кьун, суван гьайван, ва мсб.

Идахъ галаз чӀалан лексикада, литературадин чӀал мадни девлетлу ийизвай, амма
чӀалан сифтегьан къамат чӀурзавай синонимрин кьадар пара жезва. Гьайиф къведай
кар ам я хьи, лезги чӀала синонимрин кьадар, тек са нугъатрин гафарин
куьмекдалди ваъ, къеце патан чӀаларай атай гафарин куьмекдалди вилик физва. И
жуьре процессри чӀал мадни „кьацӀурзава“. Месела: „кечирмишун“ (азерб.) ~
„акъудун“ (лезг.), „алдатмишун“ (азерб.) ~ „алцурарун“ (лезг.), „еринда“
(азерб.) ~ „чкадал“ (лезг.), „къан“ (азерб.) ~ „иви“ (лезг.), „юмшагъ“ (азерб.)
~ „хъуьтуьл“ (лезг.), „герек“ (азерб.) ~ „лазим“ (араб.), „сечкияр“ (азерб.) ~
„кхягъунар“ (лезг.); пуд члендин жергеяр: „буйругъ“ (азерб.) ~ „эмир“ (араб.) ~
„приказ“ (урус.), „яратмишун“ (азерб.) ~ „туькӀуьрун“ (лезг.) ~ „теснифун“
(араб.); кьуд члендин жергеяр: „эл“ (азерб.) ~ „жемят“ (араб.) ~ „халкь“ (араб.)
~ „махлукь“ (араб.); вад члендин жергеяр: „истемишун“ (азерб.) ~ „тӀалабун“
(араб.) ~ „тавакъу авун“ (араб.) ~ „минет авун“ (лезг.) ~ „ялварун“ (азерб.) ва
мсб.

Аквадай гьаларай, цӀуру тарихда (мумкин я, Алпандин девирдал аватун) эрмени ва
лезги халкьдин кьадар-кьисмет сад хьана, нетижада лезги чӀала эрмени чIалай
къачунвай гафарин ва гьакӀни морфологиядин такьатрин кьадар гзаф я. Мисал яз
къачуртӀа, „къвал“ (бедендин пай), „эчӀел“, „син“, „тӀарих“, „мих“, „цӀиртӀ“,
„пицI“ — эрмени чӀалай атанвайбур я. Лезги чӀала умуми алпандин гафарни дуьздал
акъатнава. Амма и рекьяй алимри чи чӀалан лексика гьеле хъсандаказ
чирна-жагъурнавач. Месела, мукIратI гаф эрмени чӀалал (эрм. մկրատ — мкрат),
гуржи чӀалал (гурж. მაკრატელი — макратели) я. Малум тирвал, эрмени чӀални гуржи
чIал, виликан Алпандихъ галаз са сергьятра авай ЧӀехи Армениядинни Ибериядин
гьукуматрин чӀалар тир.

Тарихдин къене, муькуьбурув гекъигайла гъвечӀи, лезги халкь зурба халкьарин
гъилик са шумудра акатзава. Алпан гьукумат чкӀайдалай кьулухъ, арабар къведалди,
III виш йисалай VII виш йисал кьван лезги халкьар фарсарин (сасанидрин, скифрин,
сефевидрин) нуфусдик акатзава. А девирда лезги чӀалаз, бинедин лезги гафар
чуькьвена арадай акъудна, зурба кьадарда фарс ва юкьван девирдин фарс гафар
акатзава. Идан кьилин себебар а девирда Дагъустандинни Ширвандин
экономикадинни — культурадин мукьва алакъаяр ва ХIV — ХVI виш йисара Надир
шагьан Кьибле Дагъустандиз дяведин финарни вигьинар тир.

Исятда лезги чӀала, гьар юкъуз менфят къачузвай чӀехи метлеб авай 600-лай пара
фарс гафар ава.

Алай чӀавуз араб чIалан лезги чӀалан лексикадиз арада масад авачир таъсир авач.
ЯтӀани, лезгийринни цIапарин къуншивилин нетижада азербайжан чӀалай лезги чӀалак
эхиримжи вахтарал кьван давам хьайи араб гафарин акатун фикирда такьун виже
къведач. Идан нетижада, эхиримжидан куьмекдалди, азербайжан чӀала авай араб
гафарин гзафни-гзаф пай лезги чӀала кьабулна, иллаки кьиблепатан лезгийрин
нугъатри.

Вахт алатдалай араб гафар лезги чӀалан рандадикай хкатна адан къайдайрив кьурвал
дегиш жезва. Гьавиляй, лезги чӀала авай араб гафар бинедин араб гафарилай
фонетикадинни-морфологиядин жигьетдай тафаватлу я. Месела: араб. гама → лезги.
къамат, араб. га’ида → лезги. къйда, араб. гисма → лезги. кьисмет

Исятда лезги чӀала, гьар юкъуз менфят къачузвай чӀехи метлеб авай 900 кьван араб
гафар ава.

1930 йисуз Кьибле Дагъустанда урус чӀал виниз жедалди, лезги халкьарик акатзавай
халкьар (агъулар, лезгияр, табасаранар, цӀахурар ва мсб.) сад-садахъ галаз
азербайжан чӀалал рахазвай. А чӀавуз азербайжан чӀал, гила урус чӀал хьиз,
гьукуматдин чӀал хьиз физвай. Мектебра тарсар туьрк чӀалал тухузвай. Лезги
чӀалак пара кьадарда туьркни азербайжан гафар акатуниз чӀехи роль лезгийри чпи
къугъванвай. ГьакӀ, Етим Эмин, СтIал Сулейман, Гьасан Алкьвадари хьтин чӀехи
зарийри ва алимри чпин эсерар азербайжан чӀалал теснифзавай. Мисал яз, Гьасан
Алкьвадаридин Дагъустандин тарихдикай виридалайни зурба метлеб авай «Асари
Дагестан» (Дагъустандин эсер) улуб ада азербайжан чӀалал кхьенвай. Гуьгъуьнлай
адан хци и улуб урус чӀалаз элкъуьрнавай. И жуьре факторринни лезги ва
азербайжан халкьарин тарихдин къене ва гилан аямдани сад-садахъ галаз кӀеви
алакъайра хьунин себебдалди лезги чӀала, иллаки къуба патан лезгийрин нугъатра,
азербайжан гафар югъкъандавай гзаф жезва. Туьркни азербайжан гафарин саки
виридаз бинедин лезги гафарин аналогар авайтӀани, лезги газетра, телевидениеда
ва массайрин алакъадин такьатра кирамри лезги гафарилай азербайжан гафарикай
менфят къачуниз винивал гузва. И карди чи чӀалан гьакӀани нагьакьан гьалар мадни
усаларзава ва чпин чӀал михьунал рикӀ алай халкьарин вилик русвагьарзава.

Азербайжанда уьмуьр гьалзавай лезгийрин чӀала авай азербайжан гафарин кьадар
критик дережадив агакьзава. И тегьерда цӀудралди лезги хуьрер терг хьана
азербайжан хуьрериз элкъвенва. Гьатта гила ахьтин хуьрерин жегьил эгьлийри чеб
са мус ятӀа лезгияр тирди кьатӀузвач. Мисал яз, и тегьерда вири тат халкь саки
тамамдаказ терг хьана.

Лезги чӀала авай туьркизмар тематикадин жигьетдай гуьгъуьнин групайриз пай
жезва:

Глаголар, асул гьисабдалди, абурук -миш куьтягьун гилиг хьуналди кьабул жезвайди
я.

Гьеле 1917 йисал кьван лезги чӀалак урус чIалан гафар акатзавай. Алай чӀавуз
лезги чӀал урус чӀалан зурба, къуватлу таъсирдик ква. Лезги чӀалан лексикадин
вири къатарин къенез гьахьнавай урус ва интернационал (инглис, француз ва маса)
чӀаларин гафар гуьгъуьнин къатара иллаки бул къалурнава:

— «бокс», «гол», «домино», «спорт», «спортсмен», «турник», «спартакиада»,
«олимпиада», «фут­бол», «чемпион», «коньки», «турнир»;

— «анатомия», «бактерия», «академия», «аспирант», «аспирантура», «доцент»,
«дис­сертация», «атом», «атомный», «барометр», «вольт», «водород», «лаборант»,
«геодезия», «геоло­гия», «гипербола», «градус», «дециметр», «диаметр», «дробь»
(мат.), «диалог», «реактор», «реактив», «кристалл», «конспект», «диаграмма»,
«грамм» ва мсб.

— «антология», «опера», «оперетта», «ансамбль», «спектакль», «хор», «драма»,
«поэма», «дра­матург», «драматургия», «драмкружок», «артист», «повесть»,
«артистка», «билет», «выстав­ка», «библиотека», «библиотекарь», «концерт»,
«диктор», «карикатура», «декламация», «декора­ция», «кино» ва мсб.

Эхиримжи вахтара «ЧӀалан экология» лугьудай термин майдандиз акъатнава. Ихтилат
са чӀала маса чӀаларин таъсир пара гьисс тавунвай чкайрикай физва. Анра гьар са
чӀалаз хас тир бинедин гафар ва формаяр артух амукьзава. Чи чӀалакай рахайтӀа,
гьахьтин «чӀалан экологиядин» жигьетдай михьи чкаяр яз, Кьурагь ва Хив райондик
акатзавай лезги хуьрер къалуриз жеда. Месела, кьан чна Хив райондин хуьрер.
Анрай патарал артух инсанар фидачир (чкадал кӀвалах авай, шахтар кардик квай) ва
таъсирдай маса чӀаларни къваларив гвачир.

Са табасаранрихъ галаз алакъа авайтӀани, абурузни лезги чӀал хъсандиз чизвай,
лезгийрив рахадайла, лезги чӀал кардик кутузвай. Гьавиляй а хуьрера
литературадин чӀала гьат тавунвай гзаф дегь чӀаван мисалар гьалтзама.



https://lez.wikipedia.org/wiki/%D0%94%D1%83%D1%8C%D0%BD%D1%8C%D1%8F%D0%B4%D0%B8%D0%BD_%D1%81%D0%B0%D0%B4%D0%BB%D0%B0%D0%B3%D1%8C%D0%B0%D0%B9_%D0%B4%D1%8F%D0%B2%D0%B5

Дуьньядин садлагьай дяве (1914 й. 28 июль — 1918 й. 11 ноябрь) — инсяниятдин
тарихда (кьиспесда) хьайи виридалайни гегьенш — масштабдин яракьвилин гьуьжет.
ТӀвар 1939 йисуз Дуьньядин кьведлагьай дяве эгечӀдалай кьулухъ къачуна. Дявед
береда адан тӀвар «Зурба дяве» тир, Урусатдин империяда адаз «Кьведлагьай
Ватандин», ва гьакӀни формал тушир «германиядин» дяве лугьузвай; гуьгъуьнлай
ССРГда — «империавилин дяве».

Дяведин арада масад авачир себеб июндин 28 къуз 1914-й йисуз сербияви студент
Гаврила Принцип патай Австриядин эрцгерцог Франц Фердинанд яна кьин тир.

Дяведин нетижа яз кьуд империя чпин авайвал терг авуна: Урусатдин, Осман,
Австро-Венгер, Германиядин (амма кайзер Германиядилай гуьгъуьнлай арадиз атай
Веймардин республикадин тӀвар формалдаказ Германиядин империя тир).
Уьлквеяр-иштиракчияр 12 млн кьван кас квадарнава (динж ксар галаз), 55 млн кьван
кас хирер къачуна.

Антантадин галкӀчияр (дяведа Антантадин пад кьурбур): АСШ, Япония, Сербия,
Италия (Дяведа 1915-й эгечӀна Антантадин пад кьунай, Пудан ГалкӀдин уьзви яз
килиг тавуна), Черногория, Бельгия, Египет, Португалия, Румыния, Греция,
Бразилия, Чин, Куба, Никарагуа, Сиам, Гаити, Либерия, Панама, Гватемала,
Гондурас, Коста-Рика, Боливия, Доминикандин республика, Перу, Уругвай, Эквадор.

Дяве хьуналди вилик Европада чӀехи пачагьвилерин арада — Германиядин,
Австро-Венгриядин, Франциядин, ЧӀехибританиядинни Урусатдин — , сад-садаз
аксивилер акьалтзавайтир.

1870-й ийсан франк-прусс дяведин гуьгъуьнай арадиз атанвай Германиядин Империя
виликан чӀава Европадин континентда сиясатдинни экономикадин жигъетдай агъавал
ийиз алахъунар ийидачир. Германиядин Империядин бине кутур, адан экономикадинни
дяведин жигъетдай къуватавай къуншияр галаз сергъятар авай геаграфиядин
везиятдин зайифвал гъавурда кьазвай Бисмаркди лагьанай:



https://lez.wikipedia.org/wiki/%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F

Швейцария (нем. Schweiz, франц. Suisse, итал. Svizzera, ретороман Svizra}}),
официал тӀвар — Швейца́риядин Конфедера́ция (нем. Schweizerische
Eidgenossenschaft, франц. Confédération suisse, итал. Confederazione Svizzera,
Шаблон:Lang-rm) — Европадин рагъакӀидайпата авай лап чӀехи экономика авай
гьукумат кьакьан уьмуьрдин гьал гвай.

Ава са сергьятар и гьукуматрихъ галаз: Германия, Австрия, Лихтенштейн, Италия,
Франция.

Швейцария ала Европадин рагъ экӀидай пата. Швейцариядилай кефер патахъ гала
Германия, кьибле патахъ — Италия. Рагъ экӀидай патахъ гала Франция, рагъ
экъечӀдай патахъ — Австрияни Лихтенштейн.

Гьукумат сувавилинди я, адан чилин 61 % кьунва Альпри. Швейцариядинни
Германиядин чилери пайзава чпин арада Боден вир. РагъэкӀидай патахъ, Женевадин
патаг гва Женевадин вир. Цюрихан патаггва Цюрихан вир. Виридалайни яргъи вацӀар
Рейнни Рона я. Виридалайни кьакьан сув Дюфур я (4 634 м). Гьукуматдин кьулал ала
Швейцариядин плато. Швейцарияда кӀватӀ хьанва Европадин михьи ятарин 6 %.

Дегь Риман чӀавара Швейцариядин рагъ экӀидай пата яшамиш жезвай кельтрин халкь
гельветар. Рагъ экъечӀдай пата авай ретрийар. Мумкин а халкь этрускриз мукьвади
тир. Сифте сефер гельветарни римвияр сад садал гьалт хьана 107-лагьай вишйиса чи
эрадилай вилик. А береда тигуринрин халкь кимврихъ галазни тевтонрихъ галаз
кӀватӀ хьана Кьибле патан Галлиядал фена. Гаронна вацӀал абуру Риман кӀеретӀар
катана. 52-лагьай йиса гельветар каткана галлрин къарагъундик, Римдиз аксиниз,
ахпа абур гатана. 264-лагьай йисалай 470-лагьай йисалди Швейцариядин чил вири
хьана бургундринни алеманнрин кӀаник.

Карл ЧӀехидан береда Швейцария пайнавай 9 гауэдал (Gaue). 843-лагьай йиса
Верденда Швейцария кьвенал пайна. Рагъ экӀидай падни кьибле пад Италиядик фена,
кефер падни рагъ экъечӀдай пад Германиядик. 1291-лагьай йиса акъатна исятда авай
Швейцария вич вичиз дамдиказ.

2008-лагьай йиса Швейцарияда хабнавай 7 580 000 кас. Халкьдин 94 % я чеб
швейцарар. Абур пай жезва кьуд миллетдал: немцар (65 %), французар (18 %),
италар (10 %), ретороманар (1 %). Абурун хайи чӀалар Швейариядин Конфедерациядин
тамам чӀалар я. Диндай чӀехи пай христианар я. Протестантар 48 %, католикар
50 %. Мад Швейцарияда ава 40 000 мусурман, чӀехи пай абур туьркер я, абурулай
гъейри косоварар.



https://lez.wikipedia.org/wiki/%D0%9F%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F

Португалия (порт. Portugal, миранд. Pertual), официал тIвар Португалиядин
Республика — Европадин виридалайни рагъакӀидай пата авай гьукумат. Пиреней
зуростровдин кьиблединни — рагъакӀидай пата чка кьунва. Кефер ва рагъэкъечӀдай
пата Испаниядихъ галаз са сергьятра ава, кьибле ва рагъакӀидай патарай Атлантик
океандин ятари кьунва. Гьукуматдин тӀвар Порту шегьердин тӀварцIикай арадал
атана, латин чӀалал Portus Cale — «чими порт» мана гузва.

Португалиядин чилерал дегь чӀавалай инсанри уьмуьр авурди малум я. Галияр,
кельтар, лузитанар, кинетар, финикияр, римвияр ва дегь немец халкьарикай свевар,
бурияр, вестготар хьтин дегь тайифайри Португалиядин харусенятда, медениятда ва
тарихда чӀехи гел тунва. Гилан Португалиядин майдандик акатзавай Лузитания
провинция Рим империядиз талукь тир. Португал чӀалан арадал атуниз римдин
культуради чӀехи таъсир ганва: португал чӀал, римвийрин латин чӀалаз пара мукьва
я.

8 виш йисан эхирда Кеферпатан Африкадин мусурман тайифа маврри, саки вири
Пиреней зуростровда чка кьунвай Лузитания провинция чпиз муьтIуьгъарун паталди
иниз куьч жез эгечӀнай. Гуьгъуьнин виш йисуз Португалиядай мусурманарни
христианар чукурзавай, ва Галиция Королвалдин къене чпиз Португалиядин Графвал
тукӀуьрнай. 1139 йисуз и графвал Галиция Королвалдикай чара хьана ва кьилдин
Португалиядин Королвал арадал атана.

XV—XVI виш йисарин береда гьуьлерин къекъуьнрин куьмекдалди Поргугалияди
Африкада, Азияда ва Кьиблепатан Америкада колонияяр авуна, вичиз зурба империя
туькӀуьрнай, гьа чӀавуз Португалия полидикадин ва яракьвилин къуватрин крара
дуьнья гьукуматрин арада кӀвенкӀе аваз физвай.

1755 йисуз Лиссабонда хьанвай зурзунин ва виридалай чӀехи колония Бразилия
Португалиядин гъиликай акъатунин себебдал Португалиядин экономикадизни
политикадин кӀеви зиянар галукьна.

Португалия вилик фенвай уьлквейрикай я, яшамиш тегьердин рейтингда дуьньяда
19-лагьай чка кьунва. Европа Садвалдин ва Садхьанвай халкьарин Организациядин
член я, Португалия гьакӀни Латин садвал, Латин Америкадин уьлквейрин
организация, ОЭСР, НАТО, Португал чӀалан уьлквейрин садвал, евродин зона ва
Шенгендин зона хьтин организацияриз бине эцигнай уьлкве я.

ЧӀехиди лакӀаб авай, Леондин ва Кастилиядин король Фердинанд I-да, 1067 йисуз
вичин хва II Дон Гарсияди королвилин гьукумдиз атайла, Португалиядин ччилериз
официал тӀвар ганвай. Вадлагьай виш йисуз, и чилера швабри гьукумвал тухузвай
чӀавуз, Идасио де Чейвсди, Реквиарио катнавай Portucale тӀвар авай чкадикай
кхьизвай:

Масабурун фикирдай, Португалия гаф Portogatelo гафуникай арадал атанвайди я.
Дегь чӀавалай гилалди ина порт авайвиляй и тӀвар иниз вигьинар ийизвай грекри
ганвай. Садлагьай сефер и тӀвар геральдикадин кьилин элемент яз, 1129 йисуз Пак
Варфоломей Кампелудин клисади Д. Афонсу Энрикесдиз кхьенвай чарчел кьунвай.

Тахминан агъзур йис идлай вилик Юкьван Европадай иниз кельтар куьч хьанвай, ва
ина яшамиш жезвай иберрик галаз акахьнавай, грекрин жугъурна — чирзавай крар
тухузвай ксари и ччилериз «Ofiussa» (дегь грек. Гуьрзедин ччил) тӀвар ганвай,
вучиз лагьайтӀа гьа чӀавуз и ччилерин агьалиийри кобрадиз ибадат авун мумкин я.

Ч.э.вилик 814 йисуз финикийри Карфаген колония туькӀуьрнай, и колониядик
Пирненей зуростровда чка кьунвай Португалиядин кьибле падни акатнай.
Гуьгъуьнлай, Дору ва Тежу вацӀарин арада яшамиш жезвай са шумуд тайифарикай
виридалай чӀехи лузитан тайифади гьукум чпин гъилик чӀугнай.

Ч.э.вилик 219 йисуз Римдинни Карфагендин арада дяве эгечӀнай. 200 йисан къене
римдин кьушунри Пиреней зуростровдин чӀехи пай кьунвай. Ч.э.в IV—III виш йисара
Португалиядин ччилерин чӀехи пайда лузитанар яшамиш жезвай. Ч.э.в 1 виш йисан
эхирда Римди Португалия муьтӀуьгъарнай. Ч.э. V—V виш йисарин 2-лагьай зур пайда
Португалия вестготри кьунвай, 713—718 йисарани арабри. Реконкистадин финифда
1095 йисуз Португалядин графвал туькӀуьрнай, 1139 ийсуз (официал 1143 йисуз) ада
короллвал хьана. XV виш йисалай дяведин рекьелди ччара пачагьлугъар кьаз
коллонияяр туькӀуьрунин кӀвалахар эгечӀнавай. Къуватар лап хкаж хьайи дережадиз
португалиядин колониалвилин империя XVI виш йисан 1-лагьай зур пайда агакьнава.
1581 йисуз Испаниядиз муьтӀуьгъ хьанвай.

Дяведин финифда 1703 йисуз Лиссабондин ва Метуэндин икьрарар къабул авур
Португалия, ЧӀехибританиядин экономикадинни политикадин аслувилик акатзва. 1807
йисуз Португалиядиз I Наполеон кьушунар гьахьзава, 1808 йисузни англиядин
кьушунри португалиядин патриотрин кьумекдалди абур чукурнай. XIX виш йис
Португалиядин кьиспесда революциярин виш йис хьиз лишан кьунва (1820 йисан
Португалиядин революция, 1836 йисан Сентябрьдин революция), гражданвилин дявеяр
(Мигелист дявеяр, Мария да Фронтедин дяве), ва гьакӀни конституциядин пад
хуьзвайбурунни аксиниз къарагънавайбурун арада хьанвай кӀеви женг. XIX виш йисан
2-лагьай зур пайдилай гькуматвилинни социалвилин гьерекат гегьенш жезвай.

1910 йисуз Португалияда хьанвай революциядин нетижада, Португалияди республика
статус къачуна. Уьлкве Дуьньядин садлагьай дяведани Антантадин пад кьуна
иштиракнай, дяведиз 100 000 солдат рекье ттунвай, абурукай 7000 кас кьенвай.
Дуьньядин кьведлагьай дяведин финифда Гьитлердихъ галаз мукьва дуствилин
алакъаяр авайди тир. Амма ЧӀехибританиядихъ галазни санал крар ийизвайвиляй и
дяве чӀавуз нейтрал гьукумат яз амукьнай. Дяве береда Португалия пара къадарда
вольфрам маса гудай уьлкве тир, ва гьа идалди зурба пулар къачунай, вучиз
лагьайтӀа сад садахъ галаз женг тухузвай немецарини англичанри гьар са бицӀи
твар хьайитӀани къачуз гьазур тир, тек душмандиз гьат тавурай лугьуз.

1926 йисуз уьлкведа гьукуматдин «элкъуьн» хьана, ва ина дяведин диктатура
эцигнай. Гьа идалди «ЦӀуру Уьлкведин» гьукум куьтягь хьанвай. 1932 йисуз саки
вири гьукум премьер-министр Антониу ди Оливейра Салазардин гъилик гьатна,
1933 йисуз ада уьлкведа авторитар къайдадин режим эцигнай, са бязи совет
жугъурна — чирдай ксари и режимдиз «фашиствилин» режим тӀвар ганвай. Кьилди са
«Халкьдин садвал», «Халкьдин жегьилрин садвал» ва «Чинебан полиция» (PIDE)
партиярри кьиливал ийизвай, ин масакӀаяр «ЦӀийи Уьлкве» туькӀуьрунин мураддалди
авунвай. Дуьньядин кьведлагьай дяведа нейтралвал хуьнайтӀани, дуствилин
уьлквейриз Азор островра дяверин базаяр туькӀуьриз ихтияр ганвай, ахпа дяведилай
къулухъ Португалия НАТОдиз гьатнай. Диктатор Оливейрадин таъсир гилани акваз
жеда, ада уьлкведа политикадин стабилвилвал авунвай, экономика хкажна кӀеви
авунай ва Дуьньядин кьведлагьай дяведилай къерехда амукьиз куьмекнай.

1960 Португалиядин Африкада авай Ангола, Гвинея-Бисау ва Мозамбик колонияра
регьим авачирвилин дявеяр гатӀуна. 1968 ийсуз Салазар сагъвалдин усалвиляй
къуллугъдай экъечӀна, ва адан крар давам ийиз Каэтано Марчелло атанай. Дяверин
себебдай гьукуматдин буржар ва инфляция хкаж жезва. Дяве кьиле тухузвайбуру фад
гъавурда гьатна хьи и дяведа абур кӀаник акатда, ва и месэлада политиквилин гьял
жагъуриз хьаначирвиляй 1975 йисуз дяве ислягьвилелди акьалтӀун паталай
Португалияди вичин колонияриз аслу туширвал гана, ва виш йисарин къене тухузвай
колониалвилин политикадиз эхир эцигна. 1975 йисан 25 ноябрьдиз ихьтин хабарар
чир хьанвай радикал чапла кӀеретӀри (асул яз десантникар ва Лиссабондин
дявевилин полиция) гьукуматдин «элкъуьн» кьилиз акъудиз алахъна. Гьа чӀавузни
«КӀуьдар группади» кьилел Рамалью Эаниш алаз абурун къаншардиз активдаказ
дявевилин план — жаваб туькӀуьрна абуру радикал кӀеретӀар кӀаник кутуна.
Гъуьгъуьнин йисуз уьлкведа демократия кӀеви ийиз куьмек авунай. 1976 йисан 14
июньдиз Рамалью Эаниша президентвилиз вичин кандидатура эцигзава ва хкягъунра
вирида ван гунин нетижада португалиядин президент къуллугъдиз къвезва. Ада
демократиядин конституция тестикьарзава ва уьлкве, гьардаз вичин гьукум кьиле
тухудай кас авай, муниципалитетриз пайзава ва Азор ва Мадейра островриз
автономиядин регионал гьукумат статус гузва.

1949 йисуз Португалия НАТОдик акатзава, адан член ва санал крар тухузвайди
жезва, 1960 йисуз Европадин Ада Савдадин Садвалдик акатзава, 1961 йисуз
Экономикадин ва Вилик финин крара Санал кIвалахунин Организациядик ва 1986 йисуз
Европадин Экономикадин КIапIалдик акатзава. 1999 йисуз Португалия эвро зонадиз
гьахьзава, гьакӀни и йисуз Китай Халкь Республикадин гьукумдик Макао вугузва.
Европадин Садвалдик гьахьай чӀавалай, уьлкве пудра председетельвал кьиле
тухузвай, 2008 йисуз Лиссабондин икьрар къабулнавай.

Португалия парламентвилин гьукумат я. 5 йисан президент виридан ван гуналди
хкягъзава.

1976 йисал кьван Португалия провинциярриз пай хьанвай. Административвилин
масакӀайрин гуьгъуьнлай Португалиядин ччилер 18 округдиз пай хьана, гьа
округарни 308 районриз пай жезвай. Островрин ччилериз (Азор островар ва Мадейра)
автоном регионрин статус къачуна.

Португалия Евразия континентда виридалай рагъакӀидай патан гьукумат я. Пиреней
зуростровдин кьиблединни — рагъакӀидай пата чка кьунва. Къураматда кьилди са
Испаниядихъ галаз сергятда ава (1 214 км). ГьакӀни Азор островарни Мадейраостров
Португализ талукь я.

Азор островар Атлантик океандин кӀане авай хъиткьердин юкьва арадал атана,
островрикай бязибур са тӀимил вилик вулканиквилинбур тир. Португалиядин
виридалай кьакьан чка Пико островда авай Пико сув — вулкан я, гьуьлелай 2351 м
кьакьанда ава. Вулкандин эхиримжи гадрун 6000 йис къван идлай вилик хьанвай.
Гилан береда вулкандин гадрунар, ччилин кӀаникай экъечӀзавай чими ятарин ва
газрин гьалда гьалтзава.

Португалиядиз океандин къерехда авай гзаф гегьенш ччилер ава. Материкда авай
Португалиядин къерех ччилерин яргъивал — 1230 км, Азор островрин къерех ччилер —
667 км ва Мадейра островдин къерех ччилерин яргъивал — 250 км я, иниз гьакӀни
касни яшамиш тежезвай Селваженш остров ва Порту-Санту остров талукь я.
Порту-Сантру островдин къерехра авай 9 км яргъивилин къумадин кӀунтӀар асулдай
органикадинбур я (континентдин Португалиядин асулдай минералрикай арадал атанвай
къумадин кӀунтӀарилай тафават аваз я) ва туристрин арада пара тӀвар — ван авай
чка я. Португалиядин океандин къерехда авай ччилериз кьетӀенвал гузвай чка
Авейру шегьердин мукьва авай Вогу вацӀун сивик чка кьунвай Риа ди Авейру тӀвар
авай къенепатан вир я, яргъивилиз 45 км ва гьяркьуьвилиз 11 км авай вир кьери
гъетерив ва гуьлуьн нуькӀверив бул я.

Субтропикни аравилин гуьлуьн климат ава. ХъуьтӀуьн юкьван температура 5-10 °C,
гатун 20-27 °C. Португалия, хъуьтуьл гьавадин жуьре авай Европадин уьлквейрикай
сад я, йисан юкьван температура кефер пата суварин чкайра 13 °C , кьибле пата
Гвадиана вацӀун гьавизда 18 ° С я. Уьлкведин кефер патан сувара ва юкьван
районра гад хъутуьл я. ХъуьтӀуьнни зулун гьава адетдалди чӀимел ва къайи я,
кефер патан районра и мекьи береда аязар алукьзава. Амма Португалиядин кьибле
патан районра хъуьтӀуьн температура адетдалди 5° С кьван жезва, ва 0 °C кьван
кьериз агакьзава.

Къайдадалди, гатунни гатфарин береда виридалай кьуру ва яргъи ракьинин йикьар
авай июнь ва август варцара, уьлкведин пара патара кьетӀендиз Алентежу регионда
чимивал 40 °C кьван агакьун мумкин я. Соа вацӀун дугунда авай археологиядин
паркуна тухванвай жугъурна — чирунрин нетижада малум хьана хьи ина чимивал 50 °C
дережадиз хкаж хьанвай. Тахо ва Дору вацӀарин гьавизра чка кьунвай районра,
йисан юкьван температура 20 °C кьван хкаж жен мумкин я.

Виридалай максимал чимивилин температура Риудадеш региондин Сан-Жуан-да-Пешкейра
шегьерда малум хьанвай — 50,5 °C. Уьлкведа, йисан юкьван къваларин къадар
суварин кефер районра — 3000 мм, кьибле Алентежу регионда — 600 мм. ХъуьтӀуьз
рагъ авай сятерин къадар 4-6 сят, гатуз 10-12 сят. Са йисан къене рагъ авай
сятерин къадар 2500—3200 сят я.

Жив гьамиша къайдадалди уьлкведин кьуд районра къвазва: Гуарда, Браганса,
Вила-Реал, Визеу, ва кьибле патаз фидалди тӀимил жезва, Алгавре региондин чӀехи
пайда кьуьд жив галачиз алатзава. Серра-да-Эштрела, Серра-ду-Жеров ва Серра
Монтешинью хьтин кьакьан сувавилин чкайра хъуьтӀуьз температура — 10 °C кьван
агъуз жезва, ва пара живер къвазва, ина живер октябрьдилай майдал кьван
амукьзава.

Дору вацӀун кефер пата кча кьунвай, Португалиядин рагъакӀидай пата авай Минью ва
Алту-Тразуж-Монтиш, рагъэкъечӀдай пата авай Алту-Дору провинциярин рельеф
лекъвер, синер, кӀамар авай сувавилин чкаяр я. Дору вацӀалай Тежу вацӀун вини
патал кьван фенвай Бейра провинцияни сувавилин чкайри кьунва. И провинциядин
юкьван пата материкда Португалиядин виридалай кьакьан чка — Эштрела сув ава
(1993 м). Тежу вацӀун агъа пата ва къерхдив гвай Лиссабон шегьердин кеферни
кьибле патара авай мублагь дуьзенвал Эштремадура провинциядиз талукь я.
Эштремадурадилай рагъэкъчӀдайни кьибле патара кӀунтӀар авай ччилерин Алентежу
провинция физва, амма Португалиядин вири кьибле пад, Кефер Африкада хьиз
аравилин гуьлуьн тӀебиатдин гьал авай, Алгавре региондин дуьзенвалри кьунва.

Португалиядин ччилера Дору ва Тежу вацӀарин дугунар ачух тафават аваз я. Вини
патан авахьунра вацӀар гуьтӀуьни дерин я, Атлантик океандин мукьув вацӀар
гьяркьуь хьана дуьз дугунриз элкъуьр хъжезва. Ин вацӀари Португалиядин ругуд
штатрикай вад штат тӀебии сергьятриз пайзава.

Инсадин эсер чӀехи хьайитӀани Португалиядин флорани фаунади тӀебии гьал авайвал
хуьнва. Къерех патара набататрикай нарат ттар гзаф битмишзава. Гьукуматдин кефер
ва юкьван патан къерех чкаяр мегъуьн ттарарин тамари ва цӀивелин ттарарин
кӀапаӀалри кьунва. Кьурагь чкайрин чими гьава пробка ттарарин ва къванцин
мегъуьн ттарарин экъечӀуниз хъсан таъсирзава.

Вири санлай къачурла — Португалиядин майдандин тахминан 1/5 пай тамари кӀевирза.
Тамарин 50 % цацар хьтин пешерин ттарари кьунва (чӀехи пай нарат ттарар).
Пробкадин мегъун ттар 607 агъз. га майданда битмишзава. Гьавиляй Португалияди
вири дуьньядиз 50 % къван пробкадин мегъуьн ттарцин чкал гузва. Эвкалипт
ттарарин плантацияяр битмишзава — целлюлозадинни — чарчин промышленностьдин асул
ва чӀехи метлеб авай чешме я, ттарар маса эвкалипт ттарарикай фад чӀехи хьунивди
тафават аваз я. Португалиядин экономика гзафни — гзаф тамарикай аслу я лугьузни
жеда.

Португалиядин фауна маса Юкьван Европадин гьукуматра авай хьиз я. Некхъвадай
гьайванрин фауна пара жуьреба — жуьре я: ина сикӀ, барсук, ибериядин машах,
ибериядин жанавур, чӀуру кьун, чӀуру кацӀ, кӀвалин къуьр, цӀуцӀулар, мангуст,
генетта, кьеридиз Миньо вацӀун мукьув шуьтруь севни гьалтзава. Португалия, куьч
жезвай нуькӀверин рехъерин кьилин рехъе ава лугьуз ини зурба къадарда нуькӀверин
жуьрейриз гьалтиз жеда. Ина нуькӀверин тахминан 600 жуьре ава, ва гьар йисуз
цӀийибур сиягьдиз кхьизва.

УьцӀуь тушир цин гъедерикай ина 100 жуьре ава. Абурикай садбур пара кьетӀен,
кьери, яшамиш жезвай чкаяр квахьунин, кьурагьвал галукьунин ва тӀебиат кьацӀунин
себебдалди терг жезвай жуьреярни авайди я. Гуьлуьн гъедерин жуьреба —
жуьревилерай Португалия дуьньяда садлагьай чкайра ава, ина гуьлуьн гъедерин 1000
жуьре ава, абурикай виринриз магьшурбур — сардинар, тунец, атлантикадин скумбрия
.

Португалияда кьетӀендаказ хуьзвай тӀебиатдин ччилер — халкьдин паркдиз акатзава,
уьлкведа 13 халкьдин парк ава (эхиримжи парк 2005 — й йисуз туькӀуьрнавай),
кӀуьд къадагъа алаз хуьзвай чкаяр, вад тӀебиатдин имаратар ава.

1985 йисалай Португалияди вичин экономика вилик тхунин ва кӀеви хъувунин
процессриз эгечӀнай, ахпа 1986 йисуз ЕСдик акатнай. Сада сад дегишарзавай
гьакимри португалиядин экономикадиз пара цӀийикӀаяр ттунвай, уьлкведа крар кьиле
тухузвай пара къадарда фирмаяр, телекоммуникациядин идараяр ва пуларин такьатрин
къуллугъар яни финансированияр чпин гъилиз къачунвай. 1999 йисуз еропадин «евро»
валютадиз бине эцигунин кӀвалахда цӀусад уьлквейрихъ галаз Португалияни
иштиракнай.

1990-лагьай йисара экономикадин хкаж хьунин дережада ЕГда авай уьлквейрин арада
Португалия кьакьан чкада авай. Агьалидин са касдиз къвезвай ВВП 76 % къван я.
2005 йисуз Виридуьнья Экономикадин Форумди тухузвай сиягьда Потугалия 22 —
лагьай чкадиз эцигзава, ва экономикада Испания, Ирландия, Франция, Бельгия
уьлквейрилай алудна.

Португалиядин гьава, рельеф ва накьв виже къвезвайвиляй хуьруьн майишат пара
вилик фена. КӀвалах алакьдай агьалидин 12 % хуьруьн майишатра кӀвалахзава. Гзаф
чӀехи кьадарда зейтундин ттарар (4000 км²), ципицӀ салар (3750 км²), къуьл (3000
км²) ва хархар (гьажибугъда) (2680 км²) гьасилзава. Чехирдизни (кьетӀендиз
портвейн ва мадейра) зейтундин чӀемдиз хас тир вини дережадин еридиз виринра
кьимет аваз гьисабзава. ГьакӀни Португалия хъсан еридин емишар гьасилзавай
уьлкве я, гьабрун арада Алгавредин апельсинар, рагъакӀидай региондин
роч-чуьхвер, Гардунгьа цӀиргъина битмиш жезвай шурван пӀини ва Мадейрадин банан.

Португалия — индустриални-аграрвилин гьукумат я. Промышленностьдин адетдин
хелерикай пара метлеб авай хелер — хрун (памбагъдикай парчаяр), цун, чехир авун,
зейтундин чӀем гьасил авун, гъедерин консервар гьасил авун, пробкадин чкал расун
(дуьньяда кӀвенкӀве чкада ава). ЧӀулав ва рангадин металлар расун, машинар
туькӀуьрун (гимияр туькӀуьрун ва кӀватӀун), ва гакӀни химиядин, нафтӀ расун,
нафтӀадинни — химиядин, цементдин, шуьшединни-хъенчӀин промышленностяр гегьенш
жезва. Хуьруьн майишатра лежбервал вини я. Расзавай ччилерин зур пай къван
кьуьгъверри кьунва.

Хуьруьн майишатда вине физвай хелерикай сад малдарвал я — карч алай чӀехи малар
хуьн, хпехъанвал, вакӀарбанвал, гъедерхъанвал. Экономикада гъедерхъанвалдин
метлеб агъуз хьана, и хиле гьукуматдин кӀвалахдай къуватдин 1 % кардик ква.
Португалиядин флотди кьетӀен Португалиядин экономикадин зонада гъедер кьазва.
Умуман, и ятара и жуьре гъедер гьалтзава: сардин, макрель, осьминог, тур — гъед
ва тунец.

Виридалай пара метлеб авай промышленностьдин хел — пробка расун я. Дуьнядиз
къвезвай пробкадин 57 % Португалияди расзава. Португалияди вири дуьньядиз маса
гузвай минералрин ресурсар — цур, литий, вольфрам, къеле, уран, никӀин шпат,
къванцин кьел, тальк ва мармар.

Экспортдиз гузвай асул затӀар: парча, партал, техника, электрикадин алатар,
транспортдин алатар, кӀвачин къапар, тумаж, кӀарас, пробка, чар ва мсб. Уьлкведи
асул гьисабдалди Евросадвалдин Испания, Германия, Франция, Италия ва
ЧӀехибритания хьтин уьлквейриз экспорт ийизвай.

Португалиядин чивилерин система чирвилерин министерстводин ва макитдин,
технологияринни чӀехи чирвилерин министрдин къайдадик ква. Гьукуматдин
чирвилерин система мадни кьиле физва ва гегьенш кардик ктузва, амма ина
чирвилерин гьар са дережадин кьилдин ксарин (хсуси) мектебарни ава.

Аялар ругуд йисалай мектебдиз физ эгечӀзава. Мажбури яз 12 йис кӀелзава.
Чирвилерин сад лагьай дережа — базадин дережа са шумуд циклриз ччара жезва: 1-й
цикл (1 йис — 4 йис), 2-й цикл (5 йис — 6 йис), 3-й цикл (7 йис — 9 йис).

Португалиядин университетар 1290 йисалай аваз я, абурилай виридлай цӀуру Коимбра
Университет я, Коимбра шегьерда амукьдалди вилик ам Лиссабонда туькӀуьрнавай.
Адетдалди университетар факультетрикай, институтрикай ва мектебрикай ибарат я.
Португалиядин университетри Болониядин декларация 2006-й йисалай къабулнавай.
Гила уьлкведа виридалай чӀехи Университет Порту я, ина 31 000 кьван студентар
кӀелзава, ва адан инженериядин факультет Европада виридалай чӀехиди я. Ина
университетрин цӀийи дараматар эцигун планра ава, ва къведай береда Иберия
зуростровдин уьмирдикай макитдин зурба юкь жеда.

Статистикадиз килигайла, 15 йисарилай вини, кӀелиз — кхьиз жезвай агьалидин
чирвилерин юкьван дережа — 93,3 % я, итимрин арада — 95,5 %, папарин арада —
91,3 % (2003 йисан къиметар). Кьилин мектеб акьалтӀнавайбур 100 % я, агьалидин
саки 20 % — диз чӀехи дережадин чирвилер ава. Португалиядиз ччара уьлквейрай
пара кьван студентар кӀелиз къвезва, ва 2005 лагьай исуз ччара уьлквейрай
атанвай студентрин къадар 380 000 — диз агакьнай.

Европадин маса уьлквейра хьиз Португалиядани кьиникьрин чӀехи пай инфекциятушир
начагьвалрин себебдай жезва. Ина рикӀинни хъиртишрин начагьвалрикай жезвай
кьиникьрин къадар еврозонадилай пара я, гьакӀни кьиникьрин 17 % цереброваскуляр
начагьвалрикай жезва. Агьалидин 12 % пахлахан начагьвалдикай рекьизва, им
Европадилай са тӀимил агъуз я. Пахлахан фад — фад аялрик ва 44 йисарилай агъа
папарик гьалтзава. Дишегьлийрин арада жигеррин пахлахан гегьенж жезва, ва
никӀедин цӀумаруфдин пахлахандин дережа фад агъуз жезва. 1980 йисалай Европада,
шекердин диабет начагьвалдикай рекьизвайбурун къадардай Португалияди сад лагьай
чка кьунва.

1980 йисалай аялрин кьиникь агъуз хьана, гьа чӀавуз 1000 цӀийиз хайи аялрикай 24
аял рекьизвай, амма гила 1000 аялрикай 3 кьиникьин вакъия жен мумкин я.
Инсаниятдин гегьеншвалдин къедрин нетижада, 2006 йисуз Португалияда агьалидин
уьмуьрдин юкьван яш 77.9 йис тир.

Португалия, энергия бегьем тушир уьлкве я, маса уьлквейрай къачузвай ччиликай
хкуддай мядендин менфятдин затӀар вири энергия гьасилун паталай харж ийизва.
2005-й йисуз Португалияди 4657 ГВт/с энергия гьасил авунай, асул гьисабдалди
кьве чешне кардик ктунвай: акьалтӀ жезвай — 80,8 % (цӀивин — 32,7 %, тӀебии
газ — 29,2 %, нафтӀ — 18,9 %) ва акьалтӀ тежезвай чешмеяр — 19,2 % (яд — 11 %,
гар- 3,8 % , биомасса — 3,0 %, масабур — 1,4 %).

Португалиядин гьукуматди, 2010 йисуз вири энергиядин 45 % акьалтӀ тежезвай
чешмейрикай хкудиз къаст авуна. Гьавиляй Алентежу региондин Алкева хуьруьн
мукьув РагъакӀидай Европада виридалай чӀехи ЦЭС туькӀуьрна кардик ктунвай.

2007 йисуз Бриншеш райондин Серпа хуьре, дуьньяда чӀехибурукай сад 11 МВтдин
ракьинин батарея эцигнай. Идалай гъейри улькведа кар ийизвай гарун станциярин
кьуват, 2012 йисуз 5100 МВтдал кьван хкажиз къаст авунва.

Автомобиляр ва маса транспортдин улакьар гегьеншдаказ кардик квайвиляй 1990 - й
йисара Португалияда транспортдиз чӀехи метлеб гузвай. Дуьньяда садлагьай
автомагистраляр туькӀуьрнавай уьлквейрикай сад Португалия я. Ина 1944 йисуз
Лисcабонни Оэйраш шегьерда авай вири дуьньядиз тӀвар — ван авай «Халкьдин
майдан» футболдин майдандиз физвай Португалияда садлагьай автомагистраль рехъ
ахъайнавай, гуьгъуьнлай 1991 йисуз эцигна куьтягьнавай Лиссабонни — Кашкайш
автомагистраль рехъ ахъайнавай (гилан А5). 1980-й йисалай ина авто — рехъер
эцигунин кӀвалахар йигин ккамаралди гегьенш жез эгечӀнай. Гила Португалиядин
автомагистральдин чил пара вилик фенвайди я ва саки вири уьлкве кьунва, вири
чӀехи шегьерар ва цин къерехда авай шегьерар сад — садахъ гилигзава, чилин
умуман яргъивал 3000 км кьван я.

Уьлкведин чӀехи районра метрополитендин системаяр ава: Лиссабондин метрополитен,
Метро Сул до Тежу ва Портодин метрополитен, гьар садан яргъивал 35 км — дилай
пара я.

Португалиядин алакьадихъ — телефон, тв ва радио гегьеншвал, почтадин алакъа,
интернетдиз экъечӀун акатзава. Дуьньяда мобил телефонар гьатунин темпда
Португалия кьакьан чкада ава ва мобил телефонрин къадар уьлкведин агьалийрин
къадардилай виниз экъечӀнай (2007 йисуз мобил телефонрикай менфят къачузвайбурун
кьадар 13 413 000 000 тир).

Яшдин туькӀуьрун: 0 йисалай — 14 йисарал къван: 16,4 % (итимар — 912.995 агъз. /
папар — 835.715 агъз.), 15 йисалай — 64 йисарал къван: 66,2 % (итимар —
3.514.905 мил. / папар — 3.555.097 мил.), 65 йисалай: 17,4 % (итимар — 764.443
агъз. / папар — 1.093.755 мил.). Португалия, аялвилин кьиникьрин къадардин
коэфициент виридалай агъада авай уьлквейрикай сад я.

Агьалийрин уьумьурдин юкьван яш — 77,9 йис я. Йисан гзаф хьун 0,305 %. Аялар
хунинвал — 10,45 (агъзур касдиз). Кьиникьар — 10,62 (агъзур касдиз).

Португалияда 451 000 къван иммигрантар яшамиш жезва (2009), им вири агьалидин
5 % къван я, идалайни гъейри иммигрантрин чӀехи пай Бразилия (115 882), Украина
(52253), Кабо-Верде (48417) ва гьакӀни Молдова, Румыния, Гвинея-Бисау, Ангола,
РагъэкъчӀдай Тимор, Мозамбик, Сан-Томени Принсипи ва Урусат хьтин уьлквейрай
куьч хьанвайбур я.

Португалиядин оффициал чӀал — португал ва 1999 йисалай миранд чӀалар я.
Дуьньядин пуд континентда: Евразияда, Африкада ва Кьиблепатан Америкада и чӀалал
рахазвайбурун къадар 210 миллиондалай пара я, гегьеншвиликай дуьньяда вадлагьай
чкада ва рагъакӀидай дуьньяда пудлагьай чкада ава. Португал чӀал, роман чӀаларин
группадин иберни-роман агъагруппадин чӀалариз талукьвиляй испан чӀалаз пара
ухшар я, вучиз лагьайтӀа испан чӀални иберни — роман агъагруппадиз акатзава.
Португал чӀалан гьасилуниз зурба таъсир герман ва араб (маврар) тайифайри
ганвай, гьинай португал чӀалдик гафарин чӀехи пай акатнавай.

1999 йисалай официалвал кьачунвай миранд чӀалал Португалиядин кеферни
рагъэкъечӀдай патан Миранда-ду-Дору, Вимиозу, Могадору муниципалитетрин гъвечи
агьалиди рахазва. И ч1алал, агъадихъай тӀвар кьунвай муниципалитетрин мектебра
тарсар гузва. Амма адан адавилелди кардик кутуниз, гьукумат паталай кьадар
эцигна, ва гила активистри, Португалияда яшамиш жезвай инсанрин адавилелди хайи
чӀалал рахаз ихтияр гузвай къанунрив, жемят таъминариз алахъзава.

Португалиядин культура Аравилин гуьлуьн а патай ва европадин континентдай
атанвай культурайрин таъсирдай арадал атанвай акахьнавай культура я.

ЦӀуд йисарин къене, 1990 ва 2000 йисара Португалияди вичин культурадин объектар
гегьеншарна вилик тухузвай, ва 1956 йисуз Галуст Гуьлбенкянан Фонд
туькӀуьрнавай. ГьакӀни уьлкведин пара районра общество — культурадин кӀвалер,
улубханаяр ва концертрин дараматар эцигна ва я гуьнгуьна хтунвай, абурикай
виридалайни гзаф тӀвар — ван авай Лиссабонда Культурадин юкь Белем ва Порту
шегьерда Серралвс фонд ва музыкадин КӀвал я.

Реннесанс береда португалиядин зариятда чӀехи метлеб авай ва машгьур эсеррин
арадай Луис де Камоэнсдин эпосдиз талукь тир «Лузиадаяр» поэма хкягъиз жеда. Им
географиядин ахъаюнрикай кхьенвай садлагьай эсер я. Португалиядин маса тӀвар —
ван авай а чӀаван зарийрикай сад — Са ди Миранда я. XVI виш йисан португалиядин
театордин харусенятдиз чӀехи метлеб авай крар — драмматург Жил Висентеди
кутунвай. Ада вичин эсерар португал ва испан чӀалал кхьизвай.

XIX виш йисан португалиядин литературадин зурба векил реалист — зари Жозе Мария
Эса ди Кейруш тир.

Авантюрист ва португалиядин кьиспесда виридалай чӀехи зари Луис де Камоэнсди,
Вергилий Марондин Энеида эсердай менфят къачуна ва а тегьерда кхьенвай
Луизиадаяр, португалиядин гилан бередин зариятдиз пара хъсан таъсир гана.
Португалиядин гилан бередин зариятдин тӀвар — ван авай векилар: Алмейда Гаррет,
Камило Кастелу Бранку, Еса ди Кейруш, София ди Мелу Брейнер, Антониу Лобу
Антунеш ва Мигел Торга я. ГьакӀни зариятдин и стильда мадни магьшур 1998 йисуз
Нобелдин зарият премия къачур зари Жозе Сарамаго я.

Португалиядин виридалай чӀехи Луиш ди Камойнс ва Фернанду Песоа зарийрин береда,
португалиядин зариятдин поэззия хелда кӀвалахзавай Антеру де Кентал, Эужениу ди
Андраде, София ди Мелу Брейнер, Флорбела Эспанса, Цезариу Верди, Антониу Рамуш
Роза, Мария Цезарину, Жерберту Элдер, Ал Берту, Алешанду Онил, Руй Белу хьтин
зарияр къалуриз жеда.

Португалиядин умуман культурадиз ва гьакӀни музыкадиз диб эцигнавайди романрин
культура я, Португалияди кьунвай маса халкьарин ва маса халкьари португалиядин
ччилер гъилериз чӀугунин алахъунрин финифда арадал атанвай культурайрин пара
компонентар гвай музыка я. Португалиядин музыкадиз испаниядин музыкадихъ галаз
са дувулар ава ва виш йисаралди санал вилик физвай, амма португалиядин музыка
къати кьетӀенвилелди тафават аваз я. Португалияда, музыкадин жанрикай виридалай
гегьенш жанр — фаду (порт. кьисмет) я. Ин жанр португалиядин виликан колонияр
хьайи Кабо-Вердеда ва Бразилияда гилани вилик физва.

Европадин уьлквейрин арада Португалия харусенятдин карда са чӀавузни кӀвекӀве
аваз фидайди тушир. Гьатта Ренессанс береда уьлкве лап вини дережада вилик
физвай чӀавуз, португалиядин чӀугварар европадин харусенят вилик фининда
къерехда акъвазнай. Гьа береда португалиядин чӀехи чӀугвар Нуну Гонсалвиш тир.
XIX виш йисуз португалиядин чӀугварвалдин тӀвар — ван авай векилар ва гилан
бередин халкьдин чӀугварвалдиз бине эцигай ксар Жозе Мальоа ва Колумбану Бордалу
Пиньейру тир. Мадни машгьур чӀугвар, Францияда чӀугварвилин чирвилер къачунвай,
30 йисар хьайила кьейи Амадеу ди Соза-Кардозу я.

Португалиядин конституцияди гьар са диндихъ адавилелди чӀалахъ жез ва динрин
барабарвал заминарзва.

Уьлкведин агьалидин 84,6 % католицизм диндихъ чӀалах я. Эвелимжи нубатда им
тарихдикай ва Испаниядихъ галаз мукьвавиликай галкӀанва. Клиса гуькуматдикай
ччара я, ва гьукумат паталай са финансвилин куьмекни кьвезвач. Вири агьалидин
1 % протестантар я. Лассабондани Портуда, санал 200 агъз. кас кьазвай чувудрин
жемиятар ава. Хабар кьунин нетижарикай, агьалидин 4,5 % чеб атеистар гьисабзава.

50 000 къван Иеговадин шагьидарни ава, уьлкведа и дин 1925 йисалай ава.
1961—1974 йисарин арада къадагъа авунай ва чпин крар абуру чинебан кьле
тухузвай. 1974 йисан декабрьдиз Иеговадин Шагьидрин Ассоциация гьукумат паталай
тестикьарнай, ва Алкабидеше шегьерда штаб ччара авуна тайинарнай.

ТӀимил пай 2 % ислам (15000 кас), буддизм ва маса динар я, кьетӀендиз
иммигрантрикай ибарат я.

1496 йисан 5 декабрьдиз король Мануэль I ганвай къарардал ина яшамиш жезвай
чувудар уьлкведай чукуриз эгечӀнай, абуруз кьве хкягъунин ихтияр ганвай, я
амукьна мажбурвилелди ийидай кӀвалахар авун ятӀани уьлкведай депортация хиве
кьун. Гьар гьикӀ хьайитӀани Португалияда авай чувудрин жемятди чпи чеб хуьна ва
гилани ина чпин диндин кӀвалахар кьиле тухузва. 1506 йисуз Лиссабонда чувудрин
кьиникьар эгечӀнай, гьа чӀавуз 2000 — 4000 къван чувуд кьенай, им Европада хьайи
а бередин виридалай кӀеви тарашун тир. Гила Бельмонти хуьре чпиз туькӀуьрнавай
актив жемят, чувудрин кӀеви къастар ва садвал къалурзавай чешне я.

Португалиядин яракьавай къуватариз бине эцигай пуд хел: аскервал, флот ва
Португалиядин дявединни гьавадин къуватар я. И къуватар уьлкведин майдан сагъдиз
хьуьн, гуманитар куьмек, уьлкведа ва сергьятдилай къеце авай уьлквейра
саламатвал хьуьн патахъай къуллугъдик ква. 2000-й йисарилай ина мажбури тир
аскервилин къуллугъ кардик квач. Гуьгьуьлавазвилелди тир эскервилиз эверун 18
йисал кьван я. Къад лагьай виш йисуз, Португалия кьве чӀехи дяведик акатнай:
Дуьньядин садлагьай дяве ва португалиядин колониалвилин дяве.

Уьлкведа спортдин виридалай машгьур жуьре — футбол я. Португалия дуьньядиз пара
кьван зурба тӀвар — ван авай футболистар ганва:

Уьлкведин кӀвенкӀве аваз физвай футболдин клубар лиссабондин «Бенфика» ва
«Спортинг», гьакӀни ФК «Порту» я. 1966 йисан футболдай дуьнья чемпионатда
Португалиядин халкьдин кӀватӀал пуд лагьай чка кьунвай, 2006 йисуз — кьудлагьай
чка.

2004 йисуз Европадин кӀвалин чемпионатда Португалия финалдиз экъечӀнай. ГьакӀ
ятӀани чӀехи дивизионда Португалиядин «Спортинг Брага», «Академика Коимбра» ва
«Витория Гимарайнш» хьтин тарихдин клубарни ава.

Футболдай гъейри Португалияда гьакӀни мини-футбол (футзал), гьуьлуьн футбол,
регби, елкендин спорт, балкӀандал финиф, дзюдо, велоспорт, фехтование, хоккей
бицӀи чархарал, къезил атлетика ва тфенгар ягъун. 1912 йисалай Португалия
Олимпиядин къугъунра иштиракзава. Португалиядин спортсменри къезил атлетикадай
кьуд къизил олимпия медаль ва спортдин маса жуьрейрай пара кьван гимишдин ва
кишпирдин медалар къачунвай.



https://lez.wikipedia.org/wiki/%D0%9C%D0%BE%D1%81%D0%BA%D0%B2%D0%B0

Москва — Урусатди Федерациядин кьилин шегьер, федерациядин мана-метлеб авай
шегьер, Юкьван федерал округдин административ юкь, Москва вилаятдин юкь, амма
адак акатзавач. Агьалийрин кьадардал гьалтайла Урусатдин виридалайни чӀехи
шегьерни субъект — 12 108 257 (2014). Европада виридалайни чӀехи шегьер я
(тамамвилелди Европада алай шегьеррикай), дуьньяда виридалайни чӀехи шегьеррин
цӀудак акатзава. Москвадин шегьердин агломерациядин юкь я.

Москвадин чӀехи князвилин, Урусатдин пачагьвилин, Урусатдин Империядин
(1728-1730-лагьай йисаррин къене), Советрин Урусатдин, ССРГ-дин тарихдин кьилин
шегьер я. Кьегьал шегьер тӀвар хьузва. Москвада Урусатдин Федерациядин федерал
гьуькуьмвилин органар; (Конституциядин суд квачиз); чара уьлквейрин
посольствояр, чӀехи пай урусатдин коммерциядин тешкилатринни жемят садхьунрин
штаб-квартираяр ала. Шегьерда чкадин вичи-вичи ийидай идарайрин система тешкил
хьана.

Москва тӀвар алай вацӀал, РагъэкъечӀдайпатан Европадин кьулувилел, Волгани Ока
вацӀарин арада ала. Федерациядин субъект яз Москвани Калуга вилаятрихъ галаз
сергьятра ава.

Москва — Урусатдин чӀехи мана-метлеб авай туриствилин юкь я: Москвадин Кремль,
Яру майдан, Новодевичий монастырь, Церковь Вознесения в Коломенском ЮНЕСКОдин
Виридуьньядин ирсинин сиягьдик акатзава. ГьакӀни Москва чӀехи мана-метлеб авай
транспортдин тӀвал я. Шегьердин игьтияжриз къуллугъ ийизва — 5 аэропортди, 9
ракьун рекьин вокзалди, 3 вацӀун портди (Атлантикни Кеферпатан МуркIарин
океанрин бассейнрик акатзавай гьуьлерихъ галаз вацӀун алакъаяр ава). 1935-лагьай
йисалай инихъ Москвада метрополитенди кӀвалахзава.

Москвади Урусатдин Европадин паюнин юкьван пата, Окани Волгъа вацӀарин арада,
Смоленск-Москвадин кьакьанчил (рагъакӀидай пата), Москва вацӀунни Окадин
кьулувал (рагъэкъечӀдай пата) ва Мещерадин агъачил (кьиблединни рагъэкъечӀдай
пата) сад-садахъ агакьнавай чкада мукь кьунвайди я. 2012-лагьай йисуз шегьердин
сергьятар дегиш хьайидайлай кьулухъ шегьердин чилин кьадар 2550 км² я. Абурун
пуд паюникай са пай (870 км²) тупӀалдин автомагистралдин къене ава (МТАР), амай
1691,5 км² — адан къеце пата.

Гьуьлуьн дережадилай виниз тир юкьван гьалдин кьакьанвал 156 м я. Виридалайни
кьакьан тир мукь — 255 м, ам Теплостанская кьакьанчилел алайди я, виридалайни
аскӀан тир мукь — Беседрин муьгъерин патав, Москва вацӀ шегьердай экъечӀзавай
мукьа (гьуьлуьн дережадилай виниз и мукьан кьакьанвал — 114,2 м я). Пара зурар
авай чилер квачиз, МТАР-дин къене Москва кефердин патай кьибле патаз 38
километрдал яргъи хьанва, МТАР-дин къеце пата — 51,7 километрдал, рагъакӀидай
патай рагъэкъечӀдай патаз 39,7 км.

Шегьерди Москва вацӀун кьве къерехда мукь кьунвайди я, адан юкьван тир авахьуна.
И вацӀалай гъейри, шегьердин чиляй тӀуз са шумуд цӀуд вацӀ авахьзава (Москвадин
агъавацӀар), абурукай ири тир ибур я: Сходня, Химка, Пресня, Неглинная, Яуза ва
Нищенка (чапла патан агъавацӀар), а также Сетун, Котловка ва Городня (эрчӀи
патан агъавацӀар). Пара бицӀи вацӀар (Неглинная, Пресня ва мсб.) шегьердин къене
коллекторра аваз авахьзава. Москвада пара маса ятаргнарни ава: 400-далай виниз
гьурни са шумуд вир.

Москва пудлагьай сятинин чӀулуна авайди я (UTC+3). Москвада ишлемишзавай чӀав
халкьарин арада авай стандартралди москвадин чӀав хьиз къалурзавайди я (MSK).
2014-лагьай йисан 26-лагьай баскӀумдалай гатӀумна гьакӀни Москвадин юкьварра
юкьван гьалдин астрономиядин нисини 12:30-диз жедайди я.

ВДНХ метеостанциядин малуматралди (1981—2010-лагьай йисаррин арада), йисан
виридалайни мекьи варз эхен (адан юкьван гьалдин температура −6,7 °C) я.
ЭлячӀунин сезонар лап куьруьбур я. Бязи чӀавуз нава вацран сифте паюниз саки
гатун температураяр къейдзава, гьа са чӀавуз тӀул вацран эхирдиз — кьамуг вацран
сифте паюниз мекьер ахлукьзава.

1981-2010-лагьай йисаррин арада авур килигунралди юкьван гьисабдин йисан
температура +5,8 °C я. Вири метеокилигунин тарихдин къене 2015-лагьай йис
виридалайни чимиди хьана — юкьван гьисабдин йисан температура +7,5 °C, юкьван
гьисабдин югъни-йифен максимум +11,2 °C тир. Адалай вилик виридалайни чимиди
2008-лагьай йис тир — а чӀавуз юкьван гьисабдин температура +7,3 °C тир. Алай
чӀавалди виридалайни чимиди яз 1888-лагьай гьисабзавайди я (+1,7 °C).
1961-1990-лагьай йисаррин арада тухванвай килигунралди, юкьван гьалдин йисан
температура +5,0 °C тир. Юкьван гьисабдин гарун йигинвал 2,3 м/с. Юкьван
гьисабдин гьавадин ламувал — 77 %, фундукӀ вацраз 85%-дал кьван агакьзавайди я,
тӀул вацра 64%-див агъуз хъижезвайди я.

130 йисан килигунин девирдин къене гьавадин виридалайни кьакьан температура
2010-лагьай йисан 29-лагьай чиледиз къейд авуна, гьава лап чими къайдада
гьатайла: ВВЦ-дин метеостанциядал — +38,2 °C, «Балчуг» метеостанциядал шегьердин
юкьварра ва Домодедово аэропортда — +39,0 °C тир. Виридалайни аскӀан температура
1940-лагьай йисан 17-лагьай гьердиз къейд авуна: −42,2 °C (ТСХА метеостанция),
Москвадин агалтдай метеостанциядал — ВВЦ — абсолют минумум −38,1 °C тир
(1956-лагьай йисан гьер).

Йисан къене Москвадани адак ккӀанвай чилера 600—800 мм атмосферадин къвалар
къвазавайди, абурукай чӀехи пай гатун периоддал гьалтзавайди я. Къаваларин
дережа лап чӀехи диапозондин къене дегиш жезвайди я: абурун чӀехи кьадар
(месэла, 2008-лагьай йисан чиледиз — 180 мм къвана) ва я тӀимил кьадар (месэла,
2010-лагьай йисан чиледиз — анжах 13 мм къвана) мумкин я. Экуьнин йикъан
яргъивал 7 сят 00 декьикьадалай (21-лагьай фундукӀдиз) 17 сят 34 декьикьадал
кьван юзазвайди я. Горизонтдин дережадилай виниз ракъинин максимум тир
кьакьанвал 11°-далай (21-лагьай фундукӀдиз) 58°-дал кьван (21-лагьай кьамугдиз)
юзазавайди я.

Ракъини цӀапрап гунин юкьван гьисабдин кьадар — 1731 сят я (2001—2010-лагьай
йисаррин арада юкьван гьисабдалди 1900-далай виниз сят тир).

Москвада чилин циферни марфадин тӀурфанар пара жедай вакъиа я. Са вахтара
Москвада адет тушир тӀебиатдин вакъиаяр жедайди я, месэла, ихьтинбур: тӀурфанар,
кӀеви юргъар, гужлу алчудардай гарар. 1998-лагьай йисан кьамуг вацран 20-лагьай
йикъалай 21-лагьай юкъуз элячӀзавай йифиз Москвадал адан вири тархдин къене
виридалайни гужлу тӀурфан атан аватна.

2010 йисан агьалияр сиягьдиз къачунин малуматриз килигна, Москвадин
агьалийрикай: урусар — 9 930 410 (91,65 %), украинар — 154 104 (1,42 %),
татарар — 149 043 (1,38 %), армянар — 106 466 (0,98 %), азербайжанар — 57 123
(0,53 %), чувудар — 53 142 (0,49 %), белорусар — 39 225 (0,36 %), гуржияр — 38
934 (0,36 %), лезгияр — 5719 (0,055 %), тӀвар авачир миллетар — 668 409
(5,81 %).

Москва — уьлкведин виридалайни чӀехи улакьдин тӀвал я. Шегьер ракьун рекьеринни
федерал автомагистралрин «чилин» лап юкьвани юкьва ава. 2013-лагьай йисуз
пассажирар тухунин къимет эцигунин кьадар 11,5 млрд кас тир. Шегьердин къене
пара жемятдин улакьдин жуьрер вилик фенвайбур я, 1935-лагьай йисалай инихъ
метрополитенди кӀвалахзава; жемятдин улакьди вири пассажирар тухудай кьадардикай
76 % ийизва.

Москвадин территорияда халкьарин арада авай Внуково ва Остафьево аэропортри мукь
кьунвайди я. ГьакIни шегьердин агьалийри ва мугьманри Москва вилаятдин
территорияда мукь кьунвай Домодедово, Чкаловский, Шереметьево халкьарин арада
авай аэропортрин къуллугъар ишлемишзавайди я.

Аэропортив автоулакьдалалди агакьиз жедайди я, гьакIни экспрессрикай менфят
къачуна, абур ракьун рекьин вокзалрай экъечIзавайди я: Киевскийдай — Внуково
аэропортунал кьван, Белорусскийдай — Шереметьево аэропортунал кьван ва
Павелецкийдай — Домодедово аэропортунал кьван.

Шегьерда аэровокзалди кIвалахзавай тир, амма с XXI-лагьай виш йис эгечIдайлай
кьулухъ ада, гьакъикъатда яз, вичин асул везифа квадарна: адан дараматар
алишверишдин мукьар патал арендадиз вугана. 2009-лагьай йисан гьалдиз килигна,
аэровокзалдин дараматда анжах ракьун рекьин ва авиациядин билетар маса гузвай
кассайри кIвалахзавайди я.

Статистикадив кьурвал, Москвада 3,5 миллиондилай пара велосипедист ава. ГьакӀ
ятӀани садлагьай велосипедрин рехъ кьилин шегьерда анжах 2011-лагьай йисуз
арадал атана. 2013-лагьай йисуз велотрассайрин яргъивал 100 километрдал кьван
агакьна, пара километрар авай маршрутар кваз, мисал патал, Барклаян тIварунихъ
галай куьчедилай гатӀумна «Фили» паркдай тӀуз «Крылатское» метродин станциядал
кьван (8 км); «Музеон» паркдилай «Парк Победы» комплексдал кьван (16 км). Гатун
чӀавуз велосипедар кирида вугудай станцийри кӀвалахзава, абурун кӀвалах «Банк
Москвыди» туькӀуьрзава. ГьакӀни пара кьилдин кирида вугудай къуллугърини
кӀвалахзава.

Садлагьай илимдин ахтармишунар Москвада 1755-лагьай йисалай гатIумна тухуз
эгечIна. XIX-лагьай виш йисуз университдив Урусатдин тарих, медицина, физика,
урус чIал ва маса илимар чирдай илимдин кIапIалар арадал акъатиз эгечIна.

XX-лагьай виш йисуз Москвада кьилдин хилерин илимрин идарайрин чил туькIуьриз
эгечIна. Москва ВиригалкIдин минерал хам-малдин институт (1904), Жуковский
тIварунихъ галай Юкьван аэрогидродинамикадин институт (ЮАГИ) (1918), Карпован
тIварунихъ галай физикадинни химиядин институт (1918), Л.Я. Карпован тIварунихъ
галай химиядин институт (1921), Москвадин алакъадинни информатикадин техникадин
университет (1921), Курчатован тIварунихъ галай атомдин энергиядин институт
(1943), Теориядинни экспериментдин физикадин институт (1945) ва мсб арадал
акъатна.

Москва Урусатдин чІехи метлеб авай маарифдин юкьваррикай сад я. Уьлкведин
садлагьай кьакьан дережадин маарифдин идара - Славянни-грекни-латин академия -
туькІуьрунилай гатІумна шегьерда лап пара чирвилер гудай объектар кІватI хьана.
Шувалованни Ломоносован инициативадиз килигна, 1755-лагьай йисуз Урусатдин
виридалайни цІуруни тІвар-ван авай тир Москвадин университетдин бине кутуна.

2009-лагьай йисан малуматралди Москвада 264 кьакьан дережадин маарифдин идара
ава, абурукай 109 гьукуматдинди тахьайтIа муниципалдинди ва 155 гьукуматдин
туширди я. Студентрин кьадар 1281,1 агъзур кас тир. 11 москвадин кьакьан
дережадин маарифдин идарадив Миллетдин ахтармишдай университетдин статус гвайди
я.

Москвада 400 кьван библиотека ава, абурун арада Урусатдин виридалайни цІуру
жемятдин библиотека (Москвадин гьукуматдин университетдин Илимдин библиотека) ва
уьлкведин виридалайни ири ктабар хуьдай мукь (Урусатдин гьукуматдин (Ленинан)
библиотека) ава.



https://lez.wikipedia.org/wiki/%D0%9B%D0%BE%D0%BD%D0%B4%D0%BE%D0%BD

Лондон (ингл. London) — Зурбабританан Ирландан Садхьанвай Пачагьалакьилин ва
виридалайни чIехи шегьер я. Ада ЧIехи Лондон - 33 вич-вичи идара ийидай
райондикай ибарат тир Англиядин вилаят - арадал гъизва.

Агьалийрин сан-гьисаб - 8,6 млн кас (2015 йис), чIехивилел гьалтайла Европадин
кьведлагьай ва ЕврогалкIдин садлагьай шегьер я. «ЧIехи Лондон» лугьудай
агломерация ва адалай гегьенш тир метрополитендин район туькIуьрзава.
ЧIехибритания островдин кьиблединни рагъэкъечIдай пата, Лондондин бассейндин
кьулувилел, Кефердин гьуьлуьн патав Темза вацIун сиве мукь (чка) кьунва.

Вестминстерни Сити лугьудай районри туькIуьрнавай шегьердин тарихдин юкь
Викториядин девирдиз арадал атана. 1666-лагьай йисуз Лондон кьунвай цIаюнилай
гуьгъуьниз амукьнавай кьери дараматрикай юкьван виш йисан Тавер къала къейд ийиз
жеда.

Шегьердин вичин кьил римвийри Британиядиз гужуналди гьахьунилай кьулухъ са
тIимил вахтунилай 43-лагьай йисуз бине кутур Лондиниум шегьердилай къачузва.
I-III-лагьай виш йисара - римдин Британиядин, XI-XII-лагьай виш йисара -
Англиядин, XVI-XX-лагьай виш йисарин арада - Британиядин империядин кьилин
шегьер тир, 1707-лагьай йисалай инихъ - ЧIехибританиядин меркез язва.
1825-лагьай йисалай 1925-лагьай йисал кьван дуьньядин виридалай чIехи шегьер
тир.



https://lez.wikipedia.org/wiki/%D0%90%D0%B2%D1%81%D1%82%D1%80%D0%B8%D1%8F

Австрия (герм. Österreich [ˈøːstɐˌʁaɪç], тамам официал жуьре — Австри́ядин
Респу́блика (герм. Republik Österreich) — Юкьван Европада авай гьукумат я.
Агьалияр — 8,5 млн кас я.

Кефердин патахъ Чехиядихъ (сергьятдин яргъивал — 362 км), кефердинни
рагъэкъечӀдай патахъ Словакиядихъ галаз (сергьятдин яргъивал — 91 км),
рагъэкъечӀдай патахъ Венгриядихъ галаз (сергьятдин яргъивал — 366 км),
кьиблепатахъ Словениядихъ (сергьятдин яргъивал — 330 км) ва Италиядихъ галаз
(сергьятдин яргъивал — 430 км), рагъакӀидай патахъ Лихтенштейндихъ(сергьятдин
яргъивал — 35 км) ва Швейцариядихъ (сергьятдин яргъивал — 164 км) галаз,
кефердин патахъ Германиядихъ галаз (сергьятдин яргъивал — 784 км) сергьятдал
ала. Сергьятдин умуми яргъивал — 2 563 километр я.

Австрияди 83 855 км² (32 377 кв. миля) кьунва, адан чилерал Альп сувайрин климат
чкӀанвайди я. Альп сувайра алаз, Австрия лап суван уьлкве я. Вири уьлкведин
чилерикай кьилди 32 % 500 метрдилай агъадихъ галай чкайрал ала. Виридалайни
кьакьан тӀинкӀ — 3 798 м я.

Агьалийрин чӀехи пай немец чIалан бавариядин нугъатдал хайи чӀалал хьиз рахазва,
немец чӀалан вичин стандарт тир жуьреда литературадин чӀал хьиз кӀвалахарзава.
Маса чкадин официал чӀалар — венгер чIал, градищанско-хорват чIал, словен чIал
я.

Австрия — парламентвилин векилвилин демократия; кӀуьд федерал чиликай ибарат тир
федератив гьукумат я. Кьилинни виридалайни чӀехи шегьер — Вена я (1,7 млндилай
пара кас).

1955-лагьай йисалай инихъ уьлкведи СМТ-да иштираквал ийизва; 1995-лагьай йисуз
Европадин ГалкIдихъ агалтна, ЭСКӀвТ-дин диб эцигна.

ГьакӀни 1995-лагьай йисуз Австрияди Шенген икьрардал къул чӀугвана. 1955-лагьай
йисуз Австрияди гьамишан нейтралитет ва гьар гьи дяведин блокрихъ хьайитӀани
агалт тахьун малумарна. 1999-лагьай йисуз уьлкведи Европадин валюта — евро —
кьабулна.

Австриядин чӀехи пай кьазва Альпар сувайри. Къуншивилин гьукуматар: Германия,
Чехия, Словакия, Венгрия, Словения, Италия, Швейцария, Лихтенштейн.



https://lez.wikipedia.org/wiki/%D0%AF%D0%B4

Яд jad (гьидрогендин оксид) — экв аквадай жимивилин тегьерда авай, ранггалачир
(гъвечӀи кьадарда), ни авачир ва тӀям авачир (нормал ва стандарт шартӀара)
химиядин вещество. Химиядин формула: Н2O. КӀеви гьалда авай циз мурк, жив ва я
къирав лугьуда, газдин гьалда лагьайтӀа — цин бугъ лугьуда. Ччилин ччинин
тахминан 71 % цив кьунва (океанар, гуьлер, вирер, вацIар, муркар).

Хъсан гзафполяр цIурурдайди я. ТӀебиатдин шартӀара це гьамиша цӀранавай
веществояр ава.(кьелер, газар).

Ччиле авай яд пуд асул гьалда жезва — жими, газдин ва кӀеви, ва жуьреба-жуьре
кӀалубар къачуз жезва. А кӀалубривай савахтунда сад садахъ галаз къуншивал ийиз
жеда : цин бугъни цава авай цифер, гуьлуьн ядни айсбергар, муркIадин гьамбарарни
ччилин ччина авайвацӀар, ччилин яд квай къатар. Ци жуьреба-жуьре тӀямар къачуна
гзаф веществояр цӀуруриз жеда. Цин «уьмуьрдин чешме» хьиз важиблувиляй, ам
фад-фад жуьреба-жуьре принципралди ччара-ччара типриз пайзава.

Цин молекулада авай гьидрогендин изотопдин типдиз килигна, гуьгъуьнлай авай цин
жуьреяр ччар ийизва:

ТӀебиатдин цин къене изотопологрин гьисабнавай молекуляр массаяр,
халкьаринарадин SMOW (юкьван молекуляр масса = 18,01528873) ва SLAP (юкьван
молекуляр масса = 18,01491202) стандартрив кьадайвал.



https://lez.wikipedia.org/wiki/%D0%9D%D1%8C%D1%8E-%D0%99%D0%BE%D1%80%D0%BA

Нью-Йорк (ингл. New York City) — АСШ-дин виридалайни чӀехи шегьер я, дуьньядин
виридалайни чӀехи агромерациядикай садак акатзава. Шегьердин агьалийрин
сан-гьисаб — 8 363 710 кас (2010); агломерациядин — 23,9 млн кас (2010) я.
Шегьер Атлантик океандин къерехал, Нью-Йорк штатдин рагъэкъечӀдай пата ала.
XVII-лагьай виш йисан сифте кьиле шегьер голландиядин колонистри диб эцигнава.
1664-лагьай йисал кьван адаз ЦIийи Амстердам лугьузвай тир.

Нью-Йорк 5 райондикай (боро) — Бронкс, Бруклин, Куинс, Манхэттен,
Статен-Айленд — ибарат я. Асул тир килигуниз лайих авай чкаяр Манхэттен борода
ава. Абурукай: тарихдин цавчухварар (Эмпайр-стейт-билдинг, Крайслер-билдинг),
Рокфеллер юкь, Вулворт-билдинг, художестводин Метрополитен-музей,
Метрополитен-опера, Соломон Гуггенхайман музей (живопись), Америкадин тIебии
тарихдин музей (динозаврин скелетарни планетарий), кьиса тир «Челси» отель,
СМТ-дин штаб-квартира, Гарлем.

Нью-Йорк — дуьньядин лап чӀехи мана-метлеб авай финансрин, сиясатдин,
экономикадинни медениятдин юкь я.

Гьар йисуз Нью-Йоркда (пахун вацран эхирда - мара вацран сифте кьиле) Теннисдай
АСШ-рин ахъа чемпионат тухузава, им [[ЧIехи Шлемдин турнирар (теннис)|теннисдай
ЧIехи Шлемдин сериядин кьуд турниррикай эхиримжиди я..



https://lez.wikipedia.org/wiki/%D0%9C%D0%B8%D1%81%D1%80%D0%B8

Мисри (араб. مصر‎‎ Миср/Miṣr, масри مصر Маср/Maṣr), официал тӀвар Ара́б
Респу́блика Еги́пет (араб. جمهورية مصر العربية‎‎, Джумхурийят Миср аль-Арабийя,
масри جمهورية مصر العربية Гумхурийет Маср эль-Арабийя) — Африкадин
кефердинни-рагъэкъечӀдай пата ва Азиядин Синай зуростровда авай гьукумат,
гьавиляй Мисир кьве материкдал алай уьлкве яз гьисабзава.

Израиль, Палестинадин халкьдин администрация (Газа сектор), Судан ва Ливия галаз
са сергьятра ава. Кефер пата Мисридин чилер Аравилин Гьуьлуьн, рагъэкъечӀдай
пата — Яру гьуьлуьн ятари кьунва. Кьве гьуьлни тӀебии тушир Суэц хвалунин
куьмекдалди сад авунва.



https://lez.wikipedia.org/wiki/%D0%9B%D0%BE%D1%81-%D0%90%D0%BD%D0%B4%D0%B6%D0%B5%D0%BB%D0%B5%D1%81

Лос-Анджелес (ингл. Los Angeles, [lɒs ˈændʒələs]; цIур. Лос-Анжелос,
Лос-Анжелес, Лос-Анхелес, гьакIни L.A. ва City of Angels — «Малаикрин Шегьер»
тIвараралди малум я) — АСШрин Калифорния штатда авай, Лас океандин кьере чка
кьунвай шегьер. Агьалийрин кьадардал гьалтайла штатда виридалайни чIехи ва
уьлкведа кьведлагьай чкадал алай шегьер язва (2009 йисан 1 июльдиз — 3 831 868
кас) . Шегьер сатIварцIин округдин ва 17 млн кас агьалияр авай агломерация тир —
ЧIехи Лос-Анджелесдин юкь я. Лос-Анджелесдин эгьлийриз «Angelenos»
([анджели́нос] хьиз лугьузва) лугьузвайди я ).

Лос-Анджелес дуьньядин культурадин, илимдин, экономикадин ва чирвилерин
виридалайни чIехи юкьварикай сад я . ГьакIни шегьер — кино, музыка, телевидение,
компьютердин къугъунар хьтин рикI аладардай индустриядин сферада дуьньяда
виридалайни зурба юкьварикай я.



https://lez.wikipedia.org/wiki/%D0%90%D1%82%D0%BB%D0%B0%D0%BD%D1%82%D0%B8%D0%BA_%D0%BE%D0%BA%D0%B5%D0%B0%D0%BD

Атлантик океан — чӀехивиляй пудлагьай, Лас океандин гуьгъуьна авай, океан я.
Кефер пата ам Канададинни Скандинавиядин арада ава. РагъэкъечӀдай пата адахъ
Европани Африка гала. Кьибле пата ам Антарктидадихъ гала. РагъакӀидай пата ам
Америкадихъ гала. Океандин гьяркьуьвал 91,6 млн км² я. Гьабурукай кьудан са пай
континентрин къеневай гьуьлерал жезва. Екевал 329,7 млн км³ я, ам лагьай чӀал я,
Атлантик океанда дуьньядин ятарин 25 % ава. Кьулан деринвал — 3736 м я,
виридалайни пара — 8742 м (жёлоб Пуэрто-Рико). Йисан кьулан уькӀуьвал 35 ‰ я.

Атлантик океан дуьньяда авайбурукай чӀехивиляй кьведлагьайди я. Адан гьяркьуьвал
91,66 миллион км² я, ятарин екевал — 329,66 миллион км³. Ам субарктик чкайрилай
Антарктидадалди къвезва.

Атлантик океандин гьуьлерин, заливринни проливрин гьяркьуьвал 14,69 миллион км²
я (16 % вири океандикай), екевал 29,47 миллион км³ (8,9 %). Виридалайни
тӀвар-ван авай гьуьлер: Ирланд гьуьл, Кеферпатан гьуьл, Балтик гьуьл,
Чилеринарадин гьуьл (Альборан гьуьл, Балеар гьуьл, Лигури гьуьл, Тиррен гьуьл,
Адриатик гьуьл, Иони гьуьл, Эгей гьуьл), Мармар гьуьл, ЧӀулав гьуьл, Азов гьуьл,
Рисер-Ларсенан гьуьл, Лазареван гьуьл, Уэдделлан гьуьл, Скошан гьуьл (эхиримжи
кьул гьуьл гагь Кьибле патан океандик кутазва), Кариб гьуьл, Саргассан гьуьл,
Лабрадор гьуьл.



https://lez.wikipedia.org/wiki/%D0%A7%D0%B8%D0%BD%D0%B3%D0%B8%D1%81%D1%85%D0%B0%D0%BD

Чингис Хан (монг. Чингис хаан [tʃiŋɡɪs χaːŋ], вичин тӀвар — Тэмуджин, Темучжин,
Темучин; тахм. 1155 йис ва я 1162 йис —1227 йисан 25 август) — пайи-паяр хьанвай
монголрин тайифаяр сад авуна, дуьньядин тарихда виридалайни зурба гьукуматрикай
сад тир Монголрин империядин бине кутур кас, адан садлагьай ва чӀехи хан.
Китайдиз, Юкьван Азиядиз, Къавкъаздиз ва РагъэкъечIдай Европадиз монголрин
дяведин финар тешкилнивай кьушундин кьил. И финифар инсанрин зурба телефвилер
галаз кьиле физвай, иллаки ислягь жемятрин арада.

Вичин уьмуьрдин эхирра, Монголрин империядин чилери Юкьван Азиядинни Китайдин
чӀехи пай кьунвай. 1227 йисуз Чингисхан кьейила кьулухъ империядин ирсдарар,
чингизидар лугьудай, адан садлайгьай паб тир Бортэдин итимрин хилен несилар
хьанвай. Ам Монголиядин тийижир чкадал кучуднавай, ам кучудай чка гилани дуьз
малум туш.

Монголрин «Чинебан кьисадив» кьурвал, Чингисханан улу-буба Гоа-Маралархъ галаз
къавум хьана Бурхан-Халдун сувун патав галай Хэнтэедиз кучь хьанвай Бортэ-Чино
тир. Фарс алим-тарихдар Рашид ад-Дина вичин тарихдин улубра гиман авурвал,
Бортэ-Чино Хэнтэедиз VIII виш йисан юкьвара кучь хьанвай. Бортэ-Чинодикай 9-10
несилра Бата-Цагаан, Тамачи, Хоричар, Ууджим Буурал, Сали-Хаджау, Еке Нюдэн,
Сим-Сочи, Харчу дидедиз ханвай.

Несилдин 10-лагьай хиле, гуьгъуьнлай вичиз Монголжин-гоа паб гъанвай,
Боржигидай-Мэргэн дидедиз ханвай. Рашид ад-Дина кхьизвайвал, Чингис-Ханан улу
диде бурятрин хилекай сад тир, Алан-гоади бине кутунвай Хори несилдай тир.

Гъуьл кьейила кьулухъ Алан-гоади ханвай, расу чӀарарни цаву вилер авай пуд
рухваяр, гилан монгол халкьдин бине эцигай ксар тирди гьисабзава. Алан-гоадин
вадлагьай, виридалайни гъвечӀи хва тир Бодончар Борджигинар сихилдин бине эцигай
кас тир.

Чингизхан Онон вацӀун къерехдал алай Делюн-Болдок тӀвар алай чкадал, Борджигинар
сихилдай тир Есугей-багатуран ва Олхонутар сихилдай тир адан паб Оэлунан хзанда
дидедиз ханвай. Есугея вичин паб Оэлун меркитар тайифадикай тир Еке-Чиледудикай
къакъуднавай. Гададин тӀвар Есугея гъалибвал къачуна есир кьунвай татаррин
регьбер Тэмуджин-Угеян гьуьрметдай эцигнай.

Асул чешмейри чара-чара малуматар гузвайвиляй, Тэмуджинан хайи йис гилани дуьз
малум туш. Чингизхана уьмур гьалзавай береда авай тек сад тир тарихдар Мэн-да
бэй-лудин тарихдин кхьинриз ва Рашид ад-Дина монголрин ханрин архиврай
кӀватӀнавай малуматрай авур гьисабунриз килигна, Тэмуджин 1155 йисуз ханвай.



https://lez.wikipedia.org/wiki/%D0%A1%D0%B0%D0%BD%D0%BA%D1%82-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3

Санкт-Петербу́рг (1914 йисан 18 [31] августдилай 1924 йисан 26 январдал кьван —
Петроград, 1924 йисан 26 январдилай 1992 йисан 16 майдал кьван (авайвал
лагьайтӀа — 1991 йисан 6 сентябрдал кьван) — Ленинград) — Урусатдин Федерациядин
федерал метлеб авай шегьер, Кефердинни рагъакIидайпатан федерал округдин ва
Ленинград вилаятдин административ юкь я. Адан бине Петр I ЧӀехида 1703-лагьай
йисан 16 (27)-лагьай тӀулдиз кутунва. 1712-1918-лагьай йисаррин арада —
Урусатдин гьукуматдин кьилин шегьер тир.

Шегьер Урусатдин Федерациядин кефердинни рагъакӀидай пата, Фин заливдин
къерехдал ва Нева вацӀун сивел мукь (чка) кьунвайди я. Санкт-Петербургда
Урусатдин Федерациядин Конституциядин Суд, Урусатдин Федерациядин Президентдихъ
галай Гералдикадин шура, Ленинград вилаятдин властдин органар, АтГьКӀ-дин
гьукуматрин Парламентрин арада авай ассамблея авайди я. ГьакӀни шегьерда
Гьуьлуьн дяведин флотдин ва Урусатдин Яракьламишнавай къуватрин РагъакӀидайпатан
дяведин округдин кьилин командование авайди я.

Шегьер пуд инкъилабдин юкь тир: 1905-1907-лагьай йисаррин, 1917-лагьай йисан
Февралдин буржуазиядинни демократиядин инкъилабдин ва 1917-лагьай йисан
БаскӀумдин социализмдин инкъилабдин.

1941-1945-лагьай йисаррин ЧIехи Ватандин дяведин чӀавуз шегьер 900 кьван йикъан
къене блокадада авай тир, адан нетижада 1 500 000 кьван кас гишинвилин гъиляй
кьена. Санкт-Петербург — игит тир шегьер я. Адан ибаратдик пуд Аскервилин
Баркаллувилин шегьер квайди я: Кронштадт, Колпино, Ломоносов.

Агьалияр — 5 191 690 кас я (2015). Миллион касдилай виниз халкь авай — Санкт
Петербург шегьер кефер патахъди виридалайни яргъал ала. Европада тамамдаказ мукь
(чка) кьунвай шегьеррикай агьалийрин кьадардал гьалтайла Санкт-Петербург
пудлагьайди я, гьакӀни ам агьалийрин сан-гьисабдихъай виридалайни чӀехи меркез
тушир шегьер я. Пара йисан Санкт-Петербург вилик ракъурунин стратегиядин
инновациядин сценарийдив кьурвал, 2030-лагьай йисал кьван Санкт-Петербургдин
агьалийрин сан-гьисаб 5,9 млн кас хьана кӀанзавайди я. Шегьер —
Санкт-Петербургдин шегьердин агломерациядин юкь я.

Шегьердин майдан — 1439 км2, 2012-лагьай йисан 1-лагьай чиледиз Москва гьяркьуь
хьайидайлай кьулухъ чилин кьадардал гьалтайла Санкт-Петербург уьлкведа
кьведлагьайди я. ГьакӀни Севастополь шегьер Урусатдин Федерациядихъ гилигдалди
майдандал гьалтайла ам Урусатдин Федерациядин виридалайни гъвечӀи субъект тир.

Санкт-Петербург — Урусатдин лап чӀехи метлеб авай экономикадин, илимдинни
медениятдин юкь, чӀехи улакьдин тӀвал я. Санкт-Петербургдин тарихдин юкь ва
адахъ галкӀанвай памятникрин комплексар ЮНЕСКО-дин виридуьньядин инсаниятдин
ирсинин сиягьдик ква, им уьлкведин виридалайни зурба туризмдин юкьваррикай сад
тирди. Виридалайни чӀехи метлеб квай медениятдинни туризмдин объектар ибур я:
Эрмитаж, Кунсткамера, Мариинский театр, Урусатдин миллетдин библиотека, Урус
музей, Петропавловскдин къала, Пак Исаакан собор, Невский проспект. Медениятдин
ирсинин объектар хуьнин рекьяй, месэла, Санкт-Петербургдин тарихдин юкь хуьнин
ва вилик ракъурунин программа кьабулнава.

Шегьердин районрикай агьалийрин кьадардал гьалтайла виридалайни чӀехиди —
Приморский район я (507,2 агъзур кас). 2007-лагьай йисуз петербургвийрин
уьмуьрдин вил алай яргъивал итимриз 64 йис ва папариз 75 йис тир (и къалурзавай
лишанар 2006-лагьай йисан къалурзавай лишанрилай са йисал чӀехи я). 2008-лагьай
йисан гьалдиз килигна, шегьерда 1 млн 100 агъзур кас яни вири агьалийрикай
24,06 % пенсионерар тир (абурукай 55 % — инвалидар). Гьа чӀавуз шегьерда 80-90
йиса авай 139 агъзур кас яшамишзавай тир, гьакӀни 90-далай виниз йиса авай 13,4
агъзур кас ва 100-лай виниз йиса авай 188 кас яшамишзавай тир.

2010-лагьай йисан Вириурусатдин агьалияр сиягьдиз къачунин нетижайрив кьурвал,
Санкт-Петербургда 200 миллетдинни халкьдин векилар яшамишзавайди я: урусар 3
миллион 909 агъзур кас (чпин миллет къулурнавай вири агьалийрикай 92,5 %);
украйинар — 64 агъзур кас (1,52 %); татарар — 31 агъзур кас (0,73 %); чувудар —
24 агъзур кас (0,57 %); уьзбекар — 20,3 агъзур кас (0,48 %); эрменияр — 20
агъзур кас (0,47 %); азербайжанар — 17,7 агъзур кас (0,36 %); таджикар — 12,1
агъзур кас (0,29 %); гуржияр — 8,3 агъзур кас (0,2 %); молдаванар — 7,2 агъзур
кас (0,17 %); къазакьар — 3,4 агъзур кас (0,08 %); финнар — 2,6 агъзур кас
(0,06 %).

15 йис хьанвай шегьердин агьалийрикай 31,7%-диз вини дережадин акьалтӀнвай я
акьалтӀнвачир кӀелунар ава, 26,7%-диз — юкьван пешекарвилин кӀелунар ава,
13,8%-диз — юкьван виридан кӀелунар ава, 2287 кас (0,06 %) — кӀел-кхьин
тийижирди я. 2011-лагьай йисан фундукӀ вацран эхирдин гьалдиз килигна, малум
хьанвай кӀвалах авачирвилин дережада экономикадиз талукь тир крар ийидай
агьалийрикай 1,9 % тир. 2011-лагьай йисан фундукӀ вацраз юкьван гьалдин вичел
къуларнавай мажиб 41653 рубл тир (яни 2010-лагьай йисан фундукӀ вацран дережадив
гекъигайла 115,4%-дал виниз авурди). 2013-лагьай йисан I-лагьай кварталдин
гьалдиз килигна, гьар са инсандин кьилиз гьисабна яшамиш патал герек тир
минимумдин чӀехивал 6774,6 рубл тир (ам 2013-лагьай йисан кьамуг вацран
18-лагьай йикъан Санкт-Петербургдин Гьакиматдин къарардалди тестикьарна).

Санкт-Петербургди Урусатдин Федерациядин кефердинни рагъакӀидай пата, Невадин
агъачилин сергьятрин къене мукь (чка) кьунвайди я. Юкь авай мукьдин координатар:
59.95, 30.31666759°57′ к. гь. 30°19′ р-э. я.﻿ / ﻿59.95° к. гь. 30.316667°
р-э. я. (G) (O). Нева вацӀун сивик ккӀанвай Фин заливдин Невадин къерех ва
Невадин делтадин пара кьадардин островар кьуна, шегьер кефердинни рагъакӀидай
патай кьиблединни рагъэкъечӀдай патаз 90 километрдал яргъи хьанва. Гьуьлуьн
дережадилай виниз шегьердин кьакьанвал ихьтинди я: юкьван пад — 1-5 м, кефердин
пад — 5-30 м, кьибле ва кьиблединни рагъакӀидай пад — 5-22 м я. Шегьердин
сергьятрин къене авай виридалайни кьакьан мукь — Красное Село шегьердин арада
авай Дудергофдин кьакьанвилер, абурун максимум тир кьакьанвал — 176 метр я.
Шегьердин территорияда кьакьанвилерни деринвилер гьисабдай системадин гургутӀ
тир лишан ава, ада са шумуд гьукуматдин нивелирдин чилериз сифте кьилин мукь яз
къуллугъ ийизавайди я. Санкт-Петербургдин сятинин чІул — UTC+3 (Москвадин чІав).

Санкт-Петербургдинни агъашегьеррин къацу акӀурри цин чинихъ галаз шегьердин вири
чилерикай 40 % кьунвайди я (2002-лагьай йисан малуматралди). 2001-лагьай йисуз
са шегьердин агьалидал акӀуррин 65 м² гьалтзавай тир. Къацу акӀуррин виридан
кьадар 31 агъзурдалай виниз га я, гьа гьисабдик 68 парк, 166 урук, 730 сквер,
232 булвар, 750 къацарив туькӀуьрнавай куьче квайди я. Шегьердин паркри гьар
жуьредин ландшафтдин шартӀарин къене мукь кьунвайди я: Фин заливдин къерехдин
агъадани вине авай террасайрал (Стрелнадин, Петергофдинни Ломоносовдин паркар),
гьуьлуьн кьулувилел (Пушкин шегьердин паркар), камрин кӀунтӀарал (Шуваловрин
парк, Осинадин тамун кІапІал). Асул гьисабдалди паркар гилалди чпин жинсинин
ибарат хвенвай тӀебии тир тамаррикай ибарат я (Сосновка, Удельный парк).
Дяведилай гуьгъуьнин йисарра кутур паркрикай чӀехи пай саки таран набататар
авачир территорийриз чара авунвайди я (Гъалибвилин Москвадин парк, Гъалибвилин
гьуьлуьн къерехда авай парк). Шегьердин къерехда авай мукьарра алай чӀавалди
кьибледин тайгадин агъазонадикай амукьнавай тамун битавар амазма: Юнтоловкадин
тамун дача, Ржевдин тамун парк, Ухта вацӀун къерех ва Таллиндин шоссе тирвал,
Нева вацӀун ва Москвадиз физвай ракьун рекьин арада авай тамун бицӀи островар.

Санкт-Петербургда 7 кьетӀендаказ хуьзвай тӀебиатдин территория ава: 3
гьукуматдин тӀебиатдин заказник («Юнтоловкадин», «Гладишевкадин», «Нева губадин
кефердин къерех») ва 4 тӀебиатдин памятник («Дудергофдин кьакьанвилер»,
«Комароводин къерех», «Стрелнадин къерех», «Сергиевка парк»). Санкт-Петербург
вилик ракъурунин кьилин пландалди шегьерда 5 цӀийи заказник ва кьве цӀийи
тӀебиатдин памятник туькӀуьрдайди я.

2012-лагьай йисуз мектебдилай вилик маарифдин система 1054 аялрин «урукдайни»
яслидай ибарат тир. Тек-тек тир кьилдин идараяр квачиз, саки вири абур
муниципалитетдин балансдал алайди я. Шегьерда 690 виридан чирвал гудай идара
(абурукай 609 мектеб, гьа гьисабдик 135 тарсар дериндай чирдай, 72 гимназия, 45
лицей, 21 нянин мектеб, 40 коррекция ийидай мектеб, 8 интернат тир мектеб, 19
пешекарвилин мектеб), 58 аялриз алава чирвал гудай идара, 48 сифтединни юкьван
дережадин пешекарвилин идара. Абурун арада А.Я. Вагановадин тІварунихъ галай
Урус балетдин академия, М.П. Мусоргскийдин тІварунихъ галай Санкт-Петербургдин
музыкадин колледж чара жезва, дяведай идарайрин арада — Санкт-Петербургдин
суворовдин дяведин училище, Нахимовдин гьуьлуьн дяведин училище, ЧІехи Петрдин
космосдин дяведин кадетрин корпус, Гьуьлуьн кадетрин корпус ва мсб машгьур язва.

Шегьерда 56 гьукуматдинни 45 кьилдин вини дережадин кӀелдай идарадин бине
кьунвайди я. Гьа гьисабдик квай тӀвар-ван авай идараяр ибур я:
Санкт-Петербургдин гьукуматдин университет, Санкт-Петербургдин гьукуматдин
архитектурадинни эцигунин университет, Академик И.П. Павлован тIварунихъ галай
Санкт-Петербургдин гьукаматдин медицинадин университет, Император Александр
I-дан Петербургдин гьукуматдин алакъадин рекьерин университет,
Санкт-Петербургдин гьукуматдин гьуьлуьн техникадин университет, Профессор М. А.
Бонч-Бруевичан тIварунихъ галай Санкт-Петербургдин гьукуматдин
телекоммуникацийрин университет, Санкт-Петербургдин гьукуматдин политехникадин
университет, Санкт-Петербургдин гьукуматдин технологиядин институт (техникадин
университет), Санкт-Петербургдин гьукуматдин электротехникадин университет,
Санкт-Петербургдин гьукуматдин экономикадин университет, Санкт-Петербургдин
гьукуматдин суван институт, Санкт-Петербургдин миллетдин информациядин
технологияр, механикани оптика ахтармишдай университет, А.И. Герценан тIварунихъ
галай Урусатдин гьукуматдин педагогикадин университет, Санкт-Петербургдин
гьукуматдин тамун техникадин университет ва мсб.

Шегьерда са шумуд дяведай кӀелдай идарайри кӀвалахзава: А.Ф. Можайскийдин
тIварунихъ галай космосдин дяведин академия, С.М. Кирован тIварунихъ галай
дявединни медицинадин академия, Михаилан артиллериядин дяведин академия,
Санкт-Петербургдин гьуьлуьн дяведин институт, Инженердинни техникадин дяведин
университет, Санкт-Петербургдин вини дережадин радиоэлектроникадин дяведин
училище ва мсб.

Илимдинни маарифдин хиле кӀвалах ийизвай инсанрин кьадардал гьалтайла
Санкт-Петербургди Урусатдин Федерацияда кьведлагьай мукь кьазва (шегьердин
виридан агьалийрин сан-гьисабдив гекъигайла). Шегьерда 60-далай виниз
академиядин институтни маса илимдинни ахтармишдай идара, пара илимдинни
ахтармишдай институтар сад ийизвай Урусатдин илимдин академиядин
Санкт-Петербургдин илимдин юкьва мукь кьунвайди я. Шегьердин кьибледин къерехда
«Урусатдин илимдин академиядин Кьилин (Пулководин) астрономиядин обсерваторияди»
мукь кьунвайди я.

Санкт-Петербургда 268 конфессия ва диндин садхьун ава: Урус Православиедин
Клисадан — 131 садхьун, ЦIуруправославиедин клисадин, Эрмени Апостолик
клисадин — 2 жемят, Католик клиса — 7 жемят, Инжилдинни Луьтеран клиса — 19
садхьун, мусурманрин — 3 садхьун, буддизмдин — 5 садхьун, чувудрин — 9 садхьун,
баптистрин — 13 садхьун, Иридлагьай йикъан адвентистрин клиса — 6 жемят,
ЯхцIурни цIудлагьай йикъан клиса — 23 садхьун, 1 багьайийрин 1 жемят ва мсб.

Диндин садхьунрин идарадикни ихтиярда 229 ибадатдин дарамат ава. Гьа гьисабдик
федерал метлеб авай объектар ква: Пак Исаакдин клиса, Къазандин клиса, Пак
Сампсондин клиса, Смолний клиса, Петрдинни Павелдин клиса, Пак Николайдин
гьуьлуьн клиса, Владимирский клиса, Софиядин клиса, Пак Пудан клиса,
Феодоровский клиса, Ивидаллай Хуьдайдан клиса, Александр Невскийдин лаврада авай
Пак Пудан клиса, православиедин монастирар (Александр Невскийдин лавра, Иоандин
папан клиса, Пак Чан хтунин клиса, Гьуьлуьн къерехда авай Пак Сергиян клиса),
Пак Екатеринадин эрмени апостолдин клиса, Пак Екатеринадин базилика, Пак
Антониян католик клиса, Пак Петрдинни Павелдин луьтеран клиса, Голландиядин
реформатрин клиса, Санкт-Петербургдин шегьердин жуьмя мискIин, ЧӀехи Хорал
синагога, Буддистрин дацан ва мсб.

Шегьерда Урус православиедин клисадик акатзавай Санкт-Петербургдин ибадатдин
академияди ва Санкт-Петербургдин ибадатдин семинарияди кӀвалахзава; гьакӀни
«Мария — Апостолрин хнубпачагь» тӀвар алай Католикрин вини дережадин ибадатдин
семинарияди кӀвалахзава. Шегьерда пак тир Александр Невскийдин, Кронштадтви
Иоаннан, Петербургви Ксениядин «амукьаяр» ава.

Санкт-Петербургда я гьевескаррин, я пешекарвилин спорт лап вилик фенвайди я.
Шегьерда 1500-далай виниз мукь авай 13 стадион, 1649 спортдин зал, 10 спортдин
дворец, 17 тӀебии тушир мурк авай кӀевнавай объект, 118 бассейн, велотрек, 18
лижайрин база, 11 луьтквеяр гьалунин базани канал авайди я. Абурун арада
«Петровский» стадион, «Юбилейный» спортдин дворец, МуркӀадин дворец, ХъуьтӀуьн
дворец, «Петербургский» спортдинни концертрин дворец, «Сибур Арена», СКА
сирнавун патал тир бассейн ава. 2007 йисалай гатӀумна Крестовский островдин
рагъакӀидай пата 69 агъзур кас гьакьардай цӀийи футболдин стадион эцигзавайди я.
П.Ф. Лесгафтдин тІварунихъ галай Миллетдин гьукуматдин физикадин културадин,
спортдинни сагъвилин университет спортдин медениятдин чӀехи метлеб авай юкь
язва.



https://lez.wikipedia.org/wiki/%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0_%D0%9A%D0%BE%D1%80%D0%B5%D1%8F

Республика Корея, Кьиблепатан Корея (кор. 대한민국, 大韓民國 , Тэхан мингук) — гьукумат
рагъэкъечӀдай патан азияда ва кьиблепатан Корея зуростровда авай. Кьилинни чӀехи
шегьер — Сеул.

Корей чӀалал «Республика Корея»-дин тӀвар Тэхан мингук (кор. 대한민국) я. Фад — фад
и вири тӀварцин куьруь тегьердани лугьузвайди я — Хангук (한국). Гагь — гагь
гьакӀни «Кьибле Хан» мана гузвай Намхан (кор. 남한) лугьузвайди я, и гаф «Кефер
Корея» Пукхан (кор. 북한) гафунин аксиниз я. «Хан» гаф, Корея зуростровда дегь
чӀавуз яшамишзавай Самхан тайифайриз талукь я ва корей чӀалал «Пуд Хан» («сам» —
пуд, «хан» — чӀехиди, лидер) лагьай гаф я. «Корея» гаф, и зуростровда ч.э.
918—1392 йисара авай Кёре гьукуматдин тӀварцикай туькӀуьр хьанвайди я. Вичел
атайла «Кёре» гаф вичин сифте кьил, цуькведа авай чӀавуз Корей зуростровдин
кефер пад, кеферни — рагъэкъчӀдай Китайдин ва гилан урусатдин Приморье (Гьуьлуьн
яхадив гвай чка) ччилер кьунвай Когурё гьукуматдикай къачуна.

Садлагьай инсанар Кореядиз 500000 йис идлай вилик атанвайди яз гьисабзава.
Кьисадикай къведай хьиз, ч.э.в. 2333 Тангунди Кочосон династиядиз бине эцигнай.

Кореядин тарихда дяверин нетижада арадал къвезвай ва терг жезвай пара къадарда
гьукуматар — шегьерар авай. Амма абурукай виридалай къуват авай ва Кореядин
тарихда чӀехи гел тунвай, кьве виш йисалай пара гьукум гьалнавай ва вириниз
Кореядин пуд пачагьвал тӀвар алаз машгьур — Пэкче, Силла ва Когуре пачагьвалар
тир. Чи эрадин 676 йисуз, Кореядин майдандин саки вири ччилер, са Пархэ
пачагьвалдикай гъейри Силла пачагьвалди кьунвай. И пачагьвалдик акатзавай
Маньчжуриядин са пай ва Корея областрин арада хьайи къене патан дяверин
себебдалди Силла кьве Кьибле ва Кефер штатриз ччара хьана.

918 йисуз генерал Ван Гонди Коре королвалдиз бине эцигна. Гуьгъуьнлай 13 виш
йисуз иниз монголар гужалди гьахьзава, ва гьавиляй королвал къвез-къвез зайиф
жезвай. Саки цӀипуд йис алатайла къулухъ Корё королвалди Корея ччилерин майданда
вичин гьакимвал хуьнвайтӀани абуру монголриз хараж налог вугузвай. Монгол
империя терг хьайила Кореда къенепатан политикадин женгер эгечӀнай, ва и женгера
винивал кьунвай Ли Сон Геди 1388 йисуз Коре пачагьвалдин ччилера Чосон династия
туькӀуьрна.

1592 ва 1598 йисарин арада японар Кореядиз гьахьна ва ирид йисан Имжин дяве
эгечӀна. Гьа чӀавуз Япониядиз Тоетоми Хидэеси кьилел алаз Китай кьун паталай
куьмек герекзавай ва Чосон династияди японрин кьушунрик акатуниз ваъ лагьанай.
Гьа Имжин дяведа кореядин кьегьал адмирал Ли Сун Сина чӀехи кӀевивални кичӀе
туширвал къалурна ва японриз муьтӀуьгъ хьанач. ГьакӀни и дяведа, корея патахъай
вириниз тӀвар — ван гегьенш хьанвай хъалхъас хъипрен - гимияр кардик кутунвай.

17 виш йисуз Корея маньчжуйрин кӀаник акатна ва китайдин Цин империядихъ
гилигна. 19 виш йисуз Кореяди кьилди вичиз хас тир политика тухузвайвиляй,
Китайда адаз «Королвалдин дервиш» лакӀаб ганвай. Японни — китайдин кьведлагьай
ва японни - урусатдин дяверилай къулухъ Корея Япониядин гъилик акатнай
(1910—1945). Гуьгъуьнин Дуьньядин кьведлай дяведилай кулухъ японри, Кореядин
кефер пад (гилан Кефер Корея) кьунвай СССРдин ва Кореядин кьибле пад (гилан
Кьибле Корея) кьунвай АСШдин кьуватриз рей ганвай.

1948 йисуз, Корей зуростров СССРДинни АСШдин арада пай хьунин себебдалди, кьве
ччара гьукумат арадал атана: Кьибле Корея ва Кефер Корея. Кефер пата гьакимвал,
японрин аксиниз партизанвилин женгер тухузвай Ким Ир Сенди къачуна, Кьибле
патани президентдин чкадиз Ли Сын Ман тайин авунай.

1950 йисан 25 июньдиз Кефер Корея Кьибле Кореядин ччилериз гужалди гьахьзава,
имани кореядин дяведин эгечӀуниз сифте кьил кутуна. Къайи дяведилай къулухъ и
дяве АСШ ва адан куьмекдик квай уьлквейрин СССР ва КХРдин аксиниз тухунвай дяве
хьиз фад — фад гьисабзава. Кефер садвалдик гуьгъуьнин патар акатзавай: Кефер
Корея ва адан яракьвилин къуватар; китайдин къушунар (официал документра КХР
дяведа иштирак авуначир хьиз физва, амма дяведа иштаракнай къушунар «китай
халкьдин гуьгьуьл квайвилин къушунар» тир; СССРни официалвилелди иштиракначир,
амма дяведин финансвал вичин гъиле кьунвай ва Корей зуростровдиз пара кьван
къушунар, дявевилин кӀвалахрин устӀарар, меслят къалурдай ксар ва ГьДФдин частяр
ракъурнавай. Кьибле садвалдин патай Кьибле Корея, АСШ, ЧIехи Британия ва ООНдин
дяведин къуватрик акатзавай маса уьлквеяр иштираквал авунай. 1953 йисуз
кутӀуннавай перемириедин икърардин нетижада Корей зуростров демилитари зонадай —
тӀуз кьве патаз ччара хьанвай. Ислягьвилин икърар гилалди кутӀунвач ва
официалвилелди кьве уьлквени гилани дяведин гьалда ава. Къиметралди, и
гьуьжетдин нетижада 2.5 миллион кас кьенвай.

1960 йисуз студентрин гьерекатдин нетижада, Ли Сын Ман президентвиляй акъуднай.
И себебдалди, «гуькуматдин элкъуруьн» яни политикадин туькӀуьрунда чӀехи
масакӀаяр геле аваз фена ва са йисан гуьгъуьнлай кьилин чка генерал Пак Чжон
Хиди къачунва. Пакди гьакимвал тухузвай чӀавуз, халкьдин паталай регьимвал
квачир диктатор хьтин ва маса чӀехи критикаяр галукьна, амма ам къуллугъда авай
чӀавуз, экспорт гегьенш хьанвайвиляй уьлкведин экономика пара вилик фенвай. Пак,
1979 йисан кьиникьдал кьван президентдин къуллугъдик квай.

Пак кьейила къулухъ гуьгъуьнин йисар, политикада стабилвилин къалабулухар авай
йисар тир. 1980 йисуз, гьа чӀаван премьер — министр Чхве Гю Хади уьлкведин
гьукумдиз чӀехи масакӀаяр тваз кӀан хьайивиляй, генерал Чон Ду Хванади адан
аксиниз гьукуматдин элкъуьрун кьилиз акъудна ва вич президентвилин къуллугъдиз
атана. Гьа и, Чон Ду Хван гьукумдиз атай факт халкьдин арадиз зурба къалабулухар
туна, адан аксиниз пара акцияяр ва къарагъунар жез эгечӀнай, халкьди гьахъ тир
президентвилин хкягъунар тӀалабзавай.

Чон ва адан пад хуьзвайбуру Кьибле Кореяда 1987 йисал кьван кьиливал тухузвай,
ахпа оппозициядин кӀеретӀри ва кӀвалах ийизвай ксарин гьерекатри адан аксиниз
акцияяр кьиле тухунвай. Эхирни, Чонди ва Гьахъвилин Демократик Партиядин чӀехиди
Ро Дэ-вуди, 29 йиюльдиз президентдин хкягъунар тухуз малумарнай. И хкягъунра Но
Му Хён гъалиб хьана.

1997 йисан 18 декабрьдиз президентвилин къуллугъдиз Ким Дэ Чжун атана. Ада
ришветдин аксиниз женг тухуз ва экономикадиз цийикӀаяр тваз эгечӀнай. КХДРдиз
талукь тир политика къатидаказ хъуьтуьларна. Ахпа 2000 — дин йюньдиз Пхеньянда
Ким Дэ Чжун КХДРдин регьбер Ким Чен Ир галаз гьалтнава, ва и гьалтунин нетижада
баришугъ хьунин ва санал экономикадин крар тухунин икьрардиз къул чӀугнай. Гьа и
йисуз, Демократиядин кӀвалахра, КХДР галаз араяр лас авунин кӀвалахра,
РагъэкъэчӀдай Азияда ва Кьибле Кореяда инсанрин гьахъар хуьнин крара чӀехи
агалкьунриз агакьнавай Ким Дэ Чжун Нобельдин премия къачунвай.

Кьибле Кореяни Япония 2002 йисан дуьнья чемпионатдин иесияр тир. Гуьгъуьнлай,
Лианкур островрин паталай хьанвай гьуьжетунин себедай Кьибле Кореядинни
Япониядин араяр чӀур хьана.

Кьибле Корея, Корей зуростровдин кьибле пата чка кьунва. Суван зуростров,
рагъакӀидай патай Хъпи гьуьлуьн, рагъэкъечӀдай патай Япон гьуьлуь, кьибле патай
Корей проливдинни РагъэкъечIдай - Китай гьуьлуьн ятари кьунва. Адан ччилерин
майдан — 100 132 км ² я.

Ччилер кьуд асул патариз пайиз жеда: суван чкайрин рагъэкъечӀдай пад,
рагъакӀидай пата кьулувилин ччилер, кьиблединни — рагъэкъечӀдай пата сувар ва
дугунар, кьиблединни — рагъакӀидай патани Нактонган вацIун гьавиз. Ччилеин чӀехи
пай суван чкаяр я лежбервалдиз виже къведачир ччилер я.

Корея — унитар республика. 1 артух статусдин шегьер (тхыкпёльси: Сеул), 6 дуьз
гъилик кутундин шегьерар (кванъёкси: Пусан, Тэгу, Инчхон, Кванджу, Тэджон,
Ульсан), 8 провинцияр (то: Чхунчхон-Пукто ва Чхунчхон-Намдо, Канвондо, Кёнгидо,
Кёнсан-Пукто ва Кёнсан-Намдо, Чолла-Пукто ва Чолла-Намдо) ва 1 артух автономдин
провинция (тхыкпёль чачхидо: Чеджудо) акатзава.

Кьиблепатан Кореядин гьукумат яшамиш жезвай кьван (60 йис) адан экономикадин
гьал пара дегиш хьана. 1940 йисарин къене Кьиблепатан Кореядин экономикадин
чӀехи пай хуьруьн кӀвалахарни кьесил индустрия тиртӀа гила агъур индустриядини
сервиса пай кьазва. 30 йисан къене гьукумат регьбера Пак Чон Хиди сифте вадйисат
кьабул авурдилай кьулухъ, гьукуматдин экономика лап фад вилик физ эгечӀна,
экономикадин вичин гьални пара дегиш хьана. Ихьтин чӀехи агалкьунар 1960—1990
йисариз экономикадин патахъай хьайивиляй Кьиблепатан Кореядиз, Гонконг,
Сингапурни Тайвань галаз «азиядин тиграр» лагьана. 1980-лагьай йисарин эхирда
Кьиблепатан Кореядин экономикадин вилик фидай гьал яваш жез эгечӀна 6,5 %/йис
хьана. Ахпа кӀвалахдихъай къвезвай къазанмишзавай пуларин кьадарни хкаж
хьайивили гьадахъ галаз инфляцияни хкаж жез эгечӀна. Амай чӀехи экономика авай
гьукуматар хьти Кьиблепатан Кореядин экономикадинни чӀехи пай (2/3)сервисди
кьазва.

1948 йисан 17 июльдиз Кьиблепатан Кореядин сифте Конституция кьабулнавай. Гьа
чӀавалай Конституция кӀуьдра цӀийи кьиляй кьабул хъувунвай, эхиримжи сефер 1987
йисан 29 октябрьдиз. И кар, гьукумат демократиядик тухудай чӀехи кам хьана .



https://lez.wikipedia.org/wiki/%D0%9B%D0%B0%D1%81_%D0%BE%D0%BA%D0%B5%D0%B0%D0%BD

Лас океан (урус. Тихий океан, ингл. Pacific Ocean, исп. Océano Pacífico,
франц. Océan Pacifique, кит. 太平洋) — дегьневилел ва майдандин чӀехивилел
гьалтайла дуьньяда виридалай чӀехи океан. РагъакӀидай пата Евразия ва Австралия
материкрин арада, рагъэкъечӀдай пата Кефер ва Кьиблепатан Америкадин арада ва
кьибле пата Антарктидадин арада чка кьунва.

Адак акатзавай гьуьлер галаз умуман майдан — 179,7 млн км², юкьван дегьневал —
3984 м, цин къенен кьадар — 723,7 млн км²; гьуьлер галачиз: майдан — 165,2 млн
км², дегьневал — 4282 м, цин къенен кьадар — 707,6 млн км². Лас океандин (ва
вири Дуьнья океандин) виридалай дегьне чка — 10 994 м Мариан чӀутхвар я. Лас
океандайтӀуз тахминан 180-лагьай меридианадай сятдин чӀул масакӀа жезвай зул
физва.

Европавийрикай садлагьайди и океан акурди испанви конкистадор Бальбоа тир. 1512
йисуз ам вичин сарекьин дустарихъ галаз Панамадин хев элячӀна ва тийижир
океандин къерехдихъ экъечӀна. Абур океандиз заливдин кьибле патай
гьахьнавайвиляй Бальбоади адаз Кьибле гьуьл (исп. Mar del Sur) тӀвар эцигна.
1520 йисан 28-ноябрдиз ахъа океандиз Фернан Магеллан экъечӀна. Ада 3 варзни 20
йикъан къене океан ЦӀаюн Чилелай Филлипин островрал кьван кьве кӀарна фена. Ам
океанда хьайи вири чӀавуз гьава хъсан ва лас (секин) тирвиляй Магелланди адаз
Лас океан тӀвар эцигна. 1753 йисуз французви географ Жак-Николь Бюашди адаз,
дуьньяда виридалай чӀехи океан тирвиляй «ЧӀехи океан» тӀвар эцигиз теклифна.
Амма и тӀвар вирида кьабулнач, ва дуьньядин географияда «Лас океан» тӀвар гилани
кьуватдик ква. Инглис чӀалан уьлквейра океандиз (ингл. Pacific Ocean)
лугьузвайди я.

Дуьнья океандин чинин 49,5 % кьунвай ва адан цин къенен кьадардин 53 %
гьакьарнай Лас океан, планетадин виридалай чӀехи океан я. кефер патай кьибле
патаз тахминан 15,8 агъзур км ва рагъэкъечӀдай патай рагъакӀидай патаз 19,5
агъзур км-диз яргъи хьанва. Адан ятарин чӀехи пай кьибле гьяркьуьвалра чка
кьунва, гъвечӀи пай — кефер гьяркьуьвалра. Вичин рагъэкъечӀдай къерехдив ада
Кьибле ва Кефер Америкадин рагъакӀидай патар кьунва, вичин рагъакӀидай къерехдив
ада Австралиядин ва Евразиядин рагъэкъечӀдай патар, ва кьибле пата Антарктида
кьунва. Лас океандинни Кефер МуркӀад океандин сергьятдин зул, Беринг проливда
авай, Дежнёв мысдилай Велс Принц мысдал кьван физвай зул я. Атлантик океандихъ
галаз сергьят, Горн мысдилай 68°04’ р.акӀ.я. меридиандай тухузва.

Лас океандин гьуьлерин, проливрин ва заливрин умуми майдан 31,64 млн км²
туькӀуьрзава (им вири океандин 18 % я), цин къенен кьадар 73,15 млн км² (им вири
океандин 10 % я). Гьулерин чӀехи пай океандин рагъакӀидай пата, Евразия
материкдин яргъивилихъди чка кьунва: Берингово, Охотское, Япон, Къенепатан Япон,
Хъпи, РагъэкъечӀдай-Китай, Филиппин; Кьиблединни — РагъэкъечӀдай Азиадин
островрин арада авай гьуьлер: Кьибле-Китай, Ява, Сулу, Сулавеси, Бали, Флорес,
Саву, Банда, Серам, Хальмахера, Молукк; Австралиядин цин къерехда авай гьуьлер:
ЦӀийигвиней, Соломон, Коралл, Фиджи, Тасман; Антарктидадин патав авай гьуьлер:
Дюрвильдин, Сомовадин, Россадин, Амундсендин, Беллинсгаузендин. Кьибле ва
Кеферпатан Америкадин яргъивилихъди гьуьлер авайди туш, амма зурба проливар ава:
Аляска, Калифорниядин, Панамадин.

Лас океанда шумуд са агъзур островар гьарнал чкӀанва, абур вулканрин гадрунрин
нетижада арадал атанвайбур я. И островрин бязибур, вичелай кьулухъ кораллрин
уьнуьгар — атоллар туна, кораллрив акьалтна цин кӀаник акатзавай..

И океанда, дуьньяда чӀехивилел гьалтайла кьведлагьай ва пудлагьай чкада авай
островри чка кьунва: ЦӀийи Гвинея (829,3 агъзур км²) ва Калиматан (735,7 агъзур
км²); островрин виридалай чӀехи кӀватӀал: ЧӀехи Зонд островар (1485 агъзур км²,
абурун къене чӀехи островар: Калимантан, Суматра, Сулавеси, Ява, Банка).

Маса чӀехи островарни архипелагар: ЦӀийи Гвинеядин островар (ЦӀийи Гвинея,
Колепом), Япон островар (Хонсю, Хоккайдо, Кюсю, Сикоку), Филлипин островар
(Лусон, Минданао, Самар, Негрос, Палаван, Панай, Миндоро), ЦӀийи Зеландия (Кефер
ва Кьибле островар), ГъвечӀи Зонд островар (Тимор, Сумбава, Флорес, Сумба),
Сахалин, Молукк островар (Серам, Хальмахера), Бисмаркдин архипелаг (ЦӀийи
Британия, ЦӀийи Ирландия), Соломон островар (Бугенвиль), Алеут островар,
Тайвань, Хайнань, Ванкувер, Фиджи островар (Вити-Леву), Гьавай островар
(Гьавайяр), ЦӀийи Каледония, Кадьяк архипелаг, Курил островар, ЦӀийи Гебрид
островар, Шарлотта Королевадин островар, Галапагос островар, Веллингтон, Пак
Лаврентийдин остров, Рюкю островар, Риеско, Нунивак, Санта-Инес, Д’Антркастодин
островар, Самоа островар, Ревилья-Хихедо, архипелаг Палмер, Шантар островар,
Магдалена, архипелаг Луизиада, архипелаг Линга, Луайоте островар, Карагин,
Кларенс, Нельсон, Принсесс-Ройал, Хановер, Командор островар.

Мезозой эрада Пангея улуконтинент кьве маса Гондвана ва Лавразия континетриз
ччара хьайила, гьавиляй ам элкъвена кьунвай Панталасса океандин майдан гъвечӀи
жез эгечӀнай. Мезозой эрадин эхирдал кьван цӀийи Гондвана ва Лавразия
континентар тамамвилелди ччара хьанвай, ва абурун сад — садахъай гьарнихъ яргъа
финин нетижада гилан чӀаван Лас океан арадал къвез эгечӀнай. Юра девирда,
ласокеандин легъедин сергьятрин къене кьуд океандин тектоник плитаяр туькӀуьр
хьанвай: Ласокеандин, Кула, Фараллон ва Феникс. Кефердинни-рагъакӀидай плита
Кула Азия материкдин рагъэкъечӀдай ва кьиблединни-рагъэкъечӀдай къерехрин кӀаник
акатзавай. Кефердинни-рагъэкъечӀдай океандин плита Фараллон, Аляскадин,
Чукоткадин ва Кефер Америкадин рагъакӀидай къерехдин кӀаник акатзавай. Океандин
кьблединни-рагъэкъечӀдай плита Феникс Кьибле Аменикадин рагъакӀидай къерехдин
кӀаник акатзавай. Киж девирда кьиблединни-рагъэкъечӀдай Ласокеандин океандин
тектоник плита, гьа чӀавуз сад тир Австрални-Антарктикадин материкдин
рагъэкъечӀдай къерехдин кӀаник акатунин нетижада материкдикай са шумуд чӀуквар
хана галатна, гьа чӀуквари гилан ЦӀийизеландиядин плато ва цин кӀане авай
Лорд-Хау ва Норфолк кӀунтӀар арадал гъанва. Киж девирдин эхирда
Австрални-Антарктикадин материк кьве патахъ къакъатна.

Австралиядин плита экватордин патаз кьилдиз рекье гьатна. Идалайни гъейри,
олигоцен девирда Ласокеандин плитади вичин юзун кефердинни-рагъакӀидай патаз
масакӀа хъувуна. Миоцен девирдин эхир чӀавара Фараллон плита кьве патахъ ччара
хьанва: Кокос ва Наска плитаяр.

Тектоник плитайрин юзунар къени давамарзава. И юзунрин гиг
Кьиблединни-Ласокеандин ва РагъэкъечӀдай-Ласокеандин кьакьанвилер авай юкьван —
океандин рифтерин зонаяр я. И гигдилай рагъакӀидай пата океандин виридалай зурба
Ласокеандин плитади чка кьунва, ада кефердинни — рагъакӀидай патаз йиса 6 —
10 см йигинвилелди юзурзава ва Евразиядинни Австралиядин плитайрин кӀаник
акатзава. РагъакӀидай пата Ласокеандин плитади Филлипин плита йиса 6-8 см
йигинвилелди Евразиядин плитадин кӀаник эцягъзава. Юкьванни — океандин рифтдилай
рагъэкъечӀдай пата гуьгъуьнин плитаяр ава: кеферни-рагъэкъечӀдай пата, йиса
2-3 см йигинвилелди Кефер-Америкадин плитадин кӀаник акатзавай Хуан де Фука
плита ава; юкьван пата, йиса 6-7 см йигинвилелди кеферни-рагъэкъечӀдай патаз
Кариб литосферадин плитадин кӀаник юзурзавай Кокос плита ава; кьибле пата,
рагъэкъечӀдай патаз юзунзавай Кьибле-Америкадин плитадин кӀаник йиса 4—5 см
йигинвилелди акатзавай Наска плита ава.

Материкрин цин кӀаник галай къерехар Лас океандин 10 % кьазва. Шельфдин рельефда
трансгрессив кьетӀенвилер хъсан тафават аваз аквада.

Ахьтин кьетӀенвилер гьакӀни Явадин ва Беринг гьуьлуьн шельфра авай цин кӀанин
вацӀарин дугунриз хас я. Корей шельфда ва РагъэкъечӀдай Китай гьуьлуьн шельфда
рельефдин цӀиргъерин формаяр гегьенш я. Экватординни — тропик ятарин шельфда
коралл дараматар гегьенш я. Антарктикадин шельфдин чӀехи пай 200 м дилай пара
дегьнейра яргъи хьанва, ва ччин пад, тектоник тегьердалди арадал атанвай,
нубатдалди сад — садан гуьгъуьна физвай цин кӀанин суварив ва фурарив пара кьван
агаж хьанва. Кеферпатан Америкадин материкдин гуьне цин кӀане галай каньонрив
агаж хьана. Ихьтин цин кӀанин зурба каньонар гьакӀни Беринг гьуьлуьн материкдин
гуьнедани чир я. Антарктидадин материкдин гуьне чӀехи гьяркьуьвилив, жуьреба —
журевилив ва рельефдин агаж хьунив тафават аваз я.

Гьар патай ам материкдин гуьнеди элкъвена кьунва. ГьакӀни иниз мезозой девирдин
гуьгъуьнлай арадал атанвай цин кӀанин Лорд-Хау цӀиргъ талукь я.

И зонаяр океандин са гьалдай маса гьалдиз элячӀун къалурдай зулар я. Лас
океандин рагъакӀидай къерехда гуьгъуьнин элячӀунин зонаяр ава: Алеутдин, Курилни
- Камчаткадин, Япониядин, РагъакӀидай - Китайдин, Индонезиядинни - Филлипинрин,
Бониндинн - Марианадин, Меланезиядин, Витязевкадин, Тонгадинни - Кермадексдин,
Маккуоридин чӀутхварар. Абурукай виридалай дегьне чӀутхвар, 11 022 м дегьневал
авай Мариан чIутхвар я. Океандин рагъэкъечӀдай пата Юкьван - Америкадин ва
Перудинни - Чилидин чӀутхварар чка кьунва.

Вири элячӀунин зонайриз вулканизм ва вини дережадин сейсмиквал хас я, вири санал
и зонайри Ласокеандин зурзунрин ва вулканрин чӀул туькӀуьрзава.

Лас океандин майдандин 11 % юкьван-океандин цӀиргъери кьунва, им
Кьиблединни-Ласокеандин ва РагъэкъечӀдайни-Ласокеандин кьакьанвилер я, ибур
гьяркьу, са тӀимил агаж хьанвай хкаж хьанвай чкаяр я.

Кьилин цӀиргъедин системадилай къвалан хелер къекъечӀзава, мисал паталай Чилидин
кьакьанвал ва Галапагосс рифтедин зона. Юкьван — океандин цӀиргъериз Горда,
Хуан-де-Фука ва кефердинни-рагъэкъечӀзавай пата чка кьунвай Эксплорер цӀиргъерни
талукь я. Юкьван — океандин цӀиргъер фад — фад зурзунар ва вулканрин гадрунар
жезвай сейсмик чкаяр я.

Ласокеандин кьакьанвалрин системади Лас океандин къен кьве барабар тушир паяриз
пайзава. РагъэкъечӀдай пад мадни тӀимил яд авай ва рельеф тӀимил агаж хьанвай
чка я. Ина Чилий кьакьанвал (рифтерин зона) ва Наска, Сала-и-Гомес, Карнеги ва
Кокос цӀиргъер хкягъзава. И цӀиргъери, океандин рагъэкъечӀдай патан къен
Гватемал, Панам, Перуан ва Чилий хандакӀриз пайзава. ХандакӀрин виридаз суварив
ва кӀунтӀарив агаж хьанвай рельеф хас я. Галапагосс островрин районда рифтерин
зона хкягъзава.

Океандин къенен маса пай, ласокеандин кьакьанвалрикай рагъакӀидай пата ава, Лас
океандин къенен умуми майдандин 3/4 пай кьунва, адаз рельефдин четин туькӀуьрун
хас я. ЦӀудралди кьакьанвалри ва цин кӀанин цӀиргъери океандин къен пара
кьадардин хандакӀриз пайзава. Сад — садан гуьгъуьна физва виридалай кьакьан
цӀиргъери, океандин винел, рагъакӀидай патай кьил къачуна кьиблединни —
рагъэкъечӀдай пата куьтягь жезвай чӀемерукдиз ухшар кьакьанвалрин системадин зул
туькӀуьрзава. Ахьтин садлагьай система Гьавай цӀиргъ я, адаз къушаба Картограф
сувари, Маркус-Неккерди, Лайн островрин цин кӀанин цӀиргъери санал туькӀуьрзавай
чӀемерукдиз ухшар зул физва.

И зул Туомоту островрал кьван яргъи хьанва. Гуьгъуьнин чӀемерук хьтин зул
Маршалл, Кирибати, Тувалу ва Самоа островри туькӀуьрзава. Кьудлагьай чӀемерук
хьтин зул Каролин островрикай ва Капингамаранги кьакьанвалдикай ибарат я.
Вадлагьай чӀемерук хьтин зул Каролин островрин кьибле группади ва Эаурипик
кьантӀарди туькӀуьрзава. ЦӀиргъерин ва кьакьанвалрин бязибур масабурукай вичин
яргъивилихъди тафават аваз я. Ахьтинбурукай садбур Императордин цӀиргъ,
Шатскийдин, Магелландин, Хессдин ва Манихикдин кьакьанвилер я, гьакӀни и
цӀиргъерин кукӀвар кьулу ва кӀеви карбонатрин къатари кьунвайди я. Курилл ва
Япон островри виридалай чӀехи чӀемерук хьтин зул туькӀуьрзава.

Гьавай островра ва Самоа архипелагда кардик квай вулканар ава. Лас океандин
къене 10 агъзур кьван вулканик сувар гьарнихъ чкӀанва. Абурун чӀехи пай гайотар
я. Бязи гайотрин кукӀвар 2 — 2,5 агъзур км дегьневалда ава, ва абурун винел алай
юкьван дегьневал 1,3 кьван км я. Лас океандин юкьван ва рагъакӀидай пата авай
вулканрин лап чӀехи пай асулдай кораллрин рекьелди арадал атанва. Коралл
дараматри саки вири вулканик островар элкъвена кьунва.

Азиядин Амур, Хуанхэ, Янцзы, Меконг хьтин чӀехи вацари Лас океандин ятариз зурба
кьадарда (1767 миллион тонн кьван) накьв акъудзава. И накьвадин къат
тамамвилелди къерехра авай гьуьлерин ва заливрин кӀанера ацукьзава. Америкадин
виридалай чӀехи вацӀари — Юкон, Колорадо, Колумбия, Фрейзер, Гуаяс ва масабуру
380 миллион тонн кьван накьв гузва, ва накьвадин — рагъулдинни кьардин акахьунин
70 — 80 % шельфда амукь тавуна ахъа океандиз физва, гьавиляй шельфдин
гьяркьуьвал акьванни пара туш.

Лас океанда, асул яз кефер зур — пайда чепедин яру жуьреяр гегьенш я. Ин
хандакӀрин чӀехи дегьневалдикай аслу я. Океан, кремнийдинни — диатомдин лилрин
кьве чӀулдиз пай жезва: кефер ва кьибле), гьакӀни радиоляр лилдин экваториал
зона ахъаз акваза. Океандин кьиблединни — рагъакӀидай патан цин кӀанин зурба
майданра кораллринни — цин векьерин биоген къатар ацукьнава. Экватордилай кьибле
пата глобигерин лилар гегьенш я. Коралл гьуьле птеропод лилдин къатарин са шумуд
ник ава. Океандин мадни дегьне кефер пата, ва гьакӀни Перуан хандакӀра ракьни -
марганецдин къатарин гегьенш зурба никер чир я.

Лас океандин авахьунрин умуми схема атмосферадин къекъуьнрин къанунри
тайинарзава. Чилин кефер патан зур — пайдин кеферни — рагъэкъечӀдай пассатди,
океанда, Юкьван - америкадин къерехдайтӀуз фена Филиппин островрал кьван
агакьзавай, Кефер-Пассат авахьун арадал гъизва. Ахпа и авахьун кьве хилез пай
жезва: сад кьибле патахъ алгъана Экваториал аксиавахьундихъ акахьзава ва
индонезиядин гьуьлерин гьавизриз авахьна физва. Кефер хел РагъэкъечӀдай-Китай
гьуьлуьз физва, ва анай экъечӀна Кюсю островрин кьибле пата эгечӀзавай гзаф
къуват авай Куросио авахьундиз бине эцигзава. И авахьун кефер патаз, Япониядин
цин къерехдиз гел къачузва, ва япониядин цин къерехдин климатдиз кьатӀуз жедай
таъсир гузва. 40° к.гь (кефер гьяркьуьвал)-да Куросия, рагъэкъечӀдай патаз
Орегонадиз физвай Кефер-Ласокеандин авахьундиз элячӀзава. Кефер Америкадихъ
галукьайла, ам кьве хилез ччара жезва: кефер патан, Аляскадин чими авахьун
(материкдин яргъивилихъди фена Аляска зуростровдал агакьзавай) ва кьибле патан —
Калифорниядин къайи авахьун (Калифорний зуростровдин яргъивилихъди фена цӀийи
кьиляй Кеферни — Пассат авахьундиз авахьзавай).

Чилин кьибле зур — паюна авай Кьиблединни — рагъэкъечӀдай пассатди, Лас океанда
Колумбиядай Молукк островрал кьван кьве кӀарна физвай, Кьибле - Пассат авахьун
арадал гъизва. Лайн ва Туамоту островрин арада ада, Коралл гьуьлуьз гел къачуна
ва Австралиядин цин къерехдин яргъивилихъди кьибле патаз фивай, хел вегьена
РагъэкъечӀдай-Австралиядин авахьун туькӀуьрзава. Молуккс островрин рагъэкъечӀдай
пата, Кефер — Пассатдин ва Кьибле — Пассатдин ятар сад — садахъ акахьай чкада
Экваториал аксиавахьун арадал къвезва. РагъэкъечӀдай-Австралиядин авахьун ЦӀийи
Зеландиядин кьибле пата, Индия океандай къвезвай Лас океан рагъакӀидай патай
рагъэкъечӀдай патад кьве кӀарна физвай, РагъакӀидай гарарин авахьундиз
авахьзава.

Кьибле Америкадин кьибле кукӀва и авахьундин са хел кефер патаз фена Перуан
авахьун арадал гъизва, маса хел Кьибле Америка элкъвена Атлантик океандиз физва.
Гатуз океандин экваториал зонадин рагъэкъечӀдай пата Эль - Ниньо арадал къвезва,
им чими, тӀимил уьцӀуьвал квай ятари Перуан авахьундин къайи ятар Кьибле
Америкадин къерехдикай чуькьвена къакъудунин гьал я. А чӀавуз окенадин агъа
къатариз кислороддин рехъ ахгал хъжезва, гьавиляй цик квай планктон, гъедер ва
абур незвай нуькӀвер телеф жезва, ва цин къерехрин мукьвавай кьурагь районриз,
чӀехи мусибатвилин цин ацӀурунар гъизвай зурба марфар аватзава.

Виридалай вини дережадин уьцӀуьвал экваториал ва тропик зонайриз хас я (35,5 —
35,6 ‰), гьина къваларин кьадар бугъдиз элкъвезвай цин кьадардал гекьигайла пара
тӀимил я. РагъакӀидай пата, къайи авахьунрин таъсирдай цин уьцӀцуьвал агъуз я.
Къваларин чӀехи кьадарди гьакӀни уьцӀуьвал агъузарзава, кьетӀендаказ экваторда
ва юкьван дережадинни субполяр гьавадин гьяркьуьвалрин рагъакӀидай цин
къекъуьнра.

Лас океанда мурк кьибле пата антарктикадин мукьва авай регионра ва кефер пата —
Беринг, Охотск ва са тӀимил кьадарда Япон гьуьлера арадал къвезва. Аляскадин
кьибле къерехрай айсбергрин гьалда муркӀар къакъатзава, мартда — апрельда абур
48—42°кь. гь. агакьзава. Океандин кефер регионриз къвезвай цин винел къекъезвай
муркӀарин саки вири Беринг гьуьляй авахьунри гъизва.

Лас океанда вини патан, вини патан кӀаник галай, арада авай, дегьнейрин ва цин
кӀанин ятарин массаяр хкягъзава. Вини патан къатдин яцӀувал 35—100 м я ва цин
уьцӀуьвилив ва температурадин гьар пата барабарвалдив маса къатарилай тафават
аваз я. И къат океандин вини пата чимивалдин гун — къачун, къваларин ва бугъдиз
элкъвенвай ятарин барабарвал ва акахьун таъминарзава. Гьа и кьетӀенвилер, амма
тӀимил кьадарда вини патан кӀаник галай цин къатдизни талукь я. Климатик
зонайрикай аслу яз вини патан кӀаник галай цин къатдин яцӀувал 220—600 м арада
юзурзава. Вини патан кӀаник галай къат цин вини дережадин уьцӀуьвалдив ва
къалинвалдив маса къатарилай тафават аваз я. Вини патан кӀаник галай ятарин
масса, чими климатда вини патан мадни уьцӀцуь ятарин агъуз хьунин рекьелди
арадал къвезва.

Арада авай ятарин къатариз 3-5 °C температура ва 33,8—34,7 ‰ уьцӀуьвал хас я.
Арада авай ятарин агъа сергьят 900—1700 м дегьнейра ава. Дегьнейрин цин къатар,
антарктикадин ва Беринг гьуьлуьн къайи ятарин цин кӀаник финин ва ахпа
хандакӀриз авахьунин рекьелди арадал къвезва. Цин кӀанин ятарин массаяр
2500—3000 м дегьнейра чка кьунва. Абуруз, маса къатарилай тафават гузвай кьетӀен
агъа температура (1—2 °C) ва цин уьцӀуьвилин гар пата барабарвал (34,6—34,7 ‰)
хас я. И ятар антарктикадин шельфда кӀеви къайивилин гьалра арадал къвезва. Маса
океанрин цин кӀанин ятарин массайрилай тафават аваз яз, Лас океандин цин кӀанин
ятарин массайриз кислороддин агъа дережадин кьадар хас я. Цин кӀанин ятар
дегьнейрин ятарихъ галаз Лас океандин 75 % туькӀуьрзава.

Лас океандин климат, ракьнин радиация ва атмосферадин къекъуьн зонайралди паюнин
нетижада ва гьакӀни Азия материкдин эсердай арадал къвезва. Океанда, дуьньяда
авай саки вири климатрин зонаяр хкягъиз жеда. Кефер патан юкьван гьалдин зонада
хъуьтӀуьз чуькьуьнвалдин юкь чуькуьнвалдин Алеут минимум я, гатуз зайиф жезва.
Кьибле пата Кефердинни — Ласокеандин антициклонди чка кьунва. Экватордин
яргъивилихъди Экватордин депрессия (агъа дережадин чуькьуьнвалдин чка) аваз я,
адалай Кьибле патахъди Кьиблединни — Ласокеандин антициклон. Океандин кьибле
пата чуькьуьнвал агъуз жезва, ахпа Антарктидадин вине авай кьакьан дережадин
чуькьуьнвалдиз масакӀа хъжезва. И чуькьуьнвалрин юкьварин чкайрикай аслу яз
гарар арадал кьвезва. Чилин кефер зур-пайдин гьяркьуьвалра хъуьтӀуьз къати
рагъакӀидай гарар виниз я, гатуз — зайиф кьибле гарар. Океандин кефердинни —
рагъакӀидай пата хъуьтӀуьн чӀавуз кефер муссон гарар къвезва, гатуз и гарар
кьибле муссон гарариз масакӀа жезва. Кефер зур-пайдин тропик ва субтропик
зонайра кефердинни — рагъэкъечӀдай пассатар виниз я. Экватордин зонада йисан
къене гар авачир лас гьава виниз я. Кьибле зур-пайдин тропикра ва субтропикра
кӀеви кьиблединни — рагъэкъечӀдай пассат гьукумвал тухузва, хъуьтӀуьз — кӀеви ва
гатуз — зайиф. Асул яз гатуз тропикра гзаф къати тропик тӀурфанар арадал
къвезва, ина абуруз тайфунар лугьузвайди я. Адетдалди абур Филлипинрилай
рагъэкъечӀдай пата кьил къачуна кеферни — рагъакӀидай па кефер патаз Тайваньдай
ва ЯпониядайтӀуз физва, ахпа Бериг гьуьлуьв агакьдалди туьхуьн хъжезва. Тайфунар
арадал къвезвай маса чка Юкьван Америкадин цин къерехда чка кьунвай районар я.

Лас океандин рагъакӀидай патан гьава, рагъэкечӀдай патан гьавадилай мадни чими
я. Тропик ва экваториал зонайра гьавадин юкьван температураяр 27,5 °C — 25,5 °C
я. Океандин зурба гегьеншвалрин винелай физвай гарари вичик ламувал йигиндиз
кужумзава. Экватордилай кьве патахъ яргъивилихъди физвай экватордин мукьвара
авай зонайра къваларин максимумдин кьве шуькӀуь зул физва, амма экватордин вичин
винел кьурагь зона тафават аваз я. Лас океанда кьибле ва кефер пассатар сад
садахъ гьалтзавай зонаяр авач. Экваториал ва тропик зонайрин рагъэкъечӀдай
патара кьурагьвал агъуз жезва. Виридалай кьурагь регионар, кефер пата Калифорния
зуростровдихъ агатзава, кьибле пата — Чили ва Перуан хандакӀрихъ игис жезва (ина
цин къерехра авай районрин йисан къваларин кьадар 50 мм — дилай агъуз я).

Дуьнья океандин биомассадин 50 % дилай пара пай Лас океандиз къвезва. Уьмуьр ина
бул ва жуьреба — журе гьалда гьалтда, асул гьисабдалди Азиадин ва Австралиядин
арада авай тропик ва субтропик зонайра, гьина зурба майданар коралл рифри ва
мангро набататри кьунва. Лас океандин фитопланктон асул яз микроскопик
саклеткадин цин векьери туькӀуьрзава, ахьтин цин векьерин ина 1300 жуьре ава.
Набататрин чӀехи пай тӀимил яд авай чкайра ва апвеллинг зонайра экъечӀзава.

Лас океандин кӀанин набататрикай 4 агъзур жуьре цин векьер ва 29 жуьре цуькведин
набататар гьисабзава. Океандин юкьван дережадин ва къайи климатрин регионра гзаф
кьадарда, асул яз ламинария группадай рехи — шуьтру цин векьер гегьенш я,
идалайни гъейри океандин кьибле зур паюна и хзандиз талукь тир 200 м кьван
яргъивал авай зурба набататриз гьалтиз жеда.

Тропикра алул яз фукус, цин чӀехи къацу векьер ва кьетӀен тӀвар — ван авай яру
цин векьер гегьенш я.

Лас океандин гьайванрин алем, маса океаннрикай жуьрейрин туькӀуьрундай 3-4 ра
бул я, асул яз тропик ятара. Индонезиядин гьуьлера 2 агъзурдилай пара гъедерин
жуьреяр малум я, амма кефер патан гьуьлера 300 кьван жуьре. Океандин тропик
чкада 6 агъзурдилай пара моллюскрин жуьреяр гьисабдик ква, амма Беринг гьуьле
200 жуьре ава.

Лас океандин фаунадиз хас тир кьетӀенвал адан систематик группайрин дегьвал ва
эндемизм я. Ина пара кьадарда гьуьлуьн кьуьгъуьррин дегь жуьреяр авайди я, маса
океанра авачир бязи лап дегь гъедер (мис. иордания, гильбертидия) ва сифте
яшайишдин туртумар ава; лососьхьтинбурун вири жуьредин 95 % Лас океанда ава.

Лас океандин флорадин пара жуьрейриз зурбавал хас я. Океандин кефер пата зурба
мидияр ва цин шкьуьнтар чир я, экватордин зонада дуьньяда виридалай чӀехи
моллюск тридакна яшамиш жезва, адан заланвал 300 кг я. Лас океанда мадни къати
ультрабиссал фауна къалурзава. Зурба чуькьуьникди, цин агъа температурадин
шартӀара, 8,5 км-дилай агъана тахминан 45 жуьре чан алай затӀар уьмуьр гьалзава,
абурукай 70 % эндемикар я. И жуьрейрин арада кьадардай виридалай вини голотурияр
я, пара тӀимил юзадай уьмуьрдин тегьер гьалзавай и чан алай затӀари, тӀуьн
иливардай хукадин ва ратарин системадайтӀуз зурба кьадарда накьв ахъайиз
алакьзава, вучиз лагьайтӀа икьван дегьнейра накьв кьилди сад тир тӀуьнин мяден
я.

Инсанди Лас океанда тухузвай майишатдин кӀвалахар адан ятарин кьацӀуруниз ва чан
алай затӀарин яван хьуниз гъанва. ГьакӀ, XVIII виш йисан эхирдал кьван, Беринг
гьуьле гьуьлуьн калар кьиляй — кьилиз вири телеф хьанвай. XX виш йисан сифте
кьилера квахьунин кичӀевилихъ гьуьлуьн кацар ва китрин бязи жуьреяр тир, гила
абурун кеспидиз кьадар эцигна.

Океандихъ галукьзавай ЧӀехи хата нафтӀадиз ва нафтӀадин продуктриз, залан
металлриз, гьакӀни атомдин промышленностьриз къвезва. Зарар гудай ва агъу квай
затӀар цин авахьунри вири океандиз гегьеншарзава. Гьатта Антарктидадин цин
къерехра, гьуьлуьн чан алай организмрин къене и затӀар раиж хьанвай. АСШдин цӀуд
штатди вичин хкатаяр гьамиша гьуьлуьз гадарзава. 1980-й йисуз и тегьерда 160 000
тонн хкатаяр терг авунай, гьа чӀаварилай инихъ и цифра жизви агъуз хьана.

Лас океандин кефер пата, пластикрикай ва маса хкатай зибилрикай ибарат тир,
окенадин цин авахьунрин нетижада Лас океандин зибилдин чӀехи тӀехв арадал
атанва. Кеферни — Ласокеандин цин авахьунрин системади, океандиз вегьезвай вири
зибил са чкадиз тухвана кӀватӀзава. И тӀвех Лас океандин кефер патайтӀуз яргъи
хьана, Калифорниядин цин къерехдай тахминан 500 гьуьлуьн милядилай кьил къачуна
Гавайрин патавай фена ва Япониядиз агакьунин жизви амукьна. 2001 йисуз зибил —
островдин заланвал — 3,5 миллион тонн, ва майдан — 1 млн км² дилай пара
туькӀуьрзавай. Гьар 10 йисуз и зибил тӀвехинин майдан къвердавай пара жезва.

1945 йисан 6 ва 9 августриз АСШдин яраквилин кьуватрив, япониядин кьве Хиросима
ва Нагасаки шегьеррин, атом бомбайрин вигьинар кьилиз акъуднай, им инсаниятдин
тарихда атомдин яракь кардик кутунвай садлагьай операция тир. Хиросима шегьерда
телеф хьайибурун кьадар 90 агъзурдилай 166 агъзур кас кьван ва Нагасакида 60
агъзурдилай 80 агъзур кас кьван агакьнай. 1946-й йисалай 1958 -й йисал кьван
Марашалл островрин Бикини ва Эниветок атоллра АСШди ядердин синагъар кьиле
тухузвай. Атом ва водород бомбайрин вири санал 67 хъиткьин кьиле тухванай.

1954 йисан 1 мартдин цин винел тухванай 15 мегатонн къуватдин водороддин
бомбадин синагъдин нетижада, дегьневал 75 м ва диаметр 2 км авай легъв ва цава
15 км кьакьанвални 20 км диаметрдин къарникъуз хьтин циф арадал атанвай.
Нетижада аттол Бикини чкӀанвай, адан майдандихъ ва агьалидихъ, Америкадин
Садхьанвай Штатрин тарихда виридалай зурба радиоктив азар галукьнай. 1957—1958
йисра ЧӀехибритания паталай, Полинезияда авай Лайн островрин Кирибати ва Молден
атоллра 9 атмосферадин ядер синагъар тухванай. 1966—1996 йисарин къене,
Франциядин Полинезиядин Муруроа ва Фангатауфа атоллра, Францияди 193 ядер
синагъар кьиле тухванай, абурукай 46 атмосферада, 147 чилин кӀаник.

1989 йисан 23 мартдиз Аляскадин цин къерехдин мукьув, АСШдин ExxonMobil
компаниядиз талукь тир «Эксон Вальдез» танкердин авария хьанвай. Вакъиадин
нетижада гьуьлуьз 260 агъзур баррель нафтӀ экъичӀнавай. Цин къерехдин зулун кьве
агъзур кьван километр кьацӀанвай. И авария, гьуьле хьанвай виридалай чӀехи
экологиядин катастрофа гьисабзавай (2010 йисан 20 апрельдиз Мексика заливда
хьайи урукулдин DH платформадин авариядал кьван).

Лас океандин сергьятдин яргъивилихъ чка кьунвай гьукуматар: Америкадин
Садхьанвай Штатар, Мексикадин Садхьанвай Штатар, Гватемала, Эль-Сальвадор,
Гондурас, Никарагуа, Коста-Рика, Панама, Колумбия, Эквадор, Перу, Чили,
Австралиядин союз, Индонезия, Малайзия, Сингапур, Бруней-Даруссалам, Филиппинар,
Таиланд, Камбоджа, Социалист Республика Вьетнам, Китайдин Халкьдин Республика,
Республика Корея, Кореядин Халкьдинни-Демократиядин Республика, Япония,
Урусатдин Федерация.

ГьакӀни океандин гегьеншвалда островдин гьукуматар ва маса гьукуматри кьиливал
тухузвай мулкар ава, вири санал абуру Океания туькӀуьрзава:

Лас океандин жугъурна — чирунрин ва менфят къачунин крар, инсаниятда кхьинар
арадал къведалди фадлай эгечӀнай. Океанда сирнавун паталай джонкаяр,
катамаранар, гимияр ва гьакӀан плотар крарик кутузвай.

1947 йисуз, бальса гъварарин «Кон-Тики» тӀвар авай плотдал, Тур Хейердалдин
регьбервилик кваз кьилиз акьуднай экспедицияди, Лас океан кьве кӀарна финин
жеривал тирди успатнай. Абуру Кьибле Америкадин юкьван патай рагъакӀидай патаз
рекьез акъатна Полинезия островриз атанвай. Китайдин джонкри океандин
яргъивилихъди Индий океандиз къекъуьнар ийизвай, мисал паталай 1405—1433 йисара
хьанвай Чжен Хэдин ирид сиягьат.

Европавийрикай и океан садлагьайди акурди испанви конкистадор Васко Нуньес де
Бальбоа тир, 1513 йисуз Панам хевдин аскӀан суварин садан кӀунтӀалай, кьибле
патаз экӀя хьанвай тум — кьил авачир Лас океадин гегьенш ятар акурла ада
океандиз Кьибле гьуьл тӀвар эцигнай. 1520 йисан зулуз португалви гьуьлера
къекъведайди Фернан Мегеллана Кьибле Америкадилай элкъвена фена, проливдай
алатиз тӀем акьакьна ахъа океандиз акъатнай. Пуд варз давамарзавай, ЦӀаюн
Чилелай Филиппин островрал кьван экӀя хьанвай яргъи къекъуьнрин чӀавуз абурухъ
са тӀурфанни гьалтнач, гьава лас тир, аквадай гьалда гьавиляй Магеллана адаз Лас
океан тӀвар ганвай. Лас океандин куьлуь — шуьлуь хъувунвай садлагьай карта 1589
йисуз Ортелийди малумарнай. 1642—1644 йисара хьайи Тасмана ва адан командади
кьиле тухунвай экспедициядин нетижада, Австралия чара материк тир чӀал чир
хьана.

Океадин активдаказ жугъурна — чирунар XVIII виш йисуз гатӀуннай. Европадин
кӀвенкӀве аваз физвай гьукуматри Лас океандиз чпин илимдинни — жугъурна —
чирунрин экспедицияяр ракъуриз эгечӀнай, и экспецидияйра гьуьлера къекъвезвай
тӀвар — ван авай гуьгъуьнин ксари регьбервал ийизвай: ингилисви Джеймс Кук
(Австралиядин ва ЦӀийи Зеландиядин жугъурна чирунрин крарив алахъзавай, пара
кьадарда островар ахъайнавай, абурун къене Гьаваярни ава), французви Луи Антуан
Бугенвиль ва Жан-Франсуа Лаперуз (Океаниядин островрин жугъурна чирунрин крар
ийизвай), итальянви Алессандро Маласпина (Кьибле ва Кеферпатан Америкайрин, Горн
мысдилай Аляска заливдал кьван кьиляй — кьилин карта туькӀуьрнай).

Океандин кефер пад уруср алимри чирзавай, С. И. Дежнёвди Евразиядинни Кефер
Америкадин арада авай пролив ахъайнавай, В. Берингди океандин кефер патар
жугъурна — чирзавай ва А. И. Чириковди Кефер Америкадин кеферни-рагъакӀидай цин
къерех, Лас океандин кефер пад ва Азиядин кеферни — рагъэкъечӀдай цин къерех
чирзавай. 1803—1864 йисарин къене урус гьулерхъанрин паталай дуьньядилай
элкъвена кьил — кьилиз ядай 45 къекъун кьиле тухванай, гьина урусрин дяведин ва
коммерциядин флотди Балтий гьуьляй Лас океандиз тухузвай рехъ лишанарнай ва
адахъ галаз 29 остров ахъайнай. 1819—1821 йисара хьанвай Ф. Ф. Беллинсгаузенди
ва М. П. Лазаревди кьиливал ийизвай экспедиция чӀавуз абуру Антарктида ва Лас
океандин кьибле патан 29 остров ахъайнавай.

1872—1876-й йисара англиядин елкендинни — бугъадин «Челленджер» корветда
илимдинни - океандин садлагьай экспедиция тухванай, океандин ятарин
туькӀуьрундикай, кӀанин рельфдикай ва накьвадин къатарикай, набатарин ва
гьайванрин алемдикай малуматар къачунвай, океандин дегьнейрин садлагьай карта
туькӀуьрнай ва дегьне — ятарин гьайванрин коллекция кӀватӀнай.

1886—1889 йисара, елкендинни — винтинин «Витязь» корветда хьайи С.О. Макаровдин
регьбервалдик хьайи дуьньядилай элкъвена кьил — кьилиз ядай экспедицияда Лас
океандин кефер пад вири бегемдиз чирнай. И экспедициядин ва вилик хьайи урусрин
ва чара уьлквейрин маса экспедицияйрин нетижаяр Макаровди дикъетдалди чирнай ва
Лас океанда авахьунрин элкъвей ва сятдин хьелин аксина гьерекат йизвай чӀал
малумарнай.

1883—1905 йисара америкадин «Альбатрос» гимидаваз тухванай экспедицияда цӀийи
чан алай затӀар ахъайнавай ва абурн гегьенш хьунин къайдаяр. Лас океандин
жугъурна-чирунрик чӀехи крар, германиядин «Планет» гимидаваз 1906—1907 йисара
тухванай ва америкадин «Карнеги» гимидаваз 1928—1929 йисара Гь.У. Свердрупдин
регьбервалдик тухванай океанографиядин экспедицияйри кутунвай.

1949 йисуз океандин ятариз, СССР ИА-дин пайдах кваз советрин илимдинни —
жугъурна — чирунрин гими «Витязь» авуднай. 1979 йисал кьван гимиди 65 илимдин
рейс бегьемарнай, Мариан легъведин максимал дегьневал алцумарнай. Гьа чӀавуз
маса экспедициярни физвай, ЧӀехибританиядин — «Челленджер II» (1950—1952),
Швеция — «Альбатрос III» (1947—1948), Дания — «Галатея» (1950—1952) ва масабур,
океандин кӀанин рельефдикай, кӀанин къатарикай, океанда авай уьмуьрдикай ва адан
ятарин кьетӀенвилерикай пара кьван цӀийи малуматар къачунвай.

1957—1958 йисара Халкьарадин геофизикадин йисуз, са шумуд уьлквейрин садхьанвай
къуватрив (асул яз СССРдин ва АСШдин) жугъурна — чирунар кьилиз акъуднай, абурун
нетижада лас океандин гьуьлерин ва батиметрик цӀийи картаяр туькӀуьрнавай. 1968
йисалай америкадин «Гломар Челленджер» гимида урукул галаз дегьнейрин эгъуьнар,
биологиядин жугъурна — чирунар тухузвай.

1960 йисан 23 январьдиз, Дуьнья океандин виридала дегьне чкадиз — Мариан
легъвиниз инсандин авудун кьиле тухванай. «Триест» батискафда аниз АСШдин
ДГьКЪдин лейтенант Дон Уолш ва жугъурна — чирдай кас Жак Пикар авуднай.

2012 йисан 26 мартдиз «Deepsea Challenger» дегьнеятарин аппартда аваз американви
режиссёр Джеймс Кэмеронди, Мариан легъвиниз авудунрин тарихда кьведлагьай ва
садлагьай кьилдин авудун кьиле тухванай. Лекъвинин кӀаник аппарат ругуд сят
хьанвай ва абурун къене накьвадин, набататрин ва чан алай организмрин чешнеяр
кӀватӀнай. Кэмеронди чӀугнай кадрар National Geographic-ди акъудзавай
илимдинни — жугъурна — чирунрин фильмдиз бине эцигна.

1966—1974 йисара СССР-дин ИА-дин Океанология институтди 13 томда «Тихий океан»
(Лас океан) монография басмадай акъуднай. 1973-й йисуз Урусатдин Владивосток
шегьерда В.И. Ильичеван тӀварунихъ галай Ласокеандин океанологиядин институт
эцигнай, абурун къуватдалди Лас океандин ахъа ятарин ва рагъакӀидай патан яргъа
авай гьуьлерин гегьенш жугъурна — чирунар кьле тухванай. Эримимжи цӀудйисара
космосдин спутникрин куьмекдалди океандин алцумунар пара кьван ийизвай. Ва и
крарин нетижа, 1994 йисуз Америкадин географиядин малуматрин Национал Юкьди
акъуднавай, ±100 м дуьзвал авай, океанрин дегьневалрин картаяр хьана.

Гилан чӀавуз Лас океандин цин къерехра ва островра инсарар яшамиш жез
барабарвилелди ацукьнач. Промышленностьдин виридалай чӀехи юкьвар, АСШдин цин
къерех (Лос - Анджелес райондилай Сан - Франциско райондал кьван), Япониядин ва
Кьиблепатан Кореядин цин къерехар я. И океанди Австралиядин ва ЦӀийи Зеландиядин
экономикадин уьмуьрдиз гузвай метлеб чӀехи я. Лас океандин кьибле пад космик
гимийрин «сурар» я. Ина, гимийрин рекьерикай яргъала, чӀур хьана крарик кутуз
виже къвезвачир космик объектар батмишарзава.

Кеспидин виридалай пара метлеб авай чка Лас океандин тропик ва юкьван гьалдин
гьяркуьвилер я. Дуьньяда кьазвай гъередин 60 % Лас океандин ятариз къвезва.
Абурун арада кьизил - гъедерхьтинбур (мандав - гъед, кета, кижуч, сима),
селёдкахьтинбур (анчоус, сельдь, сардина), трескахьтинбур (треска, минтай),
окуньхьтинбур (скумбрия, тунец), камбалахьтинбур (камбала). Гуьгъуьнин
некхъвадай гьайванрал гъуьрч тухузва: кашалот, полосатикар, гьуьлуьн кац, калан,
морж, сивуч; кьулан ттар авачирбур: гьуьлуьн пахлахан, креветкияр, гьуьлуьн
шкьуьнт, гьуьлуьн регъ, кьилтумун моллюскар.

ТӀуьн — хъунин промышленностьда ва медицинада расзавай (ламинария (гьуьлуьн
келем), анфельция (агоронос), гьуьлуьн хъач взморник ва филлоспадикс) хьтин
набататар гьасилзава. Виридалай вини дережадин метлеб хкудзавай кеспияр Лас
океандин РагъакӀидайни — юкьван ва Кеферни — рагъакӀидай патара кьиле тухузава.
Кеспидин крар тухузвай Лас океандин виридалай чӀехи гьукуматар: Япония (Токио,
Нагасаки, Симоносеки), Китай (архипелаг Чжоушань, Яньтай, Циндао, Далянь),
Урусатдин Федерация (Приморье, Сахалин, Камчатка), Перу, Таиланд, Индонезия,
Филиппинар, Чили, Вьетнам, Кьибле Корея, КХДР, Австралиядин Садвал, ЦӀийи
Зеландия, АСШ.

Ласокеан гьавиздин уьлквейрин арадин чӀехи метлеб авай гьуьлуьн ва гьавадин
рекьер, ва Атлантикни Индий океанрин уьлквейрин арадин транзит рекьер Лас
океандайтӀуз физва. Виридалай чӀехи метлеб авай океандин рекьер Канададай ва
АСШдай Тайваньдиз, Китайдиз ва Филлипинриз тухузва. Лас океандин гимияр физвай
асул проливар: Беринг, Татар, Лаперуздин, Корея, Тайвань, Сингапур, Малакк,
Сангарск, Бассдин, Торресдин, Кукдин, Магелландин. Лас океан Атлантик океандихъ
галаз, Кьибле ва Кефер Америкайрин арада туькӀуьрнавай тӀебии тушир Панам
къубудив гилигнава.

Лас океандин цин къерехра хкягъиз жедай чӀехи портар: Урусатда — Владивосток
(кьилин парар, нафтадин продуктар, гъедер ва гьуьлуьн продуктар, там ва
кӀарасдин материалар, металлолом, чӀулав ва рангадин металлар), Находка (цӀивин,
нафтадин продуктар, контейнерар, металл, металлолом, маса парар), Восточный ва
Ванино (цӀивин, нафт); Кьибле Кореяда — Пусан; Японияда — Кобе — Осака (нафт ва
нафтадин продуктар, машинар ва алатар, автомобилар, металлар ва металлолом),
Токио — Иокогама (металлолом, цӀивин, памбагъ, техил, нафт ва нафтадин
продуктар, каучук, химикатар, сар, машинар ва алатар, парчаяр, автомобилар,
дарманар), Нагоя; Китайда — Тяньцзинь, Циндао, Нинбо, Шанхай (кьуру парарин вири
жуьреяр, жими парар ва кьилин парар), Сянган (парчаяр, пекер, чӀунар, радио ва
электро малар, пластмассдин затӀар, машинар ва алатар), Гаосюн, Шэньчжэнь,
Гуанчжоу; Вьетнамда — Хошимин; Сигапурда — Сингапур (нафтадин продуктар, каучук,
недай — хъвадай суьрсет, парчаяр, машинар ва алатар); Малайзияда — Кланг;
Индонезияда — Джакарта; Филлипинра — Манила; Австралияда — Сидней (кьилин парар,
ракьун мяден, цӀивин, нафт ва нафтадин продуктар, техил), Ньюкасл, Мельбурн;
ЦӀийи Зеландияда — Окленд; Канадада — Ванкувер (тамун парар, цӀивин, мяденар,
нафт ва нафтадин продуктар, химиядин ва кьилин парар); АСШда — Сан-Франциско,
Лос-Анджелес (нафт ва нафтадин продуктар, копра, химиядин парар, там, техил,
гъуьр, якӀун ва гъетрен консервар, цитрус, бананар, къагьве, машинар ва алатар,
джут, целлюлоза), Окленд, Лонг-Бич; Панамада — Колон; Чилида — Уаско (мяденар,
гъетер, кудай затӀар, суьрсетар). Лас океандин гьавизда пара кьадарда чӀехи ва
гъвечӀи портар ава.

Лас океандин гьавадин рекьерай парцин тухунар чӀехи роль къугъвазва.
ОкеандайтӀуз садлагьай авиарейс 1936 йисуз Сан-Франциско (АСШ) — Гонолулу
(Гьавай островар) маршрутдалди кьиле тухванай. Гила асул трансокеан рекьер Лас
океандин кефер ва юкьван районрай физва. Островра авай аэропортрин гьавадин
рекьери, океандин къене патан тухунар кьилиз акъудиз, чӀехи метлеб гузва. 1902
йисуз ЧӀехибританияди, Канада, ЦӀийи Зеландия ва Автралиядин Садвал гилигзавай,
океандин кӀаняйтӀуз 12,55 агъзур км яргъивилин телеграфдин кабель чӀугнай.
Фадлай ва гегьенш радиоалакьани кардик ква. Гила Лас океандайтӀуз алакьа хуьн
паталай Чилин тIебии тушир спутникар кардик кутузва, ида уьлквейрин арада авай
алакьа каналрин гьакьун мадни гьяркьуь ийизва.

Лас океандин кӀанера зурба кьадарда жуьреба — жуьре минералар квай мяденар
чуьнуьх хьанва. Китайдин, Индонезиядин, Япониядин, Малайзииядин, Садхьанвай
Америкадин Штатрин (Аляска), Эквадордин (Гуаякиль залив), Австралиядин (Бассов
пролив) ва ЦӀийи Зеландиядин шельфра нафт ва газ хкудзава. Авай къиметриз
килигна, Дуьнья океандин нафтадин ва газдин суьрсетрин 30 — 40 % Лас океандиз
къвезва. Къеле гьасилунин кьадардай дуьньяда садлагьай чкада Малайзия физва,
циркон, ильменит ва маса металлар гьасилунин кьадардай — Австралия. Океан
ракьунни - марганецдин мяденрив ацӀанва, суьрсетрин вири санлай кьадар 17•1011
т. Ракьунни — марганецдин мадни чӀехи суьрсетар океандин виридалай дегьне чкайра
кефер пата акваз жеда, гьакӀни Кьибле ва Перуан хандакIра. Минералар квай асул
мяденрин гьисабунра океанда: марганец 7,1•1010 т, цур 1,5•109 т, кобальт 1•109 т
ава.

Лас океанда газрин гидратрин дегьне ятарин мяденар жагъанвай: Орегон лекъве,
Курильск цӀиргъина ва Охотск гьулуьн Сахалин шельфда, Япон гьуьле авай Нанкай
чӀутхварда ва Япониядин цин къерехдин кьвалара, Перуан лекъве. 2013 йисуз
Японияди Токиодилай кефердинни — рагъэкъечӀдай пата Лас океандин кӀане,
тӀебиатдин газ акъудун паталай урукулдив синагъдин эгъуьнар кьиле тухуз къаст
авуна.

Лас океандиз пара жуьрейрин рекреацион суьрсетар хас я. Виридуьньядин туризмдин
организациядин малуматриз килигна, XX виш йисан эхирда дуьньяда туризмдин кьилив
атунрин 16 % РагъэкъечӀдай Азиядиз ва Ласокеандин региондиз къвезвай (2020 йсуз
и пай 20 % — дал кьван хкаж хьун мумкин я). И регионда туризмдин къекъуьнар
арадал къвезвай асул уьлквеяр Япония, Китай, Австралия, Сингапур, Республика
Корея, Урусат, АСШ ва Канада я. Рекреациондин асул зонаяр: Гавай островар,
Полинезиядин ва Микронезиядин островар, Австралиядин рагъэкъечӀдай цин къерех,
Бохай залив ва Китайда авай остров Хайнань, Япон гьуьлуьн цин къерех, Кефер ва
Кьибле Америкадин цин къерехда авай районар ва шегьерар. Виридалай пара туристар
къвезвай уьлквейрин арада гуьгъуьнинбур хкягъиз жеда: Китай (йиса 55 миллион
атунар), Малайзия (24 миллион), Гонконг (20 миллион), Таиланд (16 миллион),
Макао (12 миллион), Сингапур (9 миллион), Республика Корея (9 миллион), Япония
(9 миллион), Индонезия (7 миллион), Австралия (6 миллион), Тайвань (6 миллион),
Вьетнам (5 миллион), Филиппинар (4 миллион), ЦӀийи Зеландия (3 миллион),
Камбоджа (2 миллион), Гуам (1 миллион); Кефер ва Кьибле Америкадин цин къерехра
чка кьунвай уьлквейрин арада: АСШ (60 миллион), Мексика (22 миллион), Канада (16
миллионо), Чили (3 миллион), Колумбия (2 миллион), Коста-Рика (2 миллион), Перу
(2 миллион), Панама (1 миллион), Гватемала (1 миллион), Сальвадор (1 миллион),
Эквадор (1 миллион).



https://lez.wikipedia.org/wiki/%D0%93%D0%B5%D0%BE%D0%BB%D0%BE%D0%B3%D0%B8%D1%8F

Геоло́гия (дегь-грек. γῆ-ай — Чил + λόγος — чирун) — Чилин, ва маса Ракъинин
системадин планетрин ва абурун тӀебии спутникрин квай затӀрикай, туькӀуьруникай
ва виликфинин къанунрикай илим я.

Гелогиядин ахтармишна чирунин пуд асул рекь авайди я: тегьерар кхьинин, динамик
ва тарихдин. И рекьерин гьар садаз вичин асул ахтармишна чирунин принципарни
методар авайди я. Тегьерар кхьинин геологияди геологиядин телойрин чкайрал
эцигун ва квай затӀар чирзава, гьа гьисабдик абурун форма, кьадар, сад-садахъ
галаз алакъавал, кваз хьунин галай-галайвал чирзава, ва гьакӀни чара-чара
минералрин ва суван жинсерин тегьерар кхьинив машгъул я. Динамик геологияди
суван жинсерин барбатӀун, абур гарунив, бузлахрив, чилин винел ва кӀаник алай
ятарив тухун, къваларир кмват хьун, чилин чкалдин юзун, чилин зурзунар ва
вулканрин акъудна гадрунар хьтин геологиядин процессрин эволюциядиз килигзава.
Тарихдин геологияди алатай заманрин геологиядин процессрин галай-галайвилер
чирзава.



https://lez.wikipedia.org/wiki/%D0%A7%D0%B8%D0%BB_(%D0%BF%D0%BB%D0%B0%D0%BD%D0%B5%D1%82%D0%B0)

Ччил (лат. Terra) — Ракъинин системада Ракъинилай пуд лагьай планета, ччилин
кӀеретӀдин планетайрилай диаметрал, массадални къалинвиляй виридалайни чӀехи
планета.

Инсандиз алай чӀава чан алай махлукьатар яшамиш жезвай Ракъинин системада, ва
гьакӀни Каинатда тек сад тир малум тело. Илимдин малуматар къалурзавайвал, Ччил
ракъинин циферилай тахминан 4,54 миллиард ийс идалай къулухъ арадиз атанва,, ва
гуьгъуьнлай вичин тек сад тир спутник къачунай — Варз.

Ччил ччилин кӀеретӀдин планетайриз талукь, имни акӀ лагьай чӀал я хьи, адаз
Юпитер хьтин газдин гигантайрилай тавафатлу яз, кӀеви ччин авайди я. Ччил —
Ракъинин системадин ччилин кӀеретӀдин планетайрилай гьам массадал, гьакӀни
кьадардал виридалайни чӀехи планета я. Адалай гъейри, а куьд планетайрин арада,
Ччилиз виридалайни чӀехи къалинвал, виридалайни чӀехи ччинин гравитация ва
виридалайни къуватлу магнитдин чуьл авайди я.

Чилин форма (геоид) элчуькьай эллипсоиддиз мукьва я. Геоиддин точкайрикай ам
аппроксимация ийзвай эллипсоиддив кьван яргъавал 100 метр кьван агакьзава.
Планетдин юкьван диаметр тахминан 12 742 км барабар я.

Ччилин масса тахминан 5,98·1024 кг барабар я. Ччил туькӀуьрзавай атомрин умуми
кьадар ≈1050 я. Асул гьисабдалди, Ччил ракьуникай (32,1 %), оксигендикай
(30,1 %), кремнийдикай (15,1 %), магнийдикай (13,9 %), гугуртдикай (2,9 %),
никелдикай (1,8 %), кальцийдикай (1,5 %) и алюминийдикай (1,4 %); маса
элементриз 1,2 % аватзава. Массадин сегрегациядин виляй, къенепатан генгвал,
гимандалди, ракьукай (88,8 %), никелдин (5,8 %), гугуртдин (4,5 %) са тиIмил
кьадардикай ибарат жезва.

Гидросфера — чилел алай кьадар ятар я. Ятарин чӀехи пай океанра ава, абурулай
лап тӀимил — континентра авай вацӀарани чиле авай ятара. ГьакӀни пара ятар
атмосферада ава (цифер). Са пай ятарин кӀиви жуьреда ава (живер, муркар).



https://lez.wikipedia.org/wiki/%D0%A1%D0%BB%D0%BE%D0%B2%D0%B0%D0%BA%D0%B8%D1%8F%D0%B4%D0%B8%D0%BD_%D1%88%D0%B5%D0%B3%D1%8C%D0%B5%D1%80%D0%B0%D1%80

Словакиядин шегьерар — официал шегьеррин (словак. mesto) статус гвай Словакиядин
яшамишдай чкаяр. Словакия Республикадин Конституциядин 70-лагьай макъалади,
къанунралди къайдада гьатдай тегьерда, жемятриз шегьеррин статус гунугин
мумкинвал кӀвачихъ гилигзава. И тегьер 369/1990 Zb «Муниципалитетрикай»
къанундин тартибдалди къайдада гьатзава.

§ 22-див кьурвал, шегьеррин статус чеб экономикадин, административ, мединиятдин,
туриствилин тахьайтӀа курортдин юкь яз авай; патав гвай жемятрин игьтияжар
бегьемерзавай; патав гвай муниципалитетрихъ галаз улакьдин алакъаяр авай;
шегьердин жуьреда кӀвалер-дараматар эцигунин къайда авай; 5 агъзур касдилай пара
агьалияр авай яшамишдай чкайрив гва. Жемятдивай шегьеррин статус и яшамишдай
чкадин агьалийрин арада референдум тухудалай кьулухъ ва Словакиядин Парламентдин
къетӀъ авуналди (муниципалитетди ганвай малуматрихъай) къачуз жезва.

Санлай къачурла Словакияда 138 шегьер ава, уьлкведин шегьеррин агьалийрин
виридан кьадар — 2 939 180 кас я (вири гьукуматдин агьалийрикай 54,38 %). ЧӀехи
пай 10 агъзур касдилай тӀимил авайбур я — 66 шегьер; 10-30 агъузур кас авайбур —
51 шегьер; 30-50 агъзур кас авайбур — 11 шегьер; 50-100 агъзур кас авайбур — 8
шегьер; 100 агъзур касдилай пара авайбур — 2 шегьер. Виридалайни чӀехи шегьер —
Братислава (413 192 кас).

Агъадихъ ганвай сиягьда вири Словакиядин шегьерар алфавитдин къайдада
къалурнава. Сиягьдик агьалийрин кьадардикай, майдандикай, шегьер диб эцигай
йисакай малуматар, координатарни шикилар ква. Крайрикай кӀватӀна сад авунвай
статистика ва шегьерар картадал алай чкая чараз гана.



https://lez.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0

Аме́рика — кьве материкар Кефер Америка ва Кьибле Америка ва гьакӀни мукьвал
алай островар (абурук Греландияни акатзава) сад ийизвай дуьньядин пай.

Дуьнядин и пайдиз ЦIийи Дуьньяни лугьузва. Аквадай гьалда, Америкадиз тӀвар
Америго Веспуччи паталай эцигнавайди я.

Адетдалди, дуьньядин и паюна гуьгъуьнин чкаяр хкягъзава: Кефер Америка (АСШ,
Канада, Мексика ва абурилай рагъэкъечӀдай пата авай островар), Латин Америка
(испан, француз ва португал чӀаларин гьукуматар), Кьибле Америка (Кьибле Америка
материкдин уьлквеяр), Юкьван Америка (АСШдилай кьибле пата чка кьунвай, Кефер
Америкадиз талукь гьукуматар) ва Кариб гьавиз (Кариб гьуьлуьн островра авай
гьукуматар).



https://lez.wikipedia.org/wiki/%D0%A7%D3%80%D1%83%D0%BB%D0%B0%D0%B2_%D0%B3%D1%8C%D1%83%D1%8C%D0%BB

ЧӀулав гьуьл — Атлантик океандин бассейндин къенен гьуьл я. Босфор проливдалди
Мармар гьуьлуьхъ галаз сад жезвайди, гьакӀни ахпа Дарданеллар проливдалди Эгейни
Средиземный гьуьлерихъ галаз сад жезвайди я. Пара чӀавара Босфорни Дарданеллар
проливриз ЧӀулав гьуьлуьнбур лугьузавайди я. Керч проливдалди Азов гьуьлуьхъ
галаз сад жезвайди я. Кефер патай Крым зуростров гьуьлуьз дериндаказ сух
жезвайди я. ЧӀулав гьуьлуьн винел патай тӀуз Европадинни Азиядин арада авай цин
сергьят физвайди я.

ЧӀулав гьуьлуьн кьадар — 422 000 км² я. Вини кьилин деринвал — 2210 м; юкьван
деринвал — 1240 м я. Вини кьилин яргъалвал: рагъакӀидай патай рагъэкъечӀдай
патаз — 1167 км, кефер патай кьибле патаз — 624 км я. Къерехдин цӀарцӀин
яргъивал — 4090 км я. Вири санлай къачура, ЧӀулав гьуьлуьн цӀарцӀелди чӀугунвай
акунар яргъивал алай элкъвей хьтинбур я. Цин къенен кьадар — 555 агъз. км3 я.

ЧӀулав гьуьлел алай виридалайни чӀехи портринни терминалрин виридан тухвай парин
кьадар, млн тонн (2010й.)



https://lez.wikipedia.org/wiki/%D0%9A%D1%8A%D1%83%D0%B1%D0%B0_%D1%80%D0%B0%D0%B9%D0%BE%D0%BD

Кьилин шегьер ва администрациядин юкь — Къуба шегьер я. Кьуд посёлокар ава,
ибур: Къунагъкенд, Красная Слобода, Генжлер, Зардаби я. Районда авай 101
муниципалитетрик 152 хуьрер акатзава.

Къуба район Азербайжандин кефердинни — рагъэкъечӀдай пата, республикадин кьилин
шегьер тир Бакудилай 119 км яргъал ала. Район кефер пата КцIар райондихъ галаз,
рагъакӀидай пата Кьвепеле ва Исмаиллы районрихъ галаз, рагъэкъечIдай пата Шабран
райондихъ галаз, кьибле патайни Шемахани Хызы районихъ галаз са сергьятра ава.

Райондин чилерин рагъакIидай пад сувари кьунва. Райондин чилерайтӀуз, асул
гьисабдалди суварал алай живеринни муркӀарин цӀурунин нетижада арадал къвезвай,
пара кьван сувун вацӀар авахьзава. Абурукай виридалайни чӀехибур Къарачай,
Агъчай, Сусай, Велвели, Кьудял, Алпан вацIар я. Тахминан 35 % тамари кьунвай
райондин чилер Азербайжандин туризмдин асул зонадиз элкъуьрнава.

Райондин вири санлай майдан — 2574 км² я, им вири Азербайжандин майдандин
тахминан 2,7 % туькӀуьрзава. Майдандин чӀехивилел гьалтайла, Къуба район
уьлкведин виридалайни чIехи район я. Райондин рагъакӀидай патай рагъэкъечӀдай
патахъ авай яргъавал 74,5 км, кьибле патай кефер патахъ — 63 км я. Райондин
гьуьлерихъ галаз сергьятар авач. Виридалайни мукьвал алай Каспий гьуьл
райондилай 17,3 км яргъал рагъэкъечӀдай патахъ ала.

Сифте юкьван виш йисарилай умьуьр гьалзавай Къубадин чилер тарихдин къене Алпан
гьукуматдик акатзава. И кар тестикьарзавайди пара кьадарда амукьнавай алпан
девирдинни европадин тарихдаррин гъилив кхьинар я. Къуба райондин чилери дегь
Алпандиз талукь тир топонимар къедалди хвенва ,месела: Алпан (хуьр), Испик
(хуьр), Велвели (вацI), Жижи (хуьр).

1840 йисуз Каспи вилаятдин къене Къуба уезд арадал гъанвай. 1929 йисуз и
уезддикай Къуба округ арадал гъанвай. 1930 йисуз гатIумнавай, округар терг авуна
районриз элкъуьрунин процессдин нетижада Къуба район туькIуьрнавай. 1936-1959
йисарин къене гилан Къуба райондин чилерал, адан са пай кьунвай Къунагъкенд
район алай. Гуьгъуьнлай и район терг авунай.

Къуба, Азербайжандин виридалайни гзафмиллетрин районрикай сад я. Ина 25 — лай
пара миллетар ава, абурун чӀехи пай лезги халкьарин миллетрин группадик
акатзавай: лезгияр, будугъар, къирицIар, хинелугъар ва масабур я.

Кьадардал гьалтайла ина татрилай кьулухъ пудлагьай чкадал алай лезгияр, асул
гьисабдалди, райондин кеферпата, КцIар райондихъ галаз сергьятдин мукьвал алай
хуьрера ва Къуба шегьерда уьмуьр гьалзавайди я. Районда авай лезгийрин чIехи пай
цӀапарихъ галаз ассимиляция хьана цӀапариз элкъвенвайди я, ахьтинбурун арада
лезги чӀал анжах лап кьуьзуь несилриз чизва. Гьатта, са бязи лезгийри чеб са мус
ятӀа лезгияр тирди кьатӀузвач. Ина лезги агьалийрин гзафни гзаф пай кӀвалерани
куьчеда цIап чӀалакай менфят къачузва. Бязи акахьай хуьрера лезгияр цIап
чIаланни лезги чIалан акахьунал рахазва. Идан себеб, эхиримжи ийсара, цӀапари
тухузвай туьркизациядин политика я. Лезги хуьрерин мектебра лезги чӀалан
тарсариз са кьве сят чара авунвайтӀани, лезги чӀалан муаллимарни улубар
авачирвиляй тарсар саки тухузвайди туш.

И районда дуьньядин маса санани авачир дегь Алпандин бинедин халкьар ва абурун
хайи хуьрер амукьнава. Ибур лезги халкьарин группадик акатзавай будугъар,
гьапутар, жекар, ергуьжар, къирицIар, хинелугъар ва эликар я. Гьайиф къведай кар
ам я хьи, и халкьарин агьалийрин чIехи ассимиляция хьана, хайи чIалар рикIелай
алуда цIапариз элкъвена. Абур вири терг жезвай халкьарин сиягьдик ква.

Къуба районда дегь чIавалай уьмуьр гьалзавай халкьарик, фарс халкьарикай сад тир
— татар акатзава. Кьадардал гьалтайла татар, цIапарилай кьулухъ кьведлагьай
чкадал ала. 1999 йисуз Азербайжанда кьиле фейи агьалияр сиягьдиз къачунин
малуматриз килигна Къуба районда 1 088 татди уьмуьр гьалзавайди къалурнава. 2009
йисуз — 13 880 тат авайди къалурнава. Амма 1897 йисуз Къуба уезддин агьалийрин
хайи чIалакай малуматра, ина 46 430 кас тат чIалал райхазвайди къалурнавай, им
вири уезддин агьалидин 25,3 % тир . Ина тIебии тир суал арадал къвезва, акьван
гзаф кьадардин халкь гьиниз квахьнава? Идан жаваб — ассимиляция я. Къуба районда
авай пара кьадарда тат хуьрер гила цIапдал рахазва. Гьатта, вилик и районда тат
хуьрер цIап хуьрерилай гзаф авай. Гилан районда «цIап» агьалийрин саки 50% пай,
акахьна азербайжанриз элкъвенвай татрин несилар я. Алай чIавуз Къуба районда тат
чIалал рахазвай са кьве хуьр амукьнава ибур Рустов, Къунагъкенд ва мсб. я.

Райондин Красная Слобода посёлокдин 3 557 агьалидин 99% пай, тат чIалал рахазвай
суван чувудар я. Абуру вири райондин агьалидин 2,06 % туькIуьрзава. Вирини вири
300 йис ина авай чувудар муькуь халкьарилай тIимил хьайтIани абуруз чпин
синагогаяр, культурадин КIвалер, чувуд чIални культура вилик тухузвай идараяр,
мектебра чувуд чIалан тарсарин пара кьадарда сятер ава. Амма бинедин ва чIехи
халкь тир лезгийривай вичиз ина ихьтин къулайвилер туькIуьрдай ихтияр авач.

Къейдер: винихъ гъайи таблицада 1939 йисуз Къуба районда авай 439 украинви
къалурнавач.

Къуба районда массайрин алакъайрин такьатрикай кьве кьилдин телекомпанияяр ава,
ибур “Qütb” (Гуьтб) ва “Xəyal” (Хаял) я, ва гьакIни аслу тушир “Şəfəq” (Экв),
“Birlik” (Садвал) газетар акъатзава. Идалайни гъейри, Къуба шегьерда Милли
КIватIалдин регьбервилик акъатзавай Азербайжандинни Турциядин официал “Zaman”
(Замана) газетдин коресспондентрин идара ава. Къуба районда “Qudyalçay” (Кьудял
вацI) тIвар алай журнални акъатзава.



https://lez.wikipedia.org/wiki/%D0%98%D1%83%D0%B4%D0%B0%D0%B8%D0%B7%D0%BC

Иудаизм (дегь-грек. Ἰουδαϊσμός) ва я чувудрин дин — чувудрин дин, милли ва
этикадин диб, дуьньядиз килигунин тегьер, инсаниятда монотеизмдин виридалайни
дегь хилерикай сад.

Дуьньядин гзаф чӀалара «иудей» ва «чувуд» гафари са мана гузва ва рахадайла чара
жезвач, им иудаизм динди чувудвиликай гузвай баянрив кьазва.

Иудеяр — дидедиз иудей яз ханвай ва я чувуд тушиз уьмуьрдин къене иудаизм дин
кьабулнавай миллетдинни-диндин группа я.

2010 йисуз вири дуьньяда иудейрин кьадар 13,4 миллион тир, им вири Чилин
агьалидин 0,2 % пай я. Иудейрин 42 % Израилда, 42 % АСШдани Канадада ва
амайбурун чӀехи пай Европадин уьлквейра уьмуьр гьалзава.

Иудаизмди вичиз 3000 ийсалай пара тарих талукь тирди малумарзава. Иудаизм — гила
дуьньяда авай динрикай виридалайни дегь дин я.



https://lez.wikipedia.org/wiki/%D0%91%D0%B5%D1%80%D0%BB%D0%B8%D0%BD

Берлин (нем. Berlin) — Германиядин кьилин, виридалайни чӀехи кьадар ва
агьалийрин сан-гьисаб авай шегьер я. ЕврогалкІдин агьалийрин сан-гьисабдихъай
Берлин кьведлагьайди (Лондондин гуьгъуьнлай) ва майдандихъай ам вадлагьайди я.

Берлин — ГФР-дик акатзавай 16 чиликай сад я. Ам Бранденбург чилин юкьва мукь
кьунвайди, амма 1920 йисалай инихъ адак квайди туш. Шегьер Гьафел ва Шпрея
вацӀарин къерехрал алайди я, гьавиляй адаз «Шпреядал алай Афинар» лугьуда.

1200-лагьай йисуз кьван гилан Берлин алай мукьал кьве алишверишдин хуьр — Куьлн
ва Берлин — авай тир. Абуру шегьеррин ихтиярар мус къачунватӀа дуьз чидач.
1237-лагьай йисуз Куьлндин шегьеррин ихтияррин садлагьай сеферда тӀвар кьунва,
Берлиндинбур — 1244-лагьай йисуз. 1307-лагьай йисуз садхьана шегьерри умуми
шегьердин идара туькӀуьрна. 1400-лагьай йисуз садхьанвай Берлиндин агьалийрин
сан-гьисаб 8000 кас тир. «Куьлн» лугьудай тарихдин тӀвар Берлиндин Нуйкуьлн
райондин тӀварцӀи рикӀел хкизавайди я.

Берлин — Брандебург маркграфвилин/курфуьрвилин (1417-лагьай йисалай гатӀумна),
Пруссиядин (Брандебург курфюрвални Пруссия герцогвал сад хьайидайлай кьулухъ) ва
Германиядин империядин (ам арадал гъайидайлай кьулухъ) кьилин шегьер тир.

Дуьньядин кьведлагьай дяве акьалтӀайдалай кьулухъ, Ялтадин конференциядин
къарарив кьурвал, шурадин оккупациядин зонадин чилеррал алай тиртӀани, Берлин
кьуд винел пад къачур гьукуматди оккупациядин секторриз чара авуна. Са
вахтунилай галкӀахъанрин пуд оккупациядин сектордикай РагъакІидайпатан Берлин
туькӀуьрна, адав кьетӀен гьукуматдин арадал атунин статус гвай тир, амма са
шартӀни алачиз ам ГФР-дихъ кӀевиз галкӀанвай тир. Пара вахтунин къене Берлиндин
секторрин арада са гьал ахъа юзун авай тир. Агьалияр рагъакӀидай патан секторриз
катун атӀун патал ГДР-дин гьакиматди Берлиндин цал эцигуникай къарарар кьабулна,
1961-лагьай йисан 13-лагьай пахундилай кьулухъ гьа цла РагъакӀидайпатан Берлин
элкъуьрна кьуна. Къайи дяведин кьилин лишанрикай сад тирди Берлиндин цал 1989
йисал кьван амукьна. Германия сад хьайидайлай кьулухъ 1990 йисуз адан кьилин
шегьер цӀийиз сад хъувунвай Берлин хьана. 1994 йисуз аниз Бунндай президентдин
администрация, 1999 йисуз — бундестагни федерал канцлердин идара федерал
министрихъ галаз куьч хьана.



https://lez.wikipedia.org/wiki/%D0%90%D1%80%D0%B3%D0%B5%D0%BD%D1%82%D0%B8%D0%BD%D0%B0

Аргентина (исп. [arxenˈtina]) тахьайтӀа официал жуьре Аргентинадин Республика
(исп. República Argentina [reˈpuβlika aɾxenˈtina]) — Кьиблепатан Америкадин
кьиблединни рагъэкъечӀдай пата авай федератив республика я. Аргентинади
Кьиблепатан Конусдин чӀехи пай кьунва. Уьлкве кефердин пата Боливиядихъни
Парагвайдихъ галаз, кефердинни рагъэкъечӀдай пата Бразилиядихъ галаз,
рагъэкъечӀдай пата Уругвайдихъ галаз ва рагъакӀидай пата Чилидихъ галаз
сергьятар тухузва. ГьакӀни Аргентинадин къерехар Атлантик океандинни Дрейк
проливдин ятари кьунва.

Гьукуматдин виридан майдан — 2 766 890 км² я. И къалурзавай лишандал гьалтайла
Аргентина дуьньяда муьжуьдлагьайди; Латин Америкадани Кьиблепатан Америкада
кьведлагьайди я. ГьакӀни чилин майдандин патахъай ам виридалайни чӀехи испан
чӀалал рахадай уьлкве я. Аргентинадини ЧIехибританияди Фолкленд (Мальвин)
островрин (ингл. Falkland Islands, исп. Islas Malvinas) суверенитетдин патахъай
гьуьжет кьазва. Идалай гъейри Аргентинади Антарктидадин паюнин, Кьиблепатан
Георгиядинни Кьиблепатан Сандвич островрин патахъай иддя кьазва.

2010-лагьай йисан агьалияр сиягьдиз къачунин нетижада Аргентинада 40 091 359 кас
яшамишзава. И къалурзавай лишандал гьалтайла уьлкве Латин Америкада пудлагьайди
ва Кьиблепатан Америкада кьведлагьайди; испан чIалал рахадай уьлквейрин арада
кьудлагьайди я.

Кьилинни виридалайни чӀехи шегьер — Буэнос-Айрес я. Официал чӀал — испан чIал я.
Пулунин тек — аргентинадин песо я.

Аргентина вилик физвай гьукуматриз талукь я , Латин Америкада ва Кьиблепатан
Конусда виле аквадай гуж-уьлкве тирди. Аргентина «G-15»-дикни «G-20»-дик ква,
адав дуьньяда кьилин экономийрикай сад гва, и къалурзавай лишандал гьалтайла
Латин Америкада ам пудлагьайди я.

ГьакӀни уьлкведи СМТ-да, ВБК-да, ВАТ-да, Меркосур-да, КьАМГ-да, ЛАКБГьуКӀ-да,
ИАГьуТ-да иштираквал ийизва.

Вичин стабилвилин, базардин кьадардин ва кьакьан дережададин технология квай
сектордин пай чӀехи хъхьунин гъиляй, инвесторри Аргентина юкьван дережадин вилик
фидай экономика ва лап кьакьан инсандин потенциал вилик финин индекс гвай уьлкве
хьиз гьисабзава.

Алай чӀавуз Аргентина тӀвар алай областьда авай инсанар аваз хьуникай
виридалайни садлагьай малуматар палеолитдин девирдиз талукь я. Испаниядин
колонизация 1516-лагьай йисуз гатӀумна — испанар Хуан Диас де Солис кьиле аваз
Аргентинадин къерехрал эвичӀна. Аргентина Рио-де-ла-Плата тӀвар алай
вице-королвилин (1776-лагьай йисуз диб эцигнавай Испаниядин гьуьлерилай анихъ
галай колония) чка кьунвай гьукумат хьиз арадал атана.

1930-лагьай йисалай кьулухъ, гьакӀ ятӀани, гьакӀни виш йисан юкьвал кьван 15
дуьньядин виридалайни чӀехи агьваллувал авай уьлкведик амаз, Аргентина стабил
тушир политикадин гьалдиз ва вахт-вахтунда жедай экономикадин кризисдин гьалдиз
гьатнава. Ин стабил туширвили уьлкве вилик тефей гьалдиз кьулухъ чӀугвана.

Гьукуматдин кьилин шегьер Буэнос-Айрес я. Кефер патай кьибле патахъ Аргентина
3,7 км яргъи я. Екевал 2,8 млн км я. Аргентина авайди я Кьибле патан Африкадин
материкдин кьибле пата. Гьукуматди тухузва сергьятар: кефер-рагъ экъечӀдай
пата — Уругвайдихъни Бразилиядихъ галаз. Кефер пата — Парагвайни Боливия. Рагъ
экӀидай пата — кьилди Чили. Кьибле патахъгала Атлантик океан. Кьибле-рагъ
экъечӀдай пата гьуьляйтӀуз гала ЧIехибританиядин кӀвачихъ галай Мальвин
островрихъ галаз сергьят. Гьукуматдин къене рагъ экӀидай пата ава Кордильерар
суваяр. Рагъ экъечӀдай пата гьукуматдин къерехар чхизва Атлантик океанди.

XVI вишйисан кьиле гьар жуьре гъвечӀи халкьар исятдин Аргентнинада яшамиш
жезвай. 1535 йиса испанрин экспедициядин кьиле аваз Педро Мендосади эцигда къеле
Санта-Мария-дель-Буэн-Айре, исятдин Аргентинадин кьилин шегьер. 1776 йиса
туькӀуьрнавай Вице-Паччагьвал Рио-де-ла-Плата. А паччагьвилик квай исятдин
гьукуматар: Парагвай, Аргентина, Боливиядин пай , Уругвай. Кьилин шегьерни адан
тир Буэнос-Айрес. 1805, 1806 йисара кьве сефер британрин кӀеретӀар кӀукӀвар
хьана Буэнос-Айрес къачуз кӀан хьайила. 1810 йиса аргентинвийри
Вице-паччагьвалдикай гьакӀан паччагьвал хъувуна, чпиз паччагь Фернандо VII
кьабулна.

1816 йисуз Тукуманда кӀватӀ хьана гьар велаятдикай ксар, гьукуматдин дуванар
ийиз. 9-лагьай июльдиз абуру Испаниядикай дамвал кьабулна. ЦӀийи гьукуматдиз
гана тӀвар — КӀватӀнавай велаятар Рио-де-ла-Плата. Сифте кьилиз акъуд жезвачир
гьукуматдин жуьредин патахъай. Садбуруз монархия эцигиз кӀанзавай, садбуруз
республика. Эхир адакай республика хьана. Ахпа мад суалар акъатна — садбуруз
кӀеви гьукумат кӀан хьана, масадбуруз федерацийвилин республика. И суалрин
патахъай са фикир акъуд тахьайвили 1819 йисуз эгечӀна эгьлийрин дяве. Испанри
гьи чӀавуз Аргентинадиз кӀеретӀар ракъурна ана чпин къуват эхцигун патал. Ахпа
Хосе де Сан-Мартин генералди абур катана. 1820 йисуз дяве куьтягь хьана.

1825—1827 йисара авай дяве Бразилиядихъ галаз Уругвай чилерин патахъай. И
дяведани аргентинри чпин душманар катана. Ахпа Аргентинадиз вичизни зиянар
хьана — адакай хкатна Уругвай. 1833 йисуз ЧӀехибританияди гакъудна Мальвин
островар. 1853 йиса Аргентинада Конституция кьабулнавай. Сифте президент Уркиса
тир. XX вишйисан кьиле Аргентина дуьньядин виридалайни девлетлу гьукуматрик
квай. 1946; 1952 йисариз гьукуматдин президент яз кьабулна Перон. Перона
Аргентинадин экономика пара хкажарна. 1981 йисуз президент хьана Гальтиери. 1982
йисуз ада ракъурна Мальвин островриз гьукуматдин кӀеретӀар, а чилер,
ЧӀехибританияди 1833-лагьай йисуз гакъуд авур, къулухъ къахчун паталди.
Гальтиеридин аламатдиз, британри аниз сад лагьана чпин кӀеретӀар ракъурна
аргентинвияр катана островар туна чпин кӀвачихъ.

Аргентина — федератив республика; 23 — провинцияни (исп. provincia) 134 округар
(исп. partidos) акатзава. Буэнос-Айресдик 48 барриосар (исп. barrios) акатзава
(ва абур 15 коммундиз сад хьанва).



https://lez.wikipedia.org/wiki/%D0%A3%D0%BA%D1%80%D0%B0%D0%B8%D0%BD%D0%B0

Административвилинни — чилерин паюнар: 26 область, республикавилик талукь тир
шегьер - Киев. Крым зуростровдин чӀехи пай Урусат Федерациядинни, гьуьжет алай
чилера контролвал кьиле тухузвай, Украинадин арада гьужет ийизвай кар я.
Урусатдин Федерациядин федератив къурулушдив кьурвал, Крымдин чилерал Урусат
Федерациядин субъектар ала — Крым Республика ва федерациядин мана-метлеб авай
Севастополь шегьер. Украинадин административни территориал паюниз килигна,
Крымдин чилерал Украинадик квай Крым Автоном Республика ва кьетӀен статус гвай
Севастополь шегьер ала.

Чилерин майдан — 603 628 (Крым кваз) / 576 683 (Крым авачир) км². Кьибле патай
ЧIулав ва Азов гьулерин ятари кьунва.

Вирина ва гьакӀни Украинадани виридалайни гегьенш ва макьи версия ам я ки,
вириславян чӀалал «оукраина» къерехда авай чка лагьай, славян халкьарин Русь
гьукуматда кардик квай гаф тир. Сифте яз ин гаф 1187 йисуз Переяславян ханвалдиз
талукь тир, гуьгъуьнлай урусрин маса ччилериз (кьетӀендиз Украинадалай яргъара
авай ччилериз) «оукраина» лугьузвай.

Homo къебиладин векилар сифте яз Украинадин ччилера 1 миллион йис идлай вилик
гьасил хьанва. Археологрин фикирдай Украинадиз абур Вилик патан Азиядай
Балкандлайни Юкьван Европадлай атанай. Украинадин ччилерин майданда, сифте
палеолитдин инсанрин яшамишзавай 30 пунар жагъурнавай, абурикай виридалайни
цӀурубур Закарпатьеда авай пгт Королёво, Донецк областьда авай Амвросиевки ва
Хмельницк областьда авай Лука-Врублевицка я.

Неандерталар гилан Украинадин ччилериз 150 агъзур йис идлай вилик, ва
кроманьонар 30 агъзур йис идлай вилик атанвай.

Ч.э. VII виш йисуз Юкьван Азиядай иниз атанвай иран халкь Скифри чулра яшамиш
жезвай киммерийяр чукурна чпи абрин чка кьунвай. Тахминан гьа чӀавузни Кефер
Причерноморьеда грекри садлагьай колониярин бине эцигиз эгечӀнай. Гьисабзава ки,
Украинадин ччилерал садлагьай гьукумат скифри туькӀуьрнавай. Ч.э.вилик 200 йисан
мукьвара сарматри скифар чуькьвена акъуднай. Ч.э. III виш йисуз кеферни —
рагъакӀидай патай Украинадиз готар куьч жезва, ва ина чпиз Ойум тӀвар авай —
скифрин гьукуматдилай гуьгъуьнлай Украинада кьведлагьай гьукумат арадал гъизва.

V виш йисан эхирда Украинадин ччилериз славян тайифариз талукь тир антринни
склавинри винизвал ийизвай. ТӀимил вахтунлай Украинадин чапла къерехни Таврия
ччилер Хазар каганатдин аслувилик гьатзва.

Агъзур йисарин эхирра Украинадин ччилера авай славян тайифариз ибур талукь тир:
полянар, древлянар, северянар, бужанар, тиверар, уличар, волынянар ва масабур.

IX-Х виш йисара новгороддин князь Олегди, днепропетровскдин ччилер Хазар
каганатдиз гузвай харжуникай ада авурла, а ччилера кьилин шегьер Киев хьанвай,
Рюриковичар династиядин гьукумдик квай дегьурусрин Киевдин Русь гьукумат арадал
атана.

Святославди гьукумвал тухузвай чӀавуз Киевдин Русьдихъ вири рагъэкьечӀдай славян
халкьар акатзава, ва Балканризни Хазариядиз яракьвилин вигьинар кьилиз тухузвай.

988 йисуз киевдин князьди Владимир Святославича православиядин христианвал
кьабулзава. Адан хва Ярослав Мудрый авай чӀавуз Киевда ибадатханаяр, улубханаяр
эцигзавай ва «Урусатдин гьакьикьат» — къанунрин кӀватал басма ийизвай.

Ярославди печенгар барбатӀ авурла кьулухъ XI виш йисуз Украинадин чуьлериз
куманар куьч жезва ва Русьдин кьибле сергьятриз гьамишан вигьинар ийизва.
Ярославдин кьиникькай кьулухъ Киевдин Русьдин гьар областьдин князьрин арада
къенепатан дявеяр эгечӀзава. Куьчери халкьарин вигьинрикай чеб хкудун паталай,
славянрин чӀехи пай Кеферни - РагъэкьечIдай Русьдиз куьч жезва, гьина Юрий
Долгорукийдин гъилик абури пара цӀийи шегьерар эцигиз гегьеншарзавай. Гьа 1169
йисуз Владимирда чӀехикнязьвилин юкь бинеламиш жезва, гуьгъуьнлай иниз
митрополит Масксим кьуч жезва.

1237—1241 йисара Бату хандин ягъундилай кьулухъ, тараш хьайи Киевдиз баябанвилер
галукьзава ва шегьер владимирдин князьрин гьукумдиз физва.

XV виш йисара гилан Украинадин кьибле патар ичӀи, баябан хьайи, куьчери тушир
жемятар галачир ЧIуру ник тӀвар авай ччилер тир. Юкьван Приднепровьедай Никиз
гьахьдай кьетӀен жуьредин «варар» днепрдин рагар тир — гилан Днепропетровскдинни
Запорожьедин юкьва авай Днепр вацӀун авахьун кьве кӀарна фидай тӀебии суван
къванцин жинсинин экьечӀунар. Рагарилай агъа пата, Днепр хилериз ччара жезвай,
гзаф кьадарда вирер, заливар, проливар, гъедерни ничхирар бул хьайи чкаяр
гьасиларзавай, гьина инсанриз чуьнуьх жез ва чеб хуьз пара къулай тир. Гьа
чӀавуз Речь Паспалитаядин ччилерай катзвайбурун кӀеретӀар арадал кьвез
эгечӀзавай, ва гьар сад иниз вичин себебралди кьвезвай.

Речь Посполитайдин диндин ва жемятвилин зулумрикай, Запорожьедин Сечь
гьукуматдин аксиниз женг тухузвай чка хьана. XVI виш йисан эхирда казакрин
къарагъунрин кьадар гзаф хьана. Ва полякринни полякар хьанвай украинадин
магнатрин кьуватдалди абур са къайдада басмишна секинарзвай. Виридалай гзаф
агалкьунриз агакьнавай къарагъун, 1648—1654 йисара хьайи Хмельницкидин къарагъун
я. Ин къарагъундин нетижада автономиядин кьилдин гьукумат — Гетманщина гьасил
хьанва, ва польякрин гьукумдизни чӀехи телефвал акуьна. Кьилдиз женг тухуз
четинвиляй ва вичиз куьмек ийизвай крымдин хандиз ихтибар авачирвиляй, Богдан
Хмельницкийди Переяслав мешверада Урусат царстводин раятвал кьабулна, гьавиляй
гугъуьнлай 1654 йисуз Урусринни-полякрин дяве эгечӀна.

Авай халкьар: украинар (80,7 %), урусар (14,8 %), белорусар (0,7 %), молдоваяр
(0,5 %), болгарар (0,4 %), венграр (0,3 %), полякар (0,3 %), румынар (0,3 %),
чувудар (0,2 %), эрменар (0,2 %), грекар (0,2 %), татарар (0,2 %), ва мас.
(1,2 %).



https://lez.wikipedia.org/wiki/%D0%98%D1%81%D1%82%D0%B0%D0%BC%D0%B1%D1%83%D0%BB

Истамбул ва я Стамбул (туьрк: İstanbul, [иста́нбул]) — Туьркиядин виридалайни
чIехи шегьер, уьлкведин экономикадин, медениятдинни тарихдин рикI я. Истамбул -
Евразияда авай трансконтинентал шегьер я - адан коммерциядинни тарихдин юкьва
Европадин пата чка кьунва, гьакI ятІани вири агьалийрикай пудай сад кьван
Азиядин пата яшамишзава.

14,4 млн кас агьалияр гваз ам Европадин ва Юкьван тир РагъэкъечIдай патан
виридалайни чIехи шегьердин агломерация яз гьисабзава, гьакIни вичин агьалийрин
сан-гьисабдихъай дуьньяда ам вадлагьайди я. Шегьердин майдан 5343 км² я.
Истамбул провинциядин (туьрк. Istanbul il) административ юкь я. Истамбулди
Туьркиядин кефердинни рагъакIидай пата авай Босфор проливдин кьве къерехда чка
кьунва, Мармар гьуьл ва ЧIулав гьуьл гьуьлерин арада.

Сифте яз и чилерал инсанар яшамиш жез чи девирдилай вилик 6-лагьай агъзур йисуз
ацукьнава. Алай чIавуз Истамбул хьиз чизвай шегьердин тарих 3 агъзур йис идалай
вилик бине кутунвай Лигос тIвар алай шегьердилай гатIумзава. Им вири тарихда
виридалайни кьетIен чIехи шегьеррикай сад я. Шегьердиз Финикиядин, Сур чIаван
Грециядин, Персиядинни Сур чIаван Римдин идара акурди я, гьакIни са шумуд виш
йисарин къене шегьер Византий тIвар алаз авай тир. Чи девирдин 330-лагьай йисуз
шегьердал маса тIвар эцигна - Константинополь (грек: Κωνσταντινούπολις
Konstantinoúpolis; лат.: Constantinopolis, усм.: قسطنطینية, Kostantiniyye).

Шегьерди Римдин (476–1204 ва 1261–1453), Латин (1204–1261) ва Усман (1453-1922)
империйрин патал кьилин шегьер яз къуллугъзавай тир. Гьа чIавуз ам дуьньядин
виридалайни чIехи шегьер яз гьисабзавай тир. Римдинни Византиядин девиррин къене
шегьерди Христианвал вилик ракъуруниз куьмек ийизавай тир. 1453-лагьай йисуз
усманри шегьер кьунлай кьулухъ ам мусурманрин къаладиз элквъена ва Усман
халифатдин кьилин шегьер хьана.

Стратегиядин фикирдай Истамбулди пара менфят авай чка кьунва – шегьер тарихдин
Пекдин рехъ тирвал алайди тир, ина Европадизни Юкьван тир РагъэкъечIдай патаз
физавай ракьун рекьерин чил ва гьакIни ЧIулавни Аравилин гьуьлерин арада авай
тек сад тир гьуьлун рехъ ава. Вири и факторри пара халкьар авай шегьердин жемят
арадал гъуниз куьмек гана.

1923-лагьай йисуз Туьркиядин Республика туькIуьрайдалай кьулухъ туьркери Анкара
кьилин шегьер хьиз тайинарна. Дяведин арада авай девиррин къене шегьерди вичин
виликан машгьурвал хкана.

1950-лагьай йисарилай инихъ агьалийрин сан-гьисаб цIудра пара хъхьанва. Вири
Анатолиядай мигрантар Истамбулдиз хъфизавай тир, абур вири кьабулун патал
шегьердин сергьятар гьяркьуь авуна.

2010-лагьай йисуз Истамбулдал Европадин медениятдин кьилин шегьер лагьана тIвар
эцигна. Кьве йисалай кьулухъ, 2012-лагьай йисуз, Истамбулдиз 11,6 млн чара
уьлквейрин турист атанва. Туризмдин патахъай шегьер вири дуьньядин машгьур тир
вад шегьеррикай сад я.

КьетIендаказ вичел желб ийидайди адан тарихдин юкь я, ам са пай ЮНЕСКОдин
Виридуьньядин ирсинин сиягьдик акатзава. ГьакIни Бейоглу районда авай Къизилдин
карч тIвар алай тIебии гаваньда авай медениятдинни рикI аладардай юкь тафаватлу
жезва.

Истамбул глобал шегьер хьиз гьисабзава, им дуьньядин виридалайни фад чIехи
жезвай экономикайрикай сад я. Ина пара туьркерин компанийринни массайрин
информациядин алатрин штаб-квартирайри чка кьунва. Истамбулди уьлкведин
къенепатан вири бегьеррикай кьудакай сад гузава.

Эхиримжи къад йисан къене Истамбулди Олимпиядин къугъунар тухун патал вадра
вичин кандидатура вилик чIугвана, амма агалкьунар авачиз амукьна.

Истамбулда акъудзавай газетар ибур я: «Поста» (Posta), «Заман» (Zaman), «Сабагь»
(Sabah), «Гьуьрият» (Hürriyet), «Миллет» (Milliyet), «Радикал» (Radikal),
«Жумгьурият» (Cumhuriyet), «Туьркия» (Türkiye), «Няни» (Akşam), «Гъед» (Star),
«Садра» (BirGün), «Таржумахъан» (Tercüman), «Диге» (Vatan), «Таквим» (Takvim),
«ЦIийи виш йис» (Yeni Asır), «ЦIийи рагъ акьун» (Yeni Şafak), (Türkiye),
«Гьуьрият Daily News» (Hürriyet Daily News).



https://lez.wikipedia.org/wiki/%D0%A7%D0%B5%D1%85%D0%B8%D1%8F

Че́хия (чех. Česko, МФА [ˈʧɛskɔ]), официал тIвар Чех Республика (аббревиатура
ЧР; чех. Česká republika (аббревиатура ČR), МФА: [ˈʧɛskaːˈrɛpuˌblɪka]) - Юкьван
Европада авай гьукумат. Кефердин патахъ Польшадихъ (сергьятдин яргъивал - 658
км), кефердинни рагъакIидай ва рагъакIидай патарихъ Германиядихъ галаз
(сергьятдин яргъивал - 646 км), кьиблепатахъ Австриядихъ галаз (сергьятдин
яргъивал - 362 км) ва рагъэкъечIдай патахъ Словакиядихъ галаз (сергьятдин
яргъивал - 214 км) сергьятдал ала. Чилин виридан яргъивал - 1880 км я.
Гьукуматдин тIвар чехар халкьдин этнонимдикай арадал акъатна.

Чехиядин кьилин шегьер Прага - уьлкведин виридалайни чIехи шегьер, уьлкведин
кьилин туриствилин кьетIен чка я. Гилан чIаван Чехия Чехословакиядин чукIунин
нетижада арадал атана. Адак агъадик галай тарихдин вилаятар акатзава - Моравия,
Богемия ва Силезиядин пай.

1999-лагьай йисан 12-лагьай ибнедилай инихъ НАТО-дин уртах я, 2004-лагьай йисан
1-лагьай тIулдикай ЕврогалкIда иштириквал ийизвайди я.



https://lez.wikipedia.org/wiki/%D0%9C%D0%B0%D0%B3%D1%8C%D0%B0%D1%87%D0%BA%D1%8A%D0%B0%D0%BB%D0%B0

Махачкала (авар. МахIачхъала, таб. Мягьячгъала, дарг. ГIянжи-Къала, МяхIячкъала,
къум. Анжикъала, Магьачкъала, ях. МахІачкъала, рут. МахаIчкала,
азер. Маһачгала) — Дагъустан Республикадин кьилин шегьер, агьалидин кьадардал
гьалтайла Кеферпатан Къавкъаздин регионда пудлагьай чкадал ала, Кеферпатан
Къавкъаз Федерал округдин виридалайни чIехи шегьер я. Магьачкъла шегьердин
округдин администрациядин юкь я.

Магьачкъаладин агломерациядик шегьердин округда авай хуьрер, посёлокар ва
Каспийск шегьер акатзава. Магьачкъала агломерациядин агьалидин кьадар тахминан 1
миллион кас я.

Шегьердин сифте тIвар Петровское тир, ам 1844 йисуз урусрин женгинин кIеле хьиз
кутунай. 1857 йисуз кIеледиз шегьердин статус ганай ва тIвар Петровск-Порт
эцигнай, вучиз лагьайтIа сиверай сивериз атай кьисадив кьурвал 1722 йисуз
Урусатдин Империя фарсарин винел дяведалди фидайла и чкадал I Пётрдин лагерь
алай.

Дагъустандин вахтуналди гьаким тир Тарковский Нух-бекан къарардалди, «Имам Шамил
кьегьалан тIвар сувавийрин рикIера даим амукьуй лугьуз» 1918 йисан 15 ноябрьда
шегьердин тIвар Шамил-Къала-диз дегишарнай .

1921 йисан 14 май тарихда Дагъустандин Революциядин Комитетди кьабулай
къарардалди Шамилкъала ДАССР-дин кьилин шегьер хьанай ва республикадин чIехи
политик ва жемиятдин кIвалахдар Магьач Дахадаеван гьуьрметдай шегьердин тIвар
дегишна Магьачкъала эцигнай .

Са бязи дагъустандин халкьарин лексиконда Магьачкъала шегьердин кьведлагьай
тIвар тир Анжи-Къала ава . И гафуни къумукь чIалал «Инжидин Къеле», дарги
чIалални «Чепедин Къеле» манаяр гуза.

«Дагъустандин дегьлиз» кьун патахъай дегь чIавалай гуннри, фарсари, арабри
женгер чIугунай. А дегьлиз кьунин тарихда Тарки хуьруьн ролни чIехиди я. 966
йисуз урус князь Святослав Игоревичан дяведалди финифрин береда шегьер
чукIурнай.

Къавкъаздин чилер кьун патал Урусатдин Империяди Кеферпатан Къавкъаздихъ галаз
къати дявеяр тухузвай береда, 1844 йисуз «Анжи-Арка» синел I Петрдин тIвар
кьунвай Петровское кIеле-шегьер эцигнай. 1870 йисуз инал тIебии тушир портни
гавань туькIуьрнай, шегьерни Порт-Петровск хьанай.

1896 йисуз Петровское шегьердин Владикъавкъаз ва Баку шегьеррихъ галаз ракьун
рекьелди алакъа тешкил авунай. Гьа чIавуз портда малдин атун-хъфин ва савдавал
гзаф пара хьанай. Шегьердин кеспиятдин лап сифте предприятие 1876 йисуз эцигнай
пиво ргадай завод тир. 1878 йисуз ина сифте типография кардик эгечIнай.
Гуьгъуьнлайни кьве туьтуьндин фабрикаяр эцигнай.

XX виш йисалай кьил кутуна шегьер зарб камаралди абад жез эгечIнай.
«Ростов-на-Дону — Баку» ракьун рехъ чIугунай, и рекьелди поездар Порт-Петровск
шегьердизни гьерекат ийизвай. 1897 йисуз шегьердин агьалидин кьадар кьудра гзаф
хьанай ва 9 753-див агакьнай. 1900 йисуз, шегьердин виридалайни чIехи тир ва
акционеррин ахъа жемиятдиз талукь тир «Каспийская мануфактура» чар гьасилунин
фабрикадин эцигунар акьалтIарнай. Совет береда и фабрика III Интернационалдин
тIварунихъ галай. 1914 йисуз ина чIулав нафтIадикай нафтIадин продуктар (мес.
бензин, керосин ва мсб.) хкуддай гъвечIи завод эцигнай. 24 агъзурдав агакьна
агьалидиз ва гьакIни экономикадин метлебдиз килигна Порт-Петровск шегьер
Дагъустандин маса шегьеррин арадай садлагьай чкадал акъатнай. Амма Дагъустан
вилаятдин администрациядин юкь яз гьеле Темир-Хан-Шура (гилан Буйнакск) шегьер
амукьнай. 1915 йисуз, и кьве шегьерар гилигзавай «Порт-Петровск —
Темир-Хан-Шура» ракьун рехъ чIугунай. А чIавуз шегьерда вирини - вири кьуд куьче
авай: Барятинская (гилан Буйнакскийдин к.); Привольная (гилан Даниялован к.);
Соборная (гилан Манташеван к.) ва Инженерная (гилан Р. Гьамзатован к.).
Шегьердин юкьван пата авай куьчеяр вацIун кварквацI къванерив тунвай ва
нафтIадин фанусралди экуь жезвай. Ина, къванцикай ва яру кирпичдикай эцигнай
кIвалера чиновникар, офицерар, кешишар ва гьакI, девлет авай ксари уьмуьр
ийизвай. Кьилин куьче тир Барятинская куьчедал 25 чка гьакьарзавай «Гуниб»
мугьманхана, кинотеатр «Прогресс», са шумуд туьквенар ва са аптека алай. Гила
Магьачкъала шегьерда Госбанк (Центробанк РФ) алай чкадал вилик карвансарай
акъвазнай. Амай кесиб куьчейра зулуз экъечIиз тежер кьар, гатуз — зегьем,
ветIер, ва рукадин гъиляй жемятдин ял атIанвай. Шегьердин юкьвайтIуз кьацIай яд
ва шегьердин зир-зибилар гьуьлуьз тухузвай хвал физвай. Шегьерда вирини-вири 3
агъзур ктаб хуьзвай са ктабхана авай, амма алкогольдин хъвадайбур маса гузвай
цIудралди чкаяр авай. Шегьер цив таъмин тушир ва жемятди чпиз яд чамчахра
гъизвай.

1921 йисуз дагъустандин революционер Магьач Дахадаеван гьуьрметдай шегьердиз
Магьачкъала тIвар ганай. Гуьгъуьнлай ДАССР-дин кьилин шегьер хьанай. 1930-й
йисара Магьачкъаладихъ Петровск-Кавказский посёлок (гилан Махачкала-1) гилигнай.
Совет береда шегьер йигиндаказ филик физвай, 1980 йисуз агьалидин кьадар цIудра
гзаф хьанай, асул социал инфраструктура, чирвилер гунин система ва кеспиятдин
асул хилер арадал гъанвай. Шегьер цивди таъмин хьанай, цIудралди медицинадин,
культурадин идараяр, юкьван ва вини чирвилер кIелунин идараяр ахъа хьанай.

1952 йисал кьван шегьердин Юкьван майдандин патав князь Александр Невскийдин
ибадатхана акъвазнай. Совет береда саки вири диндин дараматрин кьисметдал атай
пай, зур виш йис акъвазнай и ибадатханадин кьилелни атанай. 1952 йисуз ам
чукIурнай, гила адал чкадал Дагъустан Республикадин Президентдин идара хкаж
хьанва.

Ватандин ЧIехи Дяведин йисара 4 магьачкъалавидиз Советрин Союздин Кьегьал тIвар
ганай. Дяведилай кьулухъ йисара шегьерда чIехи дегишвилер хьанай. 1969 йисуз
Магьачкъалада кьуд Вини Чирвилерин Идараяр (ВУЗ) авай: Дагъустандин Гьукуматдин
Университет, хуьруьн майишатдин институт (гилан Дагъустандин Гьукуматдин хуьруьн
майишатдин академия), медицинадин институт (гилан Дагъустандин Гьукуматдин
медицинадин академия) ва педагогикадин институт (гилан Дагъустандин Гьукуматдин
педагогикадин университет), 51 умуми чирвилерин мектебар, вири санал 1,4 миллион
ктабд фонд авай цIудралди ктабханаяр, 20-лай пара кинотетрар авай. М. Гьажиеван
тIварунихъ галай заводар, машинар акъуддай заводар (гилан «Авиаагрегат»),
«Сепараторов», «Дагэлектромаш», алатар акъуддай заводар, «Стекловолокно», радио
алатар акъуддай заводар — «Эльтав», III интернационалдин тIварунихъ галай
фабрикаяр, Революциядин Женгдаррин тIварунихъ галай гъетеринни-консерврин
комбинат ва мсб. хьтин кеспиятдин объектар кардик квай.

1970 йисан 14 майдиз хьайи зурзунрин нетижада Магьачкъаладихъ чIехи зарар
галукьнай. Виридалайни пара чукIурунар Махачкала-1 микрорайонда хьанвай.

1990-й йисарин эхирда шегьердин экономикадин гьалар хъсан жез гатIумнай.
Шегьерда кеспиятдин потенциалдин виниз хьунивди ва гьасилатдин структурада хъсан
патаз дегишунар алукьунивди XXI виш йис тафаватлу хьанай.

1998 йисуз шегьердин администрациядин кьил яз Саид Амиров хкянай, 2013 йисуз ам
везифадилай алуднай.

Эхиримжи цIуд йисан къене шегьер пара дегиш хьана. Шегьердин бюджет зарб
камаралди гзаф жез эгечIнай. Месела, шегьердин бюджетдиз къвезвай налогрин
такьатар 1997 йисан 226 млн. рубльдилай — 2005 йисуз 1100 млн. рубльдал кьван
хкаж хьана.

Эхиримжи йисара Магьачкъалада рекьерин, шегьердиз гьахьунин магистралрин,
шегьердин тарихдин патан цIийика хъувун патахъай зурба кIвалахар кьиле фенай.
Аллеяяр, бульвар, гуьлуьн кьер, кьулан ва университетдин майданар цIийика
хъувунай, Ак-Гёль вирин къерехда аялрин аттракционар галай цIийи парк
туькIуьрнай. 2002 йисуз 514 метр яргъивал авай цIийи рекьелай элячIдай рехъ
туькIуьрна кардик вуганай.

Шегьер Дагъустан Республикадин рагъэкъечIдай пата, Каспи гьуьлуьн къерехдал,
Тарки-Тау сувунни Каспи гьуьлуьн юкьва авай шуькIуь аран зулал ала. Алатай
чIавуз и чкадиз «Дагъустандин дегьлиз» лугьузвай.

ШегьердайтIуз Талгинка ва Тарнаир вацIар авахьзава. Шегьер кефер патай кьибле
патаз Октябрь революциядин тIварунихъ галай каналди кьве кIарзава. Шегьердин
къене авай вирер: Вузовское, Ак-Гёль, Грязевое.

Магьачкъала Кеферпатан Къавкъаздин Федерал округда виридалайни пара агьалияр
авай ва Урусатдин фад чIехи жезвай шегьеррин сиягьда кIвенкIве аваз физвай
шегьеррикай сад я.

Шегьерда гьардаз чпин хайи чIал авай чара-чара халкьари уьмуьр ийизва. Гьавиляй
жемиятдин къене чара-чара миллетрин векилри сад-садахъ галаз рахуна урус
чIалакай менфят къучузвайди я. Урус чIалан метлеб чIехи тирвиляй ам
магьачкъалавийрин гьар йикъан уьмуьрдиз гзаф дегьнедиз гьахьна. Ва нагьакьан кар
ам я хьи, хайи чIал рикIелай алудна хзандин къене урус чIалал рахуниз элячIнавай
хзанрин кьадар йисандавай пара жезва. Жегьил несилрин арада и процесс лап къати
физва.

Магьачкъаладин агьалидин чIехи пай (90 %) суни-мусурманар я. Шегьердин кьилин
мискIин тир Юкьван Жуьмя МискIин имам Шамилан проспекдал ала.

Кьведра Советрин Кьегьалдин тIваруниз лайих хьанвай дагъустанви машгьур лётчик
Амет-Хан Султанан тIварунихъ галай Магьачкъала шегьердин «Уйташ» аэропортди
дуьньяда ва Урусатдин къене рейсар кьиле тухузва.



https://lez.wikipedia.org/wiki/%D0%9A%D1%8A%D0%B0%D0%B9%D0%B8_%D0%B4%D1%8F%D0%B2%D0%B5

Къайи дяве, Къайи тlигь (ингл. Cold War, урус. Холодная война) — 1945—1991
йисара, са патай ССРГдин ва адахъ галаз галкlдик квай уьлквейрин, муькуь патайни
АСШдин ва адахъ галаз союздик квай уьлквейрин арада хьайи, геополитикадин,
дявевилин, экономикадин ва информациядин женгер.

СССРдихъ галаз союздик квай уьлквеяр: ГДР, Польша, Чехословакия, Венгрия,
Румыния, Болгария, Куба, Монголия, Вьетнам ва муькуьбур. Абур СЭВ тӀвар алай
садвалдик кӀватӀ хьанвай. Кьушун патахъай ОВДдиз кӀватӀ хьанвай. Абурун аксиниз
рагъакӀидай патан гьукуматар акъвазнавай. Абурун кьилихъ галайди АСШ тир ва
адахъ галаз союздик квай уьлквеяр: ЧӀехибритания, ФРГ, Франция, Норвегия,
Нидерландар, Испания, ва муькуьбур.

Къайи дяве, 1991 йисуз ССРГ чкӀайла куьтягь хьанвай. Адахъ галаз СЭВни ОВД
чкӀанвай.



https://lez.wikipedia.org/wiki/%D0%91%D1%80%D0%B0%D0%B7%D0%B8%D0%BB%D0%B8%D1%8F

Бразилия, официалвилин тӀвар Бразилия Федеративдин Республика(порт. República
Federativa do Brasil) — Кьиблепатан Америкада чка кьунвай гьукумат.

Бразилия Латин Америкадин виридлай чӀехи гьукумат я, Кьибле Америка материкдин
саки зур пай кьунва.

Майдан — 8 514 215,9 км², им дуьнья къураматдин 5,7 % я. ЧӀехивиляй (Россия,
Канада, Китай ва АСШдилай кьулухъ) — вадлагьай чкада ава.

Кьибле Америкада чка кьунвай гьукумат. Кефер патай кьибле патахъ виридлай пара
яргъивал — 4320 км, рагъэкъечӀдай патайни рагъакӀидай патахъ — 4328 км. Кьибле
Америкадин са Чилини Эквадордилай гъери, вири гьукуматрихъ сергьятра ава: кефер
пата — Франциядин Гвиана, Суринам, Гайана, Венесуэла, кеферни — рагъакӀида
пата — Колумбия, рагъакӀида пата — Перуни Боливия, кьиблединни — рагъакӀидай
пата Парагвайни Аргентина, кьибле патани Уругвай. Къураматдин сергьятрин
яргъивал — 16 агъз. км. РагъэкъечӀдай патай Атлантик океандин ятари кьунва, цин
къерехдин зулун яргъивал — 7,4 агъз. км.

Бразилия — федератив республика; какатзава 26 са эхтияр авай — штатар (estados),
ва 1 федералдин (кьилин шегьер) округ (Бразилиа).



https://lez.wikipedia.org/wiki/%D0%91%D0%B0%D0%B9%D0%BA%D0%B0%D0%BB

Байка́л (Шаблон:Lang-bxr, урус. Байкал) — РагъэкъечІдайпатан Сибирдин кьибледин
пата авай вир, дуьньяда виридалайни дегьнеди я. Виридалайни чӀIехи тӀIебии тир
кьел квачир цин гьамбархана я. Ам тектоникадин финифрин нетижада арадал
акъатнавайди я.

Вир ва адан къерехдив гвай чилер надир тир флорадинни фаунадин
жуьреба-жуьревилелди тафаватлу я, гьайванрин жуьрейрикай чӀехи пай эндемар язва.
Гьа мукьан агьалийрини Урусатда парабуру Байкалдиз гьуьл лугьузава.

Байкал цин кьадар лап зурбади я — 23 615,39 км³, яни вири дуьньядин кьел квачир
цин кьадардикай (123 агъзур км³) 19 % кьван я. Дуьньяда авай вири вирерин арада
цин кьадардал гьалтайла Байкалди кьведлагьай мукь кьунвайди я, ам анжах Каспи
гьуьлелай агъуз язва, амма эхиримжидан ятар уьцӀуьбур я. Байкалда авай цин
кьадар Кеферпатан Америкадин вири ЧӀехи вирерин (Вини вир, Мичиган, Гурон, Эри,
Онтарио) умуми кьадардилай чӀехиди я, гьакӀни ам 25 сеферда Ладога вирелай
чӀехиди я.

И.Д. Черскийдан ахтармишунрин малуматралди (XIX виш йис), Байкалдиз 336 вацIни
булах акахьзавай тир, амма гьа гьисабдик анжах гьамишан авахьунар квай тир.
Абурулай гъейри и месэладикай мад цІийи малуматар авач, амма бязи вахтара 544 ва
1123 кьадар гъизва (абур гьамишан авахьунар гьисабунин нетижада ваъ, вацIарни
булахар чара хьунар гьисабунин нетижада гъизва). ГьакIни, са бязи алимрин
фикирдалди, эхиримжи XIX виш йисуз йисалай гатІумна инсанрин кІвалахунин ва
климат дегишунин нетижада 150 Байкалдик акахьзавай авахьун квахьна..

Байкалдик акахьзавай виридалайни чІехи вацIар ибур я: Селенга, Вини Ангара,
Баргузин, Турка, Снежная, Кичера, Тыя, Голоустная, Бугульдейка. Байкалдикай
хкатзавай кьилди са Ангара вацI я.

Байкалдал 27 остров ава (Ушкан островар, Ольхон, Ярки и другие). Ольхон остров
абурукай виридалайни чӀехиди я (адан яргъивал — 71 км, гьяркьуьвал — 2 км я,
адан саки вирен юкьва, рагъакӀидай патан къерехдин патав мукь кьунвайди я, адан
чилин майдан — 729 км², маса малуматралди — 700 км²).



https://lez.wikipedia.org/wiki/%D0%A4%D0%BB%D0%BE%D1%80%D0%B8%D0%B4%D0%B0

Флорида (англ. Florida, исп. florida — «цуьк ахъайзавай») - кьилин шегьер
Таллахасси тир, АСШдин кьиблединни - рагъэкъечIдай пата авай штат. Мексика
заливдинни Атлантик океандин арада авай сатIварцин зуростровда чка кьунва,кьибле
патай Флорида проливдин ятари кьунва. Ксарин кьадардай, АСШда кьуд лагьай чкада
физва (Калифорния, Техас ва Нью - Йоркдилай къулухъ) ва майдандин чIехивиляй
кьанникьведлагьай чкада.

АСШдин Алабама ва Джорждия штатрихъ галаз сергьятарзва. Штатдин сергьятар вири
зуростровдин яргъивилихъди физва, гьакIни адахъ кефер пата са тIимил ччилер ва
кьибле пата авай Флорида - Кис островрин кIватIал акатзава. Зуростровдинни
Флорида - Кис островрин арада Флорида пролив ава. Штат рагъакIидай патай Мексика
заливдин, кьибле патай Флорид проливдин ва рагъэкъечIдай патай Атлантик океандин
ятари кьунва.

Штатдин виридалай кьакьан кIук - Бриттон - Хилл кIунтI я, адан кьакьанвал 106 м
ва вири штатрин кьакьан чкайрикай виридалай аскIанди я. И кIунтI штатдин лап
кефер пата ава ва Флорид зуростровдиз талукь туш. Зуростровдин виридалай кьакьан
кIук - Шекердин кьил сув я. Штатдин майдандин чIехи пай - кьулувал я, кьилди са
кефер пад - кIунтIар авай чкаяр я.

Уьленрин зона, ибурун арада Эвергдейдс хьтин чIехи уьленар ава, гьакIни уьцIуь
уьленрин гъвечIи зонаяр.

Юкьван Флоридада саваннрин зона ава, гьина кагьу - латук ва америкадин лотос
хьтин набататар экъечIзава.



https://lez.wikipedia.org/wiki/%D0%A0%D0%B0%D0%B3%D1%8A

Рагъ (астр. ☉) — Ракъинин системадин тек сад тир гъед. Ракъинин системадин
муькуь объектар Ракъинилай элкъвезва: планетаярни абурун спутникар, карлик тир
планетаярни абурун спутникар, астероидар, метеороидар, кометаярни космосдин руг.
Ракъинин масса вири Ракъинин система гьисабдиз къачурла жезвай массадин 99,866 %
тешкил ийзва. Ракъинин чукIурун (излучение) Чиле авай уьмуьр хуьзва.

Рагъ гьидрогендикай (массадин ~73 % ва къенен кьадардин ~92 %), гьелийдикай
(массадин ~25 % ва къенен кьадардин ~7 %) ва маса гъвечIи концентрацияда авай
химиядин элементрикай ибарат я: ракьуникай, никелдикай, оксигендикай, азотдикай,
кремнийдикай, гугуртдикай, магнийдикай, карбондикай, неондикай, кальцийдикайни
хромдикай.

Ракъинин юкьван къалинван 1,4 г/см³ я, яни Кьейи гьуьлуьн цин къалинвилиз
барабар я. Спектрдин синифриз паюниз килигна, Рагъ G2V («хъипи карлик») типдиз
талукь я. Ракъинин ччинин температура 6000 К кьван хкаж жезва, гьавиляй Рагъ
саки лацу экв гузва, амма мадни къуват авай чукIурунин гъиляй ва спектрдин
гъвечIидалгъадин пай Ччилин атмосфера патай туькьуьнин гъиляй, Ракъинин дуьз экв
чи планетадин ччинин патав сакIус хъипи ранг къачузва (алахьай цава, цавукай
чкIанвай экуьнин аби рангунин жемда галаз, Ччиле авай объектрин умуми экуь авун
мадни лацу жезва).

Тахминан 150—175 агъзур км радиус авай (яни, Ракъинин радиусдин 20—25 %) ва
термохвехуьнин реакцияр физвай Ракъинин юкьван патаз Ракъинин хвех лугьуда..
Хвехуьнин веществодин къалинвал 150 000 кг/м³ тешкил ийизва (цин къалинвилилай
150 сефер гзаф я ва Ччиле авай виридалайни чIехи къалинвал авай металлдин —
осмий металлдин къалинвилилай ~6,6 сефер гзаф я), хвехуьнин юкьва авай — 14 млн
К-лай гзаф я. SOHO миссия патай кьиле тухванвай ганайбурун (данные) анализ,
къалурнава хьи, хвехуьна Ракъинин вичин гигинилай элкъуьрунин тядивал (скорость)
Ракъинин ччинив гекъигайла гзаф кьадарда чIехи.

Хвехуьна протон-протондин термохвехуьнин реакция кьиле физва, ва и реакциядин
нетижада кьуд протондикай гелий-4 арадиз къвезва. Идахъ галаз, гьар са секунддин
къене 4,26 млн тонн вещесто чукIуруниз элкъвезва, амма и чIехивал Ракъинин
массади гекъигайла — 2·1027 тонн — затIни тушир кьадарда гъвечIи я. Хвехуьнин
чара-чара зонайрин патай хкатзавай къуватлувал (мощность) а зонайрин Ракъинин
юкьва кьван авай яргъивилилай асул я. И къуватлувал, теориядин гьисабунралди,
юкьва 276,5 Вт/м³ кьван хкаж жезва. И тегьерда, са инсандин къенен кьадардиз
(0,05 м³) 285 Ккал/югъ (1192 кДж/югъ) чимивилин хкатун аватзава — имни ччан алай
ксун тийизвай инсандин чимивал хкатунилай са дережа кьван тIимил я. Ракъинин
вири къенен кьадардин гекъигай (удельный)энергиядин хкатун лагьайтIа, ам мадни
кьве дережа тIимил я. Ихьтин гъвечIи энергиядинхкатун себеб яз, гьидрогендин
игьтиятар гьеле термохвехуьнин реакцияр хуьн патал мадни са шумуд миллиард ийс
кьван бес я.

Хвех — Ракъинин термохвехуьнин реакциядин нетижада арадиз къвезвай энергияни
чимивал авай тек сад тир чка я, Ракъинин маса чкаяр а энергиядал ифирнава.
Хвехуьнин вири энергия, фотосфера кьван, галай-галайвал вири къатарин къеняй
физва; и энергия ракъинин экв ва кинетик энергия тегьерда чкIизва.

АлайчIава Ракъинин са шумуд лап кьвед лагьай кIалубар малум я — абур практикадин
жигьетдай Ракъинин массадиз, эквивилиз (светимость), температурадиз (±50 К),
металлвилиз (±12 %), яшариз (±1 млрд лет) ва мсб. килигна чи гъетрен тамам
аналогар я



https://lez.wikipedia.org/wiki/%D0%98%D0%BD%D0%B3%D0%BB%D0%B8%D1%81_%D1%87%D3%80%D0%B0%D0%BB

Инглис чӀал (ингл. English language) — инглис халкьдин хайи чӀал.
ЧӀехибританиядин, Америкадин Садхьанай Штатрин, Австралиядин, ЦӀийи Зеландиядин
официал чӀал я. Ирландиядин, Канададин, Мальтадин, Индиядин, Пакистандин ва
Азиядани Африкада гзаф уьлквейрин официал чӀаларикай сад я. Рахазвайбурун
кьадардиз килигна, дуьньядин чӀаларин арада китай чIалалай кьулухъ кьведлагьай
чкадал ала. Лингвистика илимда инглис чӀалал рахазай ксариз англофонар
лугьузвайди я. Француз чIалакай менфят къачузвайбур пара авайвиляй, иллаки и
термин Канадада гегьенш хьана.

Инглис чӀал инд-европадин чIаларин хзандин герман чӀаларин хилек акатзава. 2006
йисан малуматриз килигна инглис чӀал 360—400 миллион кас агьалидин хайи чӀал я,
ва хайи чӀалан жигьетдай китай ва испан чIаларилай гуьгъуьна дуьньяда
кьведлагьай чка кьунва. Амма инглис чӀалал рахазвайбурун кьадар, 2007 йисан
малуматриз килигна, тахминан 1 миллиард кас я, ва и жигьетдай дуьньядин чӀаларин
арада китай чIалалай кьулухъ кьведлагьай чкадал ала. Садхьанвай Миллетрин
Тешкилатда кардик квай ругуд официал чӀаларикай сад я.

Инглис чӀал халкьарин арадин алакъайра, дуьньядин савдавиле, бизнесда ва умуми
крар кьиле тухунра дуьньядин виридалайни чӀехи метлеб авай чӀал я. Идаз себебар,
XIX виш йисара ЧӀехибританияди чара халкьарин чилер дяведалди кьунин рекьелди
чпиз ана колонияяр туькӀуьрунин политика ва алай аямда АСШ-ди вири дуьньядиз
къалурзавай зурба таъсир я. XX виш йисан 30-й йисара Британиядин Империяди Чилин
саки зур пай муьтӀуьгъарна дуьньядин вири континентрал чпиз колонияяр арадал
гъанвай. Гьа империядин гъилик акатай чилерал уьмуьр ийизвай халкьарни
къвез-къвез ассимиляция хьана рахуниз инглис чӀалал элячӀнай. Гьа и рекьелди
вилик и чӀал дуьньяда гегьенш хьанвай.

Инглис чӀал аналитик чӀалариз талукь я. Яни, са мана къалурун патал куьмекзавай
частицайрикай, интонациядикай, эвеззавай гафарикай менфят къачун чарасуз я ва
цӀарафадин къене гафар анжах тайин тир къайдада акъвазна кӀанзава. ЦӀарафадин
къене гафарин чкаяр дегишун виже къведач, тахьайтӀа цӀарафади вичин мана
квадарда. Идаз акси яз, месела лезги чIала цӀарафадин къене авай гафар гьи
къайдада хьайитӀани акъвазайтӀа, цӀарафадин мана квахьдач. Инглис чӀалан
лексикада гафарин саки 70 % чара чӀаларай атанвай гафар я. VII виш йисалай
эгечӀна кхьинра латин графикадикай менфят къачузвайди я.

26 гьарфарикай ибарат тир инглис чӀалан алфавит латин графикадал бинеламиш
хьана.

Гилан инглисрин сихилдин члу-бубаяр — англрин, саксрин, ютрин германрин
тайифаяр — V-лагьай вишйисан юкьварра Британиядин островриз куьчна. Гьа чӀавуз
абурун чӀал агъа германни фриз чӀалариз мукьва тир. Амма гуьгъуьнлай атай вичин
вилик финин нетижада ам маса герман чӀаларикай яргъа къакъатна. Дегь чӀаван
инглис девирдин къене англ-сакс чӀал (пара илимри дегь чӀаван инглисдиз ихьтин
тӀвар гузва) лап тӀимил масакӀа хъижезвай тир, герман чӀаларин вилик финин
цӀарцӀелай кьулухъ тавуна, гафаргандин гегьеншвал квачиз.

Абурукай са гафари чӀала кӀеви чка кьуна, абур гилалди кӀвалахарзава, мисал
патал: tory ‘консерватив партия иштиракхъан’ — ирланд чӀалал ‘къачагъ’ лагьай
чӀал, clan — тайифа, whisky — эрекь. И гафарикай садбур гила виридуьньядин ирс
я — виски, плед, клан. Акьван гъвечӀи келт чӀала дегь чӀаван инглис чӀалаз
авунвай таъсирдин себеб, англривни саксрив гекъигна килигайла, келтрин
мединиятдин гъвечӀивал я.

Инглис чӀалан диб германдинди амукьнатӀани, ада вичин ибаратдик гьакьван пара
француз гафар кутуна хьи, вич акахьай чӀал яз хьана. Дегь чӀаван француз гафарин
гьахьун юкьван инглис девирдин эхирдалди давам жезвай тир, 1250-1400-лагьай
йисарин арада вини кьилел кьван агакьзавай тир.

И девирдин къене чӀалан грамматикадин къурулуш масакӀа хъижез мад давам жезва —
тӀварцӀинни глаголрин акьалтӀунар сифте акахьуник акатзава, усал хъижезва, ахпа,
и девирдин эхирдалди, михьиз квахьзава. Сифетра (прилагательноеда), гекъигунин
дережа гьакӀан туькӀуьрунин къайдани сад хьиз, цӀийи аналитикадин туькӀуьрунин
къайда, прилагательноедихъ more (мадни) и most (виридалайни пара) гафар гилиг
хъувунин рекьелди жезвай, арадал атана.

И девирдин эхирдиз (1400—1483 йисар) лондон нугъатдин гъалибвал талукь я. И
нугъат кьиблединни юкьван нугъатрин сад хьунинни вилик финин рекьелди арадал
атана. Фонетикада ахъа тушир ванерин чӀехи юзун арадал атана.

1169-лагьай йисуз хьанвай, британвийрин са паюни ирландиядин Уэксфорд графвилин
чилериз авунвай миграциядин нетижада, йола чӀал кьилди вилик физвай тир. Ам
XIX-лагьай вишйисуз квахьна.

И девирда Англияда феодал системади чикӀиз ва товарринни пулунин рафтарвили
зурбадаказ вилик физ гатӀумна. Гегьенш тир халкьарин арада авай англиядин
аливеришдин нетижада XIV-лагьай вишйисуз Лондондикай уьлкведин юкь хьана, ва
гьакӀни лондон нугъатдихъ пара чӀехи метлеб хьанва. Къвалав гвай нугъатрин
кьилдин кьетӀенвилер къениз чӀугвана, адакай миллетдин чӀалан диб хьанва.

Миллет кӀалубда тунин зурба финифди миллетдин чӀал чукӀурунизни вилик финиз
куьмек авуна, ва гьакӀни нугъатрин арада авай тафаватвилер акъудна абур вири
саки сад хьиз авуна. Миллетдин чӀалан къайдаяр гегьеншрунин карда чӀехи роль
Уильям Кекстонди къугъвана. Ада Англияда ктабар басма авун ишлемишиз адет авуна,
адалди орфография кӀевириз куьмек авуна (къейд авуна кӀанда, гьа чӀавузни
орфоградия лугьунин тегьердин къайдадив кьазвачир). Дегь чӀаварилай амай кхьей
затӀарал буржуазиядин гуманизмдин вилик финин девир ва инглис халкьдин жув
къанмишун кӀалубда тун эсер дуьздал акъатна. И девирдиз талукь тир чӀалал
Англиядин гегьенш халкьдин арада авай рафтарвилерин таъсир эсер арадал акъатна —
итал, грек, испаниядин чӀаларикай къачур гафарин цӀийи авахуьн гатӀум хьана.

Фонетикада чӀехи метлеб квай гьал дуьздал акъатна — «ахъа тушир ванерин чӀехи
юзун» ва маса кьетӀенвилер, вири и дегишвилери орфографиядин ва орфоэпиядин
арада авай чара хьун артухарна.

Инглис чӀала пара нугъатар ава. АСШ-дилай ЧIехибританияда абурун
жуьреба-жуьревал чӀехиди я. XX-лагьай вишйисан юкьварал кьван АСШ-да юкьван
атлантикадин нугъат (Mid-Atlantic) литературадин чӀалан диб тир. XX-лагьай
вишйисан 50-лагьай йисарилай инихъ вине авай рол юкьван рагъакӀидайпатан
(Mid-Western) нугъатдиз фена.



https://lez.wikipedia.org/wiki/%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD_(%D0%BA%D1%8C%D0%B8%D0%BB%D0%B8%D0%BD_%D1%88%D0%B5%D0%B3%D1%8C%D0%B5%D1%80)

Вашингтон (ингл. Washington, D.C.) — Америкадин Садхьанвай Штатрин кьилин
шегьер. Официал тӀвар — Колумбия округ я, са штатдизни акат тийизвай кьилдин
административ тек я. Шегьердин бине 1791 йисуз кутунвай ва адан тӀвар, АСШдин
садлагьай президент Джордж Вашингтонан гьуьрметдай эцигнавай. 1871 йисалай
Вашингтон Джорджтаун шегьердихъ галаз Колумбия федерал округдик кутунай
ингл. District of Columbia, куьрелди D.C., гьавиляй америкавийри, уьлкведин
кеферни-рагъакӀидай пата авай сатӀварцӀин штатдихъ галаз акахь тийин патал,
адетдалди Вашингтон шегьердиз «Ди-Си» (ингл. D.C.) ва я «Вашингтон Ди-Си»
(ингл. Washington D.C.) лугьузвайди я.

Шегьердин девиз: лат. Justitia Omnibus (ингл. Justice for All, Виридаз адалат
авай дуван).

Вашингтон АСШдин кеферни-рагъэкъечӀдай пата, Атлантика океандилай тахминан 53 км
яргъал чка кьунвайди я. Шегьердин вири санлай майдан 177 км² туькӀуьрзава,
абурукай 159 км² кьураматдиз, 18 км²-ни ци кьунвай чилериз къвезва. Шегьер,
кьиблединни-рагъакӀидай патай гъейри, Мэриленд штатдин сергьятрин цӀарцӀин къене
ава, амма административвилелди и штатдиз талукь туш. Шегьер пуд, Потомака ва
адан хилер тир Анакостия ва Рок-Крик вацӀарал алайди я. Адан кьудлагьай хел
Тайбер-Крик вацӀ, са вахтунда шегьердин Милли аллеядайтӀуз физвай, амма 1870-й
йисара ам чилин кӀаняйтӀуз чӀугунвай.

Шегьердин сергьятрин цӀарцӀин къене са шумуд островар ава. Потомака вацӀал —
Теодор Рузвельтан остров, Колумбиядин остров, Пуд Вахарин островар ва муькуь
гъвечӀи островар ала. Анакостия вацӀал алай виридалай чӀехи остров — Кингменан
остров я.

Шегьердин майдандин тахминан 20 % кутунвай паркари кьунва. Шегьердин тӀебиятдиз,
адак Милли парк, «Рок-Крик» парк, Теодор Рузвельт островдал алай парк,
«Конституциядин багъар» хьтин паркар кваз, Милли паркарин америкадин идаради
регьбервал ийизва. Милли паркарин америкадин идарадин регьбервилик квачир тек
сад тир чка, хуьруьн майишатдин министерстводи регьбервилик квай Милли дендрарий
я.

Вашингтон ламу тир субтропикдин климатдин зонада ала. Адан климат, чӀехи
гьавизрилай яргъал алай Юкьван Атлантика областьдин жуьредиз хас я. Гатфарни зул
чими я, кьуьд — мекьи. ХъуьтӀуьз къвазвай живерин гьар йисан кьадар 37 см
туькӀуьрзава. Декабрьдин юкьвалай февральдин юкьвал кьван хъуьтӀуьн юкьван
температура 3,3 °C я. Юкьван гьисабдалди живед тӀурфанар Вашингтондал гьар 4-6
йиса садра галукьзава. Виридалай къати тӀурфанриз «нордистер» лугьузвайди я,
абуру кӀеви гарар, сел хьтин марфар ва вахт — вахтунда жедай живер гъизва.
Ихьтин штормар Америкадин рагъэкъечӀдай цин къерехдин районрал фад-фад
галукьзавайди я.

Гатуз гзаф чими ва ламу я, июль вацра юкьван температура 26,2 °C я ва гьавадин
юкьван ламувал тахминан 66 % я. Гатуз вини дережадин температурадин ва ламувилин
вири кӀватӀал, гзаф мукьвал-мукьвал жедай цӀайлапанрин ва бязи вахтара
торнадойрин арадал атунин себеб я.

Виридалай вини дережадин чимивал ина 1918 йисан 6 августдиз ва 1930 йисан 20
июньдиз къейд авунай +41 °C, гьакӀ ятӀани виридалай агъа дережадин температура
1899 йисан 11 февраль тарихда, Живедин чӀехи тӀурфан хьайи чӀавуз малум хьанвай
− 26 °C.

Археологиядин малуматрив кьурвал, гилан Анакостия вацIун мукьув, лап тӀимилдай
4000 йис идалай вилик бинедин америкавияр яшамиш жезвай. Европавийри и чилер
XVII виш йисан сифте кьилерай къекъвена чириз гатӀумнай. Абурукай садлагьайди
капитан Джон Смит тир. Гилан Вашингтон шегьер алай чкадал вилик са шумуд хуьрер
авай.

Гилан Колумбия округдин чилера колонияр авай садлагьай мулкунин иесияр Джордж
Томпсон ва Томас Джерард тир. 1662 йисуз абурун гъилик Капитолий кӀунтӀунин
къваларив гвай чилер ва Потомак вацӀун агъана авай мулкарни акатнай. 1697 йисуз
Мэриленд штатдин гьукумри, и чилера яшамиш жезвай америкадин бинедин халкьар
къуватдалди рагъакӀидай патаз чуькьвена къакъудна, ина форт эцигнай.

1751 йисуз, Мэриленд штатдин къанунар акъудзавай органди Джордж Гордон ва Джордж
Биелл тӀварар алай ксаривай 280 фунтдай пудкъад акр (чилин алцум) чил къачурла,
Джоржтаун арадал атанвай. А чӀавуз Джоржтаун Потомак вацӀун виридалай вини кьиле
авай пункт тир. Адав океандай савдавилин гимийрал вацӀалайтӀуз хкаж жез мумкин
тир. Мэриленддай къвезвай туьтуьн ва маса малар маса гунив ва гъунив Джорджтаун
абад портдиз элкъвенай.

Континенталвилин Садлагьай конгрессдин кӀватӀалдилай эгечӀна Кьведлагьай
конгрессди малумарнавай аслу туширвилелай кьулухъ, цӀийиз арадал гъанвай Америка
гьукуматдин кьилин шегьер Филадельфия тир. Жуьреба жуьре себебралди, АСШдин
сифте йисара, гьукуматдин кьилин шегьердин статус вахт-вахтунлай чара — чара
шегьеррал элячӀзавай, амма гьар са сеферда элкъвена Филадельфиядал къвезвай.

Америкадин маса мегаполисрив гекьигайла Вашингтон шегьердин агьалийрин кьадар
гьамиша гзаф тушир. 1860 йисуз, дуьз Гражданвилин дяведалди, Вашингтонда
тахминан 75 000 кас яшамиш жезвай, им муькуь, Нью-Йорк ва я Филадельфия хьтин
шегьеррилай пара тӀимил тир. Гражданвилин дяведилай кьулухъ шегьердин агьалияр
75 % — дал кьван хкаж хьанвай ва 1930-й йисарин Зурба депрессиядал кьван масакӀа
тахьана амукьнавай. Дуьньядин кьведлагьай дяве чӀавуз, федерал органриз атана
чкаяр кьунвай гьукуматдин къуллугъхъанрин гьисабдалди, шегьердин агьалийрин
кьадар гьакӀни хкаж хьанвай. 1950-й ийсуз Вашингтондин агьалияр вичин
максимумдив агакьнай — 802 178 кас. Амма идалай са тӀимил вахт алатайла,
гегьеншарнавай рекьерин системади шегьердин къеце пата кӀвалер къачуна
регьятдаказ фидай — хкведай мумкинвилер арадал гъанвайвиляй, шегьерда виче
агьалийрин кьадар агъуз хьанвай. 1960-й йисара хьайи жемятрин къалабулухар ва
къанун чӀурдай крар, 1980 йисуз шегьерди вичин агьалийрин кьудай са пай
квадрунин себеб хьанвай. Шегьердин агьалияр 1990-й йисралди агъуз жез
давамарзавай, амма 2000-й йисалай садлагьай сефер агьалийрин кьадардин гзаф хьун
къейд авунай, ва 2010 йисан агьалияр сиягьдиз къачунин нетижайриз килигна
агьалийрин кьадардин виниз хьунин коэффициент 5,2 % тир.

Вашингтонда, адан бине кутур вахтарилай инихъ, бегьем гзаф афроамерикавияр
яшамиш жезвай. Аслу туширвал патахъай хьайи дяведилай кьулухъ АСШдин кьибле
патай негр-лукӀар шегьердиз куьч хьана ацукьиз гатӀумнавай. Садакайни аслу тушир
чӀулав агьалийрин кьадар, дяведилай вилик 1 % — дилай 1810 йисуз 10 % — дал
кьван хкаж хьанвай. 1800 ва 1940-й йисарин девирда агьалийрин 30 %
афроамерикавийри туькӀуьрзавай.

1970 йисуз Вашингтонда афроамериканвийрин кьадар пикдал агакьнай, амма гьа
чӀаварилай инихъ, шегьердин чӀулав агьалияр, шегьердин къваларив галай
посёлокриз куьч хьунин нетижада тӀимил жезва.

2000 йисан агьалияр сиягьдиз къачунин нетижади къалурзава хьи, Вашингтондин
тахминан 33 000 кас «сексуал тӀимил паюнинбурун» гьисабдикай я, им шегьердин
чӀехи яшда авай ксарин 8,1 % я. «Сексуал тӀимил паюнин» векилрин икьван гзаф
кьадар, 2009 йисуз шегьердин мэрди са жинсинин никягьар ийиз ихтияр гузвай
къанундал къул чӀугунай, Вашингтондин политикадин либералвилелди килигунин
тегьердив баян гуз жеда.

2010 йисан агьалияр сиягьдиз къачунин нетижайрив кьурвал, Вашингтондин
агьалийрин кьадар 601 657 кас тир. Гьафтедин кӀвалахдай йикъара, шегьердин
къерехрив гвай посёлокрай ксар къвезвайвиляй, шегьердин агьалияр са миллиондилай
пара жезва.

2007 йисан агьалияр сиягьдиз къачунин малуматри къалурзавайвал, шегьердин вири
агьалийрин пудай са пай савад авачирбур я. Им са кьадар, инглис чIал хъсан
чизвачир иммигрантрихъ галаз алакъа аваз я. Вашингтондин агьалийрин 85,16 %
инглис чӀалал рахазва, 8,78 % — испан чIалал ва 1,35 % — француз чIалал.

АСШдин агьалияр сиягьдиз къачунин бюроди 2010 йисуз кьиле тухвай агьалияр
сиягьдиз къачунин малуматрив кьурвал, шегьерда яшамиш жезвайбурун 50,7 %
афроамерикавияр, 3,5 % — азиатар ва 0,3 % америкадин бинедин халкьар тир. Муькуь
расайрин векилри 4,1 %, ва акахьай расайринбуру — 2,9 % туькӀуьрзавай. Латин
Америкадай куьч хьана атайбуру вири агьалийрин 9,1 % туькӀуьрзавай.

Вашингтондин агьалийрин чӀехи пай христианар я: агьалийин 28 % — католикар,
9,1 % — америкадин баптистар, 6,8 % — кьибле баптистар, 1,3 % — православиедин
христианар ва 13 % христианвилин муькуь хилерин векилар я. Шегьердин 10,6 %
ислам диндин ва 4,5 % — иудаизм диндин векилар я. Шегьердин эгьлийрин 26,8 %
маса динрин пад кьазвайбур ва я са диндални ибадат тийизвай атеистар я.

Вашингтон шегьердин экономика, садлагьай нубатда, гьукуматдин идаравилин крарин
сферада кӀвалахзавайбуру тайин жезва. Агьалийрин вини процент идаравилин сферада
кӀвалахзавайди я, яни федерал къуллугъхъанар я. Абурун процент гьар йисуз
масакӀа жезва, ам гьукуматди кӀвалахдай чкаяр гзаф ва я тӀимил авунив алакъа
аваз я. 2007 йисан январьда федерал къуллугъхъанрин кьадар, вири агьалийрин
кьадардин 14 % тир. 2008 йисуз гьукуматди кӀвалахдай чкаяр пара авунивди и лишан
27 % — дал кьван хкажнай. 2008 йисуз шегьердин Къенепатан вири бегьер 97,2 млрд
доллар туькӀуьрнавай. И лишан патахъай Вашингтон, Америкадин 50 штарин арада
35 — й чка кьунва.

2010 йисан январьдиз Вашингтонда ва адаз талукь тир адан къваларив гвай гъвечӀи
шегьерра кӀвалах авачирвилин дережа 6,9 % тир. А чӀавуз Вашингтон шегьерда виче
кӀвалах авачирвилин дережа 12 % — дал агакьнавай.

2006 йисуз Вашингтонда са касдиз къвезвай пулунин доход 55 755$ тир, им муькуь
штатрилай пара я. Амма шегьердин эгьлийрин 19 % яшамишвал патал герек тир
минимумдилай агъуз дережада уьмуьр гьалзавайди я.



https://lez.wikipedia.org/wiki/%D0%91%D0%B8%D0%BE%D0%BB%D0%BE%D0%B3%D0%B8%D1%8F

Биоло́гия (грек.: βιολογία — βίο, био, уьмуьр; дегь-грек. λόγος — чирвал,
илим) — уьмуьрдикай илим я (чан алай тIебиатдикай), тIебии илимрикай сад я; и
илимдин объектар чан алай махлукьатар ва абурун элкъвена къваларив гвайбурухъ
сад — садахъ галаз алакъа аваз кар авун я.

Акарология — Анатомия — Альгология — Антропология — Бактериология —
Биогеография — Биогеоценология — Биотехнология — Биоинформатика — Океандин
биология — Виликфинин биология — Биометрия — Бионика — Биосемиотика —
Биоспелеология — Биофизика — Биохимия — Ботаника — Биомеханика — Биоценология —
Биоэнергетика — Бриология — Вирусология — Генетика — Геоботаника —
Герпетология — Гидробиология — Гистология — Дендрология — Зоология —
Зоопсихология — Иммунология — Ихтиология — Колеоптерология — Космосдин
биология — Ксенобиология — Лепидоптерология — Лихенология — Микология —
Микробиология — Мирмекология — Молекуляр биология — Морфология — Нейробиология —
Палеонтология — Палинология — Паразитология — Радиобиология — Систематика —
Систем биология — Синтетик биология — Спонгиология — Таксономия — Теоретик
биология — Териология — Токсикология — Фенология — Физиология — ЧӀехи нервдин
кӀвалахдин физиология — Гьайванринни инсандин физиология — Набататрин
физиология — Фитопатология — Цитология — Эволюциядин биология — Эмбриология —
Эндокринология — Энтомология — Этология



https://lez.wikipedia.org/wiki/%D0%90%D0%B2%D1%81%D1%82%D1%80%D0%B0%D0%BB%D0%B8%D1%8F_(%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82)

Австралиа (ингл. Australia, от лат. terra australis incognita — «тийижир
кьиблепатан ччил») — континент, шардин Кьибледин зур пай ава. Австралиядин
къерехар кьве океанди кьунва: Секин ва Индиядин. Саддагьай арада европавияр
Австралиядал эвичIун Нидерланддин гьуьлерал сиягьатчи Виллем Янсзон, 1606-лай
йиса кьуьл илисун рагъакIидай кьердал полуостров Кейп-Йорк.

Австралиядин континент гьазур хьун виридалайни гъвечIи ччилай континент
дуьнйада, вири майдан 7 659 861 км²-да, ва гьа тегьерда Австралия виридалайни
ири къарамат Ччилда. Континентдин яргъивал кефер падай кьибледал — 3700 км
патав, гьаркьуьвал рагъакIидай рагъэкъечIдайдал — 4000 км патав.



https://lez.wikipedia.org/wiki/%D0%AD%D1%81%D1%82%D0%BE%D0%BD%D0%B8%D1%8F

Эстония (эст Eesti), официал тӀвар — Эст Республика (эст Eesti Vabariik) —
Кеферпатан Европада авай гьукумат я. Кьибледин патахъ Латвиядихъ(сергьятдин
яргъивал — 339 км) ва рагъэкъечӀдай патахъ Урусатдихъ (сергьятдин яргъивал — 294
км) галаз сергьятрал ала. Кефердин патай Финн заливдин ятари кьунвайди я,
рагъакӀидай патай — Балтик гьуьлуьн ва Рига заливдин ятари кьунвайди я.
Гьукуматдин чилин майдан — 45 226 км², кьилинни виридалайни чӀехи шегьер —
Таллин я.

Эстония — демократиядин парламентдин республика, 15 вилаятдиз чара жезвайди я.
Агьалийрин кьадар — 1, 286 млн кас (2013-лагьай йис), и къалурдай лишандал
гьалтайла ам Европа ГалкIдин, НАТО-дин, Еврозонадин виридалайни гъвечӀи гьукумат
я.

Эстонияди СМТ-да, ХавВФ, ВМТ, Европа ГалкIда, НАТО-да, Еврозонада, Шенгезонада,
ЕХСТ-да ва маса тешкилатра иштараквал ийизвайди я.

Виликан Совет ГалкIдин республикайрин арада Эстоянидив виридалайни чӀехи
агьалийрин са касдиз аватзавай Къенепатан вири бегьер гва.



https://lez.wikipedia.org/wiki/%D0%9A%D1%8C%D0%B0%D1%81%D1%83%D0%BC%D1%85%D1%83%D1%8C%D1%80

Кьасумхуьр (урус. Касумкент) — Дагъустан республикадин СтIал Сулейман районда
авай хуьр.

КIахцугъ ва Сийидар хуьрерихъ галаз туькӀIуьрзавай «Кьасумхуьруьнсоветдин» ва
СтӀал Сулейман райондин администрациядин юкь я.

Хуьр СтIал Сулейман райондин кьулан пата, Чирагъ ва Кьурагь вацIарин дугуна чка
кьунва. Магьачкъаладилай 184 км кьибле пата ала. Виридалайни мукьвал алай шегьер
Дербент я — 57 км, виридалайни мукьвал алай ракьун рекьин станция Билиж станция
я — 34 км. Кьасумхуьр алай чилерин рельеф са кьадар кьулу тушир ва Дагъустандин
суварин ценерив гвай чкайриз талукь я.

Хуьруьн бине, Кьасум тӀвар алай сувавиди кутурди яз гьисабзава. Хуьруьн тӀварни
адахъ галаз алакъа аваз я. Са шумуд виш йис идалай вилик, Кьасума Чирагъ вацIун
къерехда кьакьан тарарин юкьва вичиз кӀвал эцигнай. Адан гуьгъуьнаваз, мукьвал
алай муькуь хуьрерай атай сувавийрини ина кӀвалер эцигиз хьанвай. Октябрьдин
революциядилай вилик хуьре кьве мискӀин, са гуьжре кардик квай, кьве йисан
мектеб кӀвалахзавай. Гила Кьасумхуьр Дагъустан Республикадин виридалай чӀехи
райондин юкьварикай сад я. Ина пуд кьулан мектебар, гзаф культурадинни —
яшайишдин идараяр, гьяркьуь ва михьи куьчеяр, къацу набататрин юкьва гьатнавай
вири къулайвилер авай кьве гьавадин кӀвалер ава. Хуьр гьар патай сувари
элкъуьрна кьунвайди я, адан къваларив гвай чкаяр пара иер я, инай Гуьлгери
вацIун гегьенш дугун эгечӀзава.

1812 йисуз Кьасумхуьр, цӀийиз арадал гъайи Куьредин ханвалдик акатнай. 1866
йисуз и ханвал Урусат империядин гъилик акатзава ва Куьредин ханвал Куьредин
округдиз масакӀа хьанвай. Империядик квай чӀавуз, хуьр Дагъустан вилаятдин Куьре
округдин Гуьне наибвалдиз талукь тир. Кьасумхуьр и вири округдин, ва адак
акатзавай Гуьней наибвалдин администрациядин юкь ва кьилин хуьр хьанвай.
Алидхуьр ва Агъа Арагъ хуьрерихъ галаз Кьасумхуьруьнжемятдик акатзавай.
Стратегиядин чӀехи метлеб авай рекьел чка кьунвайвиляй, хуьр чӀехи камаралди
вилик физвай. 1878 йисуз ина садлагьай гражданвилин мектеб эцигнай.

Кьибле Дагъустанда Совет гьукум паталай хьайи женгерин пара вакъиаяр ва
А.Къазимегьамед, Т.Юзбеков, К.Рамазанов, К.Акимов, А.Мурсалов, Ю.Герейханов
хьтин ва муькуь сейли революционеррин кӀвалахар, виликан Куьре округдин юкь тир
Кьасумхуьруьн тарихдихъ галкӀанвайди я. 1919 йисуз Кьасумхуьр, вирихалкьдин
антиденикин къарагъундин юкьварикай сад хьанвай. 1919 йисан 24 августдиз мукьвал
алай районрин халкьарин массайрин куьмекдалди ина деникинрин чӀехи кьушун
кукӀварнай, ва большевикринни Совет гьукумдин активистрин группаяр есирвиляй ада
авунай. Женгерай кьулухъ партизанриз душмандивай 180 винтовкаяр, пуд туп, пара
кьадарда патронар ва снарядар гьатнай.

1928 — 1929 йисарин девирда СССРда хьайи административвилин реформайрин финифда,
Куьредин округдин Гуьней наибвалдин чкадал, юкь Кьасумхуьр тайин авунвай
Кьасумхуьруьн район арадал гъанвай. 1945 йисуз Кьасумхуьре умуми чирвилерин
кьулан мектебдин бине эцигнай. 1969 йисан 12 майдиз райондин тӀвар, зурба зари
СтIал Сулейманан 100 йисан юбилейдин гьуьрметдай, СтIал Сулейман райондиз
масакӀа хъувунай.

А йисара хуьре авай Эмиргьемзедин чайханадин тӀвар гьарниз чкӀанвай. И чайханада
зарийрини ашукьри сада садаз чпин гафун устӀарвилер къалурзавай. 1930-йисара и
чайханада СтIал Сулеймананни Хпеж Къурбанан арада зариятдин акъажун хьанвай.

Кьасумхуьре ва адан къваларив тарихдин ва археологиядин имаратар тир чкаяр пара
ава. Хуьрелай тахминан 1,5 км яргъал, Кьурагьдиз тухузвай рекьел, 1918 йисуз
туьрк интервентрин гъиляй кьенвай Агъасийрин Къази-Мегьамедан сурал имарат ала.

Хуьрелай 1 км кефердинни-рагъакӀидай пата, Чирагъ вацIун къерех сад-садалай вине
авай айванар хьиз кьантӀар-кьантӀар хьана фенвай чкадин эрчӀи пата 400×150 м
алцумдин фад заманада инсанар яшамиш хьайи чка ава. Ина чилин винел пата, кьиляй
кьилиз атӀай гиришар авай яру, яру векьи ва рехи рангар алай хъенчӀер, залан
затӀ ва са куьнуь дуьздал акъуднай. А чкадин рагъэкъечӀдай гуьнеда, хашдин атӀай
суьрет авай хъенчӀ, дигидай хъенчӀ ва ракьун ракьуцI жагъанвай.

Кьасумхуьрелай 200 метр кьиблединни-рагъакӀидай пата, Кьурагь вацIун эрчӀи
къерехда сифте кишпирдин девирдиз талукь тир, 220×100 м алцумар алай дегь чӀавуз
инсанар яшамиш хьанвай чка ава. Ина, куьрединни — аракс патан культурадиз хас
тир лишанан авай къванцин якIв, ва гьайванрин кӀарабар дуьздал акъатнай. Хуьруьн
къваларив ихьтин дегь чӀавуз инсанар яшамиш хьайи чкаяр гзаф ава.

Кьасумхуьруьн кеферда хуьруьн цӀуру пата, Чирагъ вацӀал, 1930 йисара эцигнай 17
аркадин «Алискендеран муьгъ» тӀвар алай чӀехи муьгъ ала. Хуьряй экъечӀайла, Агъа
СтIал ва Кьулан СтIал хуьрериз тухузвай рекьерин кьвечхелдилай чапла пата авай
гъвечӀи вацӀун чапла къерехда «Кпул-яд» пӀир авайди я.

2011 йисан Кьасумхуьр муниципалитетдин администрациядин малуматрив кьурвал,
хуьре 4000-дилай пара майишатар гваз 13584 кас яшамиш жезва. Агьалидин вири
лезгияр, суьнни-мусурманар я. 2010 йисан агьалияр сиягьдиз къачунин нетижайриз
килигна, хуьре 13232 кас яшамиш жезвай. 1886 йисуз хуьре 116 майишатар авай,
агьалийрин кьадар 580 кас тир. 1897 йисуз хуьре 1013 кас гьисабнай.

Кьасумхуьре кӀвалахзавай «Минерал ятарин „Рычал-Яд“ заводди» 70 йисалай пара я
«Рычал-Яд» тӀвар алай, вири уьлкведиз тӀвар акъатнай дармандин яд гьасилзава.
Рычал цин чешме ва ам пластикадинни шуьшедин къапариз цазвай завод гьуьлуьн
дережадилай 1120 метр кьакьанда авай иер суван чкада авайди я. Ихьтин тӀебии
шартӀари цин халис тӀям ва физикадинни — химиядин состав хуьз куьмекзава.

Кьасумхуьруьн совхоз — республикадин виридалайни девлетлу совхозрикай сад я.
Адан кьилин девлет — емишрин багъар я, анрай кӀватӀзавай ичер, чуьхверар,
пӀинияр, гугърияр чкадин емишринни-салан мейвайрин консервияр гьасилзавай
заводда рас хъийизвайди я. Хуьре гьакӀни чӀемни-ниси гьасилзавай завод ва тамун
майишат (лесхоз) ава.

Хуьре, 1931 йисуз бине кутунвай «Куьредин хабарар» газета акъатзава. Газета гьар
гьафтедин хемис юкъуз, лезги чӀалал акъатзавайди я.

Кьибле Дагъустанда садлагьайди тир «Касумкент-ТВ» телеканалди таквазвай крарикай
хабарар гуз 1998 йисан 18 июньдилай Кьасумхуьре эгечӀайди я. Телеканал, гьяд
йикъалай гъейри, «НТВ» каналдин лепедал кьве сят эфирдиз экъечӀзавайди я. Вичин
эфирдив «Касумкент-ТВ» каналди са СтӀал Сулейман район ваъ, гьакӀни мукьув галай
Кьурагь, Хив, Дукъузпара, Агъул, Дербент ва маса районарни кьазва. 2009 йисалди,
азербайжандин гьукуматди алакъа атӀудалди, теле-алакъа гьатта Азербайжандин
Хъачмаз райондин кефер пата авай лезги хуьрерални агакьзавай.

Вилик хуьре, пӀинийрин бегьерар кӀватӀунин кӀвалахриз эгечӀайла пӀинидин сувар
«КӀару» кьиле тухузвай. Совет береда и сувар са кьадар масакӀа хьанвай — митинг
кьиле тухвана пӀинийрин жуьреба — жуьре сортар къалурзавай. Сувар гьяд йикъара
къейдзавай. Кьасумхуьруьз, пӀинияр авачир къунши Хив, Табасаран районрай
колхозникар къвезвай. Гьакъикъатда, ам колхозар цуькведа авай вахтуна арадал
атай, хуьруьн майишатдин зегьметдал, малдарвилин кӀвалахрал жегьил несилрин
рикӀера кӀанивал твазвай цӀийи сувар тир. Сувар, манийрив, балкӀанрал чукурунрив
ва кьуьлеррив кьилиз акъатзавай. Къенин йикъара а суварикай амукьайди са тӀвар
я.

Революция жедалди Кьасумхуьре, свас це лугьуникай кьулухъ руш кьилел затӀни
алачиз ва я чин ахъаз кӀваляй экъечӀайтӀа ам русвагьвал яз гьисабзавай. Адаз
муькуь жегьил гададихъ галаз рахун къадагъа тир. Рушан хзандинни миресрин тӀвар
кьацӀурдай кар, руш маса миллетдин векилдиз гъун тир. Амма революциядилай
кьулухъ, муькуь лезги хуьрера хьиз Кьасумхуьруьн эгьлийрин дуьнья кьатӀунин
тегьердихъ, адетрихъ ва культурадихъ зурба масакӀавилер галукьнавай. Тарихдин
къене арадал атанвай, лезгивилин диб туькӀуьрзавай адетар къвез-къвез квахьзавай
ва саки тамамдаказ терг хьанва. ГьакӀ, а йисара Кьасумхуьре 10 жегьилди урус
сусар къачунай.

Кьасумхуьре 26 агъзур гектар майдандин къадагъа алаз хуьзвай тӀебиатдин чка ава.
Ина Къаякент хуьре авайда хьиз, амма са кӀус тӀимил кьадарда жанавур, рехи
къуьр, чIуран кац, яру сикI, лелев, барсук, къабан, суван цIегь, цуцIул, рехи
къвед, къвед, машах, шуьтруь сев, къавкъаздин тамун верч (хуьзвай асул
объектрикай сад) хьтин гьайванар аваз я.



https://lez.wikipedia.org/wiki/%D0%92%D0%BE%D0%BB%D0%B3%D0%B0

Волга — Урусатда авай вацӀ. Адан гъвечӀи пай, дельтада авай, Къазакъстанда ава.
Дуьньядин виридалайни яргъи вацӀарик квайди я, гьакӀни ам Европадин виридалайни
яргъи вацӀ я. ВацӀун яргъивал 3530 км я, адан яд кӀватӀ жезвай чилин гьяркьуьвал
1 361 000 км² я. Волгадал кьуд шегьер ала, миллиондилай пара агьалияр авай:
Нижни Новгород, Казан, Самара, Волгоград.

Волгади вичин кьил Валдай кьакьанчилелай къачузва (228 м), авахь Каспий гьуьлуьз
ийизава. Адан сив океандин цӀарцӀалай 28 метр агъухъ гала. Аватун — 256 метр я.
Волга дуьньядин къенин авахьунин виридалайни яргъи вацӀ я, океандиз авахь
тийидай.

ВацӀун бассейндин системадик 151 агъзур авахьдай вацӀ ава, вири 574 агъзур км
яргъивал авай. Волгади вичи 200 авахьдай вацӀар кьабулзава. Чебни чаплабур
эрчӀибурулай пара ятар авайди я. Камышин шегьердилай анихъ мад ахьтин еке
авахьдай вацӀар авайди туш.

Волгадин бассейнди Урусатдин Европадин патан 1/3 кьазва, гьакӀни Валдайни
Кьуланурус кьакьанчилерилай рагъакӀизавай пата Уралдал рагъакъатзавай пата
жезва. Волгадин ятар кӀватӀ жезвай чкайрин чӀехи пай, кьилелай Казандал
къведалди тамари кьазава. Кьулан пай, Самарани Саратов шегьерралди там-чуьлуьн
зонада ава. Агъа пайни, Волгограддал къведалди — чуьлуьн зонада ава. Гьадалай
кьибле патахъ — зуркьлумлух зонада. Яз гьамиша Волга пуд паюнал пайзавайди я:
Вини Волга — вацӀун кьилелай Ока вацӀун сивелди, Кьулан Волга — Ока вацӀ
авахьдай чкадилай Кама вацӀун сивел. Агъа Волга — Кама авахьзавай чкадилай
сивелди.

Волга Верхневолжски вирерай тӀуз акъатдай чкадал 1843 йисуз яд аватунин
кьадардиз килигун патал банд (Верхневолжски бейшлот) эцигнавай. Кьилелай эгечӀна
Волгадал алай сифте еке шегьер Ржев я. Тверьни Рыбинск шегьеррин арада Волгадал
Иваньковски ядхуьнаг туькӀуьрнавай, Дубна шегьердин патаг плотинани ГЭС гваз.

Яд кӀватӀзавай чилин гьяркьуьвилиз килигайла, Волга сакӀус еке я, (260,9 агъзур
 км² акси я 251,7 агъзур кв.км). Ахпа гьа чилел Волгади тӀимил вацӀар кӀватӀзава
Камадилай (66,5 агъ. вацӀ акси 73,7). Камадин яд авахьзавай кьван — 4300 куб.
метр секунддиз, Волгадин — кьилди 3100. Волгадин бассейндин Кьуланни КӀуькӀвен
кьакьанвал тӀимил я Камадиндилай, вучиз лагьайтӀа Камадин бассейндик Урал суваяр
ква. Ахпа Камадин дегь дугун чӀехи я Волгадиндилай. Кьудан периоддин сифте пата,
виридалайни чӀехи муркӀадин периоддиз, Волга гьелелиг авачир. Авайди Кама тир,
Вишерадихъ галаз сад хьана, Каспий гьуьлуьз авахьзавай. Къенин Камадин
бассейндин вине патан вацӀар виликра винихъ физавай, Вычегда вацӀуз. МуркӀар
атайла гидрография дегиш хьана: виликра вичин ятар Дондиз гузавай Вини Волга
Камадиз авахьиз хьана. Агъа Волга къени Камадин дугунин давамарун жезва,
Волгадин ваъ.



https://lez.wikipedia.org/wiki/%D0%A1%D0%BB%D0%BE%D0%B2%D0%B0%D0%BA_%D1%87I%D0%B0%D0%BB

Словак чӀал (чпин тӀвар: slovenčina, slovenský jazyk) — словакрин чӀал я.
Славъян чIаларин рагъакӀидайпатан агъакӀватӀалдик акатзавайди я. Виридалайни
мукьва тирди — чех чIал я. Словакияда кьилди сад тир гьукуматдин ва ЕврогалкӀдин
официал тирбурукай са чӀал я.

3. Юкьван гьисабдай комиссияди и кьадардиз акси тир Словак ассоциациядин арза
кьабулна

V-VI-лагьай вишйисара гилан Словакиядин чилерал славъян тайифайяр ацукьна. Гьа
чӀавуз садлагьайславян чIалан фонетикадин чаравал жез гатӀумна.

863-лагьай йисал кьван админстрациядинни диндин хилера официал чӀал яз латин
чIал тир. Адалай кьулухъ адан чка цIуруклисадин славян чIала кьуна, гьакӀни
«глаголица» кӀвалахариз гатӀумна. ГьакӀ ятӀани, латин кхьинар къушабадаказ
кӀвалахарзавайди тир.

885-лагьай йисуз Рим Папади ЧIехи Моравияда цӀуруклисадинни словак чӀалан
кӀвалахарун къадагъа авуна. И вакъиадиз латин чӀалан цӀийи хъухьунин мас гана
кӀанда, вучиз лагьайтӀа латин чӀал мад администрациядинни диндин официал чӀал яз
хъхьана.

Мадъярри ЧӀехи Моравия чукӀурунин кьулухъ X-лагьай вишйисуз словак чӀалан
кӀалубда гьатун са шумуд славъян нугъатрин таъсирдик авайди тир. Гилан
Словакиядин чилерал администрациядин чхелда латинни словак чӀалар кӀвалахардай
чӀавуз, диндин чхелда чех диндин къуллугъухъанрин куьмекралди чех чIал чкӀиз
гатӀумна.

XVII—XIX вишйисарра Славъян халкьарин цӀийи хъухьунин девир тир. Къвердавай пара
инсанриз словак чӀал са стандартдик хъийиз кӀанзавайди тир. ТуькӀуьрунин финифда
авай литературадин словак чӀал словакрин уьмуьрдиз миллетдин жувагьакьулдин
чӀехи хьунин, миллет сад авунин ва миллетдин мединиятдин вилик тухунин фактор яз
тир.

Садлагьай илимдалди делил авай литературадин словак чӀалан кодификациядин кирам
католиквилин кешиш Антон Бернолак хьана. Кодификация ийидайла ада диб хьиз
рагъакӀидайпатан рахунрин кӀватӀалар къачуна.

Людовит Штурани адан кӀилийри авур чӀалан реформа словак халкь вилик тухунин
патал чӀехи мана квай рол къугъвана. Абуру цӀийи, юкьван рахунрин кӀватӀалдин
рахунрин лексикадал диб эцигай, литературадин чӀал теклифна. Гьа и чӀалал словак
миллетдин литература вилик физ гатӀумна.

1851-лагьай йисуз словак интеллектуалрин алтӀушдал масакӀунар туна цӀийикӀа
туькӀуьрнавай Штуран кодификациядин версия кьабулна, версиядин кирам — Милан
Гаттала. И вариант гилан словак литературадин чӀалан диб я.



https://lez.wikipedia.org/wiki/%D0%9F%D1%80%D0%BE%D0%BC%D1%8B%D1%88%D0%BB%D0%B5%D0%BD%D0%BD%D0%BE%D1%81%D1%82%D1%8C

Промышленность, цӀийи гаф Кеспият (лат. Industria) — хуьруьн майишатдин хилерин,
зегьметдин алатар гьасилунин, хам-мал, материалар, кудай затӀар акъудунин крар
ва кеспиятдин муькуь хилера ва майишатра арадал гъайи продуктрин адалай
кьулухъан расунин кӀвалахар кьиле тухузвай карханайрин кӀватӀал (заводар,
фабрикаяр, шахтаяр, электростацияяр ва мсб.).

Кеспият, кӀвалин — лежбервилин тӀебии майишатдин сергьятра арадал акъатайди я.
Сифтегьан яшайишдин девирда, халкьарин гзафбуруна затӀ гьасилунин асул дибдин
хилер арадал къвезвай (лежбервал, малдарвал).

Гьасилзавай кеспиятдик, мядендинни — химиядин хам-мал, металлургиядиз чӀулав ва
рангунин металлрин минералар, металл тушир рудаяр, нафтI, газ, цIивин, торф,
чепрекьан, кьел, киреждин къван хкудзавай карханаяр, ва гьакӀни
цинэлектростанцияяр, цин гунгар, тамар эксплуатация авунин, гъедер кьунин ва
гьуьлуьн продуктар гьасилунин карханаяр акатзава.



https://lez.wikipedia.org/wiki/%D0%92%D0%B5%D0%BD%D0%B0

Вена (нем. Wien) — Австриядин кьилин шегьер, гьукуматдин виридалай чӀехи шегьер,
политикадин, культурадинни экономикадин юкь. 1.731.000 кас агьали галаз (им
уьлкведин агьалидин 25% пай я) Австриядин виридалай чIехи метлеб авай шегьер я.
Европадин Садвалдин шегьеррин арада, агьалидин кьадардай Вена 9 - лагьай чкадал
ава. 20 - й виш йисалди Вена Германиядин виридалай чIехи шегьеррикай тир, ва
Дуьньядин садлагьай дяведин вилик Австриядинни - Венгриядин империя чкIидалди
шегьердин агьали 2 миллион кас кьван агакьнай. Шегьер Австриядин рагъэкъечIдай
пата, Чехия, Словакия ва Венгриядихъ галаз сергьятдин мукьув чка кьунвайди я.
Венади, 3 миллион агьали авай, шегьердин регион туькIуьрзава. 2001 - й йисуз
шегьердин юкь ЮНЕСКОдин Виридуьньядин ирсинин сиягьдик кутунвай.

«Вена», немец чIалал Wien тIвар, кельт чIалан "дакIар" гафуникай арадал
атанвайди я, гьакIни и гафуни "экуь" ва "гьахъвал" манаяр гузвайди я. Бязи
макитри (алимри) фикирзава хьи, тIвар "тамун булах" мана гузвай Vedunia
гафуникай туькIуьр хьанвайди я.

Венгер, босний ва серб чIаларал шегьердин тIвар "Бэкс" я. Шегьер Дунай вацIал
авайвиляй словен чIалал шегьердиз "Дунай" лугьузвайди я.

Шегьер Австриядин рагъэкъечӀдай пата, Альп суварин кӀане, Дунай вацӀун къерехда,
Словакиядинни Венгриядин сергьятдилай 60 км яргъал чка кьунвайди я. Вена
шегьердайтӀуз Дунай вацӀ вичин Дунай къубу хилехъ галаз ва Вена вацI авахьзава.
Тарихдин къене шегьер, Дунай вацӀун кьибле пата гегьенш жезвай, амма эхиримжи
кьве виш йисара вацӀун кьве патани чӀехи жезвай. Шегьерда гьуьлуьн дережадилай
виридалай кьакьан чка Германскогель район (542 м), ва виридалай агъа чка — Лобау
(151 м). Шегьер Вена тамун юкьва аваз я.

Вичин кӀалубдай Вена, юкьвалай Дунай вацӀ кьве кӀарна физвай элъквей цӀар хьиз
я. Адан юкьван пад ЦӀуру Шегьер я. Рингштрассе «элкъвей куьче» ва я Ринг
«тупӀал» — ЦӀуру Шегьер элкъвена кьунвай сад — садан гуьгъуьна авай бульваррин
цӀиргъ я. Рингштрассдин тарих 1857 — й йисуз эгечӀнай, гьа чӀавуз императорди,
виже текъвер, гьужумдикай хуьнин хас тир лишанар квадарнай ва шегьерда манийвал
ийизвай дяведин имаратар чукӀурна, абурун патал чӀагай бульварар ва тарихдин
стильда дараматар эцигиз къетӀъ авунай. Гила абур шегьердин асул килигуниз лайих
тир машгьур чкаяр я. Венадин Гуьртел «чӀул» куьче гьакӀни, XVIII виш йисуз Вена
шегьер ва адан къвалав гвай хуьрер душманрикай хуьзвай, ва XIX виш йисуз виже
текъвер гьалдиз атанвай дяведин имаратар чукӀурунин нетижада арадал атанвайди я.
Гуьртелдилай анихъ, 1892 — й йисуз официалвилелди Венадик акатнавай, виликан
хуьрер ава.

Вена 23 районриз (нем. Bezirke) чара хьана. Гьар са райондиз вичин тӀвар авайди
я, амма фад — фад районрин номерар лагьана гъавурда твазвайди я.
Юриспруденциядин фикирдай и районар Австриядин административ паюнин районар туш,
гьакӀ шегьер администрациядин чӀехи паюник квай гъвечӀи пай я. ГьакӀ ятӀани и
районра хкягъунар кьиле тухвазвайди я, ва хкягънавай векилриз бязи политикадин
ихтиярар авайди я. Идалайни гъейри гьар районда администрациядин дараматар ава
(13 ва 14 районрилай гъейри, абуру са дарамат пайзава), гьавиляй шегьердин
агьалийри чпин админситратив игьтияжвилер чеб амукьзавай районда туькӀуьриз
жеда, мисал паталай цӀийи паспорт къачуз.

Вена, Кёппендин климатрин классификациядив кьурвал, океандин климат континентдин
ламу климатдиз элячӀзавай чкада авайди я. Шегьерда гатуз чими, юкьван
температура 22 — 26 °C , максимум 30 °C жезва. ХъуьтӀер мекьи, юкьван
температура яд мурк жезвай температурадал кьван агъуз жезва, ва ФундукӀдилай
(декабрь) ибнедал кьван (март) бул живер къвазва. Гатфарни зул хъуьтуьл.
Уьлкведа къваларин кьадар йисан къене адет яз юкьван гьал хуьзва, къваларин
юкьван кьадар йиса 620 мм я, чкайрикай аслу яз тафаватар авайди я, Вена тамун
климат уьлкведин муькуь патарив гекьигайла мадни ламу я ва ина къваларин йисан
юкьван кьадар 700—800 мм кьван агакьзава, уьлкведин рагъэкъечӀдай патан
кьулувилериз кьурай гьава хас я, инин къваларин йисан юкьван кьадар 500—550 мм
я.



https://lez.wikipedia.org/wiki/%D0%A3%D1%80%D1%83%D1%81%D0%B0%D1%80

Урусар (урус. русские) — рагъэкъэчIдай-славян халкьарин группадиз талукь тир
миллет. Кьадардиз килигна Урусатдин (вири агьалидин 80 %) ва Европадин
виридалайни чIехи халкь я. Украинада, АСШ-да, Белоруссияда ва дуьньядин маса
уьлквейра урусрин чIехи диаспораяр ава. Вири дуьньяда авай урусрин кьадар
тахминан 133 миллион кас я.

Урус халкьдин антропологиядин кьетIенвилер алимрин паталай хъсандиз чирнавайди я
.

Антропологиядин жигьетдай урус миллетдин вири къатар, асул гьисабдалди, са
жуьрединбур я . Урусрин антропологиядин юкьван гьисабдалди лишанар РагъакIидай
Европадин лишанрихъ галаз я сад къвезва, я са жизви тафаватлу я.

Урусрин арада эпикантус галай инсанар гзаф кьери гьалтзава. Килигнавай 8.5
агъзур касдин арадай эпикантус анжах 12 касдиз авайди ашкара авунай, амани
кьерех тир береда. Эпикантусдин гьалтунин икьван кьеривал Германиядин
агьалидизни хас я .

Урус чIал – СМТ-дин ругуд официал чIаларикай сад я. 1997 йисуз «Language
Monthly» журналдин чинрал акъатнавай макъалада кхьенвай: вири дуьньяда урус
чIалан чирвилер 300 миллион касдиз ава (дуьньяда 5 чкадал ала), абурукай 160
миллион касдиз урус чIал хайи чIал я (дуьньяда 7 чка я) .

Америкадин Садхьанвай Штатра авай Гэллапан тIварунихъ галай Институтди урус
чIалаз талукьарнавай ва кьиле тухвай жемиятдин чирунрин нетижада малум хьанай
хьи, виликан СССР-дик квай уьлквейрин агьалидин арада жузунар тухудайла
Белоруссиядин агьалидин 92 %, Украинадин 83 %, Къазахстандин 68 % ва Киргизиядин
агьалидин 38 % анкетаяр урус чIалалди ацIурнай. Институтди и макъаладиз «Урус
чIал – Хайи чIал хьиз» тIвар эцигнай .

2009 йисуз АСШ-дин Нью-Йорк штатда хкягъунрин къанунрик дегишвилер кутунай.
Кьбулнавай къарардалди, штатдин миллиондилай пара агьалияр авай шегьерра,
хкягъунриз талукь тир документар урус чIалазни таржума авуна кIанзавай.
Нью-Йоркда урус чIал официалдиз кьабулнавай къецепатан чIаларикай сад хьанвай.
Адалай вилик и сиягьдик испан, корей, филиппин, креол ва китай чIалан пуд нугъат
акатнай .

Израильда урус чIал бязи юкьван мектебрин чIехи классра къецепатан чIал хьиз
чирвилерин программада ава. XX виш йисан 80-й йисаралди РагъэкъэчIдай патан
Европадин уьлквейрин мектебра урус чIал асул къецепатан чIал хьиз физвай .

Халкьарин арадин Космосдин Станцияда кIвалахзавайбурун виридаз урус чIал рахунин
дережада чир хьун мажбур я .

Урус чIала пуд нугъатдин группаяр ава, ибур: кеферпатан («о» лугьуз рахазвай),
кьиблепатан («а» лугьуз рахазвай) ва кьулан патан нугъатар я. Вичин нубатда абур
пара кьадарда гъвечIи чкадин рахунриз апай хьанва. Кеферпатан ва кьиблепатан
нугъатрин арадавай сергьят Псков — Тверь — Москва — Нижний Новгород шегьеррин
цIарцIелайтIуз физва . И кьве нугъатрин арада кьулан нугъатдин группадик квай
чкадин рахунри чка кьунва. Нугъатрин ва абурук акатзавай чкадин рахунрин арада
инсанри са-сад гъавурда гьат тийидай хьтин тафават авач. Тафават анжах ахъа
ванерин ва лексикадин бязи къатара кьатIуз жеда.

Урус алим-славист В. В. Седован фикирдалди, гилан къаматдал атанай урус
миллетдин хайи муг Владимир-Суздальдин Русь тир.

Урусрин культурадиз хас тир адетдин кIвалерикай сад — гъварарикай эцигай кьве
патахъ алгъай къав галай изба тир. КIвализ гьахьдай ракIарив кьвед пуд кIарцIин
гурар авай гъвечIи айван жедай. ДакIарар гзаф вахтара кьуларив агалзавай.
Недай-хъвадай игьтиятар избадин кIаник галай гьамбарханада хуьдай. Избада серин
(урус. сень) ва рагъ аватзавай (урус. светлица) лугьудай кIвалер авай. Избадин
къене кьетIен чка, винел къаткидай чка авай чIехи урус къулуни кьазвай. Цларин
кIане ацукьдай кьуьнцIер ва сандухар жедай. Хзанар кIватI жедай чка, иер
суфрадив чIагурнавай чIехи стол тир. Урус кIвалин галудиз тежер атрибутрикай сад
столдал алай – самовар тир. Гьар избада адет тирвал дуъаяр кIелдай, иконаяр авай
яру пIипI авай.

Итимрин кьелечI алукIунар адетдалди шихинин ва я рангадал вигьей парчадин
къвалагай цIидга хев галай перемар ва вахчагар тир. Перем вахчагрин винелай
вигьезвай ва юкьвалай чIулунив ва я сун кьуршахдив кутIунзавай. Серин гьавада
винелай яцIу шихинин валчагъ ва я кафтан, кIвачерални сапогар ва я шаламар
гьалзавай.

Дишегьлийрин алукIунар кеферпатан ва кьиблепатан регионра чарабур я. Асул
тафават кеферпатан костюмда авай сарафан, кьиблепатан костюмда — понёва тир.
Дишегьлийрин милли костюмдин кьилин элементар перем, хуруган, сарафан ва я
понёва ва шушпан тир.

ХъуьтIуьн алукIунриз кIурт, яцIу валчагъ, бармак, бегьлеяр, литинин чекмеяр ва
мсб. талукь я. Парталар суваринбур ва гьар йикъанбур жезва. АлукIунрин бязи
элементар урусри мукьвал галай муькуь халкаривай (месела финн-угор халкьаривай)
къачунвайди малум я.

Урусрин тIуьнар лугьудайла рикIел кIан–дакIанз хапIаяр, щи, пичIекар, блинар,
пирожкияр, квас, канбар, силин фу ва маса ихьтин тIуьнар къвезва. Маса халкьарин
цIун-кIвалер хьиз, урусрини чпин цIун-кIвализ къуншидал алай чара–чара халкьарин
тIуьнар кьабулнава.

XIX виш йисуз урусатдин илим дуьньядин дережайриз акъатнай. Иллаки, урус
математикадин мектебди вичикай дуьньядиз хабар ганвай. Матанализдин, мумкинвилин
теориядин ва классик механикадин хилера алим М. В. Остроградскийди цIийи
метлеблу крар кутунай.

XVII виш йисуз урус агьалидин гъвечIи паюни патриарх Никона клисадик кутур цIийи
дегишвилерин пад кьуначир ва и къакъатунин нетижада цIуру адетрин рекьяй физвай,
Урусатда «старообрядцы» лугьудай цIийи мезгьебар туькIуьр хьанай (месела
молоканар). Урусатдин империяда молоканрин аксиниз гьукуматди гзаф векъи
политика тухузвай виляй, абур мажбур яз гъурбатдиз экъечIнай. Гила молоканрин
чIехи пай Кеферпатан Америкада, са пайни Къавкъазда, иллаки Азербайжанда ава.

ГьакIан халкьдин арада христианвилин девирдилай вилик хьайи мажусивилин гелер
къедалди амукьнава. Абуруз исятда «милли христианвал» лугьузва. Дегь мажусивилин
адетриз талукьбур ибур я: Масленица, Иван Купала суварар, Радоница, Семик рикIел
хкун, мифологиядиз талукь тир затIариз агъун, месела хъварц (урус. домовой),
леший, гьуьлуьн перияр ва мсб., фалчи-жерягьвал, фал кьун, лишанриз агъун ва
масабур.

Урусрин арада мезгьебдиз ибадатзавайбурун кьадардиз килигна кьведлагьай чкадал
протестантвал я. Экспертри гайи къиметриз килигна, 1996 йисуз Урусатда чеб
протестанвилин мезгебдиз ва адан чара-чара хилериз талукь авур ксарин кьадар
миллиондилай пара тир. Урусатда протестантвилин виридалайни чIехи хел — баптизм
я (450 000 кьван ибадатзавайбур).



https://lez.wikipedia.org/wiki/%D0%9A%D1%8C%D0%B2%D0%B5%D0%B2%D0%B0%D1%80

Кьвевар ва я Дербент (фарс دربند‎ Дарбанд — «гуьтӀуь варар», урус. Дербент,
таб. Дербент, Шагьур, Цалли, авар. Дербенд, дарг. Чулли (кайт.), Чяли (акуш.) -
«пару, цал», азер. Дәрбәнд, ях. Дарбант, Чурул — «къванцин»,) — Дагъустан
Республикадин Дербент районда авай шегьер. Райондин администрациядин юкь ва
чIехивилел гьалтайла Республикадин кьилин шегьер тир Магьачкъаладилай кьулухъ
кьведлагьай чкадал ала. Урусат Федерациядин виридалайни кьибле пата авай шегьер
язва.

Дербент — къенин йикъалди «уьмуьр гьалзавай» дуьньядин виридалайни дегь чӀаван
шегьеррикай сад яз гьисабзава, Урусат Федерациядин виридалай дегь шегьер я.
Сифте инсанар уьмуьр гьалзавай чкаяр ина чи э.в. 4 агъзур йисан эхирда — сифте
кишпирдин девирда арадал атанвайди я. Шегьердин виликан «Каспийдин варар» тӀвар
чи э.в. VI виш йисуз талукь я, ам грециядин тӀвар — ван авай географ Милетви
Гекатея вичин тарихдин ктабра гъизва.

Гилан Дербент шегьер чи эрадин 438 йисуз, кӀунтӀал эцигнавай фарсарин къеле ва
адакай Каспий гьуьлуьз физвай кьве къванцин цлар хьиз бине кьунвай. И къенин
йикъалди амукьнавай цлари Къавкъаздин суваринни Каспий гьуьлуьн арада физвай 3
километрдин ара агалзавай ва шегьер кеферни кьибле патарай хуьзвай сергьятар
тир.

Дербент гаф «гуьтIуь вар» мана гузвай фарс чIалан «дар банд» гафарикай туькӀуьр
хьайиди я. Лезги чӀалал шегьердин тӀвар Кьвевар я, «кьве вар» гафарикай арадал
атанва.

Баб-аль-Абваб — фад - фад куьруь аль-Баб формадани къалурзавайди я, им Кьвевар
шегьердин араб чIалал тарихдин тIвар я. Араб чӀалай гафба — гаф таржума авуназ
хьуй «Кьилин варар», «ЧIехи варар», «Варарин варар» манаяр гузва. И тӀвар,
Европадизни Азиядиз физвай савдагарвилин рекьера алай стратегиядин чIехи метлеб
авай пункт яз, шегьерди Юкьван виш йисарин сифте кьилера къугъвазвай рольдиз
килигна ганвайди я.

Шегьер Каспий гьуьлуьн рагъакӀдай кьере, Рубас вацIун сивин кефер пата, ЧIехи
Къавкъаздин сувар Каспий гьуьлуьв виридалай мукьув агатна, арада 3 километрин
кьулувалдин зул тунвай чкадал алайди я. Гьа зул кӀевирна, шегьерди Дербентдин ва
я илимда лугьузвайвал Каспийдин рехъ арадал гъанвай. Дегь заманада Дербент
шегьерди ва Каспий рекьи чӀехи роль къугъвазвай, ам РагъэкъечIдай Европа ва
Вилик патан Азия сад садахъ гилигзавай, стратегиядин виридалайни метлеб авай ва
топографиядал гьалтайра къулай чкадал алайди тир.

Кьвевар шегьердиз юкьван гьалдилай субтропикдин зур кьурагь гьалдиз элячӀзавай
климатдин жуьре хас я. Климатдиз чӀехи таъсир Каспий гьуьлуь гузва, гьавиляй ина
зул яргъи ва чими, ва гатфар энгел кваз алукьзава. Кьуьд хъуьтуьл, йисан къене
жив вирини вири кьве гьефте амукьзава, адет яз виридалайни мекьи варз февраль
язва. Гадни яргъи ва зегьем квайди я.

Къавкъаздин ЧӀехи рекьин чӀехи метлеб, ам скифри, сарматри, аланри, гуннри,
хазарри дяведалди къачунин къастарин кьилин себеб тир. Ада тарихдин къати
вакъиаяр, вигьинарни чукӀурунар, агъуз аватунинни абад хьунини девирар эхи
авуна. ИнлайтӀуз ЧӀехи Пекдин рекьин чӀехи метлеб авай чка физвай ва Дербент,
РагъакӀидай патаннини РагъэкъечӀдай патан, Кьибле патаннини Кефер патан
цивилизацияяр сад — садахъ гилигзавай рекьерин хев тир.

«Дербентдин рекькай» (яни Къавкъаздин ЧӀехи рекьикай) чи. э. в V виш йисуз сифте
малуматар гъанвайбурукай садлагьайди Дегь Грециядин тариххъан Геродот тир.
Селевкидрин Империядин шегьердиз зурба марагъ къалурнавай, абурун шегьердиз
садлагьай экспедиция чи. э. в. 290—281 йисара кьиле тухванвай. Чи. э. в. 66 — 65
йисара, кьилин къаст Дербент шегьер кьун яз, Лукулла ва Помпея шегьердиз
дявевилин атунар кьилиз акъуднай.

Са бязи кирамрин (авторрин) малумариз килигна, «Диауана» тӀвар алаз Къавкъаз
Албаниядик акатнавай береда Дербентдин шегьердин тарихда метлеб авай факт,
христианвал кьабулун тир. Шегьер Алпандин кеферпатан форпост хьиз къуллугъзавай.
V виш йисан кьведлагьай зур паюна алпандин Ваче II царьди вахтуналди яз Дербент
шегьердикай Алпандин зороастризм диндин аксиниз женгинин даях авунвай. V виш
йисалай шегьердин вилик финин ва Виликпатан Азия санай масаниз куьч хьунин
тегьерда уьмуьр гьалзавай туьрк тайифайрикай, хазар ва гунн халкьарикай хуьн
патал къелеяр, кьантIар ва масабур расна кIеви авунин процессар активдаказ
гатIумзава. Шегьер кIеви авунин крарилай гъейри, къуншивал ийизвай вагьши
куьчери халкьар ислягьвилелди секинарурин алахъунар ара датIана кьиле физвай.

Дербентдин зарб камаралди чIехи жезвай къуватди ва девлетри патав гвай муькуь
къуват авай гькуматрин дикъет чIугвазвай. ГьакI, 552 йисуз хазаррин шегьердиз
вигьин жезва. Баладикай хуьн патал патриархдин тахт Чола (Дербент) шегьердай
Партав (гилан Барда) шегьердиз акъудзава. Тарихъан Д.Ю.Бруцкуса гузвай
малуматрив кьурвал, а береда чувудрин са пай Персиядай Дербент шегьердиз куьч
жезва.

626 йисуз рагъакIидай патан туьрквер Дербент шегьердайтIуз Кьибле Къавкъаздиз
къуватдалди гьахьзава. Дербент шегьердин туьркверин паталай штурм, эрмени
тариххъан Мовсес Каганкатвациди вири бегьемдиз къалурзава:

Шегьердин вилик финин цIийи этап, иниз арабрин атунихъ галаз алакъа аваз я. 642
ва я 643 йисуз арабрин садлагьай кьушунар Дербентдин ваварив агакьайла,
шегьердин сасанидрин сердер Шахрбараз (Шахрияр) тир . 651 йисуз арабри Дербент
къачунвай, амма абурун позиция акьванни кIеви тушир. Чпи кьунвай чка абуру 733 -
734 йисара Маслама ибн Абд аль-Малика гьукум гьалзавай чIавуз кIеви авунвай.
Халиф Умара шегьердин регьбервал, 652 ва я 653 йисалди къеледин комендантвилин
везифадал алай Абд ар-Рахман ибн Раби’адиз вуганвай . Гьа а чIавалай шегьердин
эгьлийрик ислам дин кутунин процессар активдаказ гатIумнавай. А чIавуз дербентда
садлагьай Жуьмя мискIин эцигнавай.

Дербент арабрин паталай къачурдилай кьулухъ, шегьер Арабрин Халифатдин
Къавкъазда даяхдин кьилин пунктдиз ва виридалайни чIехи метлеб авай дявевилин,
политикадин ва идеологиядин юкьваз элкъвезва. Ина дараматар эцигунин жуьреба -
жуьре метлеб авай кIвалахар кьиле тухузвай. Дербентдикай, гъилин устIарвилин
кеспият (хъенчIин къапарин устIарвал, шуьшедин затIар расун, металл расун,
заргарвал, къванер расун, дараматар эцигунин кар, хрунин устIарвал, гамар хрунин
устIарвал, чар, запун ва пек гьасилун) ва хуьруьн майишат (лежбервал,
бахчахъанвал, заферан, ругъунар, памбаг, куш расун ва мсб.) вилик фенвай,
Къавкъаздин юкьван виш йисарин виридалайни чIехи шегьер жезва. Юкьван виш
йисарин Дербент — им Каспий гьуьлуьн кьере алай виридалайни чIехи порт,
РагъэкъечIдай патанни РагъакIидай патан ва Кьибле патанни Кефер патан уьлквейрин
арадинни халкьарин арадин транзитдин савдавилин юкь тир. Шегьерди Муьква
РагъэкъечIдай, Юкьван РагъэкъечIдай патарин ва РагъэкъечIдай Европадин
вилаятринни шегьеррин гзафбурухъ галаз савдавилин кIеви алакъаяр хуьзвай. Им
юкьван виш йисарин кирамри ва чинал акъуднавай археологиядин жагъурунри
шагьидвал ийизва. Иниз Хазариядай, Русьдай, Волгадин Булгариядай, Джурджандай,
Табаристандай, Дейлемдай, Хорасандай, Хорезмдай, Индиядай ва маса чкайрай
савдавилин карванар ва гимияр къвезвай.

Халифат терг хьайи чIавуз, 869 йисуз Дербентдин эгьлийри чпин эмирдин везивадал,
гуьгъуьнлай Хашемидар династиядин бине кутур кас хьайи, Хашим ибн Сурак тайин
авунвай.



https://lez.wikipedia.org/wiki/%D0%93%D1%80%D0%B0%D1%80

Гра (урус. Гра) — Дагъустан республикадин Ахцегь районда авай гадарнавай сувун
хуьр.

Хуьр Ахцегь райондин кефер пата, райондин администрациядин юкь тир Ахцегь
хуьрелай 3 км яргъал, Самур цIиргьинин кьиблепатан хушал ала.

XVIІ виш йисан сифте кьилерай 1839 йисал кьван хуьр Ахцегьпарадин азад жемиятдик
акатзавай «Ахцегьпара — 1» хуьрерин жемиятдик квай. 1839 йисуз хуьр Урусат
империядин гъилик акатнай. Грар, Дагъустан вилаятдин Самур округдин Ахцегьпара
наибвалдиз талукь тир. 1848 йисуз Ахцегь патахъай хьайи женгера, Имам Шамилан
кьушунри элкъуьрна кьунвай Ахцегь къеледа авай урусрин гарнизон кьиникай хкудун
паталай Кьурагьрай куьмекдиз къвезвай генерал Аргутинскийдин кьушунрин вилик
экъечӀнай Гра хуьруьн сувавийри ягъунра вахт ялун патахъай Ахцегьриз тухузвай
дуьз рехъ атӀанай ва генарал Аргунтинскийдин кьушунриз кӀамун муькуь патай фин
мажбур авунай. 1929 йисуз Гра, цӀийиз арадал гъайи Ахцегь райондик кутунвай.

1964 йисуз хуьруьн агьалияр Дагъустандин аранриз ва Ахцегь хуьруьз куьчарна
ацукьарнай.

Тарихдин малуматриз килигна, Кьурагь райондин Кимихуьре асулдай Грар хуьряй тир
Агъакишияр тӀвар алай сихилди уьмуьр ийизвай.

1886 йисан Урусатдин Империядин агьалияр сиягьриз къачунин нетижайриз килигна,
хуьре 472 касди уьумуьр ийизвай. Вири лезгияр, суни-мусурманар тир.



https://lez.wikipedia.org/wiki/%D0%91%D0%B5%D0%BB%D0%B0%D1%80%D1%83%D1%81%D0%B8%D1%8F

Белару́с (бел. Беларусь), тамам официал тIвар Беларус Республика (бел.
Рэспу́бліка Белару́сь) – РагъэкъечIдайпатан Европада авай гьукумат.

Кьилин ва виридалайни чIехи шегьер Минск я. Муькуь чIехи шегьеррикай Брест,
Гродно, Гомель, Могилёвни Витебск я. Уьлкведин вири чилерикай 40%–далай виниз
тамари кьунва. Гьукуматдин чIалар беларус ва урус чIалар ятIани агьалидин лап
чIехи пай урус чIалал рахазва.

РагъакIидай пата Польшадихъ галаз, кьиблединни рагъакIидай пата Литвадихъ галаз,
кефер пата Латвиядихъ галаз, рагъэкъечIдай пата Урусатдихъ галаз ва кьибле пата
Украинадихъ галаз са сергьятра ава.

XX–лагьай виш йисал кьван гилан Беларусдин чилер жуьреба–жуьре уьлквейрик квай
тир, мисал патал, Полоцк князвал, Литвадин ЧIехи князвал, Реч Пуспулитая, Польша
ва Урусатдин Империя. Урус инкъилиб хьайидайлай кьулухъ Беларусди вичин аслу
туширвиликай ва Беларусдин халкьдин республика туькIуьруникай малумарна. Амма
адавай вичин аслу туширвал хуьз хьанвач, Беларусдин чилерал Беларусдин Шурайрин
Социализмдин Республика (БШСР) туькIуьрнава. 1920–лагьай йисарра уьлкведин
рагъакIидай пад Полшадик квай тир, ам БШСР–дик анжах 1939–лагьай йисуз кутунва.
Пара инсанар кьейи Дуьньядин кьведлагьай дяведин чIавуз гьар пудлагьай беларус
агьали кьенва. 1945–лагьай йисуз Шурайрин ГалкIдихъни Украйин ШСР–дихъ галаз
санал Беларус Садхьанвай миллетрин тешкилат туькIуьрнавай уьлквейрин арада авай
тир.

2016–лагьай йисан сифте кьилин гьалдив кьурвал, агьалийрин кьадар 9 498 700 кас,
чилин кьадар – 207 600 км² я. Агьалийрин кьадардал гьалтайла дуьньяда ада
93–лагьай мукь (чка) кьунва, чилин кьадардал гьалтайла ам 84 –лагьайди я. Уьлкве
6 вилаятдиз чара ийизва, Минск республикадин метлеб авай шегьер я. Беларусдин
вири агьалайрикай 70%–далай виниз беларусар язва, гьакIни Беларусда урусар,
полякарни украйинар яшамишзава. 1995–лагьай йисан референдумдив кьурвал
Беларусдиз кьве гьукуматдин чIал ава: беларусни урус. Беларус Республикадин
конституциядив килигайвал, гьукуматдиз са официал динни авач, амма уьлкведин
кьилин дин православие язва. ГьакIни чIехи умма католикриз ава, дин гвайбурун
кьадардал гьалтайла ам кьведлагьайди я. ГьакI ятIани Святки (бел. Каляды) ва
Пасха (бел. Вялікдзень) миллетдинбур хьиз сувар ийидайди я.



https://lez.wikipedia.org/wiki/%D0%A7%D3%80%D1%83%D0%BB%D0%B0%D0%B2_%D1%82%D3%80%D0%B5%D0%BA%D0%B2%D0%B5%D0%BD

ЧӀулав тӀеквен (хъалхъам) — генгвал-заманда авай област я, ва и чкадин
гравитациядин ялун (вичелди чӀугун) акьван чӀехиди я хьи, экуьнин тадивилихъ
юзузвай объектар анлай экъечӀиз жезвач (гьакӀни гьа экуьнин квантарни).

Генгвал (пространство)-заманда авай ихьтин областрин авайвилин теориядин
мумкинвал Эйнштейндин барабарвилерин са бязи дуьз гьялунрикай хкатзава. И
гьялунрикай сад Шварцшильда 1915-й ийса жагъанва. И термин ни арадал гъанватӀа
малум ттуш, амма ама Джон Арчибальд Уилер патай гегьенш массайриз чирнава.
Виликди ихьтин астрономиядин объектриз «коллапс хьанвай гъетер», ва я
«коллапсарар» (ингл. collapsed stars), ва гьакӀни «чӀаганвай гъетер» лугьудай
(ингл. frozen stars).

Амма чӀулав хъалхъамрин авайвал маса моделрин сергьятра мумкин я. Гьавиляй,
гуьзетдай ганайбур кӀвенкӀвени-кӀвенкӀве умуми нисбивилин теориядин контекста
анализни интерпретация ийизва. Амма кӀевидаказ лугьудатӀа, гъетерин массайрин
чӀулав хъалхъамриз мукьва тир генгвал-замандин областриз талукь тир шартӀариз
килигдатӀа, умуми нисбивилин теория экспериментрин рекьелди субутнавач (лагьана
кӀанзава хьи, акьалтӀай массив чӀулав хъалхъамриз талукь тир шартӀара а теория
хъсандаказ субутнава).

Гьавиляй, чӀулав хъалхъамрин авайвилин субутрикай фикирар къалин ва массив (ва
са шумуд маса гуьзетиз жедай хасиятар авай) астрономиядин объектрин авайвилин
субутар хьиз кьабул авуна кӀанзава, ва и объектар умуми нисбивилин теориядин
чӀулав хъалхъамар хьиз интерпретация ийиз жеда. Адалай гъейри, фад-фад вине
къалурнавай тарифдик кӀевидаказ кьун тийизвай, амма чӀулав хъалхъамриз вичин
хасиятралди мукьва тир объектар чӀулав хъалхъамар яз гьисабзава — мисал яз,
ахьтин объектар коллапсдин геж девирда коллапсазавай гъетер хьун мумкин я. Алай
чӀаван астрофизикада и тафаватдиз чӀехи фикир гузвач, вучиз лагьайтӀа, «саки
коллапс хьанвай» («чӀаганвай») гъетрен ва «гьакъикъи» («лап цӀуру чӀаварлай
авай») чӀулав хъалхъамдин гьузетдай аквадайвилер практикадин жигьетдай сад я.
Адан себеб ам я хьи, коллапсардин ва «гьакъикъи» чӀулав хъалхъамдин элкъвена
вири патарихъ авай физикадин чуьллерин тафаватар экьунин тядивилиз пайнавай
гравитациядин радиусдиз хас тир къайдадин вахт галаз дережадин къанунрив
кьадайвилив тӀимил жезва.

Космосдин мад са сир винел акъатнава. Алимри лугьузвайвал, цава авай чӀулав
тӀеквенар маса галактикайриз физвай рекьер я кьван. Анра генани виликди фенвай
цивилизацияр ава. Алимрин фикирдалди, а галактикайрай чи планетадиз атун патал
миллион йис герекзава. Чилинвийриз лагьайтӀа, гилан техникадин куьмекдалди анриз
фин патал 10 миллион йис вахт лазим я. Гележегда илим ва техника виликди фейила
инсанар а галактикайризни акъатун мумкин я.



https://lez.wikipedia.org/wiki/%D0%A2%D1%83%D1%8C%D1%80%D0%BA_%D1%87I%D0%B0%D0%BB

1.1.1. Агъры, Малазгирт 1.1.2. Муш, Битлис 1.1.3. Агьлат, Адилджеваз, Буланык,
Ван 1.1.4. Диярбакыр 1.1.5. Палу, Каракочан, Бингоьл, Карлыова, Сиирт

1.2.1. Карс (чкадин) 1.2.2. Эрзурум, Ашкале, Оваджык, Нарман 1.2.3. Пасинлер,
Гьорасан, Хыныс, Текман, Караязы, Терджан 1.2.4. Байбурт, Испир (кеферпатан
галачиз), Эрзинджан, Чайырлы, Терджан 1.2.5. Гуьмуьшхане 1.2.6. Рефахие, Кемах
1.2.7. Карс (азербайжанвиярни терекемеяр)

1.3.1. Пософ, Артвин, Шавшат, Ардануч, Юсуфели 1.3.2.1. Ардагьан, Олур, Олту,
Шенкая; Туьркер-Месхетинар 1.3.2.2. Тортум 1.3.2.3. Испир (кеферпатан)

1.4.1. Кемалие, Илич, Агъын 1.4.2. Тунджели, Гьозат, Мазгирт, Пертек 1.4.3.
Гьарпут 1.4.4. Элязыгъ, Кебан, Баскил

2.1.1. Вакфыкебир, Акчаабат, Тонья, Мачка, Оф, Чайкара 2.1.2. Трабзон, Йомра,
Суьрмене, Араклы, Ризе, Калкандере, Икиздере, Гуьндогъду, Буьйуьккоьй

2.2.1. Чайели, Каптанпаша 2.2.2. Чамлыгьемшин, Пазар, Гьемшин, Ардешен, Фындыклы

2.3.1. Архави, Хопа, Кемальпаша, Ортаджалар 2.3.2. Хопа (a little partim) 2.3.3.
Борчка, Муратлы, Джамили, Мейданджык, Ортакоьй, Гоькташ

3.1.1. Афйонкарагьисар, Эскишегьир, Ушак, Наллыгьан 3.1.2. Чанаккале, Балыкесир,
Бурса, Биледжик 3.1.3. Айдын, Бурдур, Денизли, Ыспарта, Измир, Куьтагьйа,
Маниса, Мугъла 3.1.4. Анталья

3.3.1. Зонгулдак, Деврек, Карадениз Эрегъли 3.3.2. Бартын, Чайджума, Амасра
3.3.3. Болу, Оваджык, Эскипазар, Карабуьк, Сафранболу, Улус, Эфлани, Куруджашиле
3.3.4. Кастамону

3.4.1. Гоьйнуьк, Мудурну, Кыбрысджык, Себен 3.4.2. Кызылджахамам, Бейпазары,
Чамлыдере, Гуьдуьл, Аяш 3.4.3. Чанкыры, Искилип, Каргъы, Баят, Османджык, Тосья,
Боябат

3.5.1. Синоп, Алачам 3.5.2. Самсун, Кавак, Чаршамба, Терме 3.5.3. Орду, Гиресун,
Шалпазары

3.6.1. Ладик, Хавза, Амасйа, Токат, Эрбаа, Никсар, Турхал, Решадие, Алмус 3.6.2.
Зиле, Артова, Сивас, Йылдызели, Гьафик, Зара, Месудие 3.6.3. Шебинкарагьисар,
Алуджра, Сушехри 3.6.4. Кангал, Дивриги, Гуьруьн, Малатья, Хекимхан, Арапгир

3.7.1. Акчадагъ, Даренде, Догъаншегьир 3.7.2. Афшин, Элбистан, Гоьксун, Андырын,
Адана, Хатай|Хатай, Тарсус, Эрегъли 3.7.3. Кагьраманмараш, Газиантеп 3.7.4.
Адыяман, Гьалфети, Биреджик, Килис

3.8. Анкара, Гьаймана, Баля, Шерефликочхисар, Чубук, Кырыккале, Кескин,
Каледжик, Кызылырмак, Чорум, Йозгат, Кыршегьир, Невшегьир, Нигъде, Кайсери,
Шаркышла, Гемерек

Туьрк 8 ахъаяй фонем: a, ı, u, o (ахъаяйбур къенин жергедин), e, i, ü, ö
(ахъаяйбур вилик жергединбур).

21 (хътуьл жуьреяр галаз — 24) ачух туширбур фонем: p, b, f, v, t, d, s, ş, z,
j, ç, c, m, n, l, (l'), r, y, k, (k'), g, (g'), h, ğ. Къалурнава тупарун
дифтонгар, гьатавай морфемадини гафарин галкӀдихъ.



https://lez.wikipedia.org/wiki/%D0%A0%D0%B0%D0%BA%D1%8C

Ракь — Д. И. Менделееван химиядин элементрин девирдин системадин кьудлагьай
девирдин муьжуьдлагьай кӀеретӀдин къерехдин агъакӀеретӀдин, 26 атомдин номер
авай химиядин элемент. Fe (лат. Ferrum) символдив тайин жезва. Чилин чкалда
алюминийдилай кьулухъ виридалайни гзаф гегьенш хьанвай металлрикай сад я.

Регьятдиз гатаз жедай, гимишдинни лацувилин акахьай рангунин, химиядин
реакцийриз гьатунин чӀехи алакьунар авай гьакӀан вещество я. Ахъа гьавада ракь
чӀехи температурадалди ва я чӀехи ламувиле фад коррозия жезва. Михьи кислородда
ракь кузва, гъвечӀи дисперс тир гьалара хьаназ хьуй ам ахъа гьавадани вичи-вичиз
цӀаю кьуна кузва.

ТӀебиатда ракь михьи гьалда кьериз гьалтзава, фад-фад ам ракьни-никель акахьай
метеоритрин къене гьалтзава.

Ракь кьуд стабил тир изотоприкай ибарат я: 54Fe (5,845 %), 56Fe (91,754 %), 57Fe
(2,119 %) и 58Fe (0,282 %).



https://lez.wikipedia.org/wiki/%D0%9F%D1%80%D0%B0%D0%B3%D1%8C%D0%B0

Прагьа гьакӀни Прага (чех Praha [ˈpraɦa])) — Чехиядин кьилин шегьер; Юкьван
Чехиядин Вилаятдин ва адак акатзавай Прагьа-РагъакIидайпад ва
Прагьа-РагъэкъечIдайпад районрин административ юкь я. Уьлкведин кьилдин
административ тек арадал гъизва.

Агьалияр — 1, 243 млн кас я (01.01.2014), чӀехивилел гьалтайла шегьер Европада
цӀукьудлагьайди я. Влтава вацӀун къерехрал, ам вич Эльбадиз авахьундалди 40
километрдин яргъалвиле ала.

Чехиядин кьилин политикадин, экономикадинни мединиятдин юкь я. Европадин чӀехи
туриствилин юкь я — 2012-лагьай йисуз Чехиядиз фейи туристрин кьадар 5,4 млн
касдилай пара хьанвай.

X-лагьай вишйисалай гуьгъуьниз Чехиядин гьукуматдин кьилин шегьер тир;
1526-1918-лагьай йисарин арада Габсбургрин агъавилик квай Богемиядин кьилин
шегьер тир; 1918-лагьай йисалай 1992-лагьай йисал кьван Чехословакиядин кьилин
шегьер тир; 1993-лагьай йисалай инихъ — Чехия Республикадин кьилин шегьер я.
Прагьадин тарихдин юкьван мягьлеяр ЮНЕСКОдин Виридуьньядин Ирсинин сиягьдик
акатзава.

Официал Кремльдин политикадин гъиляй 2014-лагьай йисан 3-лагьай марадиз
Прагьадин Шегьердин советди Москвадихъни Санкт-Петербургдихъ галаз санал
кӀвалахун акъвазарнава, гила абуруз Кийивдихъ галаз официал дережада санал кар
тухуз кӀанзава.



https://lez.wikipedia.org/wiki/%D0%9C%D0%B0%D0%B4%D1%80%D0%B8%D0%B4

Мадрид (исп. Madrid) — Испаниядин кьилин ни виридалай чӀехи шегьер, гьакIни са
тIвар алай провинциядинни автономиядин жемятдин административ юкь. Гьукуматдин
экономикадин, политикадинни культурадин виридалай чIехи юкь. Шегьердин агьали —
3,273 млн кас (2010).

Шегьер Испаниядин юкьван пата, гьуьлуьн дережадилай 667 м вине алайди я.
ШегердайтIуз чIехи тушир, вилик Кастилия тарихдин областьдиз талукь тир,
Мансанарес вацI физва. Шегьердин кеферни - рагъакIидай пата Сьерра-де-Гуадаррама
суван массив ва адан виридалай кьакьан чка Пеньялара кӀукӀ хкаж хьанва.



https://lez.wikipedia.org/wiki/%D0%9A%D0%BE%D0%BB%D1%83%D0%BC%D0%B1%D0%B8%D1%8F

Колумбия, официал тӀвар Республика Колумбия (исп. República de Colombia) —
Кьибле Америкадин rефердинни рагъакӀидай патан авай гьукумат.

РагъэкъечӀдай пата Венесуэладихъ галаз, кьиблединни рагъэкъечӀдай пата
Бразилиядихъ галаз, кьибле пата Перудихъ галаз, кьиблединни рагъакӀидайдан пата
Эквадордихъ галаз, кефердинни рагъакӀидай пата Панамадихъ галаз сергьятра ава,
рагъакӀидай патарай Лас океандин, кефер патарай Атлантик океандин ятари кьунва.

Колумбия — унитар республика; 32 департаментар (departamentos) ва 1 кьилин
шегьердин депертамент какатзава.



https://lez.wikipedia.org/wiki/%D0%94%D0%B0%D0%BA%D0%BA%D0%B0

Дакка тахьайтӀа Дака (бенг. ঢাকা; ингл. Dhaka, виликра Dacca хьиз кхьизвай
тир) — Бангладешдин кьилин шегьер я. Дакка тӀвар алай дивизиондин ва Дакка тӀвар
алай округдин административ юкь я. Уьлкведа виридалайни къалиндаказ ацукьарнавай
шегьер я, агьалидин гьисабдал гьалтайла дуьньяда цӀудлагьай чкадал ала.
Кьиблепатан Азиядан виридалайни чӀехи шегьеррикай сад я.

ЧIехи Дакка тӀвар алай агломерациядин юкь я. Буриганга вацӀун рагъэкъечӀдайпатан
къерехдал чка кьунва. Бангладешдин сиясатдин, экономикадинни медениятдин «рикӀ»
я.

МискӀинрин Шегьер хьиз йижир тир, гьакӀни Рикшайрин дуьньядин кьилин шегьер
лугьудай лакӀабдалди машгьур тир (гьар йикъан кьил кьиле ягъун — 500 агъзурдилай
пара рикша).

XVII-лагьай виш йисуз ЧӀехи Магъулрин регьбервилик кваз шегьер Джагьангир Нагар
(виликан Джагьангир императордин тӀварунихъ) тӀвар алаз йижир тир. ЧӀехи
Магъулрик квай Бенгалиядин кьилин шегьер ва вири дуьньядин муслин савдадин юкь
тир.

Амма гилан чӀаван шегьер асул гьисабдалди британиядин регьбервилик XIX-лагьай
виш йисуз эцигнавай. 1905-1911-лагьай йисарин арада яргъалди уьмуьр авачир
РагъэкъечIдайпатан Бенгалияни Ассам провинциядин кьилин шегьер яз авайди тир.
1947-лагьай йисуз Британиядин Индия чара хьайидалай кьулухъ Дакка
РагъэкъечIдайпатан Пакистандин административ юкь тир. 1971-лагьай йисалай инихъ
аслу тушир Бангладешдин кьилин шегьер я.

Даккади портунин Читтагонг шегьердихъ галаз санал Бангладешдин экономикада
юкьван рол къугъвазва. Шегьер уьлкведин сиясатдин, медениятдинни илимдин юкь я.
Дакка пара кьабул хьанвай памятникрин кӀвал я, гьа гьисабдик: Jatiyo Sangsad
Bhaban, Даккадин Университет, Азад авун патал тир Дяведин музей, Миллетдин
музей, Шагьид Минар, Лалбах.

Шегьер улакьдинни алакъайрин хилера жезвай модернизациядин шагьид я — къенин
юкъуз шегьерда Даккадин Метро ва гилан чӀаван авторекьер йигин темпралди
эцигзава.

Дакка - чими, зегьемни ламу тропикрин климат авай шегьер я. Классификациядиз
килигна Даккадиз тропикрин ламуни кьурай климат ава. Вири юкьван гьалдин йисан
къваларин кьадардикай 80% кьван тІулдинни марадин варцарин арада къвадайди я.
КIумпарикайни индустриядин хкатайрикай хкатзавай ятарни гьаваяр кьацІурун -
Даккадин зурба проблема я. Ада жемятдин сагъвилизни уьмуьрдин еридиз лап пис
таъсир йизвайди я. Даккадин арада авай цин объектарни уьленар терг хьун мумкин
я, вучиз лагьайтІа абур алай мукьарал (чкайрал) пара гьавайрин кІвалерни маса
дараматар эцигзавайди я. Элкъвена къваларив гвай гьалар кьацІурунихъ галкIанвай
тІебии тир яшамишдай мукьарин эрозияди мукьан (чкадин) биофаунадин чІехи паюниз
терг авунин хатавал ийизава..

Даккадин (шегьердин администрациядик акатзавай чилера) агьалийрин сан-гьисаб —
7 млн кас я. 2013-лагьай йисан малуматрив кьурвал, кьилин шегьрдин вилаятдик
акатзавай яшамишдай чкайрихъ галаз санал Дакка 15 миллиондилай пара касдиз кӀвал
я. Гьар йисуз агьалийрин кьадар 4,2 процентдал чӀехи жезва, им Азиядин шегьердин
арада виридалайни чӀехи къалурзавай лишанрикай сад я.

Агьалийрин чӀехи хъижезмай агьалийрин сан-гьисабди хуьруьн вилаятрай давай
жезвай миграция къалурзава — 60-70-лагьай йисарра хьанвай чӀехи хьуникай 60 %
хуьруьн агьалийрал гьалтна. Агьалийрин кьадар 1980-лагьай йисалай кьулухъ
хьанвай Дакка шегьердин сергьятар са шумуд сеферда масакӀа авунин гъиляй лап
тӀимилдай са миллиондал чӀехи хьана.

Far Eastern Economic Review-дин малуматрив килигна, 2025-лагьай йисуз Дакка 25
миллиондилай пара кас яшамишна кӀанда.

Дакка шегьердин миллетрин ибарат саки са жинсининди я, вучиз лагьайтӀа адак
квайбурукай 96 % — бенгалар, 2 % — катай бигьарар я. Амайбур хъсан уьмуьр
жугъурун патал куьч хьанвай Бангладешдин куьлуь халкьарин — мейт, кгьаси,
санталар, чакма, гьара, ораонарни мунда — векилар я.

Ибурулай гъейри Даккада пара кореявияр, китайвияр, индиявияр, пакистанвияр,
непалвияр, бирмавияр, шри-ланкавияр ва маса уьлкведай тирбур яшамишзава. Абур
жуьреба-жуьре индустрияра кьилиз тухудай къулугърал кӀвалахзава.

Саки гьар Даккадин агьали Бангладешдин миллетдин тир бенгали чIалал рахазава.
Пара шегьердин агьали жуьреба-жуьре бенгалидин нугъатрин ва уьлкведин регионал
тир чӀаларин гъавурда акьазава, мисал патал, Читтагониан (Chittagonian) ва
Силгьети (Sylheti) — абур бенгали ва асам чӀаларин нугъатдин акахьун я. Шегьерда
чпин тайифаррин чӀаларал рахадай уьлкведин регионрай тирбур гьалтзава —
бишнуприя манипури, араканар, чакма, гаро, хо, кокборок ва курукх.

Шегьерда урдудал рахадай жемятни ава, адак Индиядайни Пакистандай куьч хьанвай
мусурманар ква. ГьакӀни Дакка 300 агъзурдилай пара бигьаридиз кӀвал я. Абур
1947-лагьай йисалай кьулухъ РагъэкъечӀдайпатан Индияда авай чилерилай масанал
алуднавай ва РагъэкъечIдайпатан Пакистанда чпиз са далда жедай чка жагъанвай
мусурманрин несилар я. Абурун дуьз кьадар тийиджир я. Официал малуматрив
кьурвал, гьич тахьайтӀа 40 агъзур кас я. Вири Бангладешда 300 000 урду чӀалал
рахадайбур ава фикирнава, абурукай чӀехи пай Даккада авай катайбурун лагерра
ава.

Инглис чIал — кьведлагьай асул тир чӀал я. Ам Дакка шегьердин жемятдин лап вини
дережадин къатарра кӀвалахарзава, гьакӀни адетдалди коммерцияда, масавиле
(алишверишда), ихтияр хуьдай системайрани маарифда кӀвалахарзавайди я.

Ислам — Дакка шегьерда агъавал ийизвай дин, мусурманрикай чӀехи пай — 83 % —
суьннияр я. ГьакӀни чӀехи тушир шиитрин уммани ава. Шегьерда агьмадитрин
сектадини — Мирза Гъулам Агьмадан пад кьазвайбур — векилвал ийизава.

Индуизм — пад хуьдайбурун кьадардал гьалтайла шегьердик кьведлагьай дин я — 16 %
кьван я. Даккада буддистрин ва христианвилин гъвечӀи уммаярни ава.

Ибуралай гъейри Даккада лап са тӀимил исмаилитар, сикхар, багьаяр ва исламдилай
вилик тир адет динрин векилар яшамишзава.

Эхиримжи йисарра диндин дибдикди ийизвай гуж авунин дережадин хкажун
мукьвал-мукьвал малуматзава.

Даккада 52 университетди мукь кьунвайди я, абурукай виридалайни цІуруди - Dhaka
College я, ам Британиядин Индиядин кІелдай мукьарикай виридалайни цІурубурукай
сад я, адан бине 1840 йисуз кутуна. Гьа гьана Бангладешдин виридалайни чІехиди
тир Даккадин университетди мукь кьунвайди, ана 30 агъзурдилай пара студентди
кІелзава. Маса Даккадин кьетІен чІехи метлеб авай кІелдай мукьар ибур я:
Jahangirnagar University, Bangladesh University of Engineering and Technology
(BUET), The Dhaka Medical College, Sir Salimullah Medical College ва мсб.



https://lez.wikipedia.org/wiki/%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD

Дагъустан, официал тӀвар Дагъустандин Республика (урус. Республика Дагестан) —
Урусатдин Федерацияда авай республика, федерациядин виридалайни кьибле пата авай
субъект я, Кеферпатан Къавкъаздин федерал округдик акатзава.

Дагъустандин чилер Азербайжандихъ галаз кьибле пата, Гуржистандихъ галаз
кьиблединни-рагъакӀидай пата, Чечнядихъ галаз рагъакӀидай пата, Ставропольдин
крайдихъ галаз кефердинни-рагъакӀидай пата ва кефер патай Калмыкиядихъ галаз са
сергьятра ава. РагъэкъечӀдай пад Каспи гьуьлуьн ятари кьунва.

Са бязи тарихдарри Кьиблепатан Дагъустандиз «Суварин Уьлкве» мана гузвай адан
виликан «Алпан» тӀвар талукьарзава. X виш йисуз арабрин тарихдар Ал-Куфиди вичин
улубда Дагъустандиз «Тахтунин Чилер» мана гузвай араб «Ард ас-Сарир» тӀвар
ганвай. Гуржийрин тарихдин малуматра Дагъустандин тӀвар «Лекетия» я.

Алай чӀаван «Дагъустан» тӀвар XVII виш йисалай малум я ва туьрк чIалан «дагъ» —
сув ва араб чIалан «стан» — уьлкве, чил гафарикай арадал атанва, яни «Суварин
Уьлкве». Урусатдин тарихдар В. В. Бартольдав кьурвал, «Дагъустан» тӀвар анжах
XVI виш йисуз арадал атанвай. РагъэкъечӀдай патан кирамрин тарихдин улубра
Дагъустандин тӀвар Лезгистан тир.

Гила «Дагъустан» тӀвар анжах тарихдин манада дуьз акъатзава, вучиз лагьайтӀа
Дагъустандин АССР-дин чилерик Кизлярдин кьулувилер ва Нугъай чуьлер кутурдалай
кьулухъ республикадин вири майдандикай сувун регионриз анжах 56 % пай къвезва.

Дагъустан Къавкъаздин кефердинни-рагъэкъечӀдай пата ала. Республикадин кефер
пад — аран, кьибле пад — суварин ценерив гвай чкаярни ЧIехи Къавкъаздин сувар я.
Республикадин кефер патай кьибле патаз физвай юкьван яргъивал 400 км,
рагъакӀидай патай рагъэкъечӀдай патаз — тахминан 200 км туькӀуьрзава.

Дагъустандин чилер Азербайжандихъ галаз кьибле пата, Гуржистандихъ галаз
кьиблединни-рагъакӀидай пата, Чечнядихъ галаз рагъакӀидай пата, Ставропольдин
крайдихъ галаз кефердинни-рагъакӀидай пата ва кефер патай Калмыкиядихъ галаз са
сергьятра ава.

Дагъустандин юкьван патай кьве чӀехи вацӀ физва — Терек ва Сулак вацӀар.
Республикадин чилерайтӀуз авахьзавай вацӀарин вири санал кьадар 6255 я. Абурук
акатзава: яргъивал 25 километрдилай пара ва гьавиздин майдан 100 км²-див
агакьзавай 100 чӀехи вацӀар, 185 гъвечӀи ва 5900-елай гзаф лап бицӀи вацӀар.
Абурукай виридалайни чӀехибур Терек, Сулак, Самур ва Рубас вацӀар я. И вацӀарин
вири Каспи гьуьлуьн гьавиздиз талукь я, амма абурукай анжах 20 вацӀ гьуьлуьк
акахьзава.

Климат кьурагь тирвиляй Дагъустандин кефер пад вацӀарикай кьит я. Ана авай
вацӀарин яд гатун береда никӀер дугуниз харжзавай виляй абур гьуьлуьв
агакьзавач.

Бул ятар авай сувун вацӀарин авахьун зарб тирвиляй абур хъуьтӀуьз муркӀади
кьазвач ва гзаф вахтара вацӀун къеняй къерехдиз къекъечӀзава.

Республикадин кьибле патайтӀуз авахьзавай Самур вацӀ чӀехивилел гьалтайла
Терекдилай кьулухъ Дагъустандин кьведлагьай вацӀ я. Адан гьавиздин майдан 7,3
агъз. км² я. ВацӀун кьил Рутул районда ава. Каспи гьуьлуьк акахьайла Самурди
пара кьван бицӀи хилериз пай хьана вацӀун тӀиш арадал гъизва. Адан чӀехи хилерал
пуд ГЭС-ар эцигдай планра ава. Самур вацӀун ятар Урусатдинни Азербайжандин арада
барабардаказ пайнай.

ЧIехи Къавкъаздин сувара кьил къачузвай Авар Къойсу ва Анди Къойсу вацӀар
сад-садак акахьунивди Сулак арадал къвезва. Адан гьавиздин майдан 15,2 агъз. км²
я. Дагъустандин гидроэнергоресурсрин зур пай гьа и Сулак вацӀал къвезва, ина
Чиркей ЦЭС, Миатли ЦЭС, Гельбах ЦЭС, Чирюрт ЦЭС-1 ва Чирюрт ЦЭС-2 цин
электростанцияяр ава.

Дагъустандин орография жуьреба-жуьрединди я: 245 км яргъивилин сувун ценерив
гвай чкайрин зул гьяркьуьвилихъди фенвай сувун цӀиргъерик акӀур хьана
акъвазнава. Суварилай кьил къачуна Дагъустан кьве кӀарна авахьзавай кьве асул
вацӀар, кефер пата Сулак, кьибле патани Самур вацӀар я. Асул гьисабдалди
республикадин рельеф сувун, арандин ва Каспи гьуьлуьн кьулувилин чкайрикай
ибарат я.

Къенепатан Дагъустандин, яни Сувун Дагъустандин, сергьятар тӀебии рекьералди
тайин хьанва: Живедин ва Анди цIиргъер — Сулак кIамал кьван экӀя хьанва, Гимры
цIиргъ, Лес цӀиргъ, Джуфудагъ ва Яру сув — Сулак вацӀунни Самур вацӀун гьавиздин
арайра чка кьунва, Къавкъаздин Кьилин цIиргъ республикадин кьиблединни —
рагъакӀидай патав кьван агакьзава. Сувун Дагъустандин рельеф юкьван кьакьанвилин
сувар авай, сувун кьулувилер авай ва лап кьакьан сувар авай районриз пай жезва.

Дагъустанда суварал 25,5 агъ. км² майдан къвезва, абурун виридан юкьван
кьакьанвал 960 метр я. Республикада виридалайни кьакьан кӀук КичIен сув я (4466
м). Сувар арадал гъанвай жинсерин арада къати сергьятар ава. Абурукай
кьилинбур — чӀулав ва чепедин чепрекьанар, доломит хьанвай кӀеви ва щёлочь квай
хъуьтуьл киреждин къванер, ва гьакӀни къумад къванер я. Чепрекьанрикай арадал
атанвай цӀийргъерик — Диклосмта кӀук алай Живедин цIиргъ (4285 м),
Аддала-Шухгельмеэр кӀук алай Богос цIиргъ (4151 м), Дуьлтыдагъ кӀук алай Шалиб
цIиргъ (4127 м) я.

Каспий гьуьлуьн кьерин кьулувал, Терек-Къум ва Терек-Сулак аранрин чӀехи пай
дуьньядин океандин дережадилай 27 метр агъада ава.

Дагъустандиз хъуьтӀуьл-континентал ва кьурагь климат хас я. Республикадин сувун
регионда кьакьандиз хкаж жердавай температура агъуз, гьавадин ламувал гзаф
жезва. Уьлкведин кьибле пата ва гьуьлуьз мукьвал регионда, Избербаш шегьердинни
Самур вацIун сивин арада, гьава хъуьтӀуьл субтропикдилай кьурагьдиз элячӀзава.

Юкьван гьисабдалди январь вацран температура аран районра +4 °C, сувун районра
−11 °C я. Июль вацран юкьван гьисабдин температура +24 °C я. Къваларин кьадар
йиса 200—800 мм.

Кьакьан сувар, аран чилер, къумлухар ва гьуьл са-садаз мукьвал акъвазнавай виляй
Дагъустанда жуьреба-жуьре климатик зулар арадал атанва. Ибур: субтропик тамар
(Самурдин там), къумлухар ва чуьлер (Каспи аран), кьакьан сувун тундраяр ва
муркӀар (Сувун Дагъустан) я. Уьлкведа вишелай виниз гъвечӀи вирер ава.

500—1600 м кьакьанвилерин арада мегъуьн, верхьин, нарат тарцин, пипин ва гийин
тарар авай тамар ала. Тамари ва валари Дагъустандин чилерин 9 % кьунва.

Кьуьд Дагъустанда куьруь жеда (тахминан 3 варз яргъалди), живер тӀимил къвада.
Хъуьтуьн береда температура сувун районра −30°С, арандани +10°С арада юзазва.
Гатфар чими ва мукьвал-мукьвал къвазвай къвалариз килигна ламу я. Гад гзаф чими
ва кьурагь я. Гьуьлуьз мукьва тир районра гатун къене даим алахьай ва ракъар
авай йикъар жеда. Гьуьле эхъведай девир май вацралай сентябрьдал кьван яргъи
хьанва. Цин температура +28°С агакьзава. Зулун сифте кьилера Дагъустанда
адетдиндилай чими жезва.

Накьвадинни-климатдин жигьетдай Дагъустан пуд зонайриз пай хьанва: сувун, сувун
ценерин ва кьулувилерин зонаяр.

Дагъустандин майдандин 43,3 % пай кьулу чилерал къвезва. Кьулувилер асул
гьисабдалди уьлкведин кефер пата ала. Кьурагь климатдин себебдалди и чилер
вацӀарив кьит я. ГъвечӀи вацӀарин куьмекдалди гатуз никӀер дигизва.
Гатфаринни-гатун береда цин дережа хкаж хьайила гегьенш чилер ци акьалтунин
кичӀевилик акатзава. ВацӀун сивера пара кьадар гъвечӀи вирер арадал къвезва.

Сувун зона 850 метрдилай виниз кьакьандал ала ва Дагъустандин 40 % пай кьунва.
Сувара климат мекьи я. Сувун районра виридалайни ламу девир гатфарин эхирдилай
гаталди давам жезва. Лап кьакьан сувара гад къайи, кӀамара ва дагьарра — чимиз
алатзава.

Январь вацран юкьван гьисабдин температура −4°С… −7°С арада юзазва. Живедин къат
гзаф яргъалди амукьда.

Географиядин жигьетдай пуд: сувун, сувун ценерин ва арандин зонайриз пай хьанвай
Дагъустандин гьар са зонадиз вичиз махсус набататрин ва гьайванрин жуьреяр хас
я. Дагъустанда 4500 кьван жуьре набататар экъечӀзава, абурукай 1100 эндемикар
(яни чкадинбур я). Уьлкведин кефер пата авай кьулувилера асул гьисабдалди
къумлух жуьредин набататар (иллаки валар) экъечӀзава. Сувун ценерив галай
чилерал тамар ва векьин чкаяр гзаф жеда. Кьакьан суварин гуьнейрал инжи-векь,
астрагал, скабиоза хьтин векьер экъечӀзава. 3200—3600 м кьакьандал алай чкайра
хьирхьамар, хьахьар ва мекьивилер эхдай муькуь набататар экечӀзава.

Дагъустандин чилерал миллион йис идалай вилик инсанри уьмуьр ийизвайди малум я.
И кар Айникаб 1-2, Мухкай 1-2, Гегалашур 1-3, Ругуджа тӀварар алай сифте
яшайишдин чкайри ва Дарваг вацIун кьерел дуьздал акъуднай дегь чӀаван амукьайри
тестикьарзава. Дарваг вацӀун кьерел жагъанай сифте яшайишдин ксар амукьзавай
чкайриз зур миллиондилай виниз йисар ава.

X виш йисуз авар миллетдин чилерал Сарир (Серир) пачагьвал арадал атанай. Адан
кьилин шегьер Хунзах тир ва кьилин дин христианвал тир. VII—X виш йисарин къене,
арабринни-хазаррин арада дявеяр физвай девирда Сарир уьлкве, Алпан уьлкведин
чӀехи пай ва Дагъустандин кефер пад хазарри кьунвай. VII виш йисуз Дагъустандиз
ислам дин гьахьнай. Халифатдин кьилин метлеб авай шегьерар Дербент ва Кумух
хьанай. IX—XI виш йисарин къене Дагъустанда Дербентдин эмират арадал атанай.

XI—XII виш йисуз дегь Сарирдин чкадал Авар ханвал арадал атанай. 1239 — 1249
йисарин къене Дагъустандиз тарар-монголрин кьушунар гьахьнай. Сувун Дагъустандин
патавай фена татар-монголар Каспи гьуьлуьн кьеряйтӀуз сифте Кьиблепатан
Дагъустандиз, гуьгъуьнлайни Къази-Кумух шамхалвилиз гьахьнай. XIV виш йисуз
дагъустандин халкьар Тамерланан кьушунрин аксиниз къарагънай. 1395 йисуз
Тамерлан Дербентдин варарайтӀуз Дагъустандиз гьахьнай. Дагъустандин бязи
феодалри Тамерланан душман тир Тухтамышан пад кьунвай виляй Тамерланан кьушунри
и уьлкведиз пара кьадарда телефвилер гъанай.

XV виш йисуз ислам динди Дагъустанда кӀеви чка кьунай ва дагъустанвийри и дин
вири Кеферпатан Къавкъаздиз чукӀурдай сиясатдик кьил кутунай.

1577 йисуз Астраханьдин воевода Лукьян Новосильцева Терек вацIал Тарки къеле
туькӀуьрнай. 1594 йисуз Къази-Къумух шамхалвал Кахетиядин пачагь Александран
къавумдин гъиле вугун паталди Фёдор Иванович пачагьдин кьушунар Хворостининан
регьбервилик кваз Дагъустандиз дяведин вигьин авунай. Урусри Тарки шегьер
кьунай, амма гуьгъуьнлай шамхалдин аскеррин куьмекдиз атанай Авар хандин
кьушунри урусар элкъуьрна уьнуьгда тванай. Куьмекдиз гуржияр къведалди вичивай
кьулухъди румар гудай такьатар амачирди кьатӀай Хворостинина уьнуьг кукӀварна
Дагъустандай хъфидай къарар кьабулнай. И ягь-ягъунрай Терек вацIал адан 2500 кас
кьушундикай вирини-вири кьудай са пай элкъвена хтанай.

1601 йисуз Кьиблепатан Дагъустандин халкьар: лезгияр, яхулар, рутулар, цIахурар,
даргияр уьлкведиз гьахьай туьрк тарашхъанрин аксиниз экъечӀнай. 1604 йисуз,
Борис Годунов пачагь гьукумдал алай девирда, И. Бутурулинан регьбервилик квай
кьушунри Дагъустандал дяведин вигьин кьилиз акъуднай. Урус кьушунри Тарки шегьер
ва Дагъустандин муькуь метлеблу объектар кьунай. Амма, гуьгъуьнин 1605 йисуз
Эндирей мулкарин сагьиб СултӀан Магьмуда сад-садавай къакъатнавай Дагъустандин
муькуь мулкарин иесияр санал кӀватӀнай ва усман кьушунринни крым-татаррин
куьмекдалди чпин чилер кьунвай урус гарнизонар яна чукурнай, амма Тарки къеле
азад хъийиз хьаначир. Яргъал гагьда давам хьайи ягь-ягъунрикай къекъерай
акъатнай кьве падни сад-садахъ галаз икьрар кутӀунин рахунрик эгечӀнай.
Икьрардив кьурвал, усманрин пачагьди ва Эндирейдин шамхала урусриз Тарки
шегьердай сагъ-саламатдиз ватандиз хъфидай дегьлиз ахъайна кӀанзавай. Амма урус
кьушунар Тарки къеледай экъечӀун кумазди шамхалди хиве кьур икьрар чӀурна
дагъустанвийрихъ галаз хъфизвай урусрив агакьнай ва абур ял ягъиз акъвазнай
береда садлагьана вигьин авуна вири телефнай.

1616 йисуз Эндирейдин гьукумдар СултӀан Магьмуда I-й Михаил пачагьдиз чар
ракъурнай ва вич урус раятвилиз кьабулун тӀалабнай. 1627 йисуз пачагь Михаил
Фёдоровича къумукърин гьаким Айдемираз чар ракъурнай ва ам урусрин раятвилиз
кьабулуникай хабар ганай. 1631 йисуз Къайтагъдин уцми Рустам-хана урусрин
раятвилик экечӀунин къарар кьабулнай ва урусрин патав вичин векил Жамшуд
ракъурнай.

XVII виш йисуз уьлкведин къене феодалрин арада гьуьжетар ва миллетдин бунтар
гатӀумнай, идан нетижада Къази-Къумух шамхалвал са шумуд уделриз пай хьана
чкӀанай. Идалайни гъейри, шамхалри азад жемиятрин винел чпин гьукум ва ихтиярар
квадариз эгечӀнай. 1642 йисуз Дагъустанда Тарки шамхалвал ва Къази-Кумух ханвал
арадал атанай.

1717 йисуз I-й Пётрди къумукъ шамхал Адил-Герей Будайчиеваз ам ва адан гъилик
квай улусар урус раятвилиз кьабулуникай ва абурал 3 агъзур манат харжи
эцигуникай чар ракъурнай. 1721 йисуз I-й Сурхай-хан, Гьажи Давуд ва Агьмедхан
уцми санал Шемаха ва Генже шегьерар кьазва. Гьа йисузни Гьажи Давуданни
Агьмед-Ханан кьушунри яргъал алай Ирандин Эрдебил шегьерни кьунай. 1722—1735
йисарин къене кьведлагьай урус-фарс дяве физвай. 1722 йисуз Персиядиз дяведалди
фейила I-й Пётр Тарки хуьруьн патав лагерь туькӀуьрна акъвазнай. Гуьгъуьнлай, и
лагерь алай чкадал Порт-Петровск шегьер (Магьачкъала) арадал атанай. 1727 йисуз
авар мулкдарри ва лезги кавхайри Урусатдиз вафалу жеда лагьана кьин кьунай. 1731
йисуз урус раятвал анди халкьарини кьабулнай. 1734, 1736, 1741—1743 йисара
Надир-Шагьа Дагъустандал са шумуда вигьинар авурди ва чкадин эгьлийриз пара
кьван зулумар ва телефвилер гайиди я. Амма гьар сеферда Дагъустандин миллетар
сад хьана шагьдин кьушунар барбатӀнавайди я.

1801 йисуз чеб урус раятвилиз кьабулун патал къайтагъдин уцми Рази-бега,
табасарандин мулкдар Сугьраб-бега ва Дербентдин ханар Гьасан-Али ва Шейгь-Алиди
урус император I-й Александрдиз тавакъудин чар ракъурнай. 1806 йисуз Дидо
союздик квай 12 хуьруьн-жемиятрин делегацияди Телави шегьерда акъвазнай урус
команданриз чеб урус раятвилиз кьабулун тӀалабнай. 1811 йисуз Ахцегьпарадин,
Дукъузпарадин ва Алтыпарадин азад жемиятар урус раятвилиз кьабулуникай официал
документдиз къул чӀугунай. 1813 йисуз Урусатдинни Персиядин арада яргъал йисара
физвай дяве Гуьлуьстандин икьрар кутӀунивди куьтягь хьанай, а икьрардин
тӀалабунрив кьурвал Персияди Къавкъаздилай вичин гъил ахчузвай. 1846 йисуз урус
кьушунар Дагъустандай Кьиблепатан Къавкъаздиз тухудай Дяве-Ахцегь рекьин
туькӀуьрунрик кьил кутунай.

1802 йисуз Къавкъаздин губерния арадал гъанай, адан кьилин шегьер Екатериноград
хьанай.

XIX виш йисан сифте кьилера Дагъустандин феодал мулкар (месела Тарки шамхалвал,
Къази-Кумух ханвал, Мегьти-улу ханвал, Авар нуцалвал, Къайтагъдин уцмивал,
Илисудин султӀанат, Табасарандин майсумвал) Урусатдик кутунин процесс
акьалтӀарнай.

1829—1859 йисара пуд имамдин регьбервилик тешкилнай къарагъун Къавкъаздин
дяведиз элкъвенай. Дагъустандин ва Чечнядин чилерал имамат-гьукумат арадал
гъунин алахъунар кьилиз акъуднай. Дяведин эхир кьилера, урусар гъалиб къвезвайди
ва дагъустанда везифадал алай ксар царизмдин терефдарар жезвайди акурла 1851
йисуз Ругуджа хуьре сувахъанрин кӀватӀал кьиле фенай. Гьа кӀватӀалда сиясатдин
меселаяр ва душмандин кӀаник акатзавай Имам Шамилан кьушунар веревирднавай.

1857 йисуз къавкъаздин сердер князь Александр Барятинскийди Петровский къеле
портунин шегьердиз элкъуьрунин месела къарагъарнай (къе гьа чкадал Магьачкъала
шегьер акъвазнава).

1860 йисуз Дагъустандин вилаят кьуд патаз пайнай: Кеферпатан, Кьиблепатан,
Кьулан ва Вини Дагъустан.

1866 йисуз Дагъустанда амай ханвилер ва гьукум терг авунай, вилаят 9 округриз
пайнай, гьа округарни 42 наибвилериз пай хьанай.

1877 йисуз Урусатдинни-Турциядин арада дяве гатӀумнай. Христианринни мусурманрин
арада эгечӀай дяведикай менфят къачуна Къавкъаздин мусурман халкьарини Урусатдин
Империядиз гъазават малумарнай. Дяведин сифте йисара терг авунвай ханвилерин
чӀехи пай туьхкӀуьр хъувунай, Къази-Къумух къеле азад хъувунай ва Дагъустандавай
урус гарнизонар чукӀурна терг авунай. Сувахъанрин сифтегьан агалкьунриз килиг
тавуна урусри къарагъун гужалди терг авунай, регьберар кьинай, агъзурралди
иштиракнавайбур ва шак алайбур чпин хзанрихъ галаз Сибирдиз акъуднай.

Урусатда Октябрдин инкъилаб хьайидалай кьулухъ, 1917 йисан ноябрь вацра
Кеферпатан Къавкъаздин ва Дагъустандин Садхьанвай сувахъанрин Союздин Юкьван
комитетди Дагъустан ва Терек вилаятдин сувун округар алай чилерал аслутушир
Сувун Республика малумарнай. Гьа чӀавузни Садхьанвай сувахъанрин Союздин Юкьван
комитет Сувун гьукуматдиз элкъуьрнай. 1918 йисуз Темир-Хан-Шурада (гилан
Буйнакск) кьиле фейи сувун кӀватӀалда коалициядин кабинетдин кьилин везифадал
кабарда Пшемахо Коцев тайинарнай.

Къунши Гуржистандин, Азербайжандин ва Антантадин куьмекдалди Сувун Республикада
кьилдин кьушунар арадал гъанай. 1919 йисан январь вацра уьлкведа шариатдин
дуванханаяр тешкилнай. Адан садлагьай председатель Мустафаев Абдул-Басир Гьажи
хьанай. 1919 йисан гатфариз Деникинан кьушунри Дагъустан кьунай ва адалай
кьулухъ Сувун Республикадин гьукуматди чпи чеб терг авуна Тбилисидиз хъфенай.
Гьа йисуз Сувун Республикадин эхир атанай.

1919 йисан 22 майдиз Кьиблепатан Урусатдин Яракьлу Къуватри Дагъустан дяведалди
къачурла кьулухъ Сувун Республикади вичин уьмуьр акьалтӀарнай. Узун-Гьажиди
вичин шанилар кӀватӀна Дагъустандинни Чечнядин сергьятрал алай сувариз хъфенай.
1919 йисан май вацран эхирда ада Ботлих хуьре чӀехи межлис тешкилнай ва гьа
межлисдал кӀватӀ хьанвай жемятди Узун-Гьажи Дагъустандин ва Чечнядин эмир яз
хкянай.

1919 йисан 9 сентябрьда дагъустандин ва чечнядин диндаррин иштиракдалди кьиле
фейи мешверада Кеферпатан Къавкъаздин Эмират арадал гъуникай хабар ганай ва адан
кьил эмир Узун-Гьажи эцигнай.

Эмиратдин премьер-министр Иналук Дышнинскийди 1919 йисуз акъуднай серенжемда
малум авунай хьи, «Кеферпатан Къавкъаздин Эмират — Усманрин император жанаби
VI-й Мегьамед Вагьиддинан гъилик квай кьилдин шариатдин монархия авай гьукумат
я, адан кьил Узун-Хаир-Гьажи-Хан я». И серенжемда Сувун Республика халкьди
дестек тагай мифдин уьлкве тирди кхьенвай.

1920 йисан март вацран эхирда большевикри залан начагъ Узун-Гьажидиз ихьтин чар
ракъурнай:

Узун-Гьажиди большевикрин и шартӀар кьабулначир ва 1920 йисан 30 мартдиз ам
рагьметдиз фенай. Узун-Гьажидилай кьулухъ эмирдин титул Вини Инхо хуьруьн эгьли
шейгь Дервиш Мугьаммада кьабулнай, амма са шумуд югъ алатайла Кеферпатан
Къавкъаздин Эмиратди вичин уьмуьр акьалтӀарнай.

1921 йисан 20 январьдиз ВЦИК-ди акъуднай декретдалди Дагъустандин АССР арадал
гъанай. Гьа декретдин шартӀарив кьурвал Терек вилаятдин Хасавюртдин округ
ДАССР-дик акатнай. 1922 йисуз ДАССР-дин гъилик Терек вилаятдин Кизлярдин отдел
ва Прикумский уездни фенай.

1920—1922 йисара Дагъустанда шариатдин дуванханайрин система кардик кутунай.
Шариатдин дуванханаяр пуд дережадиз пай хьанай: виридалайни агъадихъ галай
дережадиз «шариатдин пудар» лугьудай, ам кьве членрикай ва са председательдикай
(дибир, фекьи) ибарат тир. Кьулан дережадинбур округдин дуванханадин идараяр тир
(ШарСуд), абурун ихтиярдик ирсинин гьуьжетар, чил ва мулк паюнин меселаяр, инсан
кьинар ва муькуь залан тахсирар гьял авун хьтин крар акатзавай. Лап вини
дережадин дуванханадин идара ДАССР-дин Наркомюстдин Шариатдин Отдел тир. Ада
вири дуванханайрин кассациядин инстанциядин везифа кьилиз акъудзавай. Хуьрерин
ва округрин ШарСудрин кӀвалахриз килигиз округрин силисдин комиссиядиз
тапшурмишнай. Идахъ галаз санал ДАССР-да совет халкьдин дуванханадин системани
кардик кутунай. И дуванханайри мусурман тушир агьалидин дявейриз ва гьакӀни
ШарСудриз физ кӀан тийизвай мусурман эгьлийрин краризни килигзавай. 1923 йисалай
эгечӀна ивидин кьисасдин ва инсан кьинин патахъай къарагъарнавай крариз анжах
советрин халкьдин дуванханайри килигзавай. 1927 йисуз Дагъустанда шариатдин
дуванханаяр тамамдаказ терг авунай ва 1928 йисалай эгечӀна шариатдин дуван кьур
ксариз къанундалди жаза гузвай ва 203—204 статьядив кьурвал са йисан муьгьлетдиз
Сибирдин лагерриз ракъурзавай.

1929 йисуз Дагъустанда администрациядин реформа хьанай, нетижада виликан 10
округрин чкадал 28 районар арадал гъанай.

1944 йисуз Кеферпатан Къавкъаздин мусурманрин Ругьани Идара тешкилнай, адан
кьилин везифадал муфтий акъвазнай, идарадин кьилин штаб Буйнакск шегьерда авай.

1990 йисуз Кеферпатан Къавкъаздин мусурманрин Ругьани Идара чкӀанай ва адан
чкадал Дагъустандин мусурманрин Ругьани Идара тешкилнай.

1991 йисан 24 майдиз ДАССР-дин тӀвар Дагъустандин ССР-диз дегишарнай (ДССР).
1993 йисан 25 декабрьдиз ДССР Дагъустандин Республикадиз дегишарнай. 1994 йисуз
Дагъустандин конституция кьабулнай.

2002 йисалай къенин йикъалди Дагъустан Республикада экстремистрин паталай
цӀудралди терактар авурди я.

2003 йисан 27 августдиз Дагъустандин милли сиясатдин, информациядин ва
къецепатан уьлквейрихъ галаз алакъайрин министр Мегьамедсалегь Гусаев кьинай.

2006 йисуз Владимир Путинан теклифдалди Дагъустанда президентвилин везивадал
Мугьу Алиев атанай.

2009 йисуз Дагъустандин къенепатан крарин министр Адилгерей Мегьамедтагьиров
кьинай.

2010 йисан 11 февральдиз Д. А. Медведеван теклифдалди президентвилин постунал
Мегьамедсалам Мегьамедов атанай.

2010 йисуз Самур вацӀун яд Урусатдинни Азербайжандин арада барабар пайнай.
Адалай вилик Азербайжанди вацӀун цин 90 % къачузвай.

2013 йисуз Урусатдин гьукуматди Азербайжан пата авай, амма Дагъустандин
Мегьарамдхуьруьн райондиз талукь тир кьве лезги хуьрер Храхуба ва Урьянуба
Урусатдин ватанэгьлияр тир лезгийрихъ галаз цӀапариз маса хганай. Ана авай
лезгийриз пулунин компенсация гана Дагъустандиз акъуднай. Къе гьа хуьрера гатуз
ялар ядай объектар эцигнава.

2013 йисан май вацра Дукъузпара райондин эгьлийриз талукь тир пуд чӀехи чӀуран
чкаяр Азербайжандин гъиле вуганай.

Росстатдин малуматриз килигна 2016 йисуз Дагъустан Республикадин агьалидин
кьадар — 3 015 660 кас тир. Агьалидин чуькьуьнвал 59,99 кас/км2 (2016 йис).
Республикадин гьукуматди гайи малуматрив кьурвал, уьлкведилай къецихъ 700
агъзурав агакьна дагъустанвийри уьмуьр ийизва.

Аялар хунин кьадар — са агъзур касдал 19,5 аял къвезва. 2010 йисуз и кьадар —
18,8 тир. Са папал къвезвай юкьван гьисабдалди аялрин кьадар — 2,13 я. И
кьадардиз килигна Дагъустан Урусатда пудлагьай чкадал ала, садлагьай ва
кьведлагьай чкайрал Ингушетия ва Чечня акъвазнава.

2002 йисав гекъигайла 2010 йисуз уьлкведин агьалидин кьадар 15,6 % хкаж хьана 2
977 400 агакьнай. Шегьеррин агьалидин кьадар 42,8%-лай 45,3%-див агакьнай. Вири
агьалидин 48,1 % итимри, 51,9 % пайни папари туькӀуьрзава. Агьалияр гзаф хьунин
зарбвилиз килигна Дагъустан Урусатдин кӀвенкӀве аваз физвай субъектрикай сад я.
Идан нетижада, 2002—2010 йисарин къене агьалидин кьадардин жигьетдай Дагъустан
Республикади Красноярскдин край, Волгограддин вилаят, Перьмдин край ва муькуь
субъектрилай алатна вилик фенай. Алай чӀавуз агьалидин кьадардиз килигна
Дагъустанди Урусатда 13-й чка кьунва.

Дагъустан Урусатдин Федерациядин виридалайни гзафмиллетрин республика я.
Конституциядив кьурвал Дагъустан Республикадин гьукуматдин чӀалар урус чIал ва
дагъустанда уьмуьр гьалзавай миллетрин чӀалар я. Дагъустадин анжах 14 чӀалариз
кхьинар ава, амайбур кхьинар авачир чӀаларин сиягьда ава. Дагъустандин халкьар
рахазвай чӀалар, кьуд асул чӀаларин группайриз талукь я, ибур: нах-дагъустандин
чӀалар, туьрк чӀалар, славян чӀалар ва иран чӀалар я.

XX виш йисан 40-й йисарал кьван Дагъустандин Бабаюрт, Хасавюрт ва Кизляр районра
6 агъзур кьван немецар авай. Абурун виридалайни чӀехи колонияяр Романовка,
Эйгенгейм, Вандерлоо № 1, Лениндорф, Ней-Гоффнунг хуьрер тир. Ватандин чIехи
дяве гатӀумайдалай кьулухъ вири немецар Къазахстандиз ва Юкьван Азиядиз
дугурнай.

Машгьур лезги кавказовед Энвер Кисриева къейд авурвал, 1926 йисалди сиягьра
умуми «лезги» тӀварцӀелди физвай лезгияр, табасаранар, агъулар, рутулар ва
цӀахурар 1959 йисалай эгечӀна кьилдин миллетар хьиз сиягьра гьатнай. Амма
анди-цез халкьарин группадик акатзавай 13 гъвечӀи кьилдин халкьар (андияр,
ахвахар, багулалар, бежтаяр, ботлихар, гинухар, годоберияр, гунзибар, дидояр,
каратаяр, тиндияр, хваршияр ва чамалалар) ва са лезги халкь — арчияр «аварар»
хьиз къейд авунай. Гьа и тегьерда мус ятӀа кьилдин миллетар хьиз гьисабзавай
къубачияр ва къайтагъар дарги этносдик кутунай.

XX виш йисан 20-й йисаралди миллетдикай аслу тахьана Дагъустандин вири сувун
агьалидиз «лезгияр» лугьузвай, амма къумукьриз — дагъустандин татарар лугьудай.
1920 йисалай эгечӀна «лезги» тӀвар анжах Кьиблепатан Дагъустанда уьмуьр ийизвай
лезгийриз лугьузвай.

1930 йисалди Дагъустандин чӀехи паюнал, иллаки Кьиблепатан Дагъустанда,
чара-чара миллетар сад-садахъ галаз рахазвай умуми чӀал (лингва-франка)
азербайжан чIал тир. Къе умуми чӀалан роль урус чIалди къугъвазва.

Дагъустандин агьалидин чӀехи пай (90 %) мусурманар я. Абурун 99 % суни, 1 % шии
мезгьебдиз талукь я. Шии мезгьебдиз Дербент райондин бязи азербайжан ва тат
хуьрерин эгьлийри ва са лезги хуьре — Мискискара ибадат ийизва. Сифте яз ислам
дин Дербентдиз ва аранда авай хуьрериз атанай, гуьгъуьнлайни VII—VIII виш йисара
сувун региондиз. Къавкъазвийри урусрихъ галаз дяве авур чӀавуз ислам динди
сувахъанрин уьмуьрда чӀехи метлеблу чка кьунай.

Дагъустанвийрин 5 % христианар ва иудеяр я. Христианар кьве мезгьебриз пай
хьанва: православар (урусар я — 3,8 %) ва эрмени-григорианар (эрменияр я 0,2 %).
Иудаизм диндиз сувун чувудри (татри) ибадат ийизва.

1996 йисуз Дагъустанда 1670 мискӀин, 7 клиса, 1 монастырь, 4 синагога, 3 ирид
йикъан адвентистрин жемият, 4 христиан-баптистрин жемиятар авай. Дербент
шегьерда авай жуьмя-мискӀин Урусатдин виридалайни цӀуру мискӀин я.
Магьачкъаладин жуьмя-мискӀин Европадин виридалайни чӀехи мискӀинрикай сад я, и
мискӀинди 15 агъзурав агакьна ксар гьакьарда.

Алай чӀавуз республикада са шумуд православ храмар кардик ква, ибур Хасавюртда
авай Знаменский собор — им Кеферпатан Къавкъаздин виридалайни чӀехи православ
храм я ва XX виш йисан архитектурадин имарат гьисабзава. Свято-Успенский
кафедрал собор — Магьачкъалада авай кьилин ва тек сад тир православ храм я. Пак
Григорисан клиса — IV виш йисан вакъиайрихъ галаз алакъалу Дербент райондин
Нюгди хуьре туькӀуьрнай эрмени клиса я.

Дагъустанда Урусатдин Федерациядин илимдинни-чирвилерин министерстводи 2015
йисуз тестикьарнавай 17 вини дережадин чирвилерин идараяр ва 28 филиалар кардик
ква.

Белгородин кооперациядин, экономикадин ва ихтияррин университетдин Дагъустандин
филиал. Буйнакск.

Дагъустандин экономикадин асул хилер: хуьруьн майишат, ципицӀбанвал (чехир
гьазурун), гъетерхъанвал, милли кеспияр, нафтӀ, тӀебии газ акъудун, кьезил ва
химиядин кеспиятар, машинар авун, электроэнергия гьасил авун я. 2009 йисуз
региондин вири санлай бегьер 265,1 млрд манат туькӀуьрнай.

Дагъустандин кьакьан суварилай авахьзавай вацӀарик гзаф зурба
гидроэлектризациядин потенциал ква, юкьван гьисабдалди са йисан къене 5,5
миллиард кВт/сят. 2010 йисуз гьасил авур энергиядин кьадар 5,1 млрд кВт/сят тир.
Абурукай:

2015 йисуз 100 МВт къуват авай Гоцатли ГЭС кардик кутунай. 220 МВт къуват авай
Агвали ГЭС эцигдай планар ава.

2013 йисан 22 декабрьдиз Каспийск шегьерда Урусатдин виридалайни чӀехи ракъинин
электро-станция кӀвалахдик кутунай.

Дагъустандин Республика арадал атанвайдалай кьве йис алатайла, 1994 йисуз адан
цӀийи герб ва тӀаратӀ тестикьарнай. Виликди Дагъустандин АССР-дин символика
кардик квай.

Республикадин Кьилин Советдин къарардалди 1994 йисан 26-й февральдиз
Дагъустандин тӀаратӀ тестикьарнай. 2003 йисуз тӀаратӀдин къваларин пропорция са
кьадар дегишарнай.

Вили — республикадин райгъэкъечӀдай пад кьунвай Каспи гьуьлуьн ранг,
дагъустандин халкьарин иервал ва гьейбатлувал къалурзава.

1994 йисан 20 октябрьдиз республикадин парламентди Дагъустандин герб кьабулнай.
Конституциядив кьурвал герб Дагъустан Республикадин гьукуматдин символ я. Ам
элкъвей лацу къалхандин суьретдикай ва адан къене авай къизилд рангунин
лекьрекай ибарат я. Лекьрен винел пата къвалар алчуд хьайи нехишрив чӀагурнавай
кизилдин рагъ ала. Къалхандин агъа пата живери кьунвай суварин кукӀушар, аран,
гьуьл ва сад садаз салам гузвай кьве гъилин суьрет ава. Къваларикай лацу
гьарфаралди «Республика Дагестан» кхьенвай геральдикадин лента физва. Гербдал
гьакӀни Дагъустандин тӀаратӀдин рангарни ала.

2016 йисан 25 февральдиз Дагъустандин гимн тестикьарнай. Гимдин макъам тӀвар-ван
авай дагъустанви композитор Мурад Кажлаева туькӀуьрнава, гафар Гьамзатрин
Расулан «Гьа бай» (Кьин кьун) шиирдин бинедал кхьенвайди я.



https://lez.wikipedia.org/wiki/%D0%92%D0%B5%D0%BD%D0%B5%D1%80%D0%B0

Венера — кьвед лагьай Ракъинхъай планета Ракъинин системада; планетада заланвал
81,5 % залан виликай Ччилин.

Венерадилай Ракъинал 108 млн км ава. Венерадилай Чилел къведалди яргъивал
масакӀа жезва 40 млн кмдилай 259 млн кмдал. Ракъинихъ ам 224,7 чилин йикъан
къене элкъвезва; орбитадин кьулан йигинвал — 35 км/с . Орбита эклиптикадик 3,4°
патах я. Венера вичин кӀашдихъ элкъвенва, перпендикулярдилай цӀалцӀамвилик 2°дал
патах тир. Планета рагъэкъечӀдай патахъай рагъакӀидай патахъ физва. КӀашунихъ са
сефер ам 243,02 йикъан къене элкъвезва. Екевиляй Венера Чилиз мукьуг я.
Планетадин радиус 6051,8 км я (95% чилиндикай), заланвал — 4,87·1024кг (81,5 %
чилиндикай), кьулан жуфт — 5,24 г/ см³.



https://lez.wikipedia.org/wiki/%D0%90%D0%A1%D0%A8-%D0%B4%D0%B8%D0%BD_%D0%B3%D1%80%D0%B0%D0%B6%D0%B4%D0%B0%D0%BD_%D0%B4%D1%8F%D0%B2%D0%B5

АСШ-дин граждан дяве (Кеферпатанни Кьиблепатан дяве; ингл. American Civil War) —
1861—1865 йисара хьайи лукӀариз иесивал тийизвай АСШ-дин 20 ва иесивал ийизвай 4
кеферпатан штатрин ва лукӀариз иесивал йизвай кьиблепатан 11 штаррин арада хьайи
гражданвилин дяве.

Дяведин гьерекатар 1861 йисан 12 апрельдиз, форт Самтердиз вигьин авурдилай
кьулухъ гатӀумнавай. Дяведин финифда кьве агъзур кьван ягъунар хьанвай. И дяведа
кьейи АСШ-дин эгьлийрин кьадар, АСШ иштирак авунвай муькуь дявейра кьейи ксарин
кьадардилай пара я. Дяве 1865 йисан 23 июньдиз, Кьиблепатан кьушунрин амукьаяр
генерал Уэйти Стендан регьбервилик Кеферпатан кьушунриз вугунивди куьтягь
хьанвай.



https://lez.wikipedia.org/wiki/%D0%A7%D3%80%D0%B5%D1%85%D0%B8_%D0%A4%D1%80%D0%B0%D0%BD%D1%86%D1%83%D0%B7_%D0%B8%D0%BD%D0%BA%D1%8A%D0%B8%D0%BB%D0%B0%D0%B1

ЧӀехи Француз инкъилаб (франц. Révolution française) — XVIII-й виш йисуз
Франциядин сиясатдинни социал системайра хьайи зурба масакӀавилер, нетижада
ЦIуру къайда терг хьана ва монархиядикай Франция «де — юре» гьукумат хьана.
Девиз — Адавал, барабарвални стхавал. 1789 йисан 14 чиледиз Бастилия къачурла
эгечӀнавайди я.

XVIII-й вишйиса Франция ацӀай монархия тир, кьушунривайни гьукуматдин
къуллугъчийривай даях кьазвай. Гьукуматда авай система туькӀуьрнавайди тир
XIV—XVI вишйисара хьайи къенепатан дявейрилай кьулухъ жемятдинни экономикад
суалар хьана кӀандай саягъ вичин цӀарцӀе тун тувуна. Халкьдин гьалтунар
гьукуматдивай эхиз хьайила, халкьдиз пара регьетвилер ганвай. Политикавилин
ихтийрар жемятдин чӀехи кӀеретӀривай гакъуд авурвили паччагьди абурухъ авай
артух ихтийрар хуьзвай. Маса регьетвал лежберризни ганвай. Пара яргъи, лежберрин
дявеяр хьайи девирдиз (XIV—XVI вишйисар) абуру чпиз ихтийрар гьукуматдивай
къазанмиш авуна. ГьакӀ хьана, авай налогрикай чӀехи пай абуруз гьукуматди
тагудай ихтияр гана. Пудлагьай регьетвилер гьукуматди буржуадиз ганвай. Са шумуд
агъзур куьлуь идараяр авай, гьабурун иесийри буржуа дережа ибаратзавай.

ГьакӀ хьанатӀани, и четин процессри туькӀуьр авур системадивай Франциядиз
дуьзгуьн уьмуьр гуз жезвачир. XVIII-й вишйиса Франция вичин къуьншийрихъай хкат
ийиз эгечӀна, сифтеди, Англиядихъай.

Къвез-къведайдивай XVIII виш йиса француз жемятдин кӀукӀва авай фикирар, цӀуру
(куьгьне) низам дегиш авуна кӀандайди. Гьукуматда пара еке коррупция авай,
налогар кӀватӀдай жуьре цӀуруди (куьгьнеди) тир. Пачагьдивай Франция вилик тухуз
жезвачир, гьукумат алай чкадал пара чӀавуз амукьзавай. Католик диндин итимар,
бегарни буржуяр пачагьдин чӀалахъ мад жезвачир. Монтескйе, Руссони гьахьтин
халкьдин алимар, чирвилер авай ксар патал жемятдин фикирар дегиш жез эгечӀна.
Виридан гъавурда акьаз хьана, пачагь гьукуматдиз хийир квайди туширди. Эхирки,
Людовике (Луи) XV девирда, мадни Людовик XVI девирда гьукуматдин политикадани
экономикада масакӀавилер жез хьана, цӀуру (куьгьне) низам чӀурдай.

Пачагьдиз мукьвуг тир ксариз гьукуматдин Халкьдин Ассамблея квадар ийиз
кӀанзвайди чир хьайила, парижжувариз пара хъел атана, вучиз лагьайтӀа абуру а
Ассамблеядихъ пара чпин мурадар ктӀунвай. 12 чиледиз 1789 йисан инсанар пачагьаз
аксиниз къарагъна. Гьукуматдин кьушунарни халкь сад садал Парижда гьалдар хьана.
Камиль Демулена вичин кӀерпӀедик къацу лентӀ ктӀуна халкьдиз ван гуз хьана,
гъиле тфенгар кьаз. 13 чиледиз Парижда эвердай ван гузвай.

Уькуьнихъ, 14 чиледиз Ничягьбурун кӀвале халкьди кьуна 12 артиллерий тфенг, 32
агъзур гьакӀан тфенгни гьабурук порох. Халкьдин хцаб тежедай кӀеретӀар, садбуруг
тфенгар, кӀуькӀвер галай тӀвалар гвай, масадбуруг — кутӀваяр, нажахар, кӀашар
гвай, ацӀурна куьчеярни паруяр, Бастилиядик кканвай. Бастилия — Франциядин
виридалайни чӀехи дусах тир, ана гьакӀан ксар ацукьнавайбур тушир, аниз
твазвайбур гьукуматдиз, пачагьдиз аксиниз тир ксар. Парижда авай кьушунрин
чӀехибурал бине эцигзавачир. Версальдихъ галаз алакюа хкатнавай. Сятини садаз
йикъан Бастилияда авай артиллерияди халкь галай патахъ цӀай гана. ГьакӀ ятӀани,
халкьди къеле элкъвена кьунвай, хъфиз кӀанзвачир. Уькуьнихъ кьунвай артиллерия
абуру Бастилиядиз аксиниз ишлемишиз кӀанзвай. Гарнизондин гъавурда акьуна,
халкьдиз аксиниз женг гун манасуз тирди, гьавиляй, сятини вадаз къеле халкьдиз
хгана. Пачагь мажбур хьана Халкьдин Ассамблея кьабулиз. Къведай гьафтейра вири
Францияда халкь къарагъна. 18 чиледиз Труа шегьердин халкь къарагъна, 19
чиледиз — Страсбургда, 21 чиледиз — Шербурда, 24 чиледиз — Руанда. Са пай
шешьерра ксар къарагънавай ван гваз: «Фу це! Йикь, къачуз-маса гудайбур!».

Къарагънавайбуру фу къачузвай, шегьеррин ратушаяр, ана авай документар кузвай.
Ахпа шегьерра маса гьукуматдин идараяр ахъайна, хкягъай тешкилтар —
муниципалитетар, Париж жегьердин мэр къуллугъ туькӀуьрна, кьушунрин цӀийи
кӀеретӀ авуна — Халкьдин гвардия.

Къарагънавай лежберри бегерин къалаяр кузвай, абурун чилер къачуз. И крариз,
1789-й йиса хьайи, гана тӀвар «ЧӀехи КичӀ» (Grande Peur).

5 октябрдиз халкь Версальдал фена, пачагьдин къаладик, Людовик XVI декретар
кьабулиз мажбур авун патал. Халкьдин Ассамблеяди Мари-Жозеф Лафайетаз лагьана,
Халкьдин Гвардиядин чӀехидаз, кьушунар Версальдал тухун. Гьи кӀвалахар
хьайивиляй пачагь мажбур хьана Версаль туна Парижда авай къала Тюильридиз фин.

Людовик пачагьан паб австрий принцесса Мария-Антуанэтта тир. 1792-й йисан 21
сентябрдиз Парижда Халкьдин Конвент ахъай хьана. Гьа юкъуз ада монархия чӀурна,
Францияда республика малумарна. Конвент пуд чкадал пай хьана: члахъбур —
монтаньярар, абурун чӀехиди Дантон тир. Робеспьерни Марат, ильтибур —
жирондистар, Бриссоди тухузвай. Монархистар Конвентда мад амачир. Конвентди
дуван эгечӀна алуднавай пачагь Людовикал. 1793-й йисан 21 январдиз Людовик
гильотинадал кьена «Ватандиз дегиш авурвилини къуват вмчиз къачур патал». 1793-й
йисан февралдин эхирда — мартдин кьиле Конвентди Англиядизни Нидерландриз дяве
малумарна, ахпа Испаниядизни.

1793-й йисан мартдиз инкъилаб-аксиниз Вандей къарагъун эгечӀна. Гьа йисан 6
апрелдиз туькӀуьрзава Жемятдин Хъхуьнин Комитет, адан сифте кьил Дантон тир.
Апрелдиз Робеспьерни Демулен жирондистриз аксиниз рахазва. Париждин коммуна
рахайла кьулухъ, 1793-й йисан 31 майдиз са пай жирондистар дусахда тунвай. ГьакӀ
хьанатӀани жирондистрин са пай катна провинцийра Конвентдиз аксиниз тир
къарагъунар дуьзарна, сакӀус чӀавунилай кӀукӀварнавай. 10 июндиз Халкьдин
гвардияди Якобин диктатура эцигна. 13 чиледиз республикадин пад кьазвай жегьил
руш Шарлотта Кордеди куьруь гапурдик Марат кьена; и кьиникьдиз жавабвилиз
якобинри инкъилабдин террор эгечӀна.

Куьру вахтунин къене Карноди са шумуд армия туькӀуьрна, абурук экечӀнайбур
жемятдик квайни-квачир виридалайни кьегьелвал квайни, къуватлубурни иштегьар
авайбур тир. Виридалайни кьакьандаказ алай кӀвалахар армияда нивай хьайитӀани
къачуз жедай, алакьунар авайтӀа. Пара тӀвар-ван алай генералар акъатайди тир а
чӀавуз гьакӀан солдатрин кьулай. Къвез-къведайдиаая инкъилабдин армия
Директорияди маса чилер къачун патал ишлемишиз хьана. И рекье Директориядиз
аквазвай мумкинвилер, гьукуматда авай четинвилерилай халкьдин фикирар алудун
патал.

Мадни, гатанвай гьукуматривайни халкьаривай пул къачудай рехъ. Италий армиядин
кьиле Директорияди жегьил генерал Наполеон Бонапарт эцигна, 1796—97 йисара
Сардиния Савоядилай гъил алудиз мажбур авуна, Ломбардия кьуна, Парма, Модена,
Пападин велаят, Венецияни Генуядилай пул къачуна, гьадалайни гъейри пападин
чилерин са пай Ломбардиядик гахгана. Вичин Ломбардиядин тӀвар Цезальпийрин
республикадал дегишарна. Австрияди дяве акъвазариз минетзавай. Австриядихъ галаз
куьтягьарна, Бонапарта директориядиз лагьана, Англиядиз Мисрида женг гана
кӀандайди. Гьавиляй аниз француз кьушунрин кӀеретӀар ракъурна. ИкӀ хьана,
инкъилабдин дявейрин девирдин эхирда Франциядихъ Бельгия, Рейн вацӀун
рагъакӀидай патан къерех, Савойяни сакӀус Италиядин чилер. Франциядихъ элкъвена
авай адаз талукь тир «республикаяр-аялар». Гьа чӀавузни Франциядиз аксиниз тир
цӀийи коалиция туькӀуьр хьана. Адак экечӀнавайбур: Австрия, Урусат, Сардинияни,
Туьркия тир. Павел I императорди Италиядиз Суворов ракъурна. Суворова ана
французвийрилай гъалиб къачуна 1799 йисан зулухъ вири Италия французвийрива
михьна. Европада жезвай крар чир хьайила Бонапарт Франциядиз кьулухъ фад хъфена.
18 брюмердиз (9 ноябрдиз) кьих къарагъарна вахтунин регьбервал туькӀуьрна. Алак
квай пуд консул — Бонапарт, Роже Дюкони Сийес. И кар ЧӀехи францу инкъилабдин
чӀав атӀана.



https://lez.wikipedia.org/wiki/%D0%A6%D0%B5%D0%B3%D0%B2%D0%B5%D1%80

Цеквер (Цекквер, [c:ek:ʷ]; лат. Formicidae) - арада перде авай лувар квайбурун
дестедин цекверинбурун ивнихзандикай тир гьашаратрин хзан я. Жемятдин гьашаратар
я, 3 каста арадал гъизва - дишияр, эркекар ва кIвалахунин индивидар. Дишиярни
эркекар лувар квайбур, кIвалахунин индивидар - лувар квачирбур я. Спелар
кIалам-кIалам хьайибур, дишийринбурни кIвалахунин индивидринбур 11—12,
эркекринбур 12—13 кIаламдикай ибарат я (са бязи жуьрейриз 4,6 ва 10
кIаламдикай). Спелдин асул кIалам (скапус) адетдалди масабурулай хейлин яргъиди
я. Хурун кьулухъ патан пай (эпинотум) - кьулухъ-хурухъ галаз акахьнавай руфунин
садлагьай сегмент я. Руфун вич садлагьайни кьведлагьай сегментри арадал гъанвай
кьалуналди эпинотумдихъ гилиг жезва. Са бязи агъахзанрин акатзавай цеквериз
(мирмицинар, Понеринар ва мсб.) вилик фенвай мизмир ава. Зайиф хьанвай дамархьун
квай лувар.

Цеквер хзанриз кIватIхьана мукарра яшамишзава. И мукариз цекверин кIунтI
лугьудайди я, абур накьвада, кIарасра, къванерик туькIуьрзава; са бязибуру
цекверин кIунтIар куьлуь набататрикай авур паярикай эцигзава.



https://lez.wikipedia.org/wiki/%D0%A4%D0%B0%D1%80%D1%81%D0%B8

Фарси, ЦӀийи фарси (زبان فارسی [zæ'bɒːne fɒːr’siː]) — Инд-европадин чӀаларин
хзандин иран чIаларин группадик акатзавай, гзаф девлетлу ва виш йисаралди алцум
жезвай литература авай, иран чӀаларин арада кӀвенкӀве аваз физвай чӀал. И
чӀалал, вири дуьньядин литературади кьабулнавай ва дуьньядин эсеррин хазинада
гьатнавай, шедевр тир эсерар кхьенвайди я. Гилан фарс чӀал цӀийи чӀал я, ам Иран
гьукумат арабри дяведалди къачунвай ва уьлкведа Ислам динди винизвал къачузвай
девирда араб чIалан къати таъсирдик акатнавай дегь пегьлеви чIалакай арадал
атанвайди я ва а чӀалан давам я.

Фарси, пуд сад-садаз мукьва тир вариантриз чара хьанвай ва Азиядин пуд
уьлквейра, Иранда, Афганистанда ва Тажикистанда официал чӀалар хьиз кьабулнавай
плюрицентрик чIал я. Абурукай виридалайни вилик фенвай ва дуьньядиз мадни
машгьурди Иран Ислам Республикадин фарс чӀал я, идаз себеб уьлкведи дуьньядин
дережада кьунвай экономикадин потенциал ва и чӀалал рахазвайбурун чӀехи кьадар
я. Ирандин фарс чӀалаз «рагъакӀидай патан фарси»ни лугьузвайди я. Фарс чӀалан
рагъэкъечӀдай патан вариантар Афганистандин гьукуматдин чӀал тир дари ва
Тажикистандин тажик чIалар я.



https://lez.wikipedia.org/wiki/%D0%A3%D1%80%D1%83%D0%B3%D0%B2%D0%B0%D0%B9

Уругвай, официал тӀвар РагъэкъечӀдай патан Республика Уругвай (исп. República
Oriental del Uruguay) — Кьибле Америкадин кьиблединни рагъэкъечӀдай пата,
Атлантик океандин къерехда чка кьунвай гьукумат.

Кефер пата Бразилиядихъ галаз, рагъакӀидай патани Аргентинадихъ галаз сергьятра
ава, кьибле ва рагъэкъечӀдай патарай Атлантик океандин ятари кьунва.

Уругвайдин ччилер испанжуври кьадалди ина чарруа тайифадин индеецар яшамиш
жезвай. XVI виш йисуз иниз пара къадарда испанжуврин гьахьун эгечӀнай.

Уругвайдилай рагъакӀидай падахъ гала Аргентина, галаз сергьят ава 579 км.
Бразилиядихъ (кефер ва кефердинни рагъэкъечӀдай патан ара) галаз 985 км.
Уругвайдилай рагъэкъечӀдай падахъ гала Атлантик океан ва кьибле — эстуарий
(гьуьлуькай залив) Ла-Плата.

Уругвай — унитар республика; какатзава 19 са эхтияр авай — департаментар
(departamentos) ва 89 муниципияр (municipios).

Гзафбур уругвайар хашпара дин хабарар кьун: хашпара дин католикар — 47,1 %,
протестантар — 11,1 % ва мас. атеистар ва агностикар — 17,2 %.



https://lez.wikipedia.org/wiki/%D0%A1%D0%B8%D0%BD%D0%B3%D0%B0%D0%BF%D1%83%D1%80

Сингапур, Республика Сингапур (ингл. Republic of Singapore, малай Republik
Singapura, кит. 新加坡共和国, там. சிங்கப்பூர் குடியரசு) — Кьиблединни-РагъэкъечӀдай
Азиядин островра чка кьунвай гьукумат-шегьер. Малайзиядик акатзавай Жогьор
султӀанвалдихъ галаз ва Индонезиядин Риау островрихъ галаз сергьятарзава.

Сингапур тӀвар, санскрит чӀалакай «siMha» (аслан) малай чӀалаз атанвай «синга»
(аслан) ва санскрипт чӀалан «пура» (шегьер) гафуникай арадал атанва.

Сингапурдин майдан 714,3 км² туькӀуьрзава (2011 йис), 1960 йисалай кьиле
тухузвай тӀебии тушир гьалда цин винел чилер арадал гъана ва абур гегьенш авунин
программадин куьмекдалди майдан къвез-къвез чӀехи жезва. Уьлкведин майдандик
кьилин остров Сингапур ва адан цин къерехдин яргъивилихъ галай 58 гъвечӀи
островарни акатзава. Абурукай виридалай чӀехибур Убин, Теконг-Бесар, Брани,
Сентоса, Семакау ва Судонг я. Виридалай кьакьан чка — Букит-Тимах кӀунтӀ (163,3
м) я.

Сингапур дуьньяда гьуьлун зурба портрикай сад, улакьдин, финансрин ва биржадин
юкь я.



https://lez.wikipedia.org/wiki/%D0%9F%D0%B0%D0%BA%D0%B8%D1%81%D1%82%D0%B0%D0%BD

Пакиста́н (урду پاکِستان paːkɪˈst̪aːn — «михьибурун чил», ингл. Pakistan
ˈpækɪstæn ни pɑːkiˈstɑːn), тӀвар яргъидаз — Исла́мвилин Халкьдин Республика
Пакиста́н (урду اسلامی جمہوریہ پاکِستان Ислами́ Джумхури́йе Пакиста́н,
ингл. Islamic Republic of Pakistan) — Азияда гьукумат. Пакистан 1947 йисуз,
Британиядин Индиядин майдан пайюнин нетижада арадал атана.

Кьибле патай Аравиядин гьуьлуьн ятари кьунва, Ирандихъ кьиблени-рагъакӀидай
патай, Афгъанистандихъ кефер ва кеферни-рагъакӀидай патай, Китайдихъ
кеферни-рагъэкьечӀдай патай ва Гьиндиядихъ рагъэкьечӀдай патай са сергьятра ава.
Сергьятрин вири санлай яргъивал: Индия — 2912 км, Афгъанистан — 2430 км, Иран —
909 км, Китай — 523 км.

Пакистан — агьалийрин кьадардал гьалтайла дуьньяда ругуд лагьай чкада ава,
мусурманар гзаф кьадарда авай (180 млн кьван кас), Индонезиядилай кьулухъ кьвед
лагьай гьукумат я.

Ч.э.в. III—II агъзур йисар вилик Пакистан, инсаниятдин виридлай дегь Хараппа
цивилизациядин юкь тир. Ч.э.в. I агъзур йисара Пакистандин чилериз арияр кьуч
хьана ацукьнай. Ч.э. I—III виш йисара ина чӀехи къуват авай Кушан Империя арадал
атанвай, буддизм гегьеншардай садлагьай къул.

Ч.э. VIII виш йисарлай гьукуматдин къене ислам дин гегьенш жез эгечӀнай. Виш
йисан юкьвара ина, кьилел Газневидарни Гуридар аваз, чӀехи мусурман гьукуматар
арадал акъатиз хьанвай.

XIX виш йисуз Пакистандин чилер англиядин кьушунрин паталай кьуна Британиядин
Гьиндиядик кутунвай.

Мусурман гьукуматдиз бине эцигун паталай женг тухузвай ругьани лидер зари,
Мусурман Лигадин кьил, сепаритиствилин гьерекатдин лидеррин организациядин кьил
Икбал тир. Садлагьай сеферда 1930 йисуз, ада мусурман гьукумат туькӀуьриз
теклифнавайди гьа Икбал тир, и гьукуматдиз Пенжаб, Синд, Кеферни-РагъакӀидай
сергьятдин провинция ва Белужистан акатнавай.

1947 йисуз Британиядин Индия пай хьайила кьулухъ, Мусурман Лигадин къуватрин
куьмекдалди Пакистан гьукумат арадал атана. Адак Индостандин
кеферни-рагъэкъечӀдай ва кеферни-рагъакӀидай пата чка кьунвай, чӀехи пай
мусурманар авай районар акатна. 1971 йисуз Рагъэкъечдай Пакистандикай ада
гьукумат Бангладеш жезва.

1990-лагьай йисара Пакистанда Абдул Къадыр Ханди кьиле тухузвай ядердин
программа гегьенш жезва, имани АСШди Пакистандиз аксина тухунвай санкциярриз
себеб хьана.

2000 йисарин сифте кьилера Пакистандин кеферни-рагъакӀидай регион Вазаристан
Талибан гьерекатдин муг хьана. 2004 йисуз ин регионда талибар саки вири
гьакимвал чпин гъилериз чӀугнай.

2001 йисан 11 сентябрьдалай кьулухъ Пакистанди талибриз даях жез акъвазарна, ва
АСШди талибрин аксиниз эгечӀнавай гьерекатдин пад кьуна.

2009 йисан малуматрикай Афганистандихъ галаз сергьятда авай Пакистандин чилера
гьукумат паталай контролвал кьиле тухузвач. Гьавиляй 2009 йисан 9 майдиз
Пакистандин премьер-министр Юсуф Реза Гиланиди малумарна хьи, ада вичин армиядиз
вири террористар терг ийиз эмир гана. Авиацияр, танкарни артиллерияр кардик
ктунвай, Сваг округдин — Мингора шегьер кьун мураддалди ягъунар эгечӀна.

Виридалайни регьятдиз гъавурда гьатдай спортдин жуьреяр: поло, крикет, векьин
хоккей. Пакистандин векьин хоккей хкянавайди — пуд сеферда Олимпиядин чемпион
(1960, 1968 ва 1984-й йисан).



https://lez.wikipedia.org/wiki/%D0%9C%D0%B5%D0%BA%D0%BA%D0%B0

Мекка (араб. مكة‎‎ Макка, гьакӀни مكة المكرمة Макка ал-Мукъаррама) — Сауди
Арабистандин Гьиджазда авай шегьер я. Макка велаятдин кьилин шегьер я. Вич
Джедда шегьердилай 70 километрдал ала, шкӀуь дереда 277 метр гьуьлелай вине.
2012 йисуз шегьерда 2 миллион кас яшамиш жезвай, Гьадждал къвезвай кьван инсанар
а цифрадилай пуд сефер пара я.

Мугьаммад пайгъамбардин, салли Аллагьу алейгьи ва салам, хайи чка я. Гьана адаз
Кьуръандин сифте аятар атайди я. Мекка Ислам диндин виридалайни пак тир шегьер
я, гьакӀни вири мусурманри капӀ ийидайла кьил элкъуьрзавай пад. Гьар йисуз
шегьердиз мусурман календардин Зуль-Гьиджа вацра вири дуьньяда Аллагьдихъ
агъунвай мусурманар Гьадждал къвезвайди я. Меккада Кааба авайди я. Пара чӀавуз
Мекка Мугьаммад пайгъамбардин, салли Аллагьу алейгьи ва салам, невеяр шарифри
кьиле тухузвай, маса чӀехибурун вассалар хьиз, дахьайтӀа чеб чпиз. 1925 йисуз
шегьер Ибн Сауда къачуна. Къенин чӀавуз Мекка лап зурбадаказ еке хьана,
инфраструктурани вилик физ. Вири дуьньядал тӀвар-ван ава Абрадж аль-Байтдихъ,
маса тӀвар Макка Роял Клок Тауэр Гьотел алай, кьакьанвиляй дуьньядин пудлагьай
кӀвални дуьньядин виридалайни еке гьяркьуьвал авайди хьиз.

Гьа цӀийилер эцигайла Меккадин тарихвилин гьални кӀвалер квахьна. Гьабурун арада
Аджйад къала ава. Къе гьар йисуз шегьердиз 15 миллион мусурмандилай пара кас
къвезва, Гьадждин са шумуд йикъал къвезвайбурни кваз. ГьакӀ хьана Мекка мусурман
дуьньядин виридалайни акахьнавай шегьеррик кваз хьана, мусурманар туширбуруз
аниз къвез ихтияр авачтӀани.

Меккадин халкь авай кьадардин кӀевивал пара еке я. Лап яргъи чӀавалди шегьерда
яшмиш жедайбурук ЦӀуру шегьерда яшамишжедайбур ква. Парабур Гьадж-индустриядик
ква. Ильйад Мадани, Сауди Арабиядин Гьадж министрди лагьана «чна гьич стӀунни
акъваззавач гьадждик гьазур жез». Йисан къене къвезва мусурманар шегьердиз Умра
кьилиз акъудун патал. Зуль-Гьиджа вацран эхиримжи гьафтейра 4 миллион мусурман
къвезва Меккадиз Гьаджда пай кьун патал.

Мусурманар къвезва аниз гьар жуьре патайра — чӀехи пай Кьулан Азия, Кьибле Азия,
Кьибле-рагъэкъечӀдай Азия, Европа, Кьулан РагъэкъечӀдай патайни Африкадай.
Гьабурукай парабур шегьерда амукьаз адан агьалияр жезва. Гьабурухъ галазни нафт
акъудзавайвили шегьердиз виш агъзурар ксар атана кӀвалахариз. Меккадин
агьалийрин 100 % мусурманар я. Маса динрик квайбуруз Сауди Арабиядин къанунрал
аслудаказ Меккадиз къвез ихтияр авайди туш. ЧӀуру чара гваз са инсанди вич
мусурман я лагьана шегьердиз гьахьна ам мусурман тушиз хьайитӀа ам полицияди
кьуна дувандал тухуда. ГьакӀни Меккадиз къвез Агьмадийе джамаатдик квайбуруз
авач ихтияр, вучиз лагьайтӀа гьукуматди абур мусурманар тушиз гьисабзава. ЯтӀани
шегьердиз пара мусурман туширбурни Агьмадийедик квайбур атанвай. Сифте ахьтин
кас мусурман тушиз Меккадиз атайди Луьдовико ди Вартема Болонви тир 1503 йисуз
шегьердиз атай.

Шегьерди 100 миллион доллардилай пара кьабулзава, ахпа Сауди Арабиядин къуватри
Гьадж сервисдал чпи 50 миллион доллар харжзава. Мадни са шумуд фабрикаярни
заводар ава шегьерда, ятӀани Меккади вири гьукуматдин экономикада чӀехи чка
кьазвач, вучиз лагьайтӀа ам кӀевиз нафтадилай аслу я. Меккадин индустриядик ква
текстил, мебел, къапар. Экономикадин чӀехи пай сервис я.

ЯтӀани Меккада пара гьар жуьре индустрия туькӀуьрнавай. Абурукай са шумуд 1970
йисалай эгечӀна хьайиди я: элкъвенвай ракь, цурун къатухъанар, рухар маса гун,
векьерин чем гьазурун, верцӀи затӀар, регъведайбур, фу гьазурдай чкаяр, верчер
хуьн, тӀакьурнавай тӀуьнар импорт авун, шикилар ягъун, муркӀад фабрикаяр,
китабрин туькенар, банкарни туризм агентствояр. Шегьер лап кӀевиз хкаж хьана 20,
21 вишйисара. Самолетарни маса фад юзурдай затӀар туькӀуьр хьайила мугьаджирриз
пара регьет хьана Гьадж ийиз. Саудитрикай агъзурри вири йисан къене кӀвалахзава
Гьадж-сервисда — гьабурук отелярни туькенар ква. Гьа кӀвалахзавайбуру хкажзава
кӀвалерин сферани гьар жуьре маса сервисар. Шегьерда пара чӀехи рекьерни,
гиппермаркетарни небоскрёбар ава.

Мекка гьуьлуьн дережадилай 277 метр кьакьан я. Яру гьуьлуькай 80 километр яргъал
я. Меккадин юкьв суварин арада авай дигедал ала, муьквал адаз тӀвар гуда
«Меккадин ичӀинаг». А чкади кьунва Аль-Таним, Баккани Абкъар дигеяр. И сувавилин
чкади къалурзава шегьердиз гьи патарихъ адавай вилик физ жедатӀа. Шегьердин юкьв
Аль-Гьарам мискӀин алай чкадал алайди я, а чка амай шегьердилай агъухъ гала.
МискӀиндихъ галай чилер цӀуру шегьердик ква. ЧӀехи куьчеяр Аль-Муддани Сукъ
аль-Ляйль (мискӀиндилай кефер патахъ гала), Ас-Суг Ассагъир кьибле патахъ.
Саудри Аль-Гьарам мискӀин шегьердин юкьа еке ийидайла са шумуд виш кӀвалер,
гьяркьуь куьчеярни майданар алай чкайрилай алудна. Тарихвилин кӀвалер гьа
арайрик гвай къванерикай кьвед-пуд этаждин эцигнавайбур я. Исятда Меккадин
майдан 1200 км2 я. Виликра Меккада са шумуд булахарни къуяр авай. Абурукай лап
сифтебурук ква месала Замзам къуй, ада уьцӀуь яд гузавай. Кьведлагьайди Айн
Зубайда булах тир. Адан кьилер Джабаль Арафадихъай са шумуд километр
рагъэкъечӀдай патахъ, дахьайтӀа Меккадихъай 20 километр аргъал галай Джабаль
Саъдни Джабаль Кабкаб сувара ава. Яд а чкайрилай чилин кӀаник гвай хуларай
физавай. Яд къведай маса жуьре марф тир. Инсанри ам гъвечӀи затӀарани къапара
хуьзавай. ЯтӀани марфарикай пара хатаярни хьун мумкин тир, цел вири ацӀурна.
Аль-Курдиди кхьизвайвал, тарихвилелди 1965 йисалди Мекка 89 сефер циг ацӀур
хьайиди я. Эхиримжи вишйиса виридалайни кӀевидаказ циг ацӀайди 1942 йис тир. А
чӀаварилай инихъ мад а саягъ дамбаяр эциг авурвили хьайиди туш.

Мекка са мусурман гьукуматдинни кьилин шегьер хьайиди туш, ятӀани чӀехибуру
шегьер патал пара крар ийизавай. Умардинни (634-644 йисар) Утман Ибн Аффанан
(644-656 йисар) чӀавар ици шегьер ацӀур тавун патал халифри агъа патара авай
магьлейра эцигна дамбаяр эцигна. Мугьаммад пайгъамбар Меккадай Мединадиз
хъфейила Мекка юкьан фикиррай сифте акъатна. А кар мадни кӀевиз феа Али халифа
кьилин шегьер Куфадиз тухвайла. Умаййад халифатди кьилин шегьер Дамаскдиз
тухвана. Аббасид халифатди тухвана Багдаддиз. Гуьгъуьна шегьер 500 йисал
мусурманрин гьукуматдин кьилин шегьер тир. Мадни Мекка мусурманрин политикадин
тарихдиз хкезва Мусурманрин Кьведлагьай Къенепатан Дявед береда, ам Абд Аллагь
ибн аль-Зубайра, Умаййад халифриз аксиз акъвазнавай. Шегьер кьве сеферда 683,
692 йисара Умаййадриз кьаз кӀанзавай. Ахпана шегьер гагь-гагь политикадик кваз
авай, чӀехи пай диндинни алимрин шегьерадаказ амай, Гьашемитрин чӀехибурун
къуватдик кваз.

Дуьньядин Сифте дяведа Осман империя ЧӀехибританиядихъни адан дуст-гьукуматрихъ
галаз душманвиле авай, Германиядин патал алайвили. Турцияди хъсандаказ вич хвена
британриз Галлиполи операцияда Истанбулдал гьалт ийиз кӀанзавайлани Багдаддални
Кутдал гьат авурла. Британрин агент Лоуренса Меккадин шериф Гьуссаин бин Алидихъ
галаз кӀвалахзавай. Ахпа Гьуссейн бин Али 1916 йисуз османрин къуватдикай
къарагъна. Мекка ада къачунвай сифте шегьер тир. Шарифан къарагъунихъ еке мана
авай рагъэкъечӀдай патан фронтдиз. Шариф Гьуссейна цӀийи гьукумат туькӀуьрна,
Гьеджаз пачагьвал, Мекка адан кьилин шегьер хьиз эцигна.

Меккада дуьньядин виридалайни еке мискӀин Масджид аль-Гьарам ава. МискӀиндин
къене Кааба ава. ГьакӀни а мискӀиндиз ЧӀехи МискӀиндин Гьарам лугьузва. Эхиримжи
чӀавара шегьерда авай пара цӀуру кӀвалер чӀурнавай. Шегьер къвез-къвез чӀехи
жез, 601 метр кьакьан Абрадж Аль-Байт Тауэрс эцигнава. 2012 йиса ам дуьньядин
пудлагьай кьакьан кӀвал тир. Ам эциг ийидайла туьрк Аджйад къала чӀурна. Замзам
хъсандаказ чизавай чка я анин яд патал. Меккадин Къишла шегьер душманрикай
хуьзавай осман чӀаварин къеле тир. Ахпа Сауди Арабистандин гьукуматди а къеле
чӀурна адан чкадал бизнес-кӀвалерни отеляр эцигна. Меккадин патаг гвай Сауди
Арабистандин Тигьмагь велаятда авай Джабаль аль-Нур сувара Гьира кьветӀ ава. А
чка Мугьаммад пайгъамбардиз, салли Аллагьу алейгьи ва салим, Аллагьдивай хабар
Джабраил малаикди ганвай чка я. Кьуръандин ракарар Джедда-Мекка рекьел алайди я.
Анал мусурманриз къвез ихтияр авачирди лугьузвай лишан алай чка я. Ам Мугьаммад
пайгъамбар, салли Аллагьу алейгьи ва салим, дидедиз хьанвай чка я, гьакӀни
Меккадин ракарар. А ракарар Египетдин архитектор Самир Элабда 1979 йисуз
туькӀуьрнавайди тир.



https://lez.wikipedia.org/wiki/%D0%9A%D1%8A%D0%98%D0%94%D0%A1

Къачунвай иммун дефицитдин синдром, (урус. Синдром приобретённого иммунного
дефицита; СПИД; ингл. acquired immunodeficiency syndrome; AIDS) — лап хаталу
азар.

Гьа икӀ, ада Дагъустандални «гьужумна». Адан дувулар куьруь са вахтунда лап
деринриз фена. Къе арадал атанвай гьалари республикадин здравоохраненидин
министерстводикни къалабулух кутунва. И хаталу азардин сирерикай ва ам чкӀизвай
рекьерикай суьгьбет авун чи махсус корреспондентди Дагъустан Республикадин
СПИД-центрадин духтур Жалал Мегьамедович РИЗВАНОВАВАЙ тӀалабна. Ингье ада вуч
лагьанатӀа: — Дугъриданни, махсус вирусар (ВИЧ-вирус иммунодефицита человека)
себеб яз галукьзавай и азар гзаф хаталу, сагъардай мумкинвал авачир, инсанар
телеф хьунал гъизвайбурукай я. Статистикадин делилралди, СПИД-дик дуьньяда йикъа
8 агъзур инсан азарлу жезва, 6 агъзур кас рекьизва. Урусатдин Федерацияда ВИЧ
инфекция квай 545 агъзур кас малум я, Дагъустанда лагьайтӀа, абурун кьадар
1620-далай виниз алатнава.



https://lez.wikipedia.org/wiki/%D0%9A%D1%83%D0%B1%D0%B0

Ку́ба (исп. Cuba), официал тӀвар — Респу́блика Ку́ба (исп. República de Cuba
reˈpuβlika ðe ˈkuβa), официалтушир тӀвар 1959 йисалай — Адавилин остров) — Кариб
гьуьлуьн кефер пата авай островдин гьукумат. Уьлкведин майданди, ЧӀехи Антил
островриз талукь тир Куба остров, Хувентуд островар ва пара кьван маса гъвечӀи
островар кьунва. Кефер Америкадикай Куба, кефер патай Флорид проливдив ва кьибле
патай Юкатан проливдив атӀанва. Уьлкве 1945 йисалай ООНдин член я.

Куба, Кефер, Юкьван ва Кьибле Америкаяр ккӀанвай чкада ава ва Вест Индияда
виридалай чӀехи Куба остров, Хувентуд островар ва 1600 кьван маса гъвечӀи, ЧӀехи
Антил островриз талукь тир островар кьунва. Цин къерехда авай чкайриз, къулай
бухтаяр ва пара кьван дерин заливар хас я. Остров рифри ва кораллри элкъвена
кьунва.

Кубадин рельефдин чӀехи пай кьулувал тукӀуьрзава. Кьакьан чкар ва сувар
уьлкведин 1/3 пай кьазва. Ина суван пуд асул системаяр — рагъакӀидай пата
Кордильера-де-Гуанигуанико, юкьван пата Эскамбрай ва рагъэкъечӀдай пата
Сиерра-Маэстра системаяр я. Виридалай кьакьан суван массив, кьиблединни —
рагъэкечӀдай цин къерехдайтӀуз 250 км-диз яргъи хьанвай Сиерра-Маэстра я. Адан
лап кьакьан кӀукӀ — Туркино кӀукӀ я (1972 м). Островдин рагъакӀидай пата авай
гуьрчег сувар иердаказ гудунва ва инсанар ана яшамиш кьеридиз ацукьзава.

Кубадин гьар сана карст гегьенш я, гьавиляй ина пара кьадарда чӀехи кьветӀар
ава. ГьакӀ, Кубадин рагъакӀидай пата, Санто - Томас кьветӀдин система ава,
ччилин кӀаник и кьветӀ пара кьван галереярриз гегьенш жезва и галереяррин вири
санал яргъивал — 25 км я. Фад — фад ина «моготес» тӀвар авай чкайризни гьалтиз
жеда, моготес — карстдин тропик форма я, кьакьан, саки тик гуьне ва кьулувилин
кӀукӀ авай раг я. Инсанри чпиз яшамиш жез ацукьиз, са тӀимил кӀунтӀар авай
кьулувалар виридалай пара хкягъзава. Цин къерехар ина аскӀан, гагь уьленар авай
ва манграрин къалин вал — кусар экъечӀзавай чкаяр я. Фад — фад, са шумуд
километрриз яргъи жезвай къумадин пляжар ава, абурукай тӀвар — ван авай пляж,
Икакос островда авай Варадеро курорт я.

Никель гьасилунин крара Куба дуьньяда кӀвенкӀве аваз физва (запасрив 2 — лагьай,
гьасилунин крара 3 — лагьай чкада), пара кьадарда хромдин, марганецдин, ракь ва
цур квай мяденрин, асбестдин, къванцин къелин ва фосфоритрин запасар ава.
ЦӀивинрин мяденар авайди туш. Уьлкведин рагъакӀидай пата нафтӀадинни газдин
мяденар жагъурнавай. Бязи малуматрикай, Кубада нафтӀадин запасар 5 млрд
баррельдилай пара я, амма Гьаваннади и цифраяр 20 млрд кьван хкажзава, газдин
запасарни — 300 млн куб. м.

Кубадик, гатунни — зулун береда (июнь — ноябрьдин юкь) арадал къвезвай тропик
циклонар галукьзава. Циклонар, Гъвечи Антил островра ва Кариб гьуьлуьн
рагъакӀидай пата сифте кьил къачуна, ахпа Флоридадал элячӀзава. Тайфунрихъ галаз
арадал къвезвай бул юргъар ва лап къати гарар, островдин агьалийриз ва
майишатриз чӀехи зиянар галукьарзава.

Кубадин вацӀар куьруь ва тӀимил ятар авайбур я. Ина авай 600 вацӀарикай 2/5
кефер патаз, амайбур — кьибле патаз, Кариб гуьлуьз авахьзава. Цин къерехда пара
къадарда авай уьленрикай виридалани чӀехиди Сапата уьлен я.

Виридалай чӀехи вацӀ, Куба островдин рагъэкъечӀдай пата авай Кауто вацӀ я,
яргъивал — 370 км. ВацӀари гзафни — гзаф марфарикай менфят къачузва.

Кубадин вирер гъвечӀи, уьцӀуь ва уьцӀуь тушир цин гьуьлуьхъ галай вирер я. Куба
островдин кефер патан цин къерехда Лагуна - де - Лече лагуна ава, патаг гвай
гуьлуьн селлерихъ галаз кӀаникай хкажзавай киждин хар — харар вириз авахьайла,
лагуна нек хьиз лацу жезва. Цин гьамбарханайрикай чӀехиди Саса я.

Кубада авай накьвадин 13 жуьредикай, 80 % гарун эсердик тӀимил — тӀимил
чукӀанвай киреждин къванцикай арадал атанвайди я. Ин яру рангунин кӀеви накьвар,
вини дережадин мублагьвалдив тафават аваз я, ва ина вири йиса кьиляй-кьилиз
плантацияррин набататат цазвайди я, асулдай шекердин нацI. Кубадин асул мублагъ
районар кьибле пата Гьаванадилай Сьенфуэгосдал кьван, Камагуэй провинциядин
рагъакӀидай пата, гьакӀни Сьерра-де-Санкти-Спиритус суванни Кариб гьуьлуьн арада
авайди я. Яд гузвай ччилерин майдан — 8700 км² (2003).

Кубада 3000 — дилай пара набататринни цьукверин жуьреяр экъечӀзавайди я,
идалайни гъейри кубадин флорадин векилрин 50 % эндэмикар я, яни кьилди са
Кубадиз хас бур я ва дуьньядин маса чкайра авайди туш. Америкадин колонизация
эгечӀайла къулухъ, Кубада авай тамарин майдан пара кьван тӀимил хьанва.
Европавияр къведалди, тамари уьлкведин саки зур пай кьазвай, ахпа и лишан 10 %
кьван агъуз хьана, гила тамар кьилди са сувар ва уьленар авай районра амукьнава.
Амма 1960-й йисарилай, уьлкведин гьукуматдин алахъунрин нетижада, ичӀиз
амукьнавай ччилерин чӀехи пайда ттарар цанвай ва гьавиляй гила уьлкведин къудай
са пай тамари кьунва.

Тропик тамара пеш авахьдай ва гьамиша къацу тир ттарарикай ибарат я, ина яру
ттар, гуяк ттар, кампеш ттар ва цедрела, кьулувалрин ва аскӀан гуьнейрин яру
накьвара экъечӀзава. РагъакӀидай пата авай Пинар-дель-Рио провинцияда, Куба
островдин рагъэкъечӀдай пата ва Хувентуд островда авай кьурагь районриз хас тир
къванцин накьвара нарат ттарцин тамар гегьенш я. Гзаф кьериз гьалтзавай ва бязи
малуматрикай дуьньяда 100 млн йис кьван авай «Microcycas calocoma» пальмадин
ттарар Пинар-дель-Рио провинцияда экъечӀзава. Ина кьил гъидай набататар
экъечӀзавай саваннаяр, гьакӀни куьлуь пешерин валар, кактусар ва агаваяр
экъечӀзавай районар ава. Агъада авай цин къерехдин районра мангрри чка кьунвайди
я.

Нек хъвадай гьайванарин векилрикай ина: кубадин такуахе (гила саки терг хьанва),
сараралайбурукай — хутияр, ва кьаркъулуврин 23 жуьре. Гъуьрчехъанвал ийидай
ничхиррикай иниз масанай гъанвай ва хуьнвай миргер ава.

Кубада нуькӀверин 300 жуьре авайди я, абурукай 20 жуьре кьилди Кубадиз хас я ва
дуьньядин маса чкайра гьалтзвач. Ина фад — фад гьатзавай нуькӀвер — фламинго,
чIулав нуькIвер, билбилар, колибри, тутунуькӀ ара, гъвечӀи грифар. Кьилди
Кубадиз хас тир кубадин трогон нуькӀ, рангунай кубадин пайдахдиз ухшар я лугьуз,
Кубадин халкьдин нуькӀ яз гьисабзава.

Рептилиярикай фад — фад аллигаторар, игуанар ва маса хуьрлуьнкӀар, къураматдин
хъалхъас хъипер, кьил-кьилиз галкIанвай хъалхъас къиб ва бисса, крокодилар,
цIалцIампIузаррин удав ва маса агъу квачир гъуьлягъар. 60 жуьре хъипер, абурун
арада кьеридиз гьалтзавай кубадин къиб ва яц - къиб.

7 агъзур пепейрин жуьреяр ава, абурукай фад — фад гьалтзавай термитар ва кокуйо
- экуь - пепе.

Ятара 500 виш жуьре гъедер авайди я. Са шумуд жуьре акулаяр. Цин къерех чкайра
ва вацӀара америкадин ламантин авайди я. Карстдин кьветӀера авай вирера буьркьуь
гъедер ва креветкаяр гьалтзава. Пахлаханхьтинбурукай — кьураматдин краб ва
дервиш - пахлахан.

Куба унитар гьукумат я. 2011 йисал кьван остров 15 провинциярриз ва са Хувентуд
островдиз административвилелди ччара жезвай. 2011 йисан январьдилай, Гьавана
провинция кьве Артемиса ва Маябеке провинциярриз ччара ийиз къетӀъ авуна.
Гьавиляй провинцияррин къадар 16 — дал кьван хкаж хьана.

Кастро гьукумдик атай чӀавуз Кубадин алакьа четин йикъа авай. СССРди иниз
суьрсетар ва телевидениедин алатар гуналди, кубадин алакьа вилик тухуз пара
кьван куьмек авуна.

Кьенин Кубада мобил алакьадин кьилди сад тир оператор кардик ква — копания
ETECSA, гьукуматдин контрольдик квай Cubacel савдавилин марка алаз кӀвалахзава.
2008 йисал кьван, гьакӀан ватанэгьлийриз мобил алакьадин къуллугъдикай менфят
къачуз къадагъа тир, мобил алакьа кардик кутуз кьилди са ччара уьлкведай тир
ксариз ва гьукуматдин чӀехи къуллугра авайбуруз ихтияр авай. Рауль Кастроди и
къадагъаяр пуч авурла къулухъ, 2008 йисан 14 апрельдилай ETECSA компанияди
гьакӀан ксариз вичин къуллугъар вугуз эгечӀнай.

Кубавияр — асулдай маса халкьар сад — садахъ галаз акахьуналди арадал атанвай
халкь я. Иниз испанжувар къведалди, Кубада сибонейрин, аравак группадин
индейциярин, гуанаханабейрин ва Гаитидай иниз куьч хьанвай индейциярин тайифаяр
яшамиш жезвай. Амма испанрин клонизациядин нетижада индеецрин чӀехи пай
телефнай.

Испан колонистриз, плантациярра кӀвалахиз пара кьван кӀвалахдай ксар герек
хьайивиляй, абуру Юкьван Африкадай лукӀар гъиз эгечӀнай, лукӀар асул гьисабдалди
йоруба, ашанти, эве, конго тайифарикай тир. 350 йисан къене испанжуври иниз 1
миллиондилай пара африкадин лукӀар гъанвай, гила Куба агаьалидин 40 % гьа
лукӀарин несилар я. Гьа и себебдилай 1853 — й йсалай 1874 — й йисал кьван
Азиядай иниз 125 000 — дилай пара китайжувар гъанвай. И чӀавалди Гаванада
«Чайна-таун» тӀвар алай китайжувар амукьзавай мягьле ава. Идалайни гъейри иниз
Юкатандай, Юкьван ва Кьибле Америкадай тӀимил къадарда индеец — лукӀар гъизвай.
Гьа бередани Испаниядай иниз 850 000 кас куьч хьанвай, асул яз галисияр,
кастилар, наваррар, каталонар, амма ина яшамиш жез вири амукьнач. XVIII виш
йисан эхирдилай иниз Гьаити островдай ва Луизианадай французрин чӀехи авахьун
къвез эгечӀна. Бегьем чӀехи, куьч жезвай ксарин авахьун иниз гьакӀни
Германиядай, Британиядай ва Итадиядай тир, Мексикадай иниз пара кьван индейцияр
кьуч хьанвай. Кубадиз куьч хьунин зурба къалабулухар Садлагьай ва Кьведлай
Дуьньядин дяверин чӀавуз эгечӀнай, эвелимжи нубатда иниз пара къадарда чувудар
катзавай.

Британиядин The Economist газетдин малуматрикай, латиноамерикадин уьлквейрин
арада, агьалидин кьадар агъуз жезвай уьлкве кьилди са Куба я. The Economist —
дин фикирдай идан асул себеб агъа дережадин аялар хунин кьадар я. 1963 йисуз са
папаз жезвай аялрин кьадар 5 тир, 1978 — й йисуз и цифра 1,9 кьван агъуз
хьанвай, гила са папаз аватзавай аялин кьадардин коэффициент 1,5 я. Маса
патахъай, халкьдин сагъвал хуьн патал кардик квай система хъсан
кӀвалахзавайвиляй, уьлкведа кьуьзуьбурун къадар хкаж хьана. Гьа ивиляй, 2008
йисуз уьлкведин тарихда садлагьай сефер, 14 йисалай жегьил ксарин кьадар 60
йисалай чӀехи ксарин кьдардихъ галаз барабар хьанвай. И вакъиади Кубадин
пенсиядин система хатавилик кутузва.

Европажуврикай иниз садлагьай атанвайди Колумб тир, ам 1492-й йисуз островдин
рагъэкъечӀдай пата эвичӀнай. 1511-й йисуз Диего Веласкес де Куэльярди, островдин
бинедин агьали муьтӀуьгъарна, форт Баракоа эцигна ва Кубадин садлагьай испанжув
губернатор хьана. Колонизация, индейциярин кьиникьин шартӀуналди физвай, вучиз
лагьайтӀа гьа чӀавуз островдин агьали 75 % индейцияр — тайно тир.



https://lez.wikipedia.org/wiki/%D0%94%D0%B5%D1%80%D0%B1%D0%B5%D0%BD%D1%82

Кьвевар ва я Дербент (фарс دربند‎ Дарбанд — «гуьтӀуь варар», урус. Дербент,
таб. Дербент, Шагьур, Цалли, авар. Дербенд, дарг. Чулли (кайт.), Чяли (акуш.) -
«пару, цал», азер. Дәрбәнд, ях. Дарбант, Чурул — «къванцин»,) — Дагъустан
Республикадин Дербент районда авай шегьер. Райондин администрациядин юкь ва
чIехивилел гьалтайла Республикадин кьилин шегьер тир Магьачкъаладилай кьулухъ
кьведлагьай чкадал ала. Урусат Федерациядин виридалайни кьибле пата авай шегьер
язва.

Дербент — къенин йикъалди «уьмуьр гьалзавай» дуьньядин виридалайни дегь чӀаван
шегьеррикай сад яз гьисабзава, Урусат Федерациядин виридалай дегь шегьер я.
Сифте инсанар уьмуьр гьалзавай чкаяр ина чи э.в. 4 агъзур йисан эхирда — сифте
кишпирдин девирда арадал атанвайди я. Шегьердин виликан «Каспийдин варар» тӀвар
чи э.в. VI виш йисуз талукь я, ам грециядин тӀвар — ван авай географ Милетви
Гекатея вичин тарихдин ктабра гъизва.

Гилан Дербент шегьер чи эрадин 438 йисуз, кӀунтӀал эцигнавай фарсарин къеле ва
адакай Каспий гьуьлуьз физвай кьве къванцин цлар хьиз бине кьунвай. И къенин
йикъалди амукьнавай цлари Къавкъаздин суваринни Каспий гьуьлуьн арада физвай 3
километрдин ара агалзавай ва шегьер кеферни кьибле патарай хуьзвай сергьятар
тир.

Дербент гаф «гуьтIуь вар» мана гузвай фарс чIалан «дар банд» гафарикай туькӀуьр
хьайиди я. Лезги чӀалал шегьердин тӀвар Кьвевар я, «кьве вар» гафарикай арадал
атанва.

Баб-аль-Абваб — фад - фад куьруь аль-Баб формадани къалурзавайди я, им Кьвевар
шегьердин араб чIалал тарихдин тIвар я. Араб чӀалай гафба — гаф таржума авуназ
хьуй «Кьилин варар», «ЧIехи варар», «Варарин варар» манаяр гузва. И тӀвар,
Европадизни Азиядиз физвай савдагарвилин рекьера алай стратегиядин чIехи метлеб
авай пункт яз, шегьерди Юкьван виш йисарин сифте кьилера къугъвазвай рольдиз
килигна ганвайди я.

Шегьер Каспий гьуьлуьн рагъакӀдай кьере, Рубас вацIун сивин кефер пата, ЧIехи
Къавкъаздин сувар Каспий гьуьлуьв виридалай мукьув агатна, арада 3 километрин
кьулувалдин зул тунвай чкадал алайди я. Гьа зул кӀевирна, шегьерди Дербентдин ва
я илимда лугьузвайвал Каспийдин рехъ арадал гъанвай. Дегь заманада Дербент
шегьерди ва Каспий рекьи чӀехи роль къугъвазвай, ам РагъэкъечIдай Европа ва
Вилик патан Азия сад садахъ гилигзавай, стратегиядин виридалайни метлеб авай ва
топографиядал гьалтайра къулай чкадал алайди тир.

Кьвевар шегьердиз юкьван гьалдилай субтропикдин зур кьурагь гьалдиз элячӀзавай
климатдин жуьре хас я. Климатдиз чӀехи таъсир Каспий гьуьлуь гузва, гьавиляй ина
зул яргъи ва чими, ва гатфар энгел кваз алукьзава. Кьуьд хъуьтуьл, йисан къене
жив вирини вири кьве гьефте амукьзава, адет яз виридалайни мекьи варз февраль
язва. Гадни яргъи ва зегьем квайди я.

Къавкъаздин ЧӀехи рекьин чӀехи метлеб, ам скифри, сарматри, аланри, гуннри,
хазарри дяведалди къачунин къастарин кьилин себеб тир. Ада тарихдин къати
вакъиаяр, вигьинарни чукӀурунар, агъуз аватунинни абад хьунини девирар эхи
авуна. ИнлайтӀуз ЧӀехи Пекдин рекьин чӀехи метлеб авай чка физвай ва Дербент,
РагъакӀидай патаннини РагъэкъечӀдай патан, Кьибле патаннини Кефер патан
цивилизацияяр сад — садахъ гилигзавай рекьерин хев тир.

«Дербентдин рекькай» (яни Къавкъаздин ЧӀехи рекьикай) чи. э. в V виш йисуз сифте
малуматар гъанвайбурукай садлагьайди Дегь Грециядин тариххъан Геродот тир.
Селевкидрин Империядин шегьердиз зурба марагъ къалурнавай, абурун шегьердиз
садлагьай экспедиция чи. э. в. 290—281 йисара кьиле тухванвай. Чи. э. в. 66 — 65
йисара, кьилин къаст Дербент шегьер кьун яз, Лукулла ва Помпея шегьердиз
дявевилин атунар кьилиз акъуднай.

Са бязи кирамрин (авторрин) малумариз килигна, «Диауана» тӀвар алаз Къавкъаз
Албаниядик акатнавай береда Дербентдин шегьердин тарихда метлеб авай факт,
христианвал кьабулун тир. Шегьер Алпандин кеферпатан форпост хьиз къуллугъзавай.
V виш йисан кьведлагьай зур паюна алпандин Ваче II царьди вахтуналди яз Дербент
шегьердикай Алпандин зороастризм диндин аксиниз женгинин даях авунвай. V виш
йисалай шегьердин вилик финин ва Виликпатан Азия санай масаниз куьч хьунин
тегьерда уьмуьр гьалзавай туьрк тайифайрикай, хазар ва гунн халкьарикай хуьн
патал къелеяр, кьантIар ва масабур расна кIеви авунин процессар активдаказ
гатIумзава. Шегьер кIеви авунин крарилай гъейри, къуншивал ийизвай вагьши
куьчери халкьар ислягьвилелди секинарурин алахъунар ара датIана кьиле физвай.

Дербентдин зарб камаралди чIехи жезвай къуватди ва девлетри патав гвай муькуь
къуват авай гькуматрин дикъет чIугвазвай. ГьакI, 552 йисуз хазаррин шегьердиз
вигьин жезва. Баладикай хуьн патал патриархдин тахт Чола (Дербент) шегьердай
Партав (гилан Барда) шегьердиз акъудзава. Тарихъан Д.Ю.Бруцкуса гузвай
малуматрив кьурвал, а береда чувудрин са пай Персиядай Дербент шегьердиз куьч
жезва.

626 йисуз рагъакIидай патан туьрквер Дербент шегьердайтIуз Кьибле Къавкъаздиз
къуватдалди гьахьзава. Дербент шегьердин туьркверин паталай штурм, эрмени
тариххъан Мовсес Каганкатвациди вири бегьемдиз къалурзава:

Шегьердин вилик финин цIийи этап, иниз арабрин атунихъ галаз алакъа аваз я. 642
ва я 643 йисуз арабрин садлагьай кьушунар Дербентдин ваварив агакьайла,
шегьердин сасанидрин сердер Шахрбараз (Шахрияр) тир . 651 йисуз арабри Дербент
къачунвай, амма абурун позиция акьванни кIеви тушир. Чпи кьунвай чка абуру 733 -
734 йисара Маслама ибн Абд аль-Малика гьукум гьалзавай чIавуз кIеви авунвай.
Халиф Умара шегьердин регьбервал, 652 ва я 653 йисалди къеледин комендантвилин
везифадал алай Абд ар-Рахман ибн Раби’адиз вуганвай . Гьа а чIавалай шегьердин
эгьлийрик ислам дин кутунин процессар активдаказ гатIумнавай. А чIавуз дербентда
садлагьай Жуьмя мискIин эцигнавай.

Дербент арабрин паталай къачурдилай кьулухъ, шегьер Арабрин Халифатдин
Къавкъазда даяхдин кьилин пунктдиз ва виридалайни чIехи метлеб авай дявевилин,
политикадин ва идеологиядин юкьваз элкъвезва. Ина дараматар эцигунин жуьреба -
жуьре метлеб авай кIвалахар кьиле тухузвай. Дербентдикай, гъилин устIарвилин
кеспият (хъенчIин къапарин устIарвал, шуьшедин затIар расун, металл расун,
заргарвал, къванер расун, дараматар эцигунин кар, хрунин устIарвал, гамар хрунин
устIарвал, чар, запун ва пек гьасилун) ва хуьруьн майишат (лежбервал,
бахчахъанвал, заферан, ругъунар, памбаг, куш расун ва мсб.) вилик фенвай,
Къавкъаздин юкьван виш йисарин виридалайни чIехи шегьер жезва. Юкьван виш
йисарин Дербент — им Каспий гьуьлуьн кьере алай виридалайни чIехи порт,
РагъэкъечIдай патанни РагъакIидай патан ва Кьибле патанни Кефер патан уьлквейрин
арадинни халкьарин арадин транзитдин савдавилин юкь тир. Шегьерди Муьква
РагъэкъечIдай, Юкьван РагъэкъечIдай патарин ва РагъэкъечIдай Европадин
вилаятринни шегьеррин гзафбурухъ галаз савдавилин кIеви алакъаяр хуьзвай. Им
юкьван виш йисарин кирамри ва чинал акъуднавай археологиядин жагъурунри
шагьидвал ийизва. Иниз Хазариядай, Русьдай, Волгадин Булгариядай, Джурджандай,
Табаристандай, Дейлемдай, Хорасандай, Хорезмдай, Индиядай ва маса чкайрай
савдавилин карванар ва гимияр къвезвай.

Халифат терг хьайи чIавуз, 869 йисуз Дербентдин эгьлийри чпин эмирдин везивадал,
гуьгъуьнлай Хашемидар династиядин бине кутур кас хьайи, Хашим ибн Сурак тайин
авунвай.



https://lez.wikipedia.org/wiki/%D0%91%D1%80%D0%B8%D1%82%D0%B0%D0%BD%D0%B8%D1%8F%D0%B4%D0%B8%D0%BD_%D0%B8%D0%BC%D0%BF%D0%B5%D1%80%D0%B8%D1%8F

Британиядин империя (ингл. British Empire) — Чилин вири континентра колонияяр
авай, инсаниятдин тарихда хьанвайбурукай виридалайни зурба гьукумат. XX виш
йисан 30-й йисара империя вичин сергьятрин виридалайни чӀехи майдандив агакьнай,
а чӀавуз Садхьанвай Королвилин майдан 41,2 млн км² тир (абурук 8 млн км² инсанар
авачир чилер кваз), им Чилин винел патан вири санлай майдандин кьудай са пай
тир. Империядин агьалийрин вири санлай кьадар — 480 млн кас тир, им инсаниятдин
тахминан кьудай са пай тир.

Британиядин империя 200-елай пара йисарин къене чӀехи жезвай. И гзаф зурба
гьукуматдин чӀехи хьунин лап акьалтӀай вини дережадив агакьунин вахт XX виш йис
гьисабун адет хьанва.



https://lez.wikipedia.org/wiki/%D0%90%D0%BD%D0%B0%D1%82%D0%BE%D0%BC%D0%B8%D1%8F

Анато́мия (грек.: ἀνα--ай — "мадни, винипата" ва τέμνω — «атӀузва»,
«кукӀварзава», «гудзава») — организмрин беден ва абурун патар клеткадилай вини
дережада чирзавай биологиядин ва конкретдаказ морфологиядин са пай я. Илим хьиз
анатомияди тек са умуми яз организмин къецепатан туькӀуьрун чирзавач, ва гьакӀни
адаз гьатзавай органрин къенепатан формани структура. АлайчӀаван анатомия
анатомик препаратрин атӀунрин микроскопиядин куьмекдалди чирвилерин горизонт
ахъайиз ва морфологиядин илимдин мад са аспект - микроскопик анатомия - чара
ийиз алахънава. Вичел атайла, микроскопик анатомия тканьрикай илимдихъ
(гистология), ва гьакӀни клеткадикай илимдихъ (цитология) галаp сихдаказ
алакъада авайди я. Анатомия, гистология, цитология ва эмбриология вири санал
организмдин формадикай, виликфиникай ва туькӀуьруникай умуми илим я.



https://lez.wikipedia.org/wiki/%D0%A5%D0%B8%D0%BD%D0%B5%D0%BB%D1%83%D0%B3%D1%8A_%D1%87I%D0%B0%D0%BB

Хинелугъ чӀал (хин. Каьтш мицӀ) — хинелугъ халкьдин хайи чӀал. Нах-дагъустандин
чIаларин хзандин лезги чIаларин группадин хинелугъ хилек акатзава. ЧӀал
Азербайжандин Къуба районда гегьенш я. Паспортра хинелугъар азербайжанар хьиз
къейд ийизвайвиляй абурун дуьз кьадар малум туш.

Хинелугъ чӀалаз виридалайни мукьва — ергуьж, гьапут, жекни элик чIалар я.
Лингвистикадин алимри и дегь алпандин чӀаларикай сад тир хинелугъ чӀал лезги
чIаларин группадивай къакъудна кьилдин чӀал тирди лугьузва.

«Этнолог» журналди гузвай малуматрив кьурвал, хинелугъ чӀалал рахазвайбурун
кьадар 1.500 кас я.

Хинелугъ чӀал Азербайжандин Къуба райондин Хинелугъ ва Владимировка хуьрера
гегьенш я.

Тарихдин чешмейра къейд авунвайвал, 1859 йисуз Хинелугъ хуьре 2300 касди уьмуьр
гьалзавай. 1879 йисуз хуьруьн агьалийрин кьадар 2196 кас тирди къалурнава. 1886
йисуз и рекъем 2167 я. Аквазвайвал, 27 йисуз хинелугъвийрин кьадар са кас
кьванни артух хьанвач, акси яз 133 кас тӀимил хьанва. 1921 йисуз Азербайжанда
хуьруьн майишатар сиягьдиз къачудайла Хинелугъ хуьре 1800 инсанди уьмуьр
гьалзавайди малум хьанва. 1926 йисан малуматра хинелугъвийрин кьадар мадни
тӀимил тирди къалурнава: 1448 кас. Абурукай анжах 105 касдин миллет хинелугъви
хьиз, амайбурун миллет туьрк хьиз кхьенва. 1959 йисалай инихъ хинелугъвийрин
тӀвар этнос хьиз сиягьра эсиллагь амукьнач. На лугьуди республикада ихьтин халкь
ерли хьайиди туш. Гьакъикъатда исятда Азербайжандин Къуба, КцӀар, Хъачмаз,
Девечи ва маса районра 17 агьзурдав агакьна хинелугъвийри уьмуьр гьалзава.

Вичихъ кхьинар авачтӀани, алай чӀавуз Азербайжандин Къуба райондин Хинелугъ
хуьруьн мектебдин агъа классра кӀелзавай аялри хинелугъ чӀал дидед чӀал хьиз
чирзава.

Хинелугъ чӀалаз официалвилелди кхьинар авачиртӀани, 1991 йисуз Бакуда хинелугъ
чӀалал, кириллик алфавитдалди «ХIикмаьти чаьлаьнг» тӀвар алай улуб басмадай
акъатна. Адет тирвал, кхьинра ва литературада хинелугъри цӀап чӀалакай менфят
къачузвайди я.

Ю. Д. Дешериева вичин «Грамматика хиналугского языка» улубда ахъа ванер кьвед,
пуд ва гьатта кьуд гьарфарикай ибарат тир лигатурайрин куьмекдалди къалурзавай.
«Фрагменты грамматики хиналугского языка» улубдин кирамри хинелугъ чӀалан ванер
къалурун патал латин графикадин алфавит кардик кутун теклифнай. Ина гьакӀни
лигатураяр авай.

2007 йисан 23 йиюньдиз Хинелугъ хуьре кьиле фейи, М. В. Ломоносован тIварунихъ
галай МГьУ-дин лингвистрикайни Хинелугърин юкьван мектебдин муаллимрикай ибарат
тир хинелугъ чӀалан алфавитизациядин комиссиядин кӀватӀалда, латин графикадин
бинедаллаз туькӀуьрнавай цӀийи хинелугъ чӀалан алфавит кьабулнай.

Тарихдин вакъиайри будугъ ва къирицI чIалариз хьиз хинелугъ чӀалазни гзаф кӀевер
гана. И чӀал маса чӀаларай, иллаки азербайжан чӀалай гзафни-гзаф гафар къачуз
мажбур хьана. Гила и делилдикай масакӀа менфят къачуз алахъзавай Азербайжандин
бязи кирамри хинелугъар лезги халкьарин ваъ, туьрк халкьарин группадик акатзава
лугъузва. И авторрикай сада — Новрузлу Семендер Салманова кхьенвай гафариз фикир
гун:

ЧӀалан илимдикай, тарихдикай, археологиядикай хабар авачир и касди хинелугърикай
лап дегь ва лап чӀехи халкь авуна, абур туьрквер я лагьайдалай гуьгъуьниз лезги
гафарин куьмекдалди «Къафкъаз», «Пелекьван», «КцӀар», «Къуба», «Баку» хьтин
топонимриз акатайвал баянар гузва ва и тӀварар хинелугъ чӀалан гафарикай арадиз
атанвайди я лугъузва. Амма и гафар ада лезги чIалан ваъ, туьрк чIалан гафар хьиз
къелемдиз гузва. Ада хинелугъ чӀала «ал» гафунихъ на лугьуди «лацу» ва «нек»
хьтин кьве мана ава лугьузва ва «албан» гафуни «лацу къаб» хьтин мана гузвайди
малумарзава.

Эхирда «албан» гафни туьрклемишзава. А касдин баянар жувакай кутазвай тирди
кьатӀунин патал чи машгьур алим Ф. А. Гъаниевади туькӀуьрна, 2002 йисуз
Магьачкъалада чапдай акъудай «Хиналугско-русский словарь» улубдиз килигун бес я.
Гафарганда къалурнавайвал, лезги чӀала хьиз, хинелугъ чӀалани «ал» гафунихъ
«урус. красный», «алый» хьтин манаяр ава.

Маса лезги хуьрерихъ галаз алакъаяр квадарай хинелугъвийри лезги чӀалан са
кьадар гафарин чкадал чпи туькӀуьрай цӀийи гафар кутуна. Гьавиляй урусрин автор
В. Легкобытова XIX виш йисан 30 — й йисара къелемдиз къачур вичин «Кубинская
провинция» улубда сифте яз хинелугъ чӀал лезги чӀалакай чара авунай. 1840 йисуз
Дагъустанда хьайи И. Березина кхьенай: «Садбуру лугьузвайвал, Къуба ханвалда
дегь ва чан алай тарихди уьмуьр гьалзава. Им Хинелугъ хуьр ва и хуьруьн агьалияр
я хьи, абур къубавияр ва лезгияр гьавурда акьазвачир, авайвал лагьайтӀа, чпелай
гъейри садни гьавурда акьазвачир са чӀалалди рахазва».

А девирдин бязи кирамри хинелугъ чӀал лезги чӀаларин группадик акатзавачир
кьилди чӀал я лугъун дуьшуьшдин кар тушир. Абуруз я лезгийрин, я хинелугъвийрин
тарихдикай герек тир чирвилер авачир. Амма чпихъ ихьтин чирвилер авай маса урус
кирамри гьеле абурал къведалди, XVIII виш йисан сад лагьай паюна кхьенай хьи,
Будугъ, Хинелугъ, КъирицI, Жек, Элик, Ергуьж ва Гьапут хуьрерин агьалияр лезги
чӀалалди рахазва.

XIX виш йисал къведалди хинелугъвияр лезги чӀалалди рахазвайди субутзавай маса
делиларни ава. Малум тирвал, сифте яз Хинелугъ хуьруьн тӀвар ХIII виш йисан араб
кирамрикай тир Йакъут ал-Гьамавидин эсерда гъатна. Ада гъакӀни вичин «Уьлквейрин
гафарган» улубда XII виш йисан юкьвара Бухарада уьмуьр гьалнавай машгьур
хинелугъви алим Гьаким ал-Лакз ад-Хунликан гьакъиндай малумат ганва. Йакъуталай
алатайла ХIII виш йисан маса араб тарихдарди — Закария ал-Къазвиниди и хуьруьн
тӀвар кьунва. Ада вичин «Асар-уьл-Билад ва Ахбар уьл-Ибад» эсерда малумат
гайивал, машгьур везир Низам — уьл-Мулка Дербентда ва шумудни са хуьрера
медресаяр эцигиз тунай. И медресайра тарсар араб ва лезги чӀаларалди гузвай.
Ихьтин медреса Хинелугъдани кардик кутунай ва хуьруьн аялрини чирвилер лезги ва
араб чӀаларалди къачузвай. XV виш йисуз Ширвандикай, Лезгистандикай, кьилди
лезги хуьрерикай улуб кхьей, вич Хинелугъай тир машгьур алим Мегьамед
Хинелугъвиди хинелугъар лезги чӀалакай тафаватлу тир чӀалалди рахазвайди
лугьузвач. Вучиз лагьайтӀ а чӀавуз хинелугъар лезгидалди рахазвай ва абурухъ
кьилди чӀал авачир.

Чна фагьумзавайвал, гьеле XVIII виш йисуз хинелугъ чӀал кьилди чӀал хьиз
бегьемвилелди кӀалубда гьатнавачир. Вучиз лагьайтӀа а девирда уьмуьр гьалай
хинелугъви зарийри — Хинелугъ Суьлеймана чпин шиирар лезги ва азербайжан
чӀаларалди теснифнавай. Азербайжан чӀалан таъсир абуруз мадни пара хьанва ва и
сеняткарри чпин гзаф эсерар гьа чӀалалди туькӀуьрнава. Адет яз, ХVII — ХVIII виш
йисара дидед чӀалал хьиз, маса чӀаларални эсерар тесниф авур Лезги Салигь, Лезги
Къадир, Лезги Эгьмед, Мирза Али, Ахцегъ Назим хьтин сеняткарри ва маса лезги
зарийри ара-ара лезги чӀалан тариф ийиз, ам чӀур тавуна, михьиз хуьн герек
тирвал рикӀел хкизва. Амма хинелугъви зарийри ва ашукьри хинелугъ чӀалакай са
келимани лугьузвач. XVIII виш йисалай гатӀунна азербайжан чӀалан таъсирдик
акатай хинелугъ чӀала гуьгъуьнин виш йисара и чӀалай вишералди гафар къачуна, са
пай лезги гафарин чкадал вичи арадал гъайи цӀийи гафар атана. 1750—1820 йисара
хинелугъвияр «лезги чӀалаз лап мукьва чӀалалди рахазвай». XIX виш йисуз и чӀал
В. Легкобытова ва И. Березина кхьейвал, «къубавияр ва лезгияр гьавурда
акьазвачир чӀалаз» элкъвена.

Винидихъ ганвай сиягьда лезги ва хинелугъ чӀаларин умуми лексикадиз талукь 370
гаф гьатнава. Амма санлай 500—550 кьван ихьтин гафар ава. Лезги алим,
филологиядин илимрин доктор Фаида Гъаниевади туькӀуьрна, 2002 йисуз
Магьачкъалада чапдай акъудай, 8000 гаф гьатнавай «Хиналугско-русский словарь»
улуб ихьтин гафар жагъурна-чирун патал хъсан чешме я.

Азербайжанрин паталай гьахъ авачирвилер ва гьакӀни ассимиляция себеб яз хинелугъ
чӀал вишералди хайи гафар гвачиз амукьна. Маса чӀаларай атай агъзурралди гафари,
иллаки азербайжан чӀалан гафари къвердавай хинелугърин лексикада кӀеви чка
кьуна. Нетижа гьихьтинди хьанатӀа, Ф. А. Гъаниевади икӀ кхьенва:

Малум тирвал, хинелугъ чӀалакай Р. Эркерт, А. Дирр, К. Бодуа, Б. Дорн, А. Генко,
А. Кибрик, С. Кодзасов, И. Оловянникова, Ю. Дешериев, М. Алексеев, Н. Волкова,
Б. Талибов, Ф. Гъаниева, А. Магомедов, Гь. Ибрагъимов, К. Керимов, Б.
Гигинейшвили, В. Кикинашвили хьтин алимри ва маса кирамри са кьадар макъалаяр ва
улубар кхьенва. Ю. Д. Дешериева 1959 йисуз Москвада басмадай акъудай «Грамматика
хиналугского языка», А. Е. Кибрикан, С. В. Кодзасован, И. П. Оловянниковадин
«Фрагменты фамматики хиналугского языка» (Москва, 1972) улубар мадни къимет авай
чешмеяр яз гьисабзава. ЯтӀани лагьана кӀанда хьи, хинелугъ чӀал тӀимил чирнавай
чӀаларикай я. Лексикологиядин ва лексикографиядин рекьяй и чӀал генани тӀимил
чирна-жагъурнава. Эхиримжи йисара анжах филологиядин илимрин доктор
Ф. А. Гъаниевади и хилер чирунай гзаф зегьмет чӀугуна. Алимди арадиз гъайи
«Хинелугъ чӀаланни урус чӀалан гафаргандиз» вил вегьейтӀа, хинелугъ чӀалан
лексикадиз хас са лишан ашкара жеда. И чӀала азербайжан чӀалай хейлин гафар
акатайвал къачунва. ЦӀудралди гафар литературадин чӀалай ваъ, азербайжан чӀалан
къуба нугъатрикай къачунвайбур я. Агъадихъ галай сиягьдиз фикир гун:

Яргъал йисара Хинелугъ хуьруьн мектебра чӀаланни литературадин муаллимвиле
кӀвалахай рагьметлу шаир Регьим Алхаса Низами Генжевидин ва Фуьзулидин са кьадар
шиирар хинелугъ чӀалаз элкъуьрна, «Арифдарвилин кӀунчӀ» ва «Зи гъар гаф са
пагьливан я» тӀварар алаз кьилди улубар чапдай акъудна. Ада гьакӀни дидед
чӀалалди «Хинелугъ» тӀвар алай улуб кӀелдайбурув агакьарна. Гьа и крар фикирда
кьуртӀа, цӀийиз, вичиз махсус кхьинар арадал гъизвай хинелугъ чӀалан
лексикадикай дуьздаказ менфят къачун чара авачиз я. Вучиз лагьайтӀа
литературадин чӀалан дибда акатайвал къачунвай диалектрин гафар ваъ, асул
хинелугъ чӀалан гафар ва и чӀала маса литературадин чӀаларай къачунвай гафар
гьатна кӀанзава. Дидед чӀал чирзавай хинелугъвийриз куьмек гун патал халкьди
виликан девирра менфят къачур, амма гила лезги ва хинелугъ чӀаларин умуми
лексикада амачир лезги гафарни абурун рикӀел хкана кӀанзава.

Алатай виш йисан 70 — й йисара Азербайжандин Гьукуматдин Университетдин
журналистикадин факультетда кӀелзавай хинелугъви Шаикъ Агъмедова 1972 йисуз
абурун кӀвализ илифай алим А. Кибрикан тӀалабуналди кьуьзуьбурувай асул хинелугъ
гафар кӀватӀна къелемдиз къачунай. А чӀавуз Шаикъа 1600 гафуникай ибарат сиягь
туькӀуьрна алимдив агакьарнай. Гуьгъуьнлай А. Кибрика а сиягьда гьатнавай
гафарикай 1200 гаф чапдай акъуднай.

Ш. Агъмедова а чӀвуз малумат гайивал, абурун бубайри тахминан 100—150 йис идалай
вилик менфят къачур хейлин лезги гафар гила чӀала амач. Ада къейд авур гафар
агъадихъ галайбур я: «вак», «ван», «вах», «ветӀ», «жукӀу», «зуракӀ», «ичӀи»,
«кам», «купул», «къуьн»,« кьацӀ», «кьезил», «лув», «марк», «муг», «пеш»,
«пурар», «рак», «тӀиб», «хъел», «цал», «цуьк», «чам», «чумал», «чӀехи». Алай
чӀавуз хинелугъ чӀала и гафарин виридан чкадал азербайжан гаф атанва. Хайи
чӀалан лексика жагъурна-чириз алахъай Ш. Агьмедов гьеле университет акьалтӀар
тавунмаз рагьметдиз фена. Якъин хьи, къвезмай чӀавуз хинелугъвийрикай са ни
ятӀани адан рехъ давамарда жеди. Аквазвайвал, будугъ, къирицӀ ва хинелугъ
чӀаларин туькӀуьр хьунин тегьерди ва тарихди хьиз, абурун лексикадини и чӀалар
лезги чӀалаз лап мукьва тирди, лезги чӀал абурун диде чӀал тирди субутзава.
Чирна-жагъурунри и чӀаларин умуми лексикадиз талукь вишералди гафарин сиягъ
туькӀуьрдай мумкинвал гузва.

Ихьтин гафар мадни пара ава. Хинелугъ чӀалан и гафар лугьуниз регьятбур ятӀани,
рахазвайбуру азербайжан чӀалан гафариз майилвал къалурзава. Будугъ ва къирицӀ
чӀаларив гекъигайла хинелугъ чӀала хайи гафар мадни пара квадарзава. 230-далай
виниз лезги гафарикай хинелугъ чӀала 25, будугъ чӀала 11, къирицӀ чӀала 2 гаф
квадарнава. Рекъемри алай чӀавуз и чӀалара кьиле физвай ассимиляциядин
процессдин йигинвиликай хабар гузва. ИкӀ фейитӀа, 50-60-йисалай хинелугъ ва
будугъ чӀалара асул гафар ерли амукь тавун мумкин я. Чи чӀалар ихьтин
мусибатдикай хуьн патал вуч авуна кӀанзава? Азербайжанви алим, тарихдин илимрин
доктор, профессор Къемершагь Жавадова и суалдиз агъадихъ галайвал жаваб гузва:



https://lez.wikipedia.org/wiki/%D0%A2%D1%83%D1%8C%D1%80%D0%BA_%D1%87%D3%80%D0%B0%D0%BB

1.1.1. Агъры, Малазгирт 1.1.2. Муш, Битлис 1.1.3. Агьлат, Адилджеваз, Буланык,
Ван 1.1.4. Диярбакыр 1.1.5. Палу, Каракочан, Бингоьл, Карлыова, Сиирт

1.2.1. Карс (чкадин) 1.2.2. Эрзурум, Ашкале, Оваджык, Нарман 1.2.3. Пасинлер,
Гьорасан, Хыныс, Текман, Караязы, Терджан 1.2.4. Байбурт, Испир (кеферпатан
галачиз), Эрзинджан, Чайырлы, Терджан 1.2.5. Гуьмуьшхане 1.2.6. Рефахие, Кемах
1.2.7. Карс (азербайжанвиярни терекемеяр)

1.3.1. Пософ, Артвин, Шавшат, Ардануч, Юсуфели 1.3.2.1. Ардагьан, Олур, Олту,
Шенкая; Туьркер-Месхетинар 1.3.2.2. Тортум 1.3.2.3. Испир (кеферпатан)

1.4.1. Кемалие, Илич, Агъын 1.4.2. Тунджели, Гьозат, Мазгирт, Пертек 1.4.3.
Гьарпут 1.4.4. Элязыгъ, Кебан, Баскил

2.1.1. Вакфыкебир, Акчаабат, Тонья, Мачка, Оф, Чайкара 2.1.2. Трабзон, Йомра,
Суьрмене, Араклы, Ризе, Калкандере, Икиздере, Гуьндогъду, Буьйуьккоьй

2.2.1. Чайели, Каптанпаша 2.2.2. Чамлыгьемшин, Пазар, Гьемшин, Ардешен, Фындыклы

2.3.1. Архави, Хопа, Кемальпаша, Ортаджалар 2.3.2. Хопа (a little partim) 2.3.3.
Борчка, Муратлы, Джамили, Мейданджык, Ортакоьй, Гоькташ

3.1.1. Афйонкарагьисар, Эскишегьир, Ушак, Наллыгьан 3.1.2. Чанаккале, Балыкесир,
Бурса, Биледжик 3.1.3. Айдын, Бурдур, Денизли, Ыспарта, Измир, Куьтагьйа,
Маниса, Мугъла 3.1.4. Анталья

3.3.1. Зонгулдак, Деврек, Карадениз Эрегъли 3.3.2. Бартын, Чайджума, Амасра
3.3.3. Болу, Оваджык, Эскипазар, Карабуьк, Сафранболу, Улус, Эфлани, Куруджашиле
3.3.4. Кастамону

3.4.1. Гоьйнуьк, Мудурну, Кыбрысджык, Себен 3.4.2. Кызылджахамам, Бейпазары,
Чамлыдере, Гуьдуьл, Аяш 3.4.3. Чанкыры, Искилип, Каргъы, Баят, Османджык, Тосья,
Боябат

3.5.1. Синоп, Алачам 3.5.2. Самсун, Кавак, Чаршамба, Терме 3.5.3. Орду, Гиресун,
Шалпазары

3.6.1. Ладик, Хавза, Амасйа, Токат, Эрбаа, Никсар, Турхал, Решадие, Алмус 3.6.2.
Зиле, Артова, Сивас, Йылдызели, Гьафик, Зара, Месудие 3.6.3. Шебинкарагьисар,
Алуджра, Сушехри 3.6.4. Кангал, Дивриги, Гуьруьн, Малатья, Хекимхан, Арапгир

3.7.1. Акчадагъ, Даренде, Догъаншегьир 3.7.2. Афшин, Элбистан, Гоьксун, Андырын,
Адана, Хатай|Хатай, Тарсус, Эрегъли 3.7.3. Кагьраманмараш, Газиантеп 3.7.4.
Адыяман, Гьалфети, Биреджик, Килис

3.8. Анкара, Гьаймана, Баля, Шерефликочхисар, Чубук, Кырыккале, Кескин,
Каледжик, Кызылырмак, Чорум, Йозгат, Кыршегьир, Невшегьир, Нигъде, Кайсери,
Шаркышла, Гемерек

Туьрк 8 ахъаяй фонем: a, ı, u, o (ахъаяйбур къенин жергедин), e, i, ü, ö
(ахъаяйбур вилик жергединбур).

21 (хътуьл жуьреяр галаз — 24) ачух туширбур фонем: p, b, f, v, t, d, s, ş, z,
j, ç, c, m, n, l, (l'), r, y, k, (k'), g, (g'), h, ğ. Къалурнава тупарун
дифтонгар, гьатавай морфемадини гафарин галкӀдихъ.



https://lez.wikipedia.org/wiki/%D0%A0%D0%B8%D0%BC_%D0%B8%D0%BC%D0%BF%D0%B5%D1%80%D0%B8%D1%8F

Рим империя (лат. Imperium Romanum) — Рим республикадин хтул, дегь чӀавун
гьукумат (27 йис ч.э.в. — 476 йис). Тамам чӀал латинди тир, кьилин шегьер сифте
Рим тир, ахпа Константинополь. Август императорди туькӀуьр авурди я. Ромул
императордин чӀавуз ам эхирки чӀур хьана.

Гай Юлий Цезарь кьейила империядин кьиле Октавиан Августни (рагъакӀидай пата)
Марк Антоний (рагъэкъечӀдай пата) хьана. Къвез къведайдивай Марк Антоний вичин
цӀийм папаз, Мисридин паччагь Клеопатрадиз яб гуз хьана, гьадан чӀалахъ пара
килигиз. И кар Руман сенатдизни Октавиан Августаз бегенмиш хьанач. Октавиана
адаз дяве гана, ам гьуьлуьн женгда гатана 31-й йисуз. ГьакӀ хьана Мисри Рум
империядик кутун провинциявилиз. 27-лагьай йисуз Октавиана императордин титул
кьабулна — Румдикай империя хьана.

Къенепатан дявейрин эхир эциг авуна лагьана Италиядани провинцийра авай ксари
Октавианаз гьуьрмет ийизавай. Адалай кьулухъ атай императорриз чпин къуват кӀиви
ийиз кӀанзавай. Абуру мад Халкьдин кӀватӀалар эверзавачир. Рум гьукуматдин вири
агьлияр мажбур хьана императорриз гъуцариз хьти гьуьрмет гуз. ЦӀийи «гъуцариз»
монументарни храмар багъишзавай. Императоррин хайи йикъар вири халкьдин суварар
хьиз тухузвай. Сад хьайитӀани и кардал рази тахьайтӀа ам рекьизавай. Рум
тариххъан Тацита кхьизавай: виликра крар патал азаб гузвай, гила гафар патал.
Сифте вишйисан императоррикай виридалайни писдини яманди Нерон тир.

Нерона вич лап чӀехи алакьнар авай артист, актёрни шаир яз гьисабзавай. Ада
кӀелзавай вичин шиирар театрра, грекрин трагедийрин роляр кьилиз акъудзавай.
Румажувар мажбур тир адан къугъунрал атуниз. Неронан мялим Сенека тир. 64-й йиса
Рума пара еке цӀаяр хьана, лап пара кӀвалер кана, садбур шегьердай катна.
Халкьдиз Румак цӀай кутурди Нерон тир хьти тир. Ихьтин гафарал цӀар чӀугвун
патал ада вири тахсирар хашпересрик кутуна. Парабур абурукай а саягъ яман
кьенвай гьа, гьакӀан румажувариз абурун язух атана. Неронан девирдин эхирда адаз
аксиниз къушунар хкаж хьана. Вичин лукӀраз ада вич йикь лагьана. ГьакӀа Нерон
кьена.

Кьве агъзур йис кьулухъ шегьеррани хуьрера, Палестинада, Сириядани ГъвечӀи
Азияда, Руман гъилик квай, ксар акъатна, чеб Гъуцран Хцин — Иисусан юлдашар я
лугьудайбур. Абуру лугьузавай, Иисусан диде кесиб палестин шегьер Назаретжув
Мария тирди.

Иисусни адан юлдашар чувудар тиртӀани абурун дин къвез-къведайдивай пара грекри,
сирийжуври, коптри, румажуври, галларини амай халкьари кьабулзавай. Хашпересри
лугьузвай: Гъуцран вилик вири сад хьтинбур я: грекарни, чувудар, лукӀарни
адабур, итимарни папар. Гьар инанмишдайдивай Гъуцран Пачагьвилиз гьахь жедай,
эгера адан рикӀ хъуьтул ятӀани хъсан ксар ийиз хьайитӀа.

Рум гьукуматди вич душманвилиз тухузвай хашпересрик. Абур къесизавай шегьеррай,
тӀваларал ягъазавай, дусахриз твазвай, рекьизвай. Хашпересиз мажбур хьана чинеба
кӀватӀ жез сурарал, тунвай кӀвалерани маса чкайра.

«Императоррикай виридалайни хъсанди» — ихьтин гьуьрмет квай тӀвар румажувари
чпин император Траяназ гана. Адан девир 98-117 йисар тир. Адан чӀавуз инсанар
арзаяр патал дусахриз тваз акъвазарна. Фикир тувуна лагьай чӀуру гаф патал, я
императордиз хъел къведай егьенат патал катаз акъвазарна. А чӀавуз яшамишзавай
тариххъан Тацита лагьанай: «тӀимилдаказ авай бахтунин чӀав, нивай хьайитӀани вуч
кӀантӀани фикир жедай, фикирдик квай гаф лугьуз жедай». Траян пара хъсан
къушунхъан тир. Адан девирдиз Руман тарихда хьайи эхиримжи чилин къачунар
хьайиди я. Ада гъилик кутуна дакар, катана парфижувар, Вавилон алай чилер
къачуна. Адалай кьулухъ хьайи императорри мад маса чилер къачуз хьанач.

395-й йисуз Рум империя кьве гьукуматдал пай авунвай — РагъэкъечӀдай патан
империяни РагъакӀидай патан империя.

Империя кьвенал пай авур са шумуд йис кьулухъ Италиядал еке белаяр атана. Руман
девлетар къачуз кӀанз, германрин халкь готарин къавха Алариха вичин къушунар
Румдал тухвана. Вири чилерал, готар яшамиш жезвай Дунайдин вилик гвай патарилай
Альпарин суваяр къведалди халкьди Аларихан пад кьазвай. ЛукӀарни лежберар адан
къушунрик физвай. Къалурзавай рекьер, тӀуьнар хуьзвай чкаяр. КичӀевиляй катзавай
румажувари чуьнуьхарзавай чпин гапурарни фуъар.

Альприн вилик Аларихан къушунариз Румд къушунри рехъ атӀана. ГьакӀ ятӀани,
румажувар ана тӀимил авай, чӀехи пай аник квай галларни германар тир. Империядин
къушунар кьиле Стилихона тухузвай. Вич ам германрин вандалар халкьдикай тир. Ада
готар катана. Кьилди палканрин къушунар адавай хъхуьз хьана. А чӀавуз
РагъакӀидай пата император итимдин рикӀ авачир, намус авачир Гонорий тир. Готар
гьалтнай вахтуниз ам Италиядин кефер пата авай са къеледиз катна ацукьнай. Румда
авай девлетлу, гьуьрметлу ксари Гонорий чпин чӀалахъ гъана хьи, бес Стилихон,
Аларих хьиз германжув тирди, Рума къуват вичиз къачуз кӀандайди. ГьакӀ хьана
Стилихон ада кьена. Стилихонан юлдашар, рум армияда авай германжув солдатар
катаз эгечӀна. И кардикай пара хъел хьана 30 агъзур варвар-легионер хъфена
Аларихан патал, чеб Румдал тухун патал. Стилихон кьейила Аларихаз мад вижевий
душманар хъхьанач. Ада Рум элкъвена къушунрик кьуна. Са карни алакь тийидай
Гонорий мад Румдай катна, адан агьлияр туна.

410-й йисун август вацран са йифиз лукӀари готриз ахъайна Румдин варар.
«Гьамишан шегьер» Ганнибалдиз къачуз кичӀе хьайи, готривай къачуз хьана. Пуд
йикъан къене абуру шегьерда чуьнуьх авунар ийизавай. Императоррин къалаярни
девлетлу ксарин къалаяр чуьнуьх авуна, статуяяр хана, улубар канай, пара ксар я
кьенвай, я чуьнуьхнай. Пара еке кичӀер гъана империядин агьлийрал Рум къачун.
«Зи ван атӀана, заз чир хьайила, вири чил гъилик квай шегьер къачурла! Дуьньядин
нур туьхвена», — а чӀавуз яшамиш хьайи са касди лагьана. И кӀвалахар авурла
кьулухъ готар кьиблепатахъ фена. Гьа рекье Аларихни сад лагьана кьена.

Румдивай гила мад варварар акъвазар жезвачир. V-лагьай вишйисан юкьва шегьер мад
къачунай. И сеферда вандалри, Одоакр кьиле аваз. Шегьерда лап еке ичӀивилер туна
абуру.

Гила варваррин къавхайри кьилди са РагъакӀидай патан чилер кьиле тухузвачир,
абурун гъилик Италияни атана. 476-лагьай йисуз са гермажув къавхади эхиримжи Рум
императордивай къуват гакъудна. Эхиримжи императордин тӀвар Ромул тир, шегьер
вич эциг авур кас хьти. Яру пекни диадема, императордин къуват къалурзавай зтӀар
тир, германжувари Константинопольдиз ракъурна. РагъакӀидай патан Рум империядин
уьмуьр куьтягь хьана, ам мад яшамиш хьанач. И хабар Дегь Дуьньядин тарихдин эхир
яз гьисабзавайди я.

Рума вирида инанмишзавай чпин гъуцарихъ. Апполон — нехирар хуьдайди, ракъинин
экв гудайди, микитрин къав. Венера — цуьквер авай багъларинни гатфарин гъуц,
кӀанивилин гъуц, рум халкьдин къав. Марс — дяведин гъуц. Юпитер — гъуцарин дах,
цавун гъуц, экуьнин нурун гъуц. Юнонадин гъуьл. Церера — Сатурнан руш, ямишрин
гъуц. Сатурн — чилинни цанарин гъуц. Юнона — папарин, дидевилин, хизандин къав.
Марсан паб.

Империяда хашпересвилини еке чка кьазвай. 337-й йисуз Константин императорди
хашпересриз чпин дин ахъайвилиз инанмиш ийидай ихтияр гана. Хашпересри гьар са
велаятда чпин кьил хкягъзавай — епископар. Рум шегьерда авай епископахъ
виридалайни еке гьуьрмет хьана инанмишзавайбурун кьула. Ада вичиз папа лугьуз
хьана (грек чӀалал «папа» — «буба», «дах» лагьай гаф я). Рум шегьердин сифте
епископ Иисусан юлдаш Пётр апостол хьана. Гьавиляй, руман папайри чеб Пётран
варисар яз гьисабзава.

Рим цивилизациядин чӀехи даях адан армия тир. Гьадан куьмекдалди Римдивай Дегь
чӀаван виридалайни еке империя эциг хьана. Риман армия са шумуд кьатӀарал пай
хьанвай. Виридалайни еке кьатӀ легион тир. Са легиондин къене 5 агъзур кас авай.
Гьабурукай чӀехи пай кӀвачеллай солдатни сакӀус балкӀандаллай. Тарихда амукьнва
50 легиондин тӀвар. ГьакӀ ятӀани са береда Римдихъ кьилди 28 легион авай.
Республикадин девирда легиондин чӀехиди tribunus militum тир. Империяд чӀавуз
легиондин чӀехиди легат тир.

Рум девирдин монументарни кӀвалер парабур исятдани амазма. Абурукай виридалайни
тӀвар-ван алайди Колизей я. Рум империядин шегьеррин чӀехи паюнихъ форумар авай.
Хъвадай яд шегьерриз акведукрай къвезвай.

Са шумуд гьукуматри чеб Рум империядин невеярвилиз гьисабзавай. РагъекъечӀдай
пата адан неве Византий империя тир. VI вишйисан юкьва византий император
Юстиниана РагъакӀидай Рум империядин чилерин еке патар къачуна, адан невейривай
а чилер хуьз хьаначтӀани). РагъакӀидай пата Рум империя цкӀейила, адан чилерал
пара гъвечӀи гьукуматар туькӀуьр хьана. 962-й йисуз Оттон I ЧӀехиди Иоанн XII
папади Пак тир Рум империядин императордин титул гана. А империя гьар
гьукуматвилин жуьрейра жез 1806-й йисалди яшамиш хъхьана. Урус империя, кьве
франузрин империяни (Наполеонанни I Наполеонан III) Осман империяди гьакӀни чеб
Дегь Руман невеяр хьти гьисабзавай. Москвадин гьукуматда Иван III девирдиз
акъатна теория «Москва — Пудлагьай Рум».

«Сифте Рум цкӀирна, гьадахъай кьулухъ кьведлагьайди (Константинополь) чкӀана,
Пудлагьайди (Москва) яшамиш жезва, яшамиш жеда». ГьикӀ туькӀуьр жезва Урусатдин
Гьукумат, Византиядиз пара ухшар авай. XVIII вишйисан эхирда ГШАдин
бубайри-туькӀуьрайбуру чпин гьукумат Рум республикадин адетрин неве я лагьана.
Чи вахтара АСШдин агьлийри чпин гьукумат Рум империядихъ галаз гекъигзава.
Америкмдин къенин гьукуматдин система садбуру гекъигзава Румахъ галаз,
республикадай империядиз дегиш жедай девирдин. Адалай геж девирдиз (XIX — кьиле
XX) Румдин невеяр я лагьана немцарин империйриз Бисмаркани Гитлера.
(«кьведлагьайни» и «пудлагьай» империяр, эгера гьисабун Пак тир Рум империядилай
эгечӀ авуртӀа.



https://lez.wikipedia.org/wiki/%D0%9B%D0%B5%D0%B7%D0%B3%D0%B8_%D1%87I%D0%B0%D0%BB%D0%B0%D1%80

Лезги чIалар — Нах-Дагъустан чIаларин хзандик акатзавай чIалан группа. Лезги
чIаларик 4 агъа группаяр ва 10 чIал акатзава. Группадин чIаларал рахазвайбурун
вири санлай кьадар 1 миллион кьван я. Лезги чIалар гегьенш хьанвай бинедин
чилер: Кьиблепатан Дагъустан ва Кеферпатан Азербайжан я. Амма, и группадин
чIаларин ареалда урбанизациядин, яни хуьрерай шегьерриз куьч хьунин процесс гзаф
вилик фенвайвиляй и число гьар йисуз агъуз жезва. Вучиз лагьайтIа шегьерриз куьч
жезвайбурун гзафбуруз хайи чIалар герек къвезвач ва абур аста-аста арадай
акъатзава.

Социолингвистика илимдин фикирдалди, лезги чIалариз чIехи тафават авай статус
хас я. Месела, вич лезги чIалал 700 000 кьван кас рахазватIа, арчи чIалал 970
агакьана анжах са суван Арчи хуьруьн агьалияр рахазва.



https://lez.wikipedia.org/wiki/%D0%9A%D0%BE%D1%80%D0%B5%D0%B9_%D1%87%D3%80%D0%B0%D0%BB

Корей чӀал — корейвийрин хайи чӀал, Корей зуростровдин КХДР ва Республика Корея
гьукуматрин официал чIал. ГьакӀни тӀимилдай Китайда, Японияда, АСШда, Урусатда
ва Юкьван Азиядин уьлквейра гегьенш я. Рахазвайбурун вири санлай къадар — 78 млн
кас. Гиман яз алтай чӀалариз талукь я (сифте яз и фикир патахъай Г. Рамстедтди
делилар гъанвай).

Корей зуростровдин дегь чӀаван Пэкче, Силла ва Когурё гьукуматрин чIаларин арада
ухшарвал авайтӀани, и пуд чӀаларин гилан корей чӀалаз талукьвал гилани шак ваз
я. Лингвистрин садбуру когурё чӀал гилан япон чӀалаз мукьвавал успатарзава, маса
лингвистрини гилан корей чӀал дегь силла чӀалдикай арадал атанвайди гьисабзава.



https://lez.wikipedia.org/wiki/%D0%9A%D0%B5%D1%84%D0%B5%D1%80%D0%BF%D0%B0%D1%82%D0%B0%D0%BD_%D0%90%D1%82%D0%BB%D0%B0%D0%BD%D1%82%D0%B8%D0%BA%D0%B0%D0%B4%D0%B8%D0%BD_%D0%98%D0%BA%D1%8C%D1%80%D0%B0%D1%80%D0%B4%D0%B8%D0%BD_%D0%A2%D0%B5%D1%88%D0%BA%D0%B8%D0%BB%D0%B0%D1%82

Кеферпатан Атлантикадин Икьрардин Тешкилат, НА́ТО, Кеферпатан Атлантикадин
Альянс (ингл. North Atlantic Treaty Organization, NATO; франц. Organisation du
traité de l'Atlantique Nord, OTAN) — Европадин гзаф гьукуматар, АСШ ва Канада
сад йизвай дявединни-сиясатдин блок. Адан бине "Европа советдин таъсирдикай хуьн
патал" 4 апрелдиз, 1949-й ийса АСШ-ра кутуна . Гьа чӀава НАТО-дин
гьукуматар-членар 12 уьлкве хьанай — АСШ, Канада, Исландия, ЧӀехибритания,
Франция, Бельгия, Нидерландар, Люксембург, Норвегия, Дания, Италияни Португалия.
И «трансатлантикадин форум» гьукуматар-галкӀчийрин важиб марагъар хьун патал я.



https://lez.wikipedia.org/wiki/%D0%92%D0%B5%D0%BD%D0%B5%D1%81%D1%83%D1%8D%D0%BB%D0%B0

Венесуэла (тамам тӀвар — Боливарвилин республика Венесуэла (исп. República
Bolivariana de Venezuela) — Кьиблепатан Америкада авай гьукумат. Латин
Америкадин уьлквейрик акатзава. Венесуэла Испаниядин колония хьиз бине кьунвайди
тир. Кьилин шегьер Каракас я.

Гьукумат Кьибле Америкадин кефер пата чка кьунвайди я. Кефер патай Кариб
гьуьлуьнни Атлантик океандин ятари кьунва, рагъэкъечӀдай патай — Гайанадихъ,
кьибле патай — Бразилиядихъ ва рагъакӀидай патай Колумбиядихъ галаз
сергьятарзава. Сергьятрин вири санлай яргъивал — 4993 км я (Бразилиядихъ галаз —
2200 км, Колумбиядихъ галаз — 2050 км, Гайанадихъ галаз — 743 км). Цин къерехдин
зулун яргъивал 2800 км туькӀуьрзава.

Венесуэладин штатар: Амасонас, Ансоатеги, Апуре, Арагуа, Баринас, Боливар,
Гуарико, Дельта-Амакуро, Сулия, Карабобо, Кохедес, Лара, Мерида, Миранда,
Монагас, Нуэва-Эспарта, Португеса, Сукре, Тачира, Трухильо, Фалькон, Яракуй;



https://lez.wikipedia.org/wiki/%D0%91%D0%BE%D0%B3%D0%BE%D1%82%D0%B0

Богота́ (исп. Bogotá; Са́нта-Фе-де-Богота́ исп. Santafé de Bogotá) — Колумбиядин
кьилинни виридалайни чӀехи шегьер, Кундинамарка департаментдин административ юкь
я. Уьлкведин кьилди тир административ тек — 20 райондиз пайнавай кьилин
шегьердин округ — арадал гъизва.

Агьалияр — 7,4 млн кас (2011-лагьай йис), тахьайтӀа вири уьлкведин агьалийрикай
16 % я; Кьиблепатан Америкадин виридалайни чӀехи шегьеррикай сад я.
Агломерациядин сергьятрин къене 8,7 кас яшамишзава (2011-лагьай йис).

Богота — Колумбиядин кьилин сиясатдин, экономикадинни медениятдин юкь я. Вири
уьлкведин КъВБ-дин кьудай са пай кӀватӀзава (2011-лагьай йис). Шегьеррин
глобалвилин дережадал гьалтайла 2010-ни 2012-лагьай йисарра континентда
кьудлагьай мукь (чка) кьазвай тир.

Шегьердин диб 1538-лагьай йисуз испаниядин конкистадорри эцигнава, цӀийи
яшамишдай чка туькӀуьрун патал абуру чибча тайифадин цивилизациядин юкьван чкаяр
кьунва. 1598-лагьай йисалай кьулухъ — испаниядин генерал-капитанвилин кьилин
шегьер, 1819-лагьай йисалай кьулухъ — аслу тушир Колумбиядин кьилин шегьер.
1948-лагьай йисуз «Боготасо» тӀвар алай яракьар гвай къарагъунар физвай чӀавуз
шегьердин юкьван мягьлеяр михьиз чукӀуруникни цӀук акатна. Тарихдин цӀурун
кӀвалер тӀимил ама.



https://lez.wikipedia.org/wiki/%D0%91%D0%B0%D0%B3%D1%8A%D0%B4%D0%B0%D0%B4

Багъдад (араб بغداد‎‎, фарс чӀалай: «Аллагьдин гецӀи») — Ирак кьилинни
виридалайни чӀехи шегьер, Багъдад мухафазадин административ юкь я. 2011-лагьай
йисан малуматрив кьурвал, шегьерда тахминан 7 216 040 кас яшамишзава (и
къалурзавай лишандал гьалтайла Араб Дуьньяда вири шегьеррикай Багъдад
кьведлагьайди я (Каирдин кьулухъ), РагъакIидайпатан Азияда вири шегьеррикай
Багъдадди кьведлагьай чка кьунва (Тегьрандин кьулухъ)). Агьалияр сиягьдиз къачун
тухуз гьазурзавай гьакиматдин делилриз килигна, уьлкведин агьалийрин кьадар 35
миллиондал кьван агакьна, кьилин шегьердин — 9 миллиондал кьван.

Шегьер — Иракдин сиясатдин, экономикадинни медениятдин юкь я. Багъдадда
гьакимат, вири юкьван гьукуматдинни диндин идараяр, пара дипломатиядин
векилвилин идараяр ава. Шегьер — улакьдин метлеб авай тӀвал я. Шегьерда пара
университетар, вини дережадин чирвилерин идараяр, театрар, музеярни
архитектурадин имаратар ава.

Шегьер Тигр вацӀун къерехрал ала. 8-лагьай виш йисуз шегьердин диб эцигна,
адакай Аббасид Халифатдин кьилин шегьер хьана. Куьруь чӀаван къене Багъдаддикай
Исламдин Дуьньядин зурба метлеб квай медениятдин, экономикадин, интеллектуал юкь
хьана. ГьакӀни шегьер са шумуд кӀвенкӀве авай илимрин университетрин кӀвал тир
(мисал патал, ЧIехи акьулдин кIвал). Вири и факторри Багъдаддиз «Чирвилерин
юкьван» тӀвар (репутация) арадал гъана.

Юкьван виш йисарин къене Багъдад дуьньяда виридалайни чӀехи шегьер хьиз
гьисабзавай тир, адан агьалияр 1,2 млн кас тир. Са археологрин фикирралди,
Багдад садлагьай шегьер тир инсанрин кьадар са миллиондив агакьнавай.

1258-лагьай йисуз монголри шегьер зурбадаказ чукӀурунин нетижада ам яргъи чӀаван
агъуз аватуниз гьахьна. Са шумуд кьиникь гъидай эпидемиядин ва са шумуд
империядик акатунин гъиляй шегьердин гьалар мадни усал хьана. Анжах 1938-лагьай
йисуз Ирак аслу тушир гьукумат хьиз кьабулунин кьулухъ (виликра Британиядин
Месопотамия) Багъдадди къвез-къвез араб мединиятдин юкь я лагьай машгъурвал
арадал хкана.

2012-лагьай йисан гьалдиз килигна, Багъдад дуьньяда виридалайни мугьман кӀан
тийир мукьарин (чкайрин) гьисабдик кутуна, Mercer-ди туькӀуьрнавай сиягьда
уьмуьр гьалунин еридал гьалтайла Багъдад 221 виридалайни чӀехи шегьердин арада
эхиримжи чка кьунва.

Шегьердин тӀвар арадал атунин са шумуд версия ава. «Баград» лугьудай тӀвар чи
эрадилай вилик кӀуьдлагьай виш йисан ассириядин кӀунакхьинин (клинопись) кхьинра
ва Навуходоносор пачагьдин муьгьуьрдивди къейд авунвай вавилондин табличкайрал
тӀвар кьунва (чи эрадилай вилик VI-лагьай виш йис).

Абу Джафар аль-Мансур халифди Багъдад тӀвар алай яшамишдай чкадин диб
эцигайдалай кьулухъ адан мана-метлеб зурбадаказ хкаж хьана. Халифди Мадинат
аль-Салаам тӀвар хкянва, араб чӀалай — «баришугъвилин шегьер». Ам официал тӀвар
тир, атӀузвай монетайрал суьрет чӀугвазвай тир ва маса официал мурад-метлебдихъ
агакьун патал кӀвалахарзавай тир, амма агьалийрин чӀехи пай цӀуру тӀвар
кӀвалахарзамай тир. XI-лагьай виш йисав «Багъдад» вири дуьньядиз чидай
мегаполисдин саки сад тир тӀвар хьана.

Шегьердин тӀвар арадал атунин виридалайни гьяркьуьдаказ чкӀанвай версия — юкьван
фарс чӀалай bhaga — «Аллагь» ва dād — «гайи» гафарикай, яни «Аллагьдин гецӀи»
тахьайтӀа «Аллагьди гайиди» хьиз таржума жезва. Ам, вичел атайла, дегь чIаван
фарс чIалани геле гьатна чир жезва. Идалай тӀимил чкӀанвай версияди лугьузва —
гаф bāgh — «урук» ва dād — «гайи» гафарин сад-садав кьуруникай (фарс чIалай
«гецӀи авунвай урук» тахьайтӀа «гайи урук» хьиз тарджума жезвай) арадал атанва.



https://lez.wikipedia.org/wiki/%D0%A0%D0%BE%D0%B1%D0%B8%D0%BD_%D0%A3%D0%B8%D0%BB%D1%8C%D1%8F%D0%BC%D1%81

Ро́бин Макло́рин Уи́льямс (ингл. Robin McLaurin Williams; 1951 йисан 21 чиледиз,
Чикаго, Иллинойс — 2014 йисан 11 пахундиз, Тибурон, Калифорния) — америкадин
актёр ва стэндап-комик я. Пудра «Оскар» премиядин номинант, виридалайни хъсан
итемрин ролдин патахъай, Уильямсди «Кьегьал Уилл Хантинг» къугъванвай
кьведлагьай пландин итемрин ролдин патахъай статуэтка къачуна. ГьакIни ада
кьведра «Эмми» премия, кьудра «Къизил глобус» премия, кьведра Актеррин
гильдиядин премия, вадра «Грэмми» премия къачуна.

«Август Раш», «Кьве виш йиса авай инсан», «Хиялри гьиниз гъизватIа», «Чан
сагъардай Адамс», «Миссис Даутфайр», «Джуманджи» ва маса фильмра Робина
къугъванвай ролри кьетIен тIвар-ван авайвал къачуна. Вири вичин актердин
карьерадин къене ада саки 300 кинокартинада «шикилар чIугвана», эхирдалди
кIвалах акъвазар тавуна, до последнего не прекращая работать.

1951-лагьай йисан 21-лагьай чиледиз Чикагода Робин Маклорин Уильямс вичин
дидедиз хьана. Адан буба, Роберт Фицджеральд Уильямс (1906-лагьай йисан
10-лагьай мара - 1987-лагьай йисан 18-лагьай баскIум), Юкьван РагъакIидайпатан
АСШдаFord Motors компаниядин чIехибурукай сад тир, диде, Лори Маклорен Уильямс
(хзандин тIвар - Смит, 1922-лагьай йисан 24-лагьай мара - 2001-лагьай йисан
4-лагьай мара), вич Нью-Орлеандай тир, Миссисипи штатдин сенаторни губернатор
Ансельм Маклориндин птул тир, - виликан модель тир. Робинан дамарра инглис,
вэлсдин, ирландиядин, шотландиядин, германиядин, франциядин иви авахьзавай тир.
Робиназ кьве тахай стха тир: Роберт Тодд Уильямс (1938-лагьай йисан 14-лагьай
кьамуг - 2007-лагьай йисан 14-лагьай пахун) ва Маклорин Смит.

Робиназ Епископал клисадин диндин тербия ганва, гьакI ятIани адан диде
Христианвилин илимдин патал алайди тир (са кьадар чIавалай Робина "Епископал
клисада хьун патал цIуд себеб" тIвар алай хъуьруьрдай сиягь акъудна).

Адан буба Детройтдиз маса кIвалахал алудунилай кьулухъ, хзан Чикагодай
Блумфилд-Хиллс (Мичиган штат) агъашегьерда авай 40 кIвал авай кIвализ экъечIна.
Ана Робина Детройтдин округдин йикъан мектебда кIелиз гатIумна. Робинан 16 йис
тамам хьайила, адан буба чIавалай вилик пенсиядиз экъечIна ва хзандихъ галаз
Вудакр шегьердиз (Марин округ, Калифорния) яшамишиз хъфена. Ана Робин мукьвал
алай Ларкспурда авай Редвуддин юкьван мектебдиз гьахьна. ГьакIни ада Клермонтдин
итемрин колледжда кIелзавай тир. Ара атIай чIавуз Маринан Колледжда театрдин
устIарвилин тарсар къачузвай тир.

Са арадлай, интервьюда, вичикай Робина икI лагьана: «зун регъуьвал муьтIуьгъриз
тежер секин аял тир», адахъ галаз санал юкьван мектебда драмадин тарсар
къачузвайбуру адакай «виридалайни хъуьруьрдай ругул я» лугьузвай тир. Аял чIавуз
ягьанатрикай кьил къакъажун патал ам чара-чара рекьералди кIвализ хъфена
агакьзавай тир, хъуьруьн гъун ва фикир чIугун патал Робина дидедиз хкетIар
ахъайзавай тир. Саки вири мажал авай чIав ада кьилдивиле чIехи кIвале тухузвай
тир. «Аял чIавуз захъ кьилди сад тир галайди, зи кьилди сад тир кIили (дуст) зи
хиялар тир». Са кьадар чIавалай Уильямсди, я адан бубадихъ, я адан дидедихъ адаз
тербия гун патал мажал авачир гъиляй ам кIвалин къуллугъчийриз "заминвиле"
вугузвай тир, лагьана.

1973-лагьай йисуз Робин Джульярд мектебдиз кьабулнава. Джон Хаусманан
регьбервилик драмадин устIарвал кIелун патал Уильямс Нью-Йоркдиз хъфена.
КIелунин кIватIалдик 20 студент акатзавай тир, абурун арада Кристофер Ривни авай
тир. КIелунин чIаван къене ада йифен клубра хъвер къведай программаяр
къалурзавай тир, гьакIни официантвиле кIвалахзавай тир. 1976-лагьай йисуз Мектеб
акьалтIдилай кьулухъ ам Лос-Анджелесдиз экъечIна. Гьана ада са шумуд телешоуда
вичин экъечIунар къалурна. Гуьгъуьнлай, адан муаллим Джим Данна лагьана:
«сценадал ам кукIваллаз авай тир, адаз сергьятар авачир. Ахпа ада чна колледжда
къалурзавай пьесар алава ийизиз эгечIна. Гьа чIавуз адан талантдин чун гъавурда
акьуна. Адавай гьар гьи чкадал хьайитIани, гьар гьи роляр хьайитIани ва гьар гьи
шартIарра хьайитIани къугъваз жезва».

Актердин сифтени-сифте сценадал арадал акъатунар 1970-лагьай йисарин сифте
паюниз талукь я. Робина стенд-ап-камеди-шоудин жанрда гатIумзавай тир. Вичин
садлагьай экъечIун «Holy City Zoo» клубда хьана. Са кьадар чIавалай Робина
ахъазвай тир «заз наркотики ва бахтлувал вучар ятIа чир хьана» ва «чи чIаван
виридалайни чIехи акьул авай ксар чеб гьикI кьацIурнаватIа заз акуна».
Лос-Анджелесдиз куьч хьайидалай кьулухъ, Робина чара-чара клубра экъечIунар ийиз
давамарна, гьа гьисабдик «Comedy Club»-дани. Телепродюссер Джордж Шлаттердиз
Робина къалурзавай тамашаяр хуш хьана ва адан талант килигна кьатIуз хьана.
Гьавиляй Шлаттерди мад цIийиз арадал гъанвай «Laugh-in» шоуда иштираквал авун
патал Уильямсдиз эверна. Садлагьай эфир 1977-лагьай йисан эхирда хьана, ам
Робинан ТВ-дебют тир. Амма шоу цIийи хъийиз хьаначир. Уильямсди «The Roxy», «The
Improv» ва маса комедиядин клубра вичин тамашаяр къалуриз давамарна. И
экъечIунри Робиназ вичин импровизациядин бажарагъвилерин хцивал хуьз куьмекарна.

1978-лагьай йисуз Уильямс яргъалди амукь тийир «Ричард Прайеран Шоудин» актеррин
ибаратдик квай. Робина са яб акалунда иштараквал авуна. Ана авай сериалар
акъуддайбур Робинакай таъсир хьана - сад лагьай чка кьунин чкадал, Уильямсди
вири и чIаван къене кьилел акъвазнавай тир. Яб акалунин нетижада Робиназ «Бахт
авай йикъар» сериалдиз эверна. Робина 5-лагьай сезондин са шумуд серияда чара
планетадай тир Моркдин роль къугъвана.

Килигунин агалкьунрилай кьулухъ кьилди Робин Уильямсдин патахъай дибвилин
сериалдикай шоу-чхел «Морк ва Минди» авуна. Робина Чилиз чкадин уьмуьр чирун
патал Орк планетадай атанвай Моркдин къугъваз давамарна. 1979-лагьай йисан
12-лагьай ибнедиз «Time» журналдин (АСШдин кIвенкIве аваз фидай цIийи чавар
(хабарар) гудай журнал) вилик чинал акъатнавай Робинан шикил - сериалди жагъай
агалкьунрин символ я. 1982-лагьай йисуз шоу агална, гьа чIавалди Уильямсдикай
тIвар-ван авай актер хьанва. Адан суьретарни шикилар плакатрал, нагьаррин
кьватийрал ва маса затIарал алай тир.

ЧIехи кинода Уильямсдин дебют 1977-лагьай йисуз хьана - жизви аквадай адвокатдин
роль «Заз айнаяр герек жедалди, завай и кар ийиз жедани?» фильмда. Са шумуд
эпизод тир ролрилай кьулухъ ада Роберт Олтменан «Попай» фильмда кьилин рол
къугъвана - шпинатдал рикI алай гьуьлуьхъан Попай. Ам адан садлагьай халисдаказ
рикIел аламукьдай роль хьана. Кинокритик Роджер Эбертди|, михьиз чIалахъардай
вилер чапрас, патахъ хъвер квай Уильямсди и фильм Олтменан музыкадин комедия
жанрдин виридалайни чIехи хазинадив элкъуьруниз куьмек авуна, лугьузвай тир.
Фильм килигдайбурун арада зурба агалкьун аваз тир. Месэла, бюджет 20 млн АСШдин
доллар тир, гьа чIавуз кIватIнавай пулар - 49 млндилай 60 млндал кьван млн
АСШдин хьана.

1987-лагьай йисуз ада Барри Левинсонан «Экуьнин хийирар, Вьетнам» фильмда
диджейдин роль къугъвана. Адан нетижада Уильямсдихъ тIвар-ван авайвал хьанва,
гьакIни ада «Оскардиз» номинация къачунва.

1991-лагьай йисуз Робин Уильямсди диснейдин «Аладдин» мультфильмда джиннан ван
авуна. Гуьгъуьнлай ада мультфильмдин пудлагьай паюна мад джинан ван авуна
(кьведлагьай паюнани мультсериалда адан чкадал Ден Кастелланета тир). Ролрин
чIехи пай Робина комедийра къугъвана. «Оскардиз» кьве номинация адаз муаллимдин
ролди Кьейи шаирин жемят (1989) фильмдани дилидан ролди Гъетерхъан тир Пачагь
(1991) фильмда гъанва.

1998-лагьай йисуз ам кьведлагьай пландин итемрин ролдин патахъай «Оскар» гвай
кас хьана. Адаз статуэтка «Кьегьал Уилл Хантинг» фильмда психопатан роль
къугъунин патахъай гана. 1991-лагьай йисуз Айзек Азимован эсердал эцигнавай
«Кьве виш йиса авай инсан» тIвар алай фильмда кьилин роль къугъвана. Ада инсан
жез кIанзавай роботан роль къугъвана.

1976-лагьай йисуз Сан-Фрацискода модель ва актриса Валерия Велардидал гьалтна.
Гьа чІавуз Робина мукьан (чкадин) тавернада барменвиле кІвалахзавай тир.
1978-лагьай йисан 4-лагьай кьамугдиз абур паб-гъуьл хьана. 1983-лагьай йисуз
Валерияди адаз хва Закари Тим Вилиамс хана. 1984-лагьай йисуз Вилиамс официантка
Мишел Тиш Картердихъ галаз некягь алачиз хьайи алакъадик квай тир. 1988-лагьай
йисуз санал тухванвай 10 йисалай кьулухъ Вилиамс ва Веларди чара хьана..

1989-лагьай йисан 30-лагьай апрелдиз Робина Закаридихъ гелкъведайди Марше Гарсес
вичиз паб яз къачуна. Гьа чІавуз ам Вилиамсан аял руфуна аваз авай тир. Гьа
эвленмишвиле адаз кьве аял хьана: руш Зелда Рей (1989-лагьай йисуз хьайиди) ва
хва Коди Аллен (1991-лагьай йисуз хьайиди). 2008-лагьай йисан ибнедиз, сад-садав
акьалтІай такьурвал шагьид яз къалурна, Гарсеса чара хьуниз арза гана..

Официал рекьелди Робин пудлагьай гъилера 2011-лагьай йисан 23-лагьай баскIумдиз
эвленмиш хьана. Адан цІийи паб Суьзен Шнайдер графикадин дизайнер тир. Церемония
Калифорния штатдин Сент-Гьелен шегьерда тухвана. Вилиамсдин фикирдалди, а цІийи
рафтарвилери вичиз депрессийрикай хкатиз куьмек гана кІанзавай тир. Гъуьлни паб
Сан-Фрациско шегьердин Сеа-Клифф лугьудай районда яшамишзавай тир.

Джулиард мектебда кІелдайла Вилиамсни Кристофер Рив кІилияр хьана. 1995-лагьай
йисуз бахтсуз дуьшуьш хьайидалай кьулухъ (Рив балкІандалай аватунин гъиляй
фалужди ягъна) абур мадни кІевиз кІилияр хъхьана. Вилиамсди мукьвал-мукьвал адал
кьил чІугвазвай тир, хъуьруьрзвай тир, адан рикI кІеви ийизвай тир, гьатта чIехи
депрессиядикай хкудна. 62-лагьай «Къизил глобусар» вугунин церемонияда Вилиамсди
адаз Сесил Б. Де Миллан премия талукьарна. ГьакIни ада Christopher and Dana
Reeve Foundation лугьудай хзандин фондунин Директоррин шурадин уртах хьана ва
кIилидин кІапІалдин пад хуьзвай тир. И кардин гъиляй садакьайрин кьадар лап
чIехи хьана. Кристофер Риван медицинадин страховка акьалтIарайдалай кьулухъ
Вилиамсди адаз вири герек тир пулар гана. Кристофер Рив 2004-лагьай йисуз
рагьметдиз фена. ГьакIни, Риван хендеда, Дана, 2006-лагьай йисуз кьейидайлай
кьулухъ, Вилиамсди абурун 14 йиса авай хва Вилиямдиз вири патарихъай куьмек
гана.

2014-лагьай йисан 11-лагьай пахундиз 11:55 (чкадин чIав) Уильямс вичин кIвале
Тибурон шегьерда (Калифорния) вич-вичел алачир гьалда жагъанва. 12:02-диз
кьиникь тестикь хьанва. Мартин округдин шерифди Уильямсдин кьиникьин мумкин тир
себеб асфиксия (нефес кьун) ятIа малумат гана. Амма кьиникьин акьалтIдай себеб
кьилди са 12-лагьай пахундиз хьна кIандай суддини медицинадин экспертизани
токсикологиядин тест авурдалай кьулухъ жагъиз жеда.

Уильямсдиз ичкидихъни наркотикрихъ галаз проблемар авай тир. Са вацран идалай
вилик Линдстром шегьерда (Миннесота) реабилитациядин юкьва «эрекь хъван тийир
гьал хуьнуьхин» патахъай программа тухвана.

Актердин кьилдин публицистди Уильямсди «четин депрессиядихъ женг чIугвазвай
тиртIа» малумат гана, амма ада жува-жув кьиникай гузвай малуматар тестикьарнач.

Робинан папа Сьюзэн Шнайдерди лагьана: «Зун зи гъуьлни рикIин кIили галачиз
амукьна, дуьнья – виридалайни рикI алай артистрикай сад ва лап хъсан инсан. Зи
рикI атIана».

Пара тIвар-ван ван инсанри, адан дуст комик Стив Мартин кваз, Робин Уильямсдиз
гьурмет авуна. Стив Мартина твиттерда кхьена: «Робин Уильямсдин - халис,
рикIивай тир инсандин, кьетIен чIехи талантдин, сценадихъай зи сакарвидин –
кьиникьдивай заз кIевиз таъсир тийиз жезвачир».

АСШдин Президент Барак Обамади Робин Уильямсдикай лагьана «и жуьредин ксар мад
авач» ва «ам инсанрин руьгьдин гьар бицIи паюник кянвай кас я».



https://lez.wikipedia.org/wiki/%D0%9B%D0%B5%D0%B7%D0%B3%D0%B8_%D1%87%D3%80%D0%B0%D0%BB

Лезги чӀал — лезги халкьдин хайи чIал. И чӀалал Дагъустандин кьиблединни —
рагъэкъечӀдай пата ва Азербайжандин кефердинни — рагъэкъечӀдай пата уьмуьр
ийизвай 800 000-дав агакьна агьалияр рахазва. Кеферпатан Къавкъаздин чIаларин
хзандин нах-дагъустан чIаларин группадин лезги чIаларин хилек акатзава.

ЮНЕСКО-ди акъуднай «Терг хьунин кичIевилик квай дуьньядин чIаларин атлас»
журналда лезги чIалаз vulnerable, яни терг хьунин кичIевилик квай чIалан статус
ганай.

2010 йисан Урусатдин Федерациядин агьалияр сиягьдиз къачунин нетижайрин
малуматрив кьурвал, лезги чӀалал 402 173 кас рахазвай. Энциклопедиядин «Этнолог»
справочникдин малуматрив кьурвал, 2007 йисуз Азербайжанда лезги чӀалал
рахазвайбурун кьадар 364 000 кьван кас тир. Амма Азербайжан республикадин
гьукуматди тӀебии тушир рекьералди Азербайжанда лезгийрин кьадар гзаф
тӀимиларзава. Мисал патал, 1936 йисуз Азербайжандин чӀехи дережадин мектебриз
(ВУЗриз) кьабулун патал анжах лезги халкьдин векилривай гьар йисуз 400 рубль
кьадарда «лезги пул лугьудай» кьетӀен харжи къачузвай. И харжидикай азад хьун
патал пара кьадарда кесиб лезги хзанри чпин паспортра миллет къалурзавай
цӀарцӀел «лезги»-дин чкадал «азербайжанви» кхьенвай. ГьакӀ, Азербайжан
республикадин агьалияр сиягьдиз къачунин малуматрив кьурвал 2009 йисуз
Азербайжанда 180 300 лезгияр авай. Гьавиляй Азербайжанда авай лезгийрин кьадар
гилани дуьз малум туш ва пара кьадарда гьуьжетринни веревирдерин себеб яз
амукьзава.

Лезги чӀалал улубарни газетар акъатзава. Виридалайни гзаф кьадарралди акъудзавай
кьве газет ава, им Урусатда — «Лезги газет» ва Азербайжанда «Самур».

Дегь девирра Алпандин, юкьван виш йисара Къавкъазда и чӀалал гзаф агьалияр
рахазвай. Алатай виш йисара лезги алфавит са шумудра масакӀа хьана. Гилан
алфавит кирилл гьарфаралди туькӀуьрнавайди я. Адак 45 гьарф акатзава.

Фонетикадин система ахъа тушир гьарфаралди девлетлу я. Падежриз дегиш хьунин
система тафаватлу я. Лезги чӀалахъ 18 падеж ава.

Лезги чӀал гегьенш хьанвай чилерик Дагъустандин Ахцегь (97,99 %), Докъузпара
(93,50 %), Кьурагь (98,59 %), Мегьарамдхуьруьн (95,69 %), СтӀал Сулейман
(99,61 %) ва са кьадар Хив (42,05 %), Дербент (18,82 %), Рутул (9,00 %),
Хасавюрт (5,91 %) (ЦІийи Къуруш), Кизляр (3,71 %) (Сарсар хуьр) районар
акатзава. Азербайжанда лезгияр чпин бинедин чилерал тир КцӀар (90,63 %), Хъачмаз
(15,5 %), Кьвепеле (16,4 %), Исмаиллы (8 076 кас), Огъуз (14,16 %), Къуба
(6,8 %), Шеки (7 469 кас), Агъсу районра уьмуьр гьалзава. ГьакӀни, лезги чӀалан
векилар Дагъустандинни Азербайжандин Баку, Магьачкала, Дербент, Каспийск,
Сумгаит, Кизляр, Дагъустандин ЦIаяр, Избербаш, Хасавюрт хьтин чӀехи шегьерра, ва
Урусатдин Федерациядин чара-чара вилаятрани шегьерра авайди я.

1877 йисуз Къавкъаздин дяведилай кьулухъан йисара, бунтар къуватралди
чуькьвезвай береда, Ярагъ, ЦIелегуьн, Рухун, Арагъ, СтIал, Курхуьр хьтин лезги
суван хуьрер Турциядиз куьч хьана ацукьнавай. Алай чӀавуз Турцияда 50
агъзурдилай пара лезгийрин несилри уьмуьр гьалзава, амма абурун гзафни-гзаф пай
ассимиляция хьана туьрквериз элкъвенва. Ана авай лезги хуьрер: Кирне (Ортажа),
Лезгикент, Яйлакёй (Балакесир вилайет), Дагъустан, Гуьнейкин, Финдижак,
Каялипинар, Эмилрлер, Селимие, Османие, Султание.

Лезгийрин мукьва къунши халкьар кефер пата агъуларни табасаранар, кьибле пата —
азербайжанар, рагъакӀидай патани — рутулар я. Вилик лезги чӀалан чирвилер
агъулрин, табасаранрин ва рутулрин арада гзаф гегьенш тир. Са кьадар вахтунин
къене, лезги чӀал чирвилерин чӀал яз агъулрин мектебра хайи чӀал хьиз гузвай. Им
Сталина тухузвай, гъвечӀи халкьар чӀехи халкьарин арада какадарна терг авунин
политикадин план тир.

Услар Карловича вичин улубда «куьре чӀалал» (яни лезги чӀалал) рахазвайбурун
кьадар 80 агъзур кьван кас тирди къалурзава. Гила лезги чӀалал рахазвай ксарин
кьадар чеб лезгийрилай гьелбетта са кьадар тӀимил я.

1994 йисуз кьабулнавай Конституциядив кьурвал, лезги чӀал Дагъустан
Республикадин официал чӀаларикай сад я. Эхиримжи виш йисан къене чӀалан
жемиятдин функцияяр гегьенш хьанва. Гила лезги чӀал мектебра, басмадин идарайра,
художестводин литературада, радио, телевидениеда кардик ква. Адал оригинал тир
ва маса чӀаларай таржума авунвай чӀехи литература туькӀуьрнавайди я, театр,
халкьдин арада чирвилерни культура чукӀурдай идараяр кардик ква. Лезги чӀалал
республикадинни райондин газетар, журналар («Алам», «Лезги газет», «Садвал»,
«Самур» ва мсб.), жемиятдинни-политикадин ва илимдин литература акъатзава.
Дагъустандин милли мектебра 4-ай классдал кьван сифте чирвилер лезги чӀалал
гузва, амма чӀехи классра лезги чӀални литература кьилдин предметар хьиз
гузвайди я. Дагъустандин университетда, Дагъустандин педагогикадин университетда
ва Дербентдин вини дережадин педагогикадин колледжда, лезги чӀалан ва
литературадин юкьван мектебрин муаллимар гьазурзавай, махсус хилер ава.

Лезги чӀални литература, тарихдин вакъиайрихъ галаз кӀеви алкъайра аваз, арадал
атана, вилик фенва. Адан бинеда халкьдин мецин эсерар, тарихдин эсерар ва дегь
Алпандин литература ава. Малум тирвал, лезгияр алпан халкьарикай сад я.
Профессор Я. Яралиеван чирна — жагъурунри чи халкьдин культурадин тарих мадни са
шумуд виш йисан дегь хъувуна. 1990 — й йисарин сифте кьилера алимди субут
авурвал, алпанрин кхьинар лезги чӀалан са нугъатдал авунва, яни алай аямдин
I-VII виш йисара Алпанда лезги чӀал гъвечӀи тайифаяр чеб-чпихъ галаз рахазвай,
гьукуматдин фарманар ва литературадин эсерар кхьизвай чӀал тир. Гьавиляй
алпанрин культура, литература ва тарих лезгийрин, гьакӀни лезги ва Дагъустандин
чӀаларал рахазвай халкьарин ирс яз гьисабзава. И важибвал авай месэладихъ галаз
алакъалу яз, алпанрин зарияр ва алимар: Давдакь, Дасхуьруьнви Моисей,
Мехсети-Ханум, Ширванви Хагани, Кушуви Михьитар, Хиниви Зайнаб ва масабуру лезги
культурадиз, литературадиз ва илимдиз хтун тӀебии кар я. Дегь культурадин,
кхьинрин ва улубрин сагьиб тир алпан ва алай девирдин лезги халкьарин алакъайрин
профессор Я. Яралиева «Алпанрин кхьинар ва лезги чӀал улубда» (Магьачкъала,
1995) ахъайзава.

Гьа икӀ, лезги чӀалахъ авсиятда къвердавай мадни гзаф делилар винел акъатзава.
Месела, къадим лезги тайифайрин сад тир чӀалакай лезги чӀалар арадиз атун чи
эрацал къведалди I агъзур йисан эхиррихъ галаз алакъалу я лугьузвайбур ава.
ЯтӀани чи тайифайрин чӀалар гьи чӀавалай чара жез гатӀуннатӀа гьеле тайинариз
хьанвач. Амма ихьтин кар кьиле фенвайди Къавкъаздин гегьенш чилерал уьмуьр
гьалнавай лезги халкьдикай маса халкьар, лезги чӀалакай маса чӀалар арадиз
атанвайди гзаф алимри хиве кьазва. Гьабурукай яз, Азербайжандин алим
Мегьамедгьасан Велилиди вичин 1921 йисуз Бакуда чапдай акъудай «Азербайжан.
Географиядин — тӀебии этнографиядин ва экономикадин веревирдер» тӀвар алай
улубда вуч кхьенватӀа, фикир гун:

Гьа ихьтин фикир вичин «Азербайжанцин тарих» твар алай улубда Рашид бег
Исмаиловани лагьанва (Баку, 1923 йис).

Лезгийрин тарихдиз талукь кьилди кьве улуб басмадай акъудай тарихдин илимрин
доктор, профессор М. М. Ихилова вичин «К вопросу о происхождении народностей
лезгинской группы» тӀвар алай улубда кхьенва:

Винидихъ тӀварар кьур кирамрин ва маса чӀалан пешекаррин ихьтин фикирар асасдиз
къачуртӀа ва чи чӀалан алим профессор Р. И. Гьайдарова кхьенвайбур рикӀел
хкайтӀа, гзаф метлебар ашкара жеда:

2000 йисуз Я. Яралиева мад са кьери чирна — жагъурун кьилиз акъудна: алимди
гьеле 1908 йисуз Крит кьураматдилай жагъай чепедин чархунал авунвай кхьинар
(абур тахминан цӀийи аямдилай 1700 йисан вилик шикилралди атӀанва) сифте яз
кӀелна ва лезги чӀалаз мукьва Къавкъаздин са чӀалал авунвайди тайинарна. Ихьтин
къиметлу чирна — жагъурунри чи халкь Мукьвал РагъэкъечӀдай патан дегь халкьарихъ
галаз яшайишдин, культурадин, литературадин ва маса жигьетрай галкӀанвайди
успатарзава. Муькуь патахъай, чаз малум тирвал, лезги зарийрин ва алимрин эсерар
гьеле дегь заманра РагъэкъечӀдай патан халкьариз малум тир. Абурукай хейлинбур,
А. Шихсаидова ва М. Ярагьмедова тестикьарзавайвал, Ирандин, Туьркиядин,
Азербайжанди, Гуржистандин, Эрменистандин ва маса гьукуматрин архиврани фондара,
ирссагьибриз хабар авачиз, ама. Ихьтин зарийрик винидихъ тӀварар кьунвай
Алпандин, Ширвандин ва Муьшкуьрдин зарияр, гуьгъуьнин виш йисара уьмуьр
гьалнавай Кьурагьви Маруф, Лезги Хва ва масабур акатзава.

Чи литературани алпан ва лезги чӀаларал арадал атана вилик фенвайди я. Тарихдин
вакъиайрин ва гьаларин таъсирдик алатай виш йисара гзаф лезги зарийри чпин
эсерар фарс, араб, туьрк ва азербайжан чIаларал теснифна. И карди къунши
халкьарин арада авай алакъаяр мадни мукьва авуна ва вилик фенвай литературайрин
тежрибадикай менфят къачудай мумкинвал гана: лезги литература, РагъэкъечӀдай
патан литературадин са хел яз, кӀвенкӀве аваз хьана. Лезги литературадин кьилин
темаяр бинедилай халкьдин уьмуьрдихъ ва тӀебиатдихъ галаз галкӀанвайди тир.
Зарийри фикир-фагьумзавай, гекъигзавай, чпин гьиссер ахъайзавай: арадал
уьмуьрдикай, тӀебиатдикай ва муьгьуьббатдикай теснифнавай эсерар, философиядин
шиирар атана. VII виш йисан зари Давдакьан «ЧӀехи шарвал Жаваншир кьейила авур
ишел» эсердай гьа девирдин уьмуьрдин шикилар, адетар, дуьнья кьатӀун ва шаирдин
устадвилин дережа аквазва.

Къецепатан чӀаларин ва литературайрин таъсирдиз килиг тавуна, лезги зарийри чпин
эсерар дидедин чӀалал теснифзавай, и карни къвердавай къуватлу жезвай. Чав
агакьнавай делилрай аквазвайвал, XIV виш йисуз Куьре Мелика, XV виш йисуз
Миграгъ Къемера, XVI виш йисуз Мискин Велиди, XVII виш йисуз Лезги Къадира,
XVIII виш йисуз Кьуьчхуьр Саида ва маса зарийри дидедин чӀалал лап иер эсерар
теснифна, литература халкьдин руьгьдин игьтияжриз мукьва авуна. И адалатвал авай
рехъ XIX виш йисуз Етим Эмина давамарна, адан шиират чӀехи дережадив агакьна.

ХIХ виш йисуз Лезгистан Урусатдик акатна, чи халкьдин культурадиз, литературадиз
урус ва Европадин культуради, литературади таъсир ийиз гатӀумна. И кар XX виш
йисуз мадни къуватлу хьана.

XX виш йисуз лезги литература, винидихъ къейд авурвал, йигин камаралди вилик
фена: ам вири жинсерин ва жанрайрин эсерар авай, тамам, агакьанвай литературадиз
элкъвена; са жерге алакьунар авай зарийри: СтIал Сулеймана, Хуьруьг Тагьира,
Алибег - Фетягьова, Къияс Межидова, Забит Ризванова, Межид Гьажиева, Алирза
Саидова, Байрам Салимова, Жамидина, Ибрагьим Гьуьсейнова, Азиз Алема, Ханбиче
Хаметовади ва масабуру лезги ва Дагъустандин литературайра лайихвилер авай чка
кьунва.

Лезги литература маса чӀаларални вилик физва: бязи зарийри чпин эсерар урус
(Сфи-Буба, М. Каиди, 3. Акимова, 3. Аминова, Я. Эфендиев ва мсб.), азербайжан
(К. Келентеров, Т. Агъавердиев, С. Керимова ва мсб.) ва туьрк (Н. Самури ва М.
Эсер) чӀаларал теснифзава. Лезги чӀалал чпин эсерар, вилик виш йисара хьиз, маса
миллетрин векилрини (К. Агьмедова ва мсб.) кхьизва.

Литературадиз зарийрин цӀийи несилар къвезва. Абур гьазурун милли мектебра
тешкилнавай литературадин кӀватӀалра, 1993 йисуз Магьачкъалада ахъайнавай
«Жегьил литератор» махсус мектебда, Дагъустандин гьукуматдин университетра кьиле
физва.

Милли литература вилик финиз таржумачийрин кӀвалахди араб, азербажан, туьрк,
урус, фарс, Дагъустандин халкьарин ва маса чӀаларай лезги чӀалаз, лезги чӀалай
уьлкведин ва къецепатан чӀалариз литературадин, тарихдин ва илимдин эсерар
элкъуьруни, дуьньядин литературадин лап иер эсерар лезги чӀалал акъудуниз чӀехи
куьмек гузва. Ихьтин кӀвалахар дегь заманра гатӀум хьанвай: месела, алпан зари
ва алим Дасхуьруьнви Моисеян «Алпанрин тарих» улуб эрмени чӀалаз, арабрин,
персерин, грекрин, эрменийрин зарийрин эсерар алпан ва лезги чӀалариз
элкъуьрнай.

Малум тирвал, чпи уьмуьр гьалзавай уьлкведикай аслу яз, лезгийрин чӀехи пайдиз
кьвед ва я пуд чӀалар чизва. Урусатда авайбуруз лезги ва урус чӀалар,
Азербайжанда авайбурун гзафни-гзаф пайдиз пуд: лезги, урус ва азербайжан чӀалар
чизва. Халкьдин арада урбанизациядин, яни хуьрерай акахьай миллетрин агьалияр
авай шегьерриз куьч хьунин, процесс гзаф вилик фенва. Ва чӀехи пай дуьшуьшра,
ахьтин хзанра лезги чӀал кьулухъ пландиз амукьна урус чӀал винел акьалтзава. И
кардин субут, Дербент, Магьачкъала хьтин чӀехи шегьерра авай урусламиш хьанвай
лезги хзанар я.

Азербайжан пата авай сачилинвийрин гьалар са кӀус масакӀа я. Ана, СССР-дин
береда Баку, Сумгаит хьтин чӀехи шегьерриз куьч хьанвай лезги хзанар урус чӀалал
рахазва, амма алай чӀавуз шегьерриз куьч жезвайбурун кӀвалин чӀал къвердавай
цӀап ва я азербайжан чӀаланни — лезги чӀалан акахьун жезва. Ахьтин хзанрин
кьадар гьар йисуз пара жезва.

Социология ва этнография илимра и гьалариз ассимиляциядин процесс лугьузвайди я.
Яни гьар гьи халкь хьайитӀани, вичелай пара кьадардин халкьдин юкьва гьатна,
хзанра а виниз тир халкьдин чӀалал рахазватӀа са тӀимил вахтунилай терг жеда.
Терг хьунин процессни са шумуд камариз пай жезва: сифте чӀал, культура, дин,
ахпани вичин а бинедин халкьдиз талукьвилин кьатӀун квахьзава. Лезгияр
ассимиляция хьуниз чӀехи рум гузвай са шумуд факторар ава, ибур:

Лезги чӀалан бегьем кьадарда девлетлувилиз килиг тавуна, чӀалан векилри, иллаки
жегьилри, хуьрерани шегьерра, Дагъустанда урус чIалан Азербайжанда азербайжан
чIалан гафарикай, ацӀай цӀарафаяррикай ва гафарин галкӀунрикай менфят къачузва.
И феномен адав маракьлу я хьи, лап чӀехи пай дуьшуьшра абуру винивал гузвай чара
чӀаларин гафариз кутугай лезги аналогар авайди я. Идан асул себебрикай сад,
жегьилрин вилера урус ва я азербайжан чӀалар «вилик фенвай», «кутӀал» чӀалар
хьиз, амма лезги чӀал «кьуьзуьбурун», «модада авачир» чӀал хьиз хьун я.
Кьведлагьай себеб, лезги чӀал бегьем тир дережада чир тахьана, гьавиляй герек
тир гаф кьилиз лезги чӀалал татана хъсан чизвай маса чӀалал атун я. КӀелунар
куьтягьайдалай кьулухъ жегьилри хайи чӀалан къайгъуда акъваззавач, курсара ва я
чпин зегьметралди хайи чӀалан чирвилер хъсанарзавач.

Лезги чӀал кардик квай сфера аста-аста, амма агъунваз гуьтӀуь жезва. Идаз аксина
яз, лезгийрин арада урус чӀаланни азербайжан чӀалан метлеб гьар йисуз мадни
гегьенш жезва. АкӀ, 1970 йисуз лезгийрин 31,6 % процентдиз урус чӀалан чирвилер
авайди тиртӀа, 1989 йисуз и лишан 68,2 % — дав агакьнай. Бязи вахтара и кьве
чӀалари лезги чӀалаз гузвай таъсир акьван пара жезва хьи, им лезги жемиятда
къалабулух арадал атунин себеб жезва. И туькьуьл кардикай чӀехи лезги зари,
сатирик Байрам Салимова «Лезги чӀал гьикӀ вилик физватӀа, гьадакай» тӀвар алай
чӀал туькӀуьрнай:

Лезги чӀалан терг хьуникай макъалайриз тӀвар-ван авай зари, тарихдар, лезги
чӀалан пешекар, журналистни публицист Муьзеффер Низаман хва Меликмамедова вичин
улубра кьетӀен чка гузва. Агъадихъ галай эхтилатарни материалар адан «Лезги
чӀалар: Илимдин макъалаяр ва очеркар» улубдай чин къачуна кхьенвайди я.

И фикирар чи тӀвар-ван авай чӀалан алим, профессор Ражидин Гьайдароваз ва адахъ
галаз санал лезги чӀалан учебникар туькӀуьрнавай Салаудин Селимоваз, Акверди
Рамалдановаз, Селимхан Мирзахановаз, Гьамидуллагь Мегьамедоваз, Нафисат
Эседуллаевадиз махсусбур я. Гьа и алимри туькӀуьрнавай учебникра агъадихъ галай
фикирарни ава:

Гьеле 1990 йисуз Магьачкъалада кьиле фейи лезги кхьирагрин I-й кӀватӀалдал
Муьзеффер Меликмамедова профессордивай жузунай:

Гьатта табасаран чӀалан орфографиядин гафарганда 11 800 гаф ава. Чи гафарганда
гафарин кьадар 10 200 я. Гьавиляй чи тӀвар-ван авай алим-кхьираг Гьаким Къурбана
вичин «ЧӀал халкьдин девлет я» макъалада профессор Р. Гьайдаровавай жузунай:

Мадни са мисал гьиз жеда. 1950 йисуз Магьачкъалада басмадай акъатай
«Русско-лезгинский словарь» улубда 35 000 гаф ава. Амма вучиз ятӀани адалай 16
йис гуьгьуьниз акъатай "Лезги чӀаланни урус чӀалан гафарган"да 28 000 гаф
гьатнава. 7000 гаф тӀимил! ИкӀ фейитӀа, цӀийи гафарганда гьич 10 000 гафни
амукьдач. Гьа инал чи са алимдин гафар рикӀел хкиз кӀанзава. Гьеле цӀуд йис
идалай вилик педагогикадин илимрин кандидат Ш. Мирзоева кхьенай: «Чна тухвай
чирна-жагъурунри къалурзава хьи, саки 40 % тербиядинни чирвилин дережа
ахъайзавай лезги гафар халкьди кардик кутузвач, 65 % — див агакьна аялриз ва
жегьилриз са кьадар гафарин мана эсиллагь чизвач. Нетижа гьихьтинди ятӀа виридаз
аквазва. Гьавиляй энгел тавуна алимри чпин „гаф лугьун“ ва тербиядарри чӀалаз
дикъетдивди фикир гун лазим къвезва.»

Ахпа алимрин фикир ихьтин са месэладал желб хьана: «Урус гафар кьабулун, абурун
гьисабдай девлетлу хьун лезги литературный чӀал вилик финин дибдин рекьерикай
сад я.».

Урус чӀалай гафар кьабулун 1950 — 1960 — й йисарани дебда гьатнай ва а чӀавуз
идаз акси экъечӀай чи къелемэгьлияр мадни гзаф хьанай. Анжах «Коммунист» (лезги
чӀалал) газетда чап хьайи са шумуд макъала рикӀел хкин бес я: «Дидед чӀал михьиз
хуьн» (Къ. Къазиев «Коммунист», 1961 йисан 27 сентябрь), «ЧӀал чӀур тийин» (И.
Мурадов, «Коммунист», 1962 йисан 23 декабрь), «ЧӀал михьиз хуьн чи виридан буржи
я» (Ш. Шабанов, «Коммунист», 1963 йисан 30 январь), «ЧӀалан къанунрал амал ийин»
(А. Гуьлмегьамедов, «Коммунист», 1968 йисан 8 август) ва мсб. Гьа инал лагьана
кӀанда хьи, эхиримжи йисара чи чӀала маса чӀаларай гафар къачун мадни деб
гьатнава. Хайи чӀал михьиз хуьз алахъзавай ксар урус ва маса чӀаларай гафар
къачунин акси туш. Амма а гафар гьар гьикӀ хьайитӀани, герек яни, тушни фикирда
кьун тавуна, акатайвал ваъ, анжах чара авачир дуьшуьшра къачуна кӀванзавайди я.
ЯтӀани чи чӀалал машгъул жезвайбурун арада гьелени и кардикай фагьум тийизвай
ксар гзаф ава. Гьавиляй эхиримжи вахтара чи газетра ва журналра са игьтияжни
авачиз, хайи чӀалан гафар амаз маса чӀаларай къачунвай хейлин гафар пайда
хьанва. Месела: «неве» («хтул»), «тая» («марк»), «къузу» («кӀел»), «киши»
(«кас»), «къаргъудали» («гьажикӀа»), «отряд» («кӀеретӀ»), «геройвал»
(«кьегьалвал»), «остров» («къурамат»), «главный» («кьилин»), «къардаш» («стха»)
ва мсб. Саки садбуру са нин ятӀани тапшуругъдалди чи чӀал гужуналди чӀурзава.
Гьайиф къведай кар ам я хьи, чпи учебникар туькӀуьрзавай, чӀалакай илимдин
эсерар кхьизвай са бязи ксарини чӀалан харчивилиз рехъ гузва.

Виш йисара тарашхъанривай кукӀвариз тахьай лезги чӀалар къе гьи йикъал атанва.
Жаваб жагъурун патал будугъ, къирицӀ, хиналугь чӀаларин лексикадиз вил вегьен.
Алатай виш йисара, иллаки советрин девирда и чӀаларин кьилел чӀехи мусибатар
атана. А чӀаларин лексикада вишералди хайи гафар амукьнач, абурун чка маса
чӀаларин гафари кьуна. И кар къени давам жезва ва будугъ, къирицӀ, хинелугъ
чIалар аморф чӀалариз элкъвез, къвердавай чпин диде чӀал тир алпан чӀалавай
къакъатзава. XX виш йисарал къведалди лезги чӀалавай вичин сихилдин вири чӀалар
генани мукьувай хуьз алакьнай. Вучиз лагьайтӀа Къавкъаздин дегь ва чӀехи
чӀаларикай тир лезги чӀалакай региондин агьалийрини, гьакӀни къунши халкьарин
векилри гегьеншдиз менфят къачузвай. Бязи кирамри кхьизвайвал, гьеле XVIII вуш
йисуз Лезгистандин агьалийрилай гьейри Дагьустандин са шумуд аялатдин —
Акушадин, Дженгутендин, Къаракъайтагьдин, Кубачидин, Къазикъумухдин,
Табасарандин агьалиярни лезги чӀалалди рахазвай. С. Броневскийди а чӀавуз чапдай
акъудай Къавкъаздин чилерин картадиз вил вегьейтӀа, лезги чӀалакай гьикьван
чӀехи чилерал менфят къачузвайтӀа, мадни хъсандиз кьатӀуниз жеда.

Тарихдин чешмейра къалурнавайвал лезги чӀал гьеле XIV виш йисал къведалди
Къавкъаздин лап чӀехи, гьатта маса чӀалар вичин къене цӀурурзавай чӀал тир.
Гьавиляй туьркверин машгьур тарихдар, профессор Зеки Велиди Тогъана вичин
«Уьмуми туьрк тарихдиз гьахьун» улубда кхьенай: «Чара чкайрай тир Гьезер ва
Къипчах агьалийрикай вахтар алатунивай Дербентдинни Ширвандин арада уьмуьр
гьалзавай чкадин агьалийрик акахьиз Лезги жезвай.».

Чи дегьвал, чи чӀехивални къудратлувал эхиз тахьай са кьадар чӀулав къуватри
советрин девирда лезги халкьарикай хьиз, лезги чӀаларикайни кьисас къахчуна.
1920—1952 — й йисара агьулриз мектебда лезги чӀалалди тарсар гана. Гьавиляй
абурувай чпин чӀал хуьз хьана. Амма гуьгъуьнлай абур сад лагьай классдилай урус
чӀалалди кӀелиз мажбурна. 1992 йисал къведалди, яни 40 йисуз и халкьдин чӀала
цӀудралди асул агъул гафарин чкаяр урус гафари кьунва. Дидед чӀалалди кӀел —
кхьин агьулриз анжах Совет гьукумат чкӀайдалай гуьгъуьниз несиб хьана.

Лезги чӀаларин группадик акатзавай арчи чIалаз гзафни-гзаф маса чӀаларин гафар
атанва. Абур авар ва урус чӀаларалди кӀелиз мажбурнава.

Рутул чIалан кьилелни чӀехи мусибатар атана. 1952 йисал къведалди Совет
гьукуматди рутулрив урус ва азербайжан чӀаларалди кӀелиз туна. 1952 йисалай
лагьайтӀа, мектебра тарсар анжах урус чӀалалди гана. Дидед чӀал рутулри 1993
йисалай чирзава.

ЦIахур чIал лап барбатӀ йикъал атана. 1954 йисалди цӀахурри азербайжан чӀалалди
кӀелна. 1954 йисалай абур урус чӀалалди кӀелиз мажбурна. ЦӀахур чӀалалди кхьинар
1991 йисуз арадиз атана ва гила юкьван мектебрин агъа синифра и чӀални чирзава.
ЯтӀани и чӀалаз мадни маса чӀаларай гзаф гафар къвезва.

Табасаран чIалалди кӀел-кхьин 1932 йисуз арадиз атанатӀани, ада вишералди хайи
гафар квадарна. Алай чӀавуз и чӀалан лексикада асул табасаран гафарихъ галаз
санал лезги гафарини чӀехи чка кьазва. Тарихдин вакъиаяр себеб яз Табасаран кьве
чкадал пай хьайидалай гуьгьуьниз Кефер Табасарандин агьалияр кьвед лагьай чӀал
хьиз, азербайжан чӀалакай менфят къачуз мажбур хьана. Кьибле Табасаранда
табасаран ва лезги чӀалар кьилин чӀалар яз амукьна. Советрин девирда гайи
басрухар себеб яз Табасарандин Ерси, Зиль, Гьемейди, Мугъарты, Дарваг ва маса
хуьрерин агьалияр ассимиляция хьана цӀапариз элкъвена. 1959 йисуз Табасаранда
хьайи машгьур этнограф Л. Лаврова вичин «Этнография Кавказа» улубда гьахълу яз
маса чӀалари табасаран чӀал арадай акъудзавайди къейд авунай. Амма лезги чӀала
табасаран чӀалаз арадай акъатиз тунач. М .М. Ихилова кхьейвал, чпин диде чӀал —
лезги чӀал хвеначиртӀа, табасаранар мадни пара ассимиляция хьунухь мумкин тир.
Лезги чӀал абур патал къалхан хьана.

Гьайиф хьи, Азербайжанда лезги чӀалавай маса лезги чӀалар патал яргъалди
къалхандин роль къугъваз хьанач. Вучиз лагьайтӀа ина Совет гьукуматди лезги
чӀалаз мадни пара чуькьуьнвал гана. 1920 йисуз Нариман Нариманов кьиле аваз
Азербайжандин Инкъилабдин Комитетди «I ва II дережадин мектебра чӀалан тарсар
гуникай» декрет кьабулна. 1931—1932 йисара 5 агьзурдав агакьна лезги аялри I — й
классда дидед чӀал чирзавай. Къвердавай лезги чӀалалди кӀелзавайбурун кьадар
мадни пара хьанай. Лезги мектебриз са кьадар будугъ, гьапут, къирицӀ ва
хинелугъви аяларни физвай. Гьа и карди абуруз дидед чӀал хуьдай мумкинвал
гузвай. Милли районар ва милли хуьруьнсоветар, дидед чӀалалди газетар арадал
атунихъ авсиятда лезги чӀал мадни вилик физвай. Лезги чӀалалди кхьинрикай чкадин
идарайрани менфят къачузвай. Амма гьукуматдин кьиле авай бязи шовинистриз и
крарикай хуш атанач. 1936 йисуз абуру мектебра лезгидалди кӀел-кхьин къадагъа
авуна. Гьа чӀавалай Азербайжандин мектебра лезгидалди кӀелзавай лезгийривай 250
манат, техникумра ва институтра кӀелзавайбурувай 400 манат «лезгивилин пул»
къачуз гатӀунна. 1956 йисал къведалди кьиле тухвай и политика себеб яз цӀуд
агъзурралди лезгияр ассимиляция хьана цӀапариз элкъвена. Эхирни Яру империядин
чуькьуьнриз акси экъечӀай халкьдин кьегьал рухвайри 60 — й йисара Забит Ризванов
кьиле аваз «РикӀин гаф» кӀватӀал арадиз гъана. И кӀватӀалди кьиле тухвай женг
себеб яз юкьван мектебра цӀийи кьилелай лезги чӀалалди тарсар гуз гатӀунна.
Совет гьукумат чкӀайдалай ва Азербайжан кьилди аслу тушир гьукумат хьайидалай
гуьгъуьниз лезги чӀал вилик тухун патал са кьадар мумкинвилер арадал атанатӀани,
а мумкинвилерикай авайвал менфят къачуз жезвач. Лезги хуьрерин анжах са паюна,
126 мектебда дидед чӀалан тарсар гузва. Кадрияр ва маса такьатар
агакьзавачирвиляй пара хуьрера дидед чӀал чирзавач. Лезгийрихъ хайи чӀал вилик
тухун патал кьетӀен такьатар тир радио, телевидение, аялар ва жегьилар патал
газетар, журналар, институтра хайи чӀалан муаллимар гьазурдай факультетар авач.
Лезги чӀалалди учебникар агакьзавач. Маса четинвилерни авачиз туш. И крар
гуьнгуьна хтун патал гьукуматдин патай къайгьударвал герекзава. ТахьайтӀа лезги
чӀал, будугъ, кьирицӀ ва хиналугь чӀалар хьиз авайдалайни барбатӀ йикъал атана
терг жеда. Алай чӀавуз Азербайжанда 20 — далай виниз лезги хуьрер, цӀапариз
элкъвена дидед чӀалалди рахазмач. Лезги чIаларин группадик акатзавай ергуьж
чIал, цӀап чӀала чуькьвена арадай акъудунин себебдилай и мукьвара терг хьана.

Куьре нугъат Дагъустандин СтӀал Сулейман, Кьурагь, Мегьарамдхуьруьн ва са кьадар
Дербент ва Хив районра гегьеш я.

Самур нугъат Дагъустандин кьибле пата Ахцегь, Докъузпара ва гьакӀни, са кьадар
Рутул, Мегьарамдхуьруьн ва Дербент районра ва Азербайжанда Дагъустандихъ галаз
сергьятдин патав галай районрин са бязи хуьрера гегьеш я.

Къуба нугъат Азербайжандин кефер пата, КцӀар, Къуба, са кьадар Хъачмаз ва
Кьвепеле районра гегьеш я. И нугъат азербайжан чIалан къуватлу таъсирдик
акатнава. Са бязи дуьшуьшра къуба патан лезгийрин чӀала авай цӀап гафарин кьадар
акьван пара жезва хьи, дагъустандин лезгийри абур четин гъавурда акьазва. Къуба
нугъатдин хуьрерин са бязи рахунар цӀап чӀала чуькьвена арадай акъудна терг
хьунин кичӀевилик ква.

Вичин «Лезги чӀалар: Илимдин макъалаяр ва очеркар» улубда Муьзеффер
Меликмамедова лезги чӀалан нугъатар чирна — жугъурунин нетижада ихьтин илимдин
нетажидал къвезва: лезги чӀалан къуба нугъат 3 агъа нугъатрикай ибарат я: къуба,
кцӀар ва хъимил — куьснет нугъатар. И нугъатралди рахазвай хуьрерин кьилди
туькӀуьрнавай сиягьрай аквазвайвал, къуба диалектдик 136, кцӀар диалектдик 38,
хъимил — куьснет диалектдик 13 хуьр акатзава.

Девиррай девирриз лезги халкьдиз чеб муьтӀуьгъ авур чӀехи халкьарин таъсирдалди
арадал къвезвай са шумуд алфавитарни кхьинар авай. Алпан гьукумат абад хьайи
девирда лезги тайифайриз виридаз, абурук лезгиярни кваз, алпан алфавитдин
кхьинар авай. Гуьгъуьнлай, арабрин халифатди Алпан дяведалди кьуна терг авуна ва
анин халкьар гужуналди ислам диндиз элкъуьр авурдалай кьулухъ, лезгийриз араб
чIалан алфавитдал бинеламиш хьанвай «ажам» алфавит туькӀуьрнавай. Амма араб
алфавитда лезги чӀала авай вири ванер къалуриз жедай гьафар авачир. XIX виш
йисуз, Урусатдин империяди Къавкъаз кьуна вичик кутурдалай кьулухъ, 1860 ийсуз
зурба урус лингвист ва этнолог Услар Пётр Карловича, къавкъаздин маса
халкьаризни хьиз (абхазриз, чеченриз, аварриз ва мсб.), лезгийриз кирилл
гьарфаралди цӀийи алфавит туькӀуьрнавай. И алфавит туькӀуьруниз Услар Карловичаз
Етим Эминани Зулфикъаров Къазанфар-бегди куьмек ганвай. ЦӀийи алфавитдал
кхьенвай сифтени ситфе улуб Зулфикъаров Къазанфаран лезги халкьдин адетрикай,
диде-бубадиз ва чӀехибуруз гьуьрмет авуникай, мугьман кьабулуникай ва маса
месэлайрикай акьуллу эхтилатар, халкьдин мисалар ва махар авай «Куьредин жуз»
улуб тир. И улубдихъ галаз халкь таниш авун патал къази Эмина Кьасумхуьрел
округдин гьакимар, кавхаяр, алимар, муаллимар, фекьияр кӀватӀна мешвера тешкил
авунай. Мешверада иштирак авурбурун чӀехи пайди араб элифба туна кӀелиз тежезвай
цӀийи элифба кутунин кардал къати нарази тир.

А мешверада хьайи гуьжетарни эхтилатар Гьаким Къурбанан «Дили дуьньядин чирагъ»
улубда хъсандаказ къалурнава:

Гуьгъуьнлай, 1928 йисуз лезги чӀалаз латин гьарфарал бине кьунвай цӀийи алфавит
туькӀуьрнавай, амма чкадив такьунвайвиляй 1938 йисалай къедалди куьре нугъатдин
гуьней нугъатдал бине кутунвай кирилл алфавит цӀийи кьиляй гуьнгуьна хутунвай.

11 — ай 19 — дал кьван гьисабдин тӀварар «цӀу»- кӀус гилигунивди арадал къвезва:
«цӀусад», «цӀикьвед», «цӀипуд» ва мсб.

Месела, француз чIала хьиз, лезги чӀалани цӀудар къалурун патал асул гьисабдалди
къадрин (вигезимал) системадикай менфят къачузвайди я: къанни цӀуд (30), пудкъад
(60), пудкъанни цӀуд (70), кьудкъад (80), кьудкъанни цӀуд (90).

Субстанцивация хьайила гьисабдин тӀварар падежриз дегиш жезва: асул п. «кьуд»,
гз. кьадар «кьудбур» / «кьудар», актив п. «кьуда» / «кьудбуру» / «кьудри»,
талукь. п. «кьудан» / «кьудбурун» / «кьудрин», гунуг. п. «кьудаз» / «кьудбуруз»
/ «кьудриз».

Существительный тайин авурла, гьисабдин тӀвар адак дегиш тежер формада гилиг
жезва: «вад руш», «вад рушаз», «вад рушариз».

Са шумуд паярикай туькӀуьр хьанвай гьисабдин тӀварар падежриз дегиш хьайила,
абурун эхиримжи пай масакӀа жезва: «цӀувад» → «цӀувадаз» → «цӀувадриз» →
«цӀувадбурун».

Числойрихъ «- лагьай» кӀус гилигунивди арадал къвезвай къайдадин гьисабдин
тӀварари, затӀар гьисабайла абурун къайда, сад-садан гуьгъуьнлай галай-галайвал
къалурзава.

Числойрихъ «- ра» кӀус гилигунивди арадал къвезвай сефердин гьисабдин тӀварари,
вакъиайрин тикрар хьунин кьадар къалурзава.

Лезги чӀалан лексика, сифте нубатда, дегь лезги чӀалай (алпан чӀалай, дегь
дагъустандин чӀаларай) виниз акъатзавай диб-чӀалан гафарикай ва вич лезги чӀалан
тарихдин къене арадал атанай цӀийи гафарикай ибарат я. Кьведлагьай нубатда,
лезги чӀалан лексикада тӀимил тушир чӀук маса чӀаларай атанвай гафарал къвезва.
Лексикадин вилик фин гзафни-гзаф вич лезги чӀалан гафар туькӀуьрунин
потенциалдин куьмекдалди кьиле физва. ГьакӀ, глаголдин лексикада цӀийи гафар
превербрикай менфят къачунин нетижада арадал къвезва, месела: атун > аватун,
агатун > акъатун, къакъатун > кватун, галатун > алатун ва мсб.

Лезги чӀала манайрин чӀехи пай фразеологизмрин куьмекдалди лугьузвайди я,
месела: «кьил чӀугун (садан патав фин), „ацӀай гъилелди“ (паяр гваз/ агалкьунар
гваз), „мез сивяй аватун“ (несигьат гуникай галат хьун), „кьуд кӀарабни хам
хьун“ (пара яхун хьун) ва мсб.

Полисемиядин (яни гзаф манавилин) гьалар гегьеншдиз гьалтзава, месела: „кьил“ —
бедендин пай, акьул, инсан, кьадар гьисабдай алцум, са вуч ятӀани гатӀум жезвай
чка, техилдин (мухан, къуьлуьн) тварар жедай пай, хуьрек гьазурдай алатрин
къалпагъ, гьукуматдин, республикадин, шегьердин, хуьруьн кьиле авайди, сефер, са
вуч ятӀани куьтягь жезвай чка ва маса манаяр.

Лезги чӀала омонимиядин асул жуьре, литературадин чӀала семантикадинни
фонетикадин дегишвилерин ва къецепатан чӀаларай гафар атунин нетижада арадал
къвезвай лексикадин омонимия я. Лексикадин омонимар тӀварцӀин лексикада
гьалтзавай хьиз, глаголдин лексикадани гьалтзава, мес: „гъед“ гафуни цава авай
гъед ва це жедай гьайван манаяр гузва, „атӀун“ — чил атӀун (эгъуьн), нек атӀун,
„кьун“ — гъилив са затӀ кьун, суван гьайван, ва мсб.

Идахъ галаз чӀалан лексикада, литературадин чӀал мадни девлетлу ийизвай, амма
чӀалан сифтегьан къамат чӀурзавай синонимрин кьадар пара жезва. Гьайиф къведай
кар ам я хьи, лезги чӀала синонимрин кьадар, тек са нугъатрин гафарин
куьмекдалди ваъ, къеце патан чӀаларай атай гафарин куьмекдалди вилик физва. И
жуьре процессри чӀал мадни „кьацӀурзава“. Месела: „кечирмишун“ (азерб.) ~
„акъудун“ (лезг.), „алдатмишун“ (азерб.) ~ „алцурарун“ (лезг.), „еринда“
(азерб.) ~ „чкадал“ (лезг.), „къан“ (азерб.) ~ „иви“ (лезг.), „юмшагъ“ (азерб.)
~ „хъуьтуьл“ (лезг.), „герек“ (азерб.) ~ „лазим“ (араб.), „сечкияр“ (азерб.) ~
„кхягъунар“ (лезг.); пуд члендин жергеяр: „буйругъ“ (азерб.) ~ „эмир“ (араб.) ~
„приказ“ (урус.), „яратмишун“ (азерб.) ~ „туькӀуьрун“ (лезг.) ~ „теснифун“
(араб.); кьуд члендин жергеяр: „эл“ (азерб.) ~ „жемят“ (араб.) ~ „халкь“ (араб.)
~ „махлукь“ (араб.); вад члендин жергеяр: „истемишун“ (азерб.) ~ „тӀалабун“
(араб.) ~ „тавакъу авун“ (араб.) ~ „минет авун“ (лезг.) ~ „ялварун“ (азерб.) ва
мсб.

Аквадай гьаларай, цӀуру тарихда (мумкин я, Алпандин девирдал аватун) эрмени ва
лезги халкьдин кьадар-кьисмет сад хьана, нетижада лезги чӀала эрмени чIалай
къачунвай гафарин ва гьакӀни морфологиядин такьатрин кьадар гзаф я. Мисал яз
къачуртӀа, „къвал“ (бедендин пай), „эчӀел“, „син“, „тӀарих“, „мих“, „цӀиртӀ“,
„пицI“ — эрмени чӀалай атанвайбур я. Лезги чӀала умуми алпандин гафарни дуьздал
акъатнава. Амма и рекьяй алимри чи чӀалан лексика гьеле хъсандаказ
чирна-жагъурнавач. Месела, мукIратI гаф эрмени чӀалал (эрм. մկրատ — мкрат),
гуржи чӀалал (гурж. მაკრატელი — макратели) я. Малум тирвал, эрмени чӀални гуржи
чIал, виликан Алпандихъ галаз са сергьятра авай ЧӀехи Армениядинни Ибериядин
гьукуматрин чӀалар тир.

Тарихдин къене, муькуьбурув гекъигайла гъвечӀи, лезги халкь зурба халкьарин
гъилик са шумудра акатзава. Алпан гьукумат чкӀайдалай кьулухъ, арабар къведалди,
III виш йисалай VII виш йисал кьван лезги халкьар фарсарин (сасанидрин, скифрин,
сефевидрин) нуфусдик акатзава. А девирда лезги чӀалаз, бинедин лезги гафар
чуькьвена арадай акъудна, зурба кьадарда фарс ва юкьван девирдин фарс гафар
акатзава. Идан кьилин себебар а девирда Дагъустандинни Ширвандин
экономикадинни — культурадин мукьва алакъаяр ва ХIV — ХVI виш йисара Надир
шагьан Кьибле Дагъустандиз дяведин финарни вигьинар тир.

Исятда лезги чӀала, гьар юкъуз менфят къачузвай чӀехи метлеб авай 600-лай пара
фарс гафар ава.

Алай чӀавуз араб чIалан лезги чӀалан лексикадиз арада масад авачир таъсир авач.
ЯтӀани, лезгийринни цIапарин къуншивилин нетижада азербайжан чӀалай лезги чӀалак
эхиримжи вахтарал кьван давам хьайи араб гафарин акатун фикирда такьун виже
къведач. Идан нетижада, эхиримжидан куьмекдалди, азербайжан чӀала авай араб
гафарин гзафни-гзаф пай лезги чӀала кьабулна, иллаки кьиблепатан лезгийрин
нугъатри.

Вахт алатдалай араб гафар лезги чӀалан рандадикай хкатна адан къайдайрив кьурвал
дегиш жезва. Гьавиляй, лезги чӀала авай араб гафар бинедин араб гафарилай
фонетикадинни-морфологиядин жигьетдай тафаватлу я. Месела: араб. гама → лезги.
къамат, араб. га’ида → лезги. къйда, араб. гисма → лезги. кьисмет

Исятда лезги чӀала, гьар юкъуз менфят къачузвай чӀехи метлеб авай 900 кьван араб
гафар ава.

1930 йисуз Кьибле Дагъустанда урус чӀал виниз жедалди, лезги халкьарик акатзавай
халкьар (агъулар, лезгияр, табасаранар, цӀахурар ва мсб.) сад-садахъ галаз
азербайжан чӀалал рахазвай. А чӀавуз азербайжан чӀал, гила урус чӀал хьиз,
гьукуматдин чӀал хьиз физвай. Мектебра тарсар туьрк чӀалал тухузвай. Лезги
чӀалак пара кьадарда туьркни азербайжан гафар акатуниз чӀехи роль лезгийри чпи
къугъванвай. ГьакӀ, Етим Эмин, СтIал Сулейман, Гьасан Алкьвадари хьтин чӀехи
зарийри ва алимри чпин эсерар азербайжан чӀалал теснифзавай. Мисал яз, Гьасан
Алкьвадаридин Дагъустандин тарихдикай виридалайни зурба метлеб авай «Асари
Дагестан» (Дагъустандин эсер) улуб ада азербайжан чӀалал кхьенвай. Гуьгъуьнлай
адан хци и улуб урус чӀалаз элкъуьрнавай. И жуьре факторринни лезги ва
азербайжан халкьарин тарихдин къене ва гилан аямдани сад-садахъ галаз кӀеви
алакъайра хьунин себебдалди лезги чӀала, иллаки къуба патан лезгийрин нугъатра,
азербайжан гафар югъкъандавай гзаф жезва. Туьркни азербайжан гафарин саки
виридаз бинедин лезги гафарин аналогар авайтӀани, лезги газетра, телевидениеда
ва массайрин алакъадин такьатра кирамри лезги гафарилай азербайжан гафарикай
менфят къачуниз винивал гузва. И карди чи чӀалан гьакӀани нагьакьан гьалар мадни
усаларзава ва чпин чӀал михьунал рикӀ алай халкьарин вилик русвагьарзава.

Азербайжанда уьмуьр гьалзавай лезгийрин чӀала авай азербайжан гафарин кьадар
критик дережадив агакьзава. И тегьерда цӀудралди лезги хуьрер терг хьана
азербайжан хуьрериз элкъвенва. Гьатта гила ахьтин хуьрерин жегьил эгьлийри чеб
са мус ятӀа лезгияр тирди кьатӀузвач. Мисал яз, и тегьерда вири тат халкь саки
тамамдаказ терг хьана.

Лезги чӀала авай туьркизмар тематикадин жигьетдай гуьгъуьнин групайриз пай
жезва:

Глаголар, асул гьисабдалди, абурук -миш куьтягьун гилиг хьуналди кьабул жезвайди
я.

Гьеле 1917 йисал кьван лезги чӀалак урус чIалан гафар акатзавай. Алай чӀавуз
лезги чӀал урус чӀалан зурба, къуватлу таъсирдик ква. Лезги чӀалан лексикадин
вири къатарин къенез гьахьнавай урус ва интернационал (инглис, француз ва маса)
чӀаларин гафар гуьгъуьнин къатара иллаки бул къалурнава:

— «бокс», «гол», «домино», «спорт», «спортсмен», «турник», «спартакиада»,
«олимпиада», «фут­бол», «чемпион», «коньки», «турнир»;

— «анатомия», «бактерия», «академия», «аспирант», «аспирантура», «доцент»,
«дис­сертация», «атом», «атомный», «барометр», «вольт», «водород», «лаборант»,
«геодезия», «геоло­гия», «гипербола», «градус», «дециметр», «диаметр», «дробь»
(мат.), «диалог», «реактор», «реактив», «кристалл», «конспект», «диаграмма»,
«грамм» ва мсб.

— «антология», «опера», «оперетта», «ансамбль», «спектакль», «хор», «драма»,
«поэма», «дра­матург», «драматургия», «драмкружок», «артист», «повесть»,
«артистка», «билет», «выстав­ка», «библиотека», «библиотекарь», «концерт»,
«диктор», «карикатура», «декламация», «декора­ция», «кино» ва мсб.

Эхиримжи вахтара «ЧӀалан экология» лугьудай термин майдандиз акъатнава. Ихтилат
са чӀала маса чӀаларин таъсир пара гьисс тавунвай чкайрикай физва. Анра гьар са
чӀалаз хас тир бинедин гафар ва формаяр артух амукьзава. Чи чӀалакай рахайтӀа,
гьахьтин «чӀалан экологиядин» жигьетдай михьи чкаяр яз, Кьурагь ва Хив райондик
акатзавай лезги хуьрер къалуриз жеда. Месела, кьан чна Хив райондин хуьрер.
Анрай патарал артух инсанар фидачир (чкадал кӀвалах авай, шахтар кардик квай) ва
таъсирдай маса чӀаларни къваларив гвачир.

Са табасаранрихъ галаз алакъа авайтӀани, абурузни лезги чӀал хъсандиз чизвай,
лезгийрив рахадайла, лезги чӀал кардик кутузвай. Гьавиляй а хуьрера
литературадин чӀала гьат тавунвай гзаф дегь чӀаван мисалар гьалтзама.



https://lez.wikipedia.org/wiki/%D0%9B%D0%B5%D0%B2_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87_%D0%A2%D0%BE%D0%BB%D1%81%D1%82%D0%BE%D0%B9

Граф Лев Николаевич Толстой (1828 йисан 28 август(18280828), Урусатдин
Империядин, Туладин губерниядин, Ясная Поляна хуьре хьанва —1910 йисан 7 ноябрь,
Урусатдин Империядин, Рязаньдин губерниядин, станция Астаповода кьенва) —
Урусатдин ва гьакӀни вири дуьньядин виридалайни тӀвар-ван ва нуфус авай
кхьирагрикай ва фагьумдаррикай сад я. Севастопольдин хуьнуьхра иштирак авур кас.
Ам халкьдин арада илим чӀукурзавай кас, публицист, диндин фагьумдар тир, адан
фикирриз халкьдин арада гзаф чӀехи нуфус аваз хьунин нетижада — «толстовство»
лугьудай эдебдинни-диндин цӀийи рехъ арадал атанай.

1873 йисуз Лев Императордин Илимрин Академиядин член-корреспондентвилин
везифадал ацукьнай, 1900 йисуз эсерар кхьизвай ва гафарзавай чӀалан иервилиз
килигна адаз лайихлу академикдин тӀвар ганвай.

Ада кхьей эсерар гзаф сеферда СССР-дани гъурбатда экранриз ва сегьнейриз
акъатнавай. Адан пьесаяр саки вири дуьньядин сегьнейра къугъванайди я.

Адан вири дуьньядиз тӀвар акъатнай эсерар — «Дявени ислягьвал» (урус. Война и
мир), «Анна Каренина», «Чан хкун» (урус. Воскресение) хьтин романар, «Аялвал»
(урус. Детство), «Отрочество», «Жегьилвал» (урус. Юность) хьтин автобиографиядин
трилогия, «Казакар», «Иван Ильичан кьиникь», «Крейцерован соната», «Гьажи Мурад»
гьикаяяр, «Севостопольдикай кьисаяр» очеркар, «Чан алай мийит» ва «МичӀивилин
гьукум» драмаяр, «Туба» ва «Зи иман вуч я?» тӀварар алай диндинни-философиядин
автобиографиядин эсерар ва мсб.

Лев Толстой, I Пётрдин наибрикай сад тир П. А. Толстойди бине кутур Толстояр
сихилдин графрикай тир. Кхьирагдиз вини аристократиядин алемда хъсан мукьвавилин
алакъаяр авай. Месела, адан халуяр ва эмеяр — авантюрист ва бретер
Ф. И. Толстой, чӀугвар ф. П. Толстой, камер-фрейлина А. А. Толстая ва мсб. Зари
А. К. Толстой Лев Толстояз бубадин амлед хцин гада жезвай. Диде патай
кхьирагдиз — генерал-лейтенант Д. М. Волконский ва гзаф девлетлу эмигрант
Н. И. Трубецкой хьтин миресар авай. Лев Толстойдин ва А. С. Пушкинан умуми
мукьвади, I-й Пётрдиз урус флот туькӀуьриз куьмекар авур — адмирал Иван Головин
тир.

Леван дах Николай Ильич Толстой тир (1794—1837). Вичин бубадилай тафаватлу яз,
Николай хъсан савад авай ва кӀеви къилихрин инсан тир. Ам урус кьушундин
Наполеондин винел дяведалди финифра ва Лейпцигдин мукьвал хьайи женгера
иштиракнай, французрин есирвиле гьатнай, амма анлай катиз алакьнай. Дяве кутягь
хьайидилай кьулухъ Николай Павлограддин гусаррин полкдин подполковник хьиз
отставкадиз экъечӀнай.

Отставкадиз экъечӀайдалай кьулухъ са тӀимил вахт алатайла ам, рагьметдиз фейи
бубадин буржариз килигна дустагъда гьат тавун паталди чиновниквилин къуллугъдал
акъатнай. Адан бубадик, вичин къуллугъдилай менфят къачуна къанун чӀурай крар
авунин тахсир кутунай. Силисар къачурла ам кьенай. Ихьтин гъалатӀар авур бубадин
уьмуьрдикай тарс къачур Николаян къилихар хсан патаз дегиш хьанай, ада азад
уьмуьр ва хзандин шадвилериз винизвал ганай. Вичин крар къайдадиз хкун паталди
1822 йисуз ада, Волконскияр сихилдикай тир жегьил тушир княгиня Мария
Николаевнадихъ галаз мехъерар авунай. Бахтар авай никагь хьанай. Абуруз вад
веледар авай: Николай (1823—1860), Сергей (1826—1904), Дмитрий (1827—1856), Лев,
Мария (1830—1912).



https://lez.wikipedia.org/wiki/%D0%9A%D1%8C%D0%B0%D1%81%D1%83%D0%BC%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Кьасумхуьруьнсовет» (урус. Сельсовет «Касумкентский») — Дагъустан Республикадин
СтIал Сулейман райондик квай муниципалитет (хуьруьнсовет).

Администрациядин юкь — Кьасумхуьр хуьр. Хуьруьнсоветдик акатзавай хуьрер:
Кьасумхуьр, КIахцугъ, Сийидар.

Хуьруьнсовет СтIал Сулейман райондин юкьван пата, Чирагъ ва Кьурагь вацIарин
дугунда чка кьунвайди я.

Алай чIавуз хуьруьнсоветда 4,460 майишатар, 2929 кIвалер ава. Агьалияр 15,374
касди туькIуьрзава: 49 % итим, 51 % паб. Агьалийрин вири лезгияр, суьнни -
мусурманар я.

Хуьруьнсоветда демографиядин гьалар ксарин кьадар виниз хьунивди тафават аваз я.
2010 йисуз дидедиз хайибурун кьадар 241 кас, кьейибурун кьадар 95 кас тир.
Агьалийрин яшариз килигна туькIуьр хьунин тегьер гуьгъуьнин тегьерда аквазва:

Урусат Федерациядин Гьукуматди кьиле тухузвай, дидевилиз ва аялвилиз социал
куьмек гунин политикадихъ галаз алакъа аваз, цIийиз хайи аялрин кьадар гзаф
хьана. 2011 йисан 7 вацран къене 241 аял дидедиз ханай, им 2010 йисан гьа ихьтин
вахтунин къене хайи аялрин кьадардилай виниз я.



https://lez.wikipedia.org/wiki/%D0%9A%D0%B8%D1%81%D0%BB%D0%BE%D1%80%D0%BE%D0%B4

Кислоро́д — Химиядин элементрин девирдин системадин 2-лагьай девирдин 16-лагьай
кӀеретӀдин (цӀуру классификациядалди - VI кӀеретӀдин кьилин агъакмеретӀдин) 8
атомндин нумра авай химиядин элемент я. O символдалди ишара ийизва
(лат. Oxygenium). Кислород - химиядин жигьетдай актив тир металлтушир я,
халькагенрин кӀеретӀдин виридалайни кьезил элемент я. ГьакӀан затӀ кислород
(CAS-нумра:7782-44-7) нормал шартӀара кислороддин молекула кьве кислороддин
атомдикай ибарат тир(формула O2), ранг, тӀям ва ни галачир газ я; гьавиляй адаз
гьакӀни дикислороддни лугьуда. Жими кислороддин ранг экьу аби я, кӀеви кислород
лагьайтӀа - экуь вили рангунин кристаллар я.

Кислоддин маса аллотропдин формаянир авайди я, мисаля яз, озон (CAS-нумра:
10028-15-6) - нормал шартӀара молекула кислороддин пуд атомдикай ибарат тир
(формула O3) специфик ни авай, аби рангунин газ я.



https://lez.wikipedia.org/wiki/%D0%9A%D0%B0%D1%82%D0%BE%D0%BB%D0%B8%D1%86%D0%B8%D0%B7%D0%BC

Католицизм — христианвал диндин виридалайни чӀехи хилерикай сад. 2012 йисан
малуматриз килигна, и диндиз ибадат ийизвайбурун кьадар 1 миллиардни 214 миллион
кас тир. Католик гаф грек чӀалай атанвайди я, "вири кьадайди" мана аваз. Гьа
саягъ а гаф Аристотеляни Полибия хашперес кхьирагриз лугьузвай. "Католикрин дин"
сифте сеферда кардик кутунвайди Игнатий Антиохви тир, 110 йисуз, а инсанрин
гъвечӀи кӀеретӀар фикирда кьун патал. Европада Католиквалди цивилизация
эцигзавай Протестантизмдихъ пара агъазвайбур авачир гьукуматра, дахьайтӀа
Контрреформациядин береда Католиквалдик кьулухъ гъанвайбур - Италияда,
Испанияда, Португалиядани Францияда. Германияда ам чӀехи пай рагъакӀидайни кефер
патара авайди я, Австрияни галаз. Ирландиядани Польшада милли руьгь католик
диндик пара мукьуг гва. Мадни чӀехи къуват Католик диндихъ Латин Америкада ава.

Католик клисади маса хашперес клисайрихъни тешкилатрихъ галаз алакъа кьазва.
Экуменик рахун Пападин хашперес садвалдин консилиумди тухузва. Гьа рахунрин
акъатунрикай сад хьана 1993 йисуз хьайи православ клисайрин векъилрихъ галаз
къулар чӀугвур Баламанддин разивал тир. 1999 йиса къулар чӀугвунвай
Виридуьньядин Лютеран Федерацидихъ галаз Санал туькӀуьрнавай пад кьазвай
декларация тир.

1964 йиса Иерусалимда гьалтун хьана, Вселен Патриарх Афинагорни
Константинопольдин ЧӀехидхъ галаз Римдин папа Павел VӀ ди. Гьа гьалтунин эхирда
кьве хашперес клисайри чпи чпел эцигнавай анафемаяр алуднай.



https://lez.wikipedia.org/wiki/%D0%98%D0%BE%D1%81%D0%B8%D1%84_%D0%92%D0%B8%D1%81%D1%81%D0%B0%D1%80%D0%B8%D0%BE%D0%BD%D0%BE%D0%B2%D0%B8%D1%87_%D0%A1%D1%82%D0%B0%D0%BB%D0%B8%D0%BD

Иосиф Виссарионович Сталин (1879—1953) — революционер, Советрин гьукуматдин
чӀехиди, ЦК ВКП (б)дин чӀехиди яз, СССР-дин кьиле хьана 1924—1953-йисара.

Иосиф Сталин 1879-йисуз дидедиз Гори шегьерда хьана, Тифлисдин губерниядик квай.
Миллетдин жигьетдай адан буба-диде гуржуяр тир. Са кӀус чӀехи хьайила ам
Тифлисдиз хашперес диндин семинария кӀелиз фена. Ахпа ам марксистрин кӀеретӀдик
экечӀна Москвадиз хъфена кӀвалахал. Са шумуд сефер Сталин Урусатдин Империядин
къуватри Сибирьдиз ракъурнай. ГьакӀ ятӀани, 1917-йиса Урусатда Революция хьайила
ам адан чӀехибурукай сад тир, Лениназ куьмекариз. 1924-йисуз Ленин кьейила
Сталиникай партияда ва 1940-йисуз гьукуматдин чӀехиди хьана. Вичихъ кьве гадани
са руш авай. Кьена 1953-й йисуз.

Сталин парабурун рикӀе амукьна, халкьар депортацияр авурвиляй. ГьакӀ хьана,
1944-й йисуз 23 февралдиз чеченарни ингушар вагонра туна Къазакъстандиз
ракъурна. Абурукай са пай рекьени гишила кьена. Гьа йисуз 8-мартдиз
къарачай-балкъарар Сибирдиз ракъурна.



https://lez.wikipedia.org/wiki/%D0%95%D1%80%D0%B3%D1%83%D1%8C%D0%B6_%D1%87I%D0%B0%D0%BB

Ергуьж чIал — ергуьж халкьдин хайи чIал тир. Нах-дагъустанлин чIаларин хзандин
лезги чIаларин группадин кьибле патан лезги чIаларик акатзавай. Вилик и чIалал
Къуба райондин Ергуьж хуьруьн эгьлияр рахазвай.

Ергуьж чIалаз виридалайни мукьва — къирицI, гьапут, жекни элик чIалар я.
Лингвистикадин алимри и чIал къирицI чIалан нугъат тирди лугьузва. Амма им
гьакъикъатдив кьазвай кар туш. И чIаларин векилри сада-сад са жизви кьванни
гъавурда акьазвайтIани ибур дегь алпандин кьилдин мукьва чIалар я.

Къуба районди сувун Ергуьж хуьр гила ичIизва, хуьруьн эхиримжи эгьли инай 1995
йисуз куьч хьана хъфенай. Асул гьисабдалди Хъачмаз райондин чара-чара хуьрера
ацукьна секин хьанвай ергуьжрин лап кьуьзуьбурун рикIел хайи чIал аламайтIани
адал садни рахазвач. Жегьилриз хайи чIал гьич чизвач, рахунал вири цIап чIалаз
элячIнава.



https://lez.wikipedia.org/wiki/%D0%94%D0%B5%D0%BB%D0%B8

Де́ли (хинди: दिल्ली, пандж.: ਦਿੱਲੀ, урду دِلّی, ингл. Delhi) — чӀехивилел
гьалтайла Индиядин кьведлагьай шегьер я (Мумбаидин гуьгъуьна), адав галкӀин
территориядин (Миллетдин кьилин шегьердин округ Дели) статус гва. Ана 11 млн
кьван кас яшамишзава, кьилин шегьердин округда — 16,3 млн кьван кас. Делидин
урбанизациядин тӀебиат агъадихъ галайдакай ибарат я — анлай анихъ къвезмай чӀехи
хьун кьилин шегьердин сергьятрин къеце пата авай (маса территорияридин) шегьерар
кутун арадал гъизва. 2015-лагьай йисан гьалдив кьурвал, агьалийрин сан-гьисаб
вини кьил 25 млн кьван кас хьана кӀанда. Индиядин кефердин пата, Джамна вацӀун
къерехал мукь (чка) кьунва.

1991-лагьай йисуз Индиядин Конституциядик кутунвай 69-лагьай дуьзар хъувунив
кьурвал, миллетдин кьилин шегьердин территориядини адан шегьердин округди
Милледин кьилин шегьердин вилаятдин статус къачунва. Гила адак агъадихъ галай
патав гвай шегьерар акатзава: Гургаон, Нойда, Гъазиабад, Фаридабад, Негьарпар
(ЧӀехи Фаридабад), ЧIехи Нойда, Сонипат, Панипат, Карнал, Рогьтак, Бгьивани,
Ревари, Багъпат, Мератгь, Алвар, Бгьаратпур ва мсб.

ГалкӀдин территориядин сиясатдин гьал Индиядин вилаятдин сиясатдин къурулуш
хьтинди я. Адав чпин къанунар акъуддай система, Лап кьилин суд, кьилиз акъуддай
министррин шурани адан кьиле акъвазнавай кьилин министр гва. Нью-Дели федерал
гьуькуьмвилинни мукьдин (чкадин) вич-вичи идара авунин кьиле тухуник ква,
гьакӀни ам Дели МКьШТ-дин кьилин шегьер я.

Делида 6-лагьай виш йисалай ийинихъ инсанар гьамиша яшамишзава. Вичин тарихдин
чӀехи паюнин къене ада жуьреба-жуьре пачагьвилеринни империярин кьилин шегьер
хьиз къулугъ ийизвай тир. Ам са шумудра кьунва, тарашнава ва цӀийи кьилелай
ахцигнава, кьетӀендаказ юкьван виш йисарра. Алай чӀаван Дели са шумуд вири
кьилин шегьердин вилаят тирвал чукӀурнавай шегьеррикай ибарат тир кӀватӀал я.

Шегьердин тӀвар «Дели» Дагьлиз (урду دہلیز; урусдал — сергьят, атӀун) лугьудай
фарс гафуникай арадал атанва, маса версиядив килигайвал — Морьян, Раджи Дхайллу
королдин тӀварцӀикай. Делидин агьалийриз деливияр лугьузва. ГьакӀни шегьердин
тӀвар Диллиуоалей (урду دلی والے) лугьудай уммадин тӀварцӀихъ галаз алакъалу
ийизва (умуьрдин хас тир къайда авай уммаяр я, ихьтин жемятар патав гвай
хуьреррани пакистандин шегьерра амукьнава).

1483 км² вири майдан авай миллетдин кьилин шегьердин территория Дели пуд кьилдин
«норматив шегьердиз» тахьайтӀа «шегьердин корпорациядиз» чара ийизва. Абуруз
кьилдин органри идара ийизва: Муниципал корпорация Дели (1397,3 км²), Муниципал
комитет Нью-Дели (42,7 км²) ва Дяведин шура Дели (43 км²).

1997-лагьай йисалай инихъ Миллетдин кьилин шегьердин территория Дели 9 округдиз
(ингл. districts) чара ийизва. Абур вири чипел атайла 3 райондиз (ингл.
subdistricts) чара ийизва. Гьар округдин кьиле кьилиз акъуддай комиссар (ингл.
deputy commissioner) акъвазнава, гьар райондин кьиле — райондин магистрат (ингл.
subdivision magistrate). Агъадихъ округрин сиягь ганва.

Дели агломерация идара авун гьакӀни адан проблемаяр гьялун патал 1985-лагьай
йисуз сад тир регьбервал ийизвай шура авай Миллетдин кьилин шегьердин вилаят
туькӀуьрнава (ингл. National Capital Region, NCR).

Агломерациядин виридан майдан 33 578 км², 2001-лагьай йисан агьалияр сиягьдиз
къачунин нетижайрив кьурвал, 13,7 млн кас, 2007-лагьай йисан къиметрив
килигайвал — 16 862 735. Миллетдин кьилин шегьердин территория Дели квачиз,
Миллетдин кьилин шегьердин вилаятдик агъадихъ ганвай округар ква:

Гургаон, Фаридабад, Ноида ва Гъазиабад кьилин шегьердин вилаятдин виридалайни
чӀехи шегьерар я.



https://lez.wikipedia.org/wiki/%D0%A1%D1%82I%D0%B0%D0%BB_%D0%A1%D1%83%D0%BB%D0%B5%D0%B9%D0%BC%D0%B0%D0%BD_%D1%80%D0%B0%D0%B9%D0%BE%D0%BD

СтIал Сулейманан район (урус. Сулейман-Стальский район) — Урусат Федерациядин
Дагъустан республикада авай муниципалитетдин район.

Район Дагъустан Республикадин кьибле пата ала. Республикадин Дербент, Хив,
Табасаран, Кьурагь ва Мегьарамдхуьруьн районрихъ галаз са сергьятра ава.

ЦИК ДАССР-дин 4-й сессияди 1928 йисан 22 ноябрьда кьабулай къарардалди, виликан
Куьре округдин Гуьней, Улусс, Хъутур-Куьредин наибвилерикай ва
Кьибле-Табасарандин наибвилин 9 лезги хуьрерикай Кьасумхуьруьн кантон арадал
гъанвай. 1929 йисуз кантон райондиз элкъуьрнай. 1963 йисуз райондик Кьурагь
район ва Мегьарамдхуьруьн райондин са пай кутунай. 1965 йисуз район вичин
виликан сергьятра гуьнгуьна кухтунай.

1969 йисан 12 майдиз РСФСР-дин Вини Советдин къарардалди, машгуьр лезги зари
СтIал Сулейманан юбилейдин гьуьрметдай райондиз тIвар СтIал Сулеймандиз
дегишарнай.

2010 йисан Вири Урусатдин агьалияр сиягьдиз къачунин нетижайрин малуматриз
килигна, СтIал Сулейман райондин миллетрин сиягь :

СтIал Сулейманан райондин хуьруьнсоветар ва абурук акатзавай хуьрер, (къалин
шрифтдив администрациярин юкьвар къалурнава); .

Гадарнавай хуьрер: Агъа Макьар, Агъа Ярагъ, Бигер, Бурши Макьар, Вини Арагъ,
Вини Ярагъ, Вини Макьар, Векьелар, ДаркIуш, Ивигар, Кьеан, КIеле, КуркIурхуьр,
Макьар, Мехкергъ, Рухун, ХпитIар, Хутаргъ, ЦIарахуьр, Чуьхверхуьр, ЦицIер,
ЦицIигъ, Чантархуьр, ЧIилихъ , ЯлцIугъ.



https://lez.wikipedia.org/wiki/%D0%A1%D1%82%D3%80%D0%B0%D0%BB_%D0%A1%D1%83%D0%BB%D0%B5%D0%B9%D0%BC%D0%B0%D0%BD

СтӀал Сулейман (урус. Сулейман Стальский) (1869 йисан 18 июнь — 1937 йисан 23
ноябрь) — Дагъустан советрин литературадин диб эцигай лезгийрин тӀвар-ван авай,
зурба шаир ва ватанперес.

1869 йисуз виликан Куьре магьалдин (гилан СтIал Сулейман райондин) Агъа СтӀалрин
хуьре дидедиз хьана. Вичиз бегьемдиз аялвал такур Сулеймана 13 йис хьайидалай
кьулухъ кьве гъилелди фу къазанмишзава. Ада батрак яз Дербентда, фялевиле
Генжеда, Самаркандда, Бакуда кӀвалахна. Къад йисуз дуьньяда къекъвейдалай
гуьгъуьниз ам хайи хуьруьз хтана; кӀвал кутуна, лежбервал ийиз, хзан хвена.
Революциядин ва граждан дяведин йисара СтӀал Сулейман киснач, ада 1917-йисан
революция, пачагь тахтунай гадарун шадвилелди кьабулна. Дагъустанда Советрин
гьукум гъалиб хьайидалай гуьгъуьниз СтӀал Сулеймана цӀийи уьмуьр туькӀуьрунин
карда гьевес авайвилелди иштиракна. Гьеле аял чIавуз шиирар туькӀуьрунал рикӀ
алаз хьайи Сулеймана вичиз аквазвай гьахъ авачир крарикай дегьне социал
метлебдин чӀалар туькӀуьрзава. Чешне яз революциядилай вилик туькӀуьрнавай адан
«Билбил», «Кавхадиз», «Судуяр», «Фекьияр», «Девлетлуяр, чиновникар» ва масабур
къалуриз жеда. Заридин сатирадин эсерра гьа гьахъ авачир девир дегьнедай ва
хцидаказ критика жезва.

Зариди пачагь тахтунай гадарун, Советрин власть тестикь хьун шадвилелди
кьабулнай ва цӀийи девирдин тарифзавай чӀалар теснифна. Амма адан рикӀелай
халкьдин гьукуматдиз ва Коммунистрин партиядиз хае кимивилерни алатнач — ада,
«Тапан коммунистдиз» хьтин, хци чӀалар туькӀуьрна.

С. Сулеймана туькIуьрай эсерри лезги ва Дагъустандин литератураяр вилик финиз
чIехи таъсир авуна. Абур Гь. Гьажибегова, А. Агъаева, Н. Къапиевади, Гь.
Гашарова, Гь. Гьамзатова, Р. Кельбе-ханова, Ф.Нагъиева ва маса алимри
ахтармишна. ЧӀехи зари 1934-йисалай СССР-дин писателрин союздин член тир.

СтӀал Сулейманан поэзиядин дувулар фольклордин ва литературадин гзаф дерин ва
жуьреба-жуьре къатариз гьахьнава. Гьелелиг им чи вилик акъвазнавай месэла туш.
Амма са кар къейд тавуна таз жедач: чаз чиз, СтӀал Сулейманаз искусстводин
векилрикай виридалайни гзаф СаадидитуькIуьрай эсерри таъсирна. Гьам уьмуьрдин
биографиядиз, гьам поэзиядин образный къурулушдиз, фикир авунин тегьердиз кьве
зарини сад-садаз мукьва я. Низ чида, РагъэкъечӀдай патан базарра, карвансарайра,
духанра жегьил СтӀал Сулейманаз куьчери ашукьрин ва ихтилатдал рикӀ алай
инсанрин сивяй Саадидин чӀалар гьикьван ван хьанатӀа…

СтӀал Сулейман 1937 йисан 21 ноябрдиз Агъа СтӀалда регьметдиз фена ва
гьукуматдин къарардалди Магьачкъалада кучукнава.

ЧӀехи заридин тӀвар хайи райондал, Лезги театрдал, Кьасумхуьруьн юкьван
мектебдал, Магьачкъала, Дербент, Киев ва маса шегьеррин куьчейрал, колхозрал,
библиотекайрал эцигнава. Магьачкъалада заридин сур авай багьда (ам заридин
тӀварцӀихъ гала) С. Сулейманаз зурба гуьмбет (ам Дагъустандин халкьдин
художник-скульптор Хасбулат Аскар Сарыджади теснифна) эцигнава. Инал гьар йисан
18-майдиз «Сулейманан шииратдин югъ» къейдзава.



https://lez.wikipedia.org/wiki/%D0%A0%D0%B0%D0%BA%D1%8A%D0%B8%D0%BD%D0%B8%D0%BD_%D1%81%D0%B8%D1%81%D1%82%D0%B5%D0%BC%D0%B0

Ракъинин систе́ма — юкьван гъед тир Рагъ ва Ракъинилай элкъвезвай вири
тӀебиатдин космосдин объектар кьазвай планетдин система я. Рагъ галаз
гравитациядалди алакъа авай объектрин массадин чӀехи пай муьжуьд нисби тир
хелветда гьахьнавай ва саки элкъвей цӀарцӀин орбитаяр авай планетрин къене ава;
и планетаяр саки кьулу дискдин сергьятра — эклиптикадин кьулувиле ава:

Кьуд мадни гъвечӀи къенепатан планетаяр: Меркурий, Венера, Ччилни Марс (ибуруз
гьакӀни Ччилин кӀеретӀдин планетаярни лугьуда) асул гьисабдалди силикатрикайни
металликай ибарат жезва. Кьуд къецепатан планетаяр: Юпитер, Сатурн, Уран ва
Нептун (ибуруз гьакӀни газдин гигантарни лугьуда) асул гьисабдалди
гьидрогендикайни гьелийдикай ибарат жезва ва Ччилин кӀеретӀдин планетайрилай
массив я.

Ракъинин системада гъвечӀи телойрив ацӀурнавай кьве област ава. Марсни Юпитердин
арада авай Астероидрин чIул квай затӀариз килигна Ччилин кӀеретӀдин планетаяр
галаз сад я, вучиз лагьайтӀа, силикатрикайни металликай ибарат я. Астероидрин
чӀулдин виридалайни чӀехи объектар Церера, Паллада ва Веста я. Нептундин
орбиталай анихъ муркӀади кьунвай цикай, аммиакдикайни метандикай ибарат тир
транснептундин объектар ава, ва и объектрикай виридалайни чӀехи Плутон, Седна,
Хаумеа, Макемаке ва Эрида я. И кьве областда агъзурралди гъвечӀи телойриз алава
яз, инал гъвечӀи телойрин жуьреба-жуьре популяцияр ава — астероидар, планетрин
квазиспутникарни троянар, ччилин мукьва авай астероидар, кентаврар, дамоклоидар,
ва гьакӀни Ракъинин системада элячӀна юзазвай кометаяр, метеороидарни космосдин
руг.

Ракъинин системадин юкьван объект Рагъ я — G2V спектрал синифдин кьилин
галай-галайвилин (последовательность) гъед я, хъипи карлик я. Ракъини системадин
вири массадин лап чӀехи пай (99,866 % кьван) кьазва, вичин чӀугуналди ада
Ракъинин системадиз талукь тир планетаярни муькуь телояр кьуна хуьзва.
Виридалайни чӀехи тир объектар — газдин гигантар амукьзавай массадин 99 %
кьазва, ва и 99%-кай 90 % Юпитердинни Сатурндин паюниз аватзава.

Ракъинилай элкъвезвай чӀехи объектрин еке пай практикадин жигьетдай эклиптикадин
кьулувал лугьузвай са кьулувиле юзазва. Амма гьа и вахтунда фад-фад кометайризни
Клайпер чӀулдин объектриз и кьулувилиз килигна мадни чӀехи алгъундин пӀипӀер
авайди я.

Ракъинин системадин къенепатан област ччилин кIеретIдин планетайрикайни
астероидрикай ибарат жезва. Асул гьисабдалдисиликатрикайни металликай ибарат тир
къенепатан областдин объектар гекъигайла Ракъиниз мукьва я, и област системадин
виридалайни гъвечIи пай я  — адан радиус Юпитерни Сатурн арада авай яргъивилилай
гъвечIи я.

Кьуд къенепатана планетаяр асул гьисабдалди залан химиядин элементрикай ибарат
я, абурун тIимил (0-2) спутникар авайди я ва абуруз гьлкъаяр авайди туш. Гзаф
кьадарда абур четиндиз цIрадай металликай ибарат я (мисал яз, силикатрикай) ва
металлар абурун мантияни чкал туькIуьрзава которые формируют их; ва гьакIни ракь
ва никель хьтин металликай ибарат жезва, ва и металлар абурун хвех арадиз
гъизва. Къенепатан планетайрин пудаз  — Венерадиз, Ччилиз ва Марсдиз  —атмосфера
авайди я; виридаз ядай кратерарани ччинин тектоникадин лишанар авайди я, мисал
яз, рифтдин чухурарни вулканар.

Астероидар — виридалайни гзаф кьадарда авай Ракъинин системадин гъвечIи телояр .

Астероидрин чIул Марсдинни ва Юпитердин арада авай орбита кьазва, Ракъинилай 2,3
ва 3,3 а. т. мензилда. Лугьузва хьи, астероидар - Ракъинин системадин арадиз
атунин, гравитациядин хъилерин гъиляй чIехи са тело арадиз гъиз алакьнавачир
амукьаяр я.



https://lez.wikipedia.org/wiki/%D0%9F%D0%B5%D0%BA%D0%B8%D0%BD

Пекин (кит. 北京, гафба-гаф «Кеферпатан кьилин шегьер») — Халкьдин Республика
Китайдин кьилин шегьер я. Шегьер пуд патай Хэбэй провинцияди элкъвена кьунва ва
кьиблединни — рагъэкъечӀдай пата Тяньцзинь провинциядихъ галаз сергьятарзава.

Пекин Китайдин кьуд дегь кьилин шегьеррин сиягьдик ква. 2008-й йисуз ина Гатун
Олимпиядин къугъунар кьиле тухванвай.

Пекин (лугьунин тегьерда — Бейдзин, кит. 北京, пиньинь: Běijīng) гьарфба — гьарф
«Кеферпатан кьилин шегьер» мана гузва. РагъэкъечIдай Азиядин уьлквейрин виридаз
талукь тир адетдив кьурвал, кьилин шегьердин статус гьа шегьердин тӀварцихъ
вичин эсер дуьздал акъудзава. Мисал паталай, шегьер уьлкведин кефер пата аватӀа,
адаз «Кеферпатан кьилин шегьер» тӀвар эцигзавайди я. И тегьерда тӀварар
къачунвай муькуь шегьерар: Китайдин Нанкин (南京 — «Кьиблепатан кьилин шегьер»),
Япониядин Токио (яп. 東京 «РагъэкъечӀдайпатан кьилин шегьер». Япониядин муькуь
Киото (京都) шегьердин тӀвар гьакӀ «кьилин шегьер» лагьай чӀал я.

Пекин тӀвар, гилан китай чӀалан лугьунин тегьердив кьазвач. Китай чӀалан официал
путунхуа нугъатдал шегьердин тӀвар Бейдзин лугьузвайди я.

Чкайрин гзафбурун тӀварар, «варар» мана гузвай мэнь диз куьтягь жезва. Вучиз
лагьайтӀа, и районра шегьердин са тӀварцин къеледин цлан варар авай.



https://lez.wikipedia.org/wiki/%D0%9C%D0%B0%D1%80%D0%BA%D0%BE_%D0%9F%D0%BE%D0%BB%D0%BE

Марко Поло (15 сентябр 1254 - 8 январ 1324) — Италиядин савдагарни сиягьатдар,
вичин «Дуьньядин пара жуьрейрин ктаб» кхьейи. Сифте йикъарилай эгечӀна са пай
инсанар ана кхьейи затӀарихъ галаз рази тушиз Полодиз чӀалахъ тушир. ЯтӀани, ада
пара хийир гузвай малум ава Армениядин, Ирандин, Китайдин, Казахстандин,
Монголиядин, Индиядин, Индонезиядинни маса чилерин география, тарихни
этнографиядай. А ктабди XӀV-XVӀ вишйисарин пара гуьлерхъанарин, картографринни
кхьирагрин фкиррар зурбадаказ юзарна. Месала, ам Христофор Колумбан корабльдал
алай, ада Индиядиз фидай рекьинихъ къекъведайла. Тариххъанари лугьудайвал,
Колумба адал 70 кхьин авуна.



https://lez.wikipedia.org/wiki/%D0%9A%D0%B0%D0%BC%D0%B0%D1%80%D0%B2%D0%B0%D0%BD

Камарван, Къемерван — Азербайжан республикадин Кьвепеле районда авай хуьр ва
муниципалитет.

Хуьр Кьвепеле райондин кефер пата, райондин кьилин шегьер тир Кьвепеле
шегьердилай 6,5 км яргъал, КичIен сувалай 20 км кьибле пата ала. Хуьр вири
патарихъай ЧIехи Къавкъаздин сувари элкъуьрна кьунва. Кьуд пад ичерин багъар я.
Хуьруьн агъа патай физвай Ятых вацӀ, КичӀен сувалай эгечӀна, КцIар вацIухъ галаз
са чкадилай кьил къачуна, Куьрдиз авахьзавай Турян вацӀук акахьзава. Хуьрелай
кефер патахъ килигайла КичӀен сувун жив алай кӀукӀ михьиз аквада . Хуьр океандин
дережадилай 1100—1200 метр вине ава.

Камарван халис лезги гафарикай арадиз атанвай ойконим я: «камар» + «ван»
(Камарин ван, Камарван).

А.Бакиханова Яфезан тамун гьайванрин, ничхиррин гъуьрчехъан тир хва Камари лезги
тайифайрикай садан чӀехи бубайрикай сад хьайиди кхьизва. Ва гьакӀни Турциядин
кефер пата ва Къарабагъдани эрменийриз Камарван тӀвар алай хуьрер ава. И
топонимар вири са пуналай арадиз атанвайди я.

Хуьре дегь алпанрин сихилрикай тир мягьлеяр ава: Ялцугъар, Фелискъарар, Чепер,
Жигискъарар, Кьаркьарар, Хырахар, Лыгар, Игъирар,Мискияр ва масабур. 4000 йис
идалай вилик Кипрда, Анатолияда хьанвай пелазгийрин дегь кхьинра и сихилрин
тIварар дуьшуьш жезва. Фелискъарар 4000 йис идалай вилик гъвечӀи Азиядин
Фелискъар уьлкведа, Кьаркьарарни Мил кьулувиле яшамиш хьайи лезги тайифайрин
тӀварар я.

Хуьруьз 10 агъзур йисалай виниз тарих ава. Субутрикай сад инавай сурар я.
КIачIал суван ценерикай хкатзавай сурар чепедикай гьазурнавай куьшуьяр хьтинбур
я. Ихьтин сурар чи эрадилай вилик 2-1-агъзур йисаринбур я. Инлай алатайла маса
сурарин тарих 10 агъзур йисар я: ина кьуд къат катакомба (кьуд пад сал къванер
тир) сурар ава. Гьар са къат сурар арадал атуниз 1500—2000 йис герек къведа.
Дявейринни тӀебиатдин катаклизмаяр себеб хьана, хуьруьн чка са шумудра масакIа
хьанвайвиляй хуьре мадни 7 чкадал сурар ала. Абурукайни гьар сад арадал атун
патал, тӀимил хьайитӀа, 500—1000 йис герек я. Хуьревай мусурманрин сурар вацIун
рагъэкъечIдай пата, мажуси диндиз икрамзавай дегь чIаварин алупанрин,
пелезгийрин сурар рагъакӀидай пата ава. Сурарин кьилин къванерикай садан винел 3
агъзур йис идалай вилик кардик хьайи иероглифар ала..

Алатай виш йиса, 100 йис идалай вилик хуьруьн аялри гьуьжреда лезги чIалал
тарсар къачузвай. Хуьруьн интеллигентрикай Мегьаремни Гьидаят 1937 йисуз
Сибирдиз акъудна куьчарнай. Жемятди Советрин гьукуматдин вири зулумриз эхнай.
Хрущованни Брежневан вахтунда дидедин чIалал кIелиз-кхьиз ихтияр авачиртIани,
амма и девирда хуьре мектебдин, почтадин, клубдин ва больницадин чIехи дараматар
эцигнай.

Алай чӀавуз хуьре 2500 кьван касди уьмуьр гьалзава. Вири лезгияр, суни —
мусурманар я.



https://lez.wikipedia.org/wiki/%D0%98%D0%B2%D0%B8

Иви — жими галкӀурдай ткандикай арадал атай организмдин къенепатан среда я.
Плазмадикайни формадин элементрикай ибарат жезва: лейкоцитрин клеткайрикайни
постклеткайрин структуррикай (эритроцитрикайни тромбоцитрикай). Ритмикдаказ
кӀвалахзавай рикӀин къуватдин таъсирдалди ивидин дамаррин системадалди элкъвезва
(циркуляция жезва) ва гистогематик манийвилер авайвиляй бедендин муькуь тканрихъ
галаз сих алакъада авайди туш. Юкьван гьалда, инсандин беденда ивидин массадин
пай инсандин бедендин умуми массадиз гекъигун 6,5-7 % тешкил жезва. Кьулантар
авай организмриз ивидиз яру ранг жезва (зайиф-ярудикай мичӀи-яру кьван). Ярувал
ивидиз эритроцитрин къене авай гемоглобин гузва. Са бязи организмрин (моллюскрин
ва мсб.) иви аби рангуна жезва (гемоцианинди абивал гузва).



https://lez.wikipedia.org/wiki/%D0%94%D0%B5%D0%B3%D1%8C_%D0%93%D1%80%D0%B5%D1%86%D0%B8%D1%8F

Дегь Греция — Грециядин тарихда, чи. э. в. III агъзур йисалай чи. э. в. II виш
йисуз Римди Греция къачудалди яргъи хьанвай девир. Грекри чпи къенин йикъалди
чпин уьлкведиз Эллада ва чпиз эллинар лугьузвайди я. «Греция» тӀвар чал Дегь
Римдин вахтарилай атанвайди я. Тариххъанрин гзафбуру адаз, дуьньяда рагъакӀидай
патан цивилизациядин культурадин бине кутур уьлкведиз хьиз килгзава, дуьньядин
демократия, рагъакӀидай патан философия, архитектурадин асул принципар,
скульптура, зарият, ва гьакӀни физикадинни — математикадин илимар, театрдин
харусенят, Олимпиядин къугъунар арадал гъанвай ватан яз гьисабзава. Европадин
саки гьар са халкьдиз вичин культура агакьарнавай Рим Империядиз грек культуради
гзаф къуват авай таъсир авунвай.

«Дегь Греция» термин са гилан Грецияди кьунвай чилер къалурун патал ваъ, и
термин гьакӀни, дегь чӀавуз грек халкьди уьмуьр гьалзавай ЧӀехи Греция тӀварцӀив
машгьур хьанвай Кипр, Къавкъаз, Крым, Иония (Турциядин рагъакӀидай кьер),
Сицилия ва Италиядин кьибле пад хьтин регионар, ва Аравилин, ЧӀулав ва Азов
гьуьлерин кьерейра гьарнал чкӀанвай, грекар уьмуьр гьалзавай чкаяр къалурун
патал кардик квайди я.



https://lez.wikipedia.org/wiki/%D0%A7%D3%80%D0%B5%D1%85%D0%B8%D0%B1%D1%80%D0%B8%D1%82%D0%B0%D0%BD%D0%B8%D1%8F_(%D0%BE%D1%81%D1%82%D1%80%D0%BE%D0%B2)

ЧӀехибритания (ингл. Great Britain, вэлс Prydain Fawr, гэл. Breatainn Mhòr,
корнск. Breten Veur, скотс. Great Breetain) — чӀехивилел гьалтайла Европада
садлагьай, дуьньяда кӀуьдлагьай остров я. Чилин кьадар — 229 946 км² я.
Агьалийрин кьадар — 63 млн кьван кас я, и къалурзавай лишандал гьалтайла
Великобритания дуьньяда пудлагьай остров я (Явадинни Хонсюдин гуьгъуьнилай).
Британиядин островрик акатзава. ЧӀехибританиядал Садхьанвай Королвиликай 95
вишекайди ала, гьа гьисабдикай яз, Англиядин, Шотландиядин, Вэлсдин дибвилин
паярни.

Кефер паталай кьибле патал кьван яргъивал — 966 км, рагъакӀидай паталай
рагъэкъечӀдай патал кьван — 508 км я. Островдин къерехрив Атлантик гьуьл гва.
Норвегиядикайни Даниядикай кьери Кеферпатан гьуьлелди чара жезва, Франциядикай —
гуьтӀуь Па-де-КалениЛа-Манш проливралди, Ирландиядин островдикай — Ирландиядин
гьуьлелди, Пак Георгдин, Кеферпатан проливралди.

Кьибле пата рельеф дибвилин гьисабдалди дугундинди я. Вэлсда Кембрия сувар ава
(абурун лап вини кьил — Сноудон сув, 1085 м.). Англиядин кефер пата Пеннинрин
сувар (лап вини кьил — Кросс Фелл сув, 893 м.), абур рагъакӀидай пата Камберленд
сувариз (лап вини кьил — Пайк сув, 978 м.) ва Кьиблепатан Шотландиядин кьакьан
чкадиз (лап вини кьил — Меррик, 843 м.) элячӀзава. Эхиримжиди Юкьван
Шотландиядин дугундалди уьлкведин виридалайни кьакьан тӀинкӀер гвай (Бен-Невис,
1344 м ва Бен-Макдуи, 1309 м.) Кеферпатан Шотландиядин нагорьедикай чара жезва.

Яргъивилел гьалтайла виридалайни чӀехи вацӀар Северн (220 км), Темза (215 км) я.
Виридалайни чӀехи вирер — Лох-Ломонд (71 км²), Лох-Несс (56 км²).



https://lez.wikipedia.org/wiki/%D0%A5%D0%B8%D0%BD%D0%B5%D0%BB%D1%83%D0%B3%D1%8A%D0%B0%D1%80

Хинелугъар, Хинелугъвияр (хин. кеттитурдур, кетш халх) — дегь Алпандин
халкьарикай сад. Тарихдин къене Кеферпатан Азербайжандин Къуба райондин Хинелугъ
ва са кьадар Владимировка хуьрера уьмуьр гьалзавай, Къавкъаздин бинедин суван
халкь. Нах-дагъустан халкьарин группадин лезги халкьарин хзандиз талукь я. Лезги
чIаларин группадик акатзавай хинелугъ чIалал рахазвайди я.

Вилик хинелугъвийрин арада лезги чIални цIап чIал гегьенш тиртIа, гила тек са
цIап чIал гегьенш я.

Тарихдин чешмейра къейд авунвайвал, 1859 йисуз Хинелугъ хуьре 2300 касди уьмуьр
гьалзавай. 1879 йисуз хуьруьн агьалийрин кьадар 2196 кас тирди къалурнава. 1886
йисуз и рекъем 2167 я. Аквазвайвал, 27 йисуз хинелугъвийрин кьадар са кас
кьванни артух хьанвач, акси яз 133 кас тӀимил хьанва. 1921 йисуз Азербайжанда
хуьруьн майишатар сиягьдиз къачудайла Хинелугъ хуьре 1800 инсанди уьмуьр
гьалзавайди малум хьанва. 1926 йисан малуматра хинелугъвийрин кьадар мадни
тӀимил тирди къалурнава: 1448 кас. Абурукай анжах 105 касдин миллет хинелугъви
хьиз, амайбурун миллет туьрк хьиз кхьенва. 1959 йисалай инихъ хинелугъвийрин
тӀвар этнос хьиз сиягьра эсиллагь амукьнач. На лугьуди республикада ихьтин халкь
ерли хьайиди туш. Гьакъикъатда исятда Азербайжандин Къуба, КцӀар, Хъачмаз,
Девечи ва маса районра 17 агьзурдав агакьна хинелугъвийри уьмуьр гьалзава.. Амма
абурун лап чIехи пай ассимиляция хьана цIапариз элкъвенва.

Хинелугъар — дегь Алпандин несилар я. Абурукай сифте малуматар гузвай тарихдин
гъилив кхьинар XVIII виш йисариз талукь я. XIX виш йисал къведалди хинелугъарни
Хинелугъ хуьр Ширвандин ханвалдик, ва XVIII виш йисан юкьварай гатIумна Къубадин
ханвалдик акатзавай.

Хинелугъвийрин хайи чIал — хинелугъ чIал я. Адалай гъейри абуруз виридаз цIап
чIални чизва. Хинелугъ хуьряй къеце пата уьмуьр гьалзавай хинелугъри чпин чIал
рикIелай алудна цIапдал рахазвайди я. Вичихъ кхьинар авачтӀани, алай чӀавуз
Хинелугъ хуьруьн мектебдин агъа классра кӀелзавай аялри хинелугъ чӀал дидед чӀал
хьиз чирзава.

Хинелугъ чӀалаз виридалайни мукьва — ергуьж, гьапут, жекни элик чIалар я.
Лингвистикадин алимри и дегь алпандин чӀаларикай сад тир хинелугъ чӀал лезги
чIаларин группадивай къакъудна кьилдин чӀал тирди лугьузва.

Муькуь суван халкьариз хьиз, хинелугъвийризни суван уьмуьр гьалунин тегьер хас
я. Адетдин тир кIвалах — хъуьтIуьн чIурарал куьч ийиз хуьдай малдарвал я. Июнь -
сентябрь варцара малар хуьруьн къваларив галай чIурара хуьзвай, хъуьтIуьз адет
тирвал Хъачмаз ва Къуба районрин кьулувилериз гьалзавай. Лежбервилиз куьмекдин
метлеб авай, ам акьванни вилик фенвай машгъулат тушир. Сад-садалай вине авай
айванар хьиз кьантIар-кьантIар хьана фенвай суварин гуьнейра хуьруьн эгьлийри
мух, сил, мержемекар цазвай. 1930 йисалай гатIумна картушарни цазвай.

Хинелугърин кеспияр лезги халкьарин кеспийриз пара мукьва я, ибур — сун парчаяр
гьазурун, сун гуьлуьтар хрун (хин. джораб) “мясерар”, цIегьрен сарикай мерезар,
цIилер хрун ва са рангунин литинин парчаяр гьазурун я.

Чпин хайи Хинелугъ хуьр — кIвалер гурар хьиз сад-садан къаварин винел алай, са
типдин суван хуьр я. КIвалер асул гьисабдалди кьве гьавадин, нагъвар квай
накьвад кирпичрикай эцигнавайбур я. Кьулу къавун чин пад накьвадив кIевирзавай.
КIвалин чилер чепедалди асунзавай, дакIаррин чкадал шуьшеяр квачир гьакIан
тIеквенар туькIуьрзавай. Инсанар кьведлагьай гьавада амукьзавай, ана са шумуд
комнатаяр жедай, садлагьай гьавада гьайванар хуьзвай. Хзанар амукьзавай кIвале
(хин. тунор) лугьудай тIанур хьтин сив ахъа къул авай, адан винел пата къавал
экв гузвай ва гум чIугузвай тIеквен авай. КIвале гьакIни каминар жезвай.

Дуьз совет бередин коллективизация къведалди, хинелугъвийрин жемиятда лап
улу-бубайрин цIуру адетар ва несилдин алакъайрин къуватлу таъсир амукьнай,
месела, ивидин кьисасар къачун, сад-садаз куьмекар гун, мугьман кIанивал,
кьепIина авай аялрал лишанар кутун. Абуру анжах чпин миллетдин векилрин арада
никягьар кутазвади я. Ими патай никьягарни кутузвай. Никьягь диде-бубайрин
ихтиярдалди, пул ва я багьа затIар гана кутазвай, асул гьисабдалди им лапагар,
дуьгуь, кьериз — пул тир. Хинелугъвийрин дегь адетрикай сад, цIийи кIвализ гъайи
суса кьил къакъудун тир: 2-3 йисан къене свас апайдихъ, чIех хинерихъ, буба
патай имийрихъ галаз рахадачир, къаридихъ галаз и къакъудунар са кIус куьруь
тир.



https://lez.wikipedia.org/wiki/%D0%A4%D0%B0%D1%80%D1%81%D0%B8_%D1%87%D3%80%D0%B0%D0%BB

Фарси, ЦӀийи фарси (زبان فارسی [zæ'bɒːne fɒːr’siː]) — Инд-европадин чӀаларин
хзандин иран чIаларин группадик акатзавай, гзаф девлетлу ва виш йисаралди алцум
жезвай литература авай, иран чӀаларин арада кӀвенкӀве аваз физвай чӀал. И
чӀалал, вири дуьньядин литературади кьабулнавай ва дуьньядин эсеррин хазинада
гьатнавай, шедевр тир эсерар кхьенвайди я. Гилан фарс чӀал цӀийи чӀал я, ам Иран
гьукумат арабри дяведалди къачунвай ва уьлкведа Ислам динди винизвал къачузвай
девирда араб чIалан къати таъсирдик акатнавай дегь пегьлеви чIалакай арадал
атанвайди я ва а чӀалан давам я.

Фарси, пуд сад-садаз мукьва тир вариантриз чара хьанвай ва Азиядин пуд
уьлквейра, Иранда, Афганистанда ва Тажикистанда официал чӀалар хьиз кьабулнавай
плюрицентрик чIал я. Абурукай виридалайни вилик фенвай ва дуьньядиз мадни
машгьурди Иран Ислам Республикадин фарс чӀал я, идаз себеб уьлкведи дуьньядин
дережада кьунвай экономикадин потенциал ва и чӀалал рахазвайбурун чӀехи кьадар
я. Ирандин фарс чӀалаз «рагъакӀидай патан фарси»ни лугьузвайди я. Фарс чӀалан
рагъэкъечӀдай патан вариантар Афганистандин гьукуматдин чӀал тир дари ва
Тажикистандин тажик чIалар я.



https://lez.wikipedia.org/wiki/%D0%A0%D0%B8%D0%B3%D0%B0

Рига (латыш Rīga) — Латвиядин кьилинни виридалайни чӀехи шегьер я. Прибалтикадин
гьукуматрин виридалайни чIехи шегьер я. Агьалияр - 701 185 кас я (2014).
Латвиядин экономикадин, сиясатдинни медениятдин юкь я. Шегьер Даугава вацIун
кьве къерехал, вацI Ригадин заливдиз акахьзавай чкадилай яргъа тушир чкадал ала.
1201-лагьай йисуз диб эцигна.

Пара чIаван къене Рига ганзадин шегьер тир. Ина чара-чара стилрикай акатзавай
дараматар - цIуру шегьердин юкьван виш йисарин архитектурадилай модерндални алай
чIаван архитектурадал кьван - мукьвал ала. Рига Урусатдин Империяда виридалайни
чIехи портрикай, зурба мана-метлеб авай промышленностьдин, коммерциядинни
медениятдин юкьварикай сад тир. Рига шегьердин тарихдин юкь ЮНЕСКОдин
Виридуьньядин ирсинин сиягьдиз кутунва. 2014-лагьай йисуз Рига Европадин
медениятдин кьилин шегьер хьиз гьисабиз гатIумна.



https://lez.wikipedia.org/wiki/%D0%9B%D0%B0%D1%82%D0%B2%D0%B8%D1%8F

Латвия (латыш Latvija) — Европадин кефердинни рагъэкъечӀдай пата авай гьукумат
я. Официал тӀвар — Латвиядин Республика (латыш Latvijas Republika). Балтик
гьуьлуьн рагъэкъечӀдайпатан къерехдал ва Европа ГалкIдин кефердинни
рагъэкъечӀдай пата ала. Латвия кефердин патахъ Эстониядихъ (сергьятдин
яргъивал — 339 км); рагъэкъечӀдай патахъ Урусатдихъ (сергьятдин яргъивал — 271
км); кьиблединни рагъэкъечӀдай патахъ Беларусиядихъ (сергьятдин яргъивал — 141
км); кьибледин патахъ Литвадихъ (сергьятдин яргъивал — 453 км) галаз сергьятрал
ала.

Балтик тайифайри ацукьарнавай ва герман колонистри чпин гъилик кутунвай Ливония
тӀвар алай тарихдин областдин чилерин чӀехи пай кьунва. Юкьван вишйисаррани
сифте чӀавара Ливондин ордендин, Реч Посполитадин, Швециядин, Курляндиядин
Герцогвилин ва Урусатдин Империядин агъавилик квай тир. 1918-лагьай йисан
18-лагьай цӀехуьлдиз Урусатдилай вичин аслутуширвал малумарна. 1940-1991-лагьай
йисарин арада ССРГ-дик акатзавай тир. 1991-лагьай йисан 21-лагьай пахундиз
ССРГ-дин чукӀурунин нетижада Латвиядин вичин аслутуширвал жугъурна.

Латвия — унитар гьукумат, президентвилинни-парламентвилин республика я. Дибдин
закон — 1922-лагьай йисан Конституция. Уьлкве 119 административ текдиз чара
жезвайди я, абурукай 110 тек — вилаятар я (лат novadi, сад. к. novads), 9
вилаятрин ихтияр гвай республикадин дережадин шегьерар я.

Чилин майдан — 64 589 км², агьалияр — 1 994 300 кас (2014 й.). Майдан
кьадардикай дуьньяда 122-лагьай чка кьазва, агьалийрин кьадардикай — 147-лагьай
чка. Кьилин шегьер — Рига, рагъэкъечӀдайпатан Балтикадин виридалайни чӀехи
шегьер я. Официал чӀал — лат чӀал я. ЧӀехи миллетар (2011 й.) — латышар
(62,10 %) ва урусар (26,90 %) я. Дин — инжилхъан-луьтеранар я.

Латвия СМТ-дин (1991-лагьай йисалай инихъ), ХавВФ, ВМТ (1992-лагьай йисалай
инихъ), Виридуьньядин Банкдин, Европа ГалкIдин (2004-лагьай йисалай инихъ),
НАТО-дин (2004-лагьай йисалай инихъ), Европадин Советдин (1995-лагьай йисалай
инихъ) ва маса халкьарин арада авай тешкилатрин уртах я.

«Латвия» (Latvija) тӀвар дегь чӀаван латгалрин тӀварцӀикай арадал акъатна.
Латгалар — кьуд инд-европадин балтикадин тайифайрикай сад тир (куршийрихъ,
земгалрихъ, селрихъ галаз санал), гилан латышрин этникадин хвех абурукайни
финнрин ливонрикай ибарат я.

И тӀварцӀиз ухшар авай «Летия» кӀалубда авай тӀвар (Lettia, Letthia, Leththia)
садлагьай сеферда 1209-лагьай йисан Генрихан Хроникада гьалтзавайди я. Сифте
чӀавуз немцери икӀа латгалар яшамишдай чилериз лугьузвай тир. «Латвия» тӀвар лат
чӀалаз литов чӀалай атана — гьам ана «латвяй» (лит. latviai) тӀвар алай латышрин
этнонимдай арадал атана.

Латвияда 1922-лагьай йисан 15-лагьай эхендиз кьабулнавай Конституция
кӀвалахарзава. Латвия — парламентдин республика я. Къанунар акъуддай орган —
Сейм (латыш Saeima). Парламент хкягъунин йикъалди 18 йисал кьван агакьнавай
тамам вири ихтияр авай Латвиядин гражданри 4 йисалди хкягъзава. Виридалайни вини
дережадин векилвал гьукуматдин президентди ийидайди я. Латвиядин Президент
(латыш Valsts prezidents) Сеймди кьуд йисалди хкягъзава.

Виридалайни вини дережадин «кьилиз акъуддай» орган — Министрин кабинет
(латыш Ministru kabinets) я, премьер-министрдикайни (латыш Ministru prezidents)
министрикай ибарат тирди. Министрин Кабинетди гьукуматдин президентди векил авур
чин туькӀуьрдайди я.

Латвиядин ада (азад) пешегалкӀрин галкӀ (латыш. Latvijas Brīvo arodbiedrību
savienība; LBAS (гафба-гаф: Латвиядин ада масавилин ГалкӀ)) — кьилди сад тир
Латвияда авай миллетдин пешекарвилин галкӀарин юкь я. Ам 1990-лагьай йисуз диб
эцигна, Советрин ГалкӀдин пешекарвилин галкӀрин система цӀийикӀа туькӀуьрдайла.

LBAS — Халкьарин арада авай пешегалкӀрин конфедерациядин (ITUC), Европадин
пешегалкӀрин конфедерациядин (ETUC) ва Балтик гьуьлуьн пешегалкӀрин чилинин
(BASTUN) филиал я.

Административ патахъай Латвия 119 са дережадин вич-вичи идара ийидай текариз
чара жезва — 110 вилаятдиз (латыш. novadi, с.к. novads) ва 9 республикадин
дережадин шегьердиз (латыш. novadi, с.к. novads). Вилаятар районризни вилаятрин
шегьерриз чараз жезва тахьайтӀа абурув стӀун къенепатан паюн гвач.

Конституциядиз килигна, Латвия кьуд тарихдинни мединиятдин областдикай ибарат я:
Видземе, Латгалия, Курземе, Земгале, амма абур административ текар туш.

Регионар вилик ракъурун пландик кутун ва вич-вичи идара ийидай текал санал
кӀвалахун патал патал 2006-лагьай йисуз Латвиядин пландик кутадай регионар
туькӀуьрнава — Видземедин, Земгаледин, Курземедин, Латгалиядин ва Ригадин.



https://lez.wikipedia.org/wiki/%D0%9AI%D0%B0%D1%85%D1%86%D1%83%D0%B3%D1%8A

КӀахцугъ (урус. Кахцуг) — Дагъустан республикадин СтIал Сулейман районда авай,
«Кьасумхуьруьнсовет»дик акатзавай хуьр.

Хуьр СтIал Сулейман райондин кьибледа, райондин юкь тир Кьасумхуьрелай 11 км
кьиблединни — рагъакӀидай пата чка кьунвайди я.

КӀахцугърин тӀвар адав акъатнава хьи, и хуьряй Лейли тӀвар алай руш цилингви
Савзиханаз гъуьлуьз фена, зурба классик — зари Етим Эминан диде хьанвай.

XIX виш йисуз КӀахцугъ хуьр вири Куьре округдихъ галаз Урусат империядин гъилик
акатзава. Империядик квай чӀавуз, хуьр Дагъустан вилаятдин Куьре округдин Гуьней
наибвалдиз талукь тир. Птидхуьр, ДаркIуш, Вини Арагъ ва Татархан хуьрерихъ галаз
Татарханрин хуьруьнжемятдик акатзавай.

Алай чӀавуз хуьре 195 майишатар гваз 730 кас яшамиш жезва. Агьалидин вири
лезгияр, суьнни — мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 93 майишатар авай, агьалийрин кьадар 488 кас тир.



https://lez.wikipedia.org/wiki/%D0%9A%D1%8A%D0%B0%D0%B2%D0%BA%D1%8A%D0%B0%D0%B7

Къавкъаз — РагъакӀидай-Европадин кьулувалдин кьибле пата, Азия ва Европа
континентрин сергьятда авай, чӀехи пай сувари куьнвай, Евразияда авай
географиядин регион. РагъакӀидай патай Азов ва ЧӀулав гьуьлери ва рагъэкъечӀдай
патай Каспий гьуьлуь кьунва. Къавкъаздин кеферпатан сергьят, Ея вацI Азов гьуьле
авай Ея лимандиз акахьзавай чкадилай кьил кутуна, гьа и Ея вацӀалай, адан Кугу -
Ея хиляй, Кьулан Егорлык вацIалай, Манычу вирелай, ва Каспий гьуьлуьз авахьзавай
Гейдуку вацӀалай физва. Къавкъаздин кьиблепатан сергьят, виликан СССРдин Турция
ва Ирандихъ галаз гьукуматдин сергьятдайтӀуз физва (гилан Гуржистандин,
Эрменистандин ва Азербайжандин кьибле сергьятар я).

Тарихдинни — географиядин ва экономикадин жигьетдай, Къавкъаздин сергьятрин
къене адет яз Кефер Къавкъаз ва Кьибле Къавкъаз хкягъзава. Кефер Къавкъаздик
Виликпатан Къавкъаз, ЧIехи Къавкъаздин Самур вацӀал кьван яргъи хьанвай
кеферпатан гуьне, гьакӀни Къавкъаздин Кьилин цӀиргъинин кеферни — рагъакӀидай
къерехда авай кьиблединни — рагъакӀидай патан гуьне акатзава. Адет яз Псоу
вацӀал кьван кьвезвай Къавкъаздин ЧӀулав гьуьлуьн къерехни Кефер Къавкъаздин
кӀвачихъ гилигзава, гьакӀ ятӀани и субрегион, Абхазия хьиз Кьибле Къавкъаздиз
талукь я.

Кьибле Къавкъаздик ЧӀехи Къавкъаздин кьиблепатан гуьнедин чӀехи пай, Колхид аран
ва Курин легъв, Армениядин суван кьулувал, Талыш сувар ва Ленкорандин суван
кьулувал акатзава. Кьибле Къавкъаздин сергьятрин къене Армения, Грузия ва
Азербайжан хьтин уьлквеяр, ва гьакӀни, кьилди са Урусатди ва маса вад уьлквейри
аслутуширвал кьабулнавай Абхазия ва Кьибле Осетия. Кьибле Къавкъаз кефер патай
Урусат Федерациядихъ галаз ва кьибле патай Турция ва Ирандихъ галаз
сергьятарзава.

Гилан заманадин политикадин географиядив кьурвал, Къавкъаздин чилер кьве патаз
пай хьанва, Урусатда — Кефер Къавкъаз, Азербайжан, Эрменистан ва Гуржистан —
Кьибле Къавкъаз я. Турциядини вичин рагъэкъечӀдай патан регионар Къавкъаз
региондик талукьарзава.

«Къавкъаз» (дегь-грек. Καύκασος) тӀвар сифте яз, дегь — грециядин кирамрин
Геродотдин эсерра (ч. э. в. V виш йис) ва Эсхилдин (ч. э. в. VI—V виш йисар)
«Бухавра акьалднай Прометей» эсерда гьалтзава. Страбон географди шагъидвалзавай
малуматрив кьурвал, гьа чкадин агьалийри Къавкъаздиз Каспий лугьузвай, ва идакай
хкатзава хьи Καύκασος тӀвар гъурбатдай атанвай гаф я.

Отто Шрадердин ва Альфонса Нерингдин фикирдив кьурвал, дегь-грек Καύκασος гаф
гот ва литва чӀаларин, гот. hauhs — «кьакьан», лит. kaũkas — «тӀур, кӀунтӀ»,
лит. kaukarà — «кӀунтӀ, кӀукӀ» гафарихъ галаз алакъа аваз я. Гьа чӀавузни,
урусатдин лингвист В. А. Никоновди къейд авунай хьи, Шрадердини Нерингди ганвай
этимология делилар авачирбур я. ГьакӀани малум туш, Καύκασος гаф гьи
индоевропадин чӀаларикай къачунватӀа ва гьи гафарин галкӀунин нетижада арадал
атанвайди ятӀа. Идаз ухшар фикир Альберт Джозеф Карнойди гъизва, адан фикирдалди
«Къавкъаз» гаф литва чӀалан gaögaras гафуникай атанвайди я.

Британви лингвист Эдриан Румди ганвай этимология, «Къавкъаз» гаф пелагс девирдин
*kau — «сув» гафуникай арадал атанвайди я. Амма гафун кьведлагьай паюн баянар
гуз хьанач.

И термин грек чӀалан термин тир чӀал сакӀани субут ийиз тежезвай алимри, римви
эсерар кхьидайди Гай Юлий Солиндин эсерра гьалтзавай латин чӀалан Сrоuсаsim
терминдал чин къачуна, Йозеф Марквартди и гаф дегь — иран (скиф) чӀалан *χrohu —
«мурк» ва käsi — «цӀарцӀар гудай» гафаралди гъавурда твазва.

Немецви филолог Пауль Кречмерди, латыш чӀалан kruvesis — «цур» ва дегь - немец
чӀалан (h)roso — «мурк» гафар шагьид яз къалурзава. Мадни тӀимил агалкьун авай
алахъун А. И. Соболевскийдин «Къавкъз» гафунни авестин чӀалан kahrkāsa —
«чинеруг» гафунихъ галаз гекъигун я.

ГьакӀни, «Къавказ» термин, лезги чӀалан къав ва къаз, яни къавар къадай
гафарикай арадал атун мумкин я. Вучиз лагьайтӀа дегь чӀавалай лезгияр суварин
арада яшамиш жезвай, ва Къавкъаздин кьакьан сувар, цавар — къавар къадай стунар
хьиз я.

Виликпатан Кавкъаздин кьулувал Азов гьуьлелай Каспий гьуьлел кьван 700—800 км
яргъи хьанва ва рельефдин характердай пуд элементриз пай жезва: Азов-Кубань
аран, Ставропольдин кьакьанвал ва Тер аран.

ЧӀехи Къавкъаздин суварин система гуьгъуьнин тегьерда пай жезва: Таман
зуростровдилай Эльбрусдал (Къавкъаздин виридалай кьакьан кӀукӀ, 5642 м) кьван
тӀимил — тӀимил хкаж жезвай РагъакIидай Къавкъаз, Эльбрусдинни Казбекдин арада
авай кьакьан суварин Юкьван Къавкъаз ва Казбекдилай Апшерон зуростровдал кьван
агъуз жезвай РагъэкъечIдай Къавкъаз. Къавкъаздин юкьван пата суван система пара
агаж хьанва, амма рагъэкъкчӀдай ва рагъакӀидай патара гегьенш. Адан кеферпатан
гуьне яргъи ва алгъай чка я, ва кьиблепатанди — куьруь ва тик я. ЧIехи
Къавкъаздин гигинин зонада, 4 — 5 агъз. м юкьван кьакьанвал авай Кьилин, Ятар
ччара ийидай синен ва Къвалан цӀиргъер ава.

Къавкъаздин Кьилин цIиргъини, Кеферпатан Къавкъаз ва Кьиблепатан Къавкъаз ччара
ийизва.

Къавкъаздин кукӀвар: Мижирги (5025 м), Казбек (5033 м), Джанги-тау (5058 м),
Шхара (5068 м), Пушкинан кIукI (5100 м), Коштан-тау (5152 м) — ибур Альп суварин
виридалай кьакьан Монблана (4807 м) кукӀвалай кьакьан я.

ЧӀехи Къавкъаздин кьибле пата Кьибле Къавкъаздин депрессия чка кьунва, ана
рагъакӀидай пата уьленар авай Колхид аран, рагъэкъечӀдай пата кьурагь
Къуьре-Аракс аранни Алазань кьулувал ава.

Кьибле Къавкъаздин аранрин кьибле пата Кьибле Къавкъаздин суван кьулувалди чка
кьунва, адак ГъвечIи Къавкъаз ва Джавахет - Армениядин суван кьулувал акатзава.
ГъвечӀи Къвкъазди, суварин арада авай дегьне хандакӀри ччара авунай, 2000—2500 м
кьакьанвал авай, чӀемерукдин кӀалуб авай цӀарцӀин агаж хьанвай цӀиргъер арадал
гъизва. ГъвечӀи Къавкъаздин виридалай кьакьан кӀукӀ — Гамиш сув я (3724 м). И
цӀиргъери, дегьне кӀамари паяриз ччара авунай вулкандин платойрикай, ва
1500—2000 м кьакьанвилера чка кьунвай кьулувалрикай ва абурун винел хкаж хьанвай
вулкандин цӀиргъерикай ибатар тир Армениядин суван кьулувал кефер патайни
кефени — рагъэкъечӀдай патай элкъвена кьунва. Эрмениядин суван кьулувалдин
виридалай кьакьан кӀукӀ — Арагац сув я (4090 м).

Кьибле Къавкъаздин кьблединни — рагъэкъечӀдай къерехда, ГъвечIи Къавкъаздин
суван системадин кьатӀ тир Талыш сувари ва абур Каспий гьуьлуькай ччара ийизвай
Ленкорандин аранди чка кьунва. Талыш сувар пуд яргъивилихъ фенвай цӀиргъерикай
ибарат я. И цӀигъерин виридалай кьакьан чка — Куьмуьрквей сув я (2494 м), ва
Ленкорандин аран, Каспий гьуьлуьн вири къерехар хьиз дуьнья океандин дережадилай
28 м агъада авай, гьуьлуьз агатзавай чкадал кьван и цӀиргъер аскӀан жезва.

Суварин йиса 1.5 см кьван хкаж хьунин ва аранрин йиса 2 — 6 мм кьван агъуз
хьунин себебдилай, Къавкъаз сейсмик зона хьиз физва ва ина зурзунрин къуват 10
балл кьван хьун мумкин я, кьетӀендаказ Эрмениядин суван кьулувалдин кеферни —
рагъакӀидай пад. Эхиримжи кӀеви зурзун ина 1988 — й йисуз Эрменияда хьанвай
Спитак зурзун я. Сувара, муркӀадин гьамбаррин ва живедин маргъалрин авахьунар,
селер, чилин уьцӀуьнар, къванерин аватунар хьтин вакъиаяр фад — фад жезвайди я.
Кьулувилерин чкайриз эрозия (накьв ци ва муркӀари тухун), суффозия ва уьленар
акъатунин процессар хас я. ЧIехи Къавкъазда карстдин кьветIер гзаф ава, абурун
арада Новоафон кьветI, кьветIерин Воронцов система, Живедин тик кьвал (дуьньяда
виридалай дегьне кьветӀерикай сад, 1370 м).

Гуржистандинни Эрмениядин чилерай палеоантропологиядин малуматрин чирунар
делилар яз кьуна, антропологри нетижадиз къвезва хьи, Къавкъаздин дегь неолитик
агьали, сад — садав чинин гьяркьуьвилив ва кьилин кӀарабдин чӀехивилив тафават
авай, европоид расадин кьве вариантди туькӀуьрзавай. Гьа жергедай яз
В.П.Алексеевди гьисабзава хьи, гилан къавкъаздин халкьарин антропологиядин
типдин арадал атунин асул роль и кьве вариантри къугъвана. ЧӀехи ва гьяркьуь
ччин хас тир типар гилан къавкъаздин типдив гутуз жеда, амма европоид расадин
кьибле хилек акатзавай гуьтӀуь ччинин каспий тип, кишпир девирдилай инихъ
арменоид комплексдин лишанрин туькӀуьр хьунин диб хьана.

Къавкъаздин асул динар ислам (суьннивал ва шийивал) ва христианвал
(православиядин клисаяр, рагъэкъечӀдай — христианвалдин клиса — (ассирийвияр) ва
армениядин клиса). ГьакӀни ина иудаизм диндин векилар — ашкеназар, лахлухар,
грузиядин ва суван чувудар, ва езидизм диндин векилар — езидар авайди я.



https://lez.wikipedia.org/wiki/%D0%97%D0%B8%D0%BC%D0%B1%D0%B0%D0%B1%D0%B2%D0%B5

Респу́блика Зимба́бве (ингл. Republic of Zimbabwe, [zɪmˈbɑːbweɪ]; 1980-лагьай
йисалай вилик — Кьиблепатан Родезия) — Африка континентдин кьибледин пата авай
гьукумат я, Виктория чарчардинни Замбезини Лимпопо вацӀарин арада ала.

Кьибледин пата КьАР-дихъ, рагъакӀидай пата Ботсванадихъни кефердин пата
Замбиядихъ галаз сергьятар ава. Кьилин шегьер — Гьараре я.

Уьлкведин тӀварцӀи Мономотапа гьукуматдихъ (и чилерал авай сад лагьай тирди)
галаз галай-галайвал садалай садал къвезвай алакъаяр къалурзава. Мономотападин
кьилин шегьер ЧIехи Зимбабве тир, гьакӀни дибвилин агьалияр — гокомере халкь
(гилан Зимбабведин кьилин шона халкьдин улу бубаяр) тир.



https://lez.wikipedia.org/wiki/%D0%94%D1%83%D1%8C%D0%BD%D1%8C%D1%8F%D0%B4%D0%B8%D0%BD_%D1%87%D0%B8%D0%BC%D0%B8_%D1%85%D1%8C%D1%83%D0%BD

Дуьньядин чими хьун, Глобал чими хьун — XX ва XXI виш ийсара Чилинни Дуьньядин
океандин атмосферадин йисан юкьван дережадин температурадин къвез-къвез хкаж
хьунин процесс.

Климатдин масакIа хьунин гьуьзетунин кардал алахъзавай экспертрин
гьукуматринарадин кIеретIдин позиция ам я хьи, кеспиятдин инкъилаб гатIумнилай
(XVIII виш ийсан кьвед лагьай пай эгечIунилай) инихъ Чилин юкьван температура
0,7 °C хкаж хьанва, ва эхиримжи 20 ийсан къене дуьньядин чими хьун инсандин
кар-кеспидин нетижада арадиз атанва, яни антропоген факторрин нетижада: мисал
яз, парникдин эффект арадал гъизвай карбондин оксид (CO2) ва метан (CH4) хьтин
газар атмосферадиз ахъаюн.



https://lez.wikipedia.org/wiki/%D0%92%D0%B0%D1%86I

Ва́цӀ — пара кӀватӀ хьанвай ятарин ужунар са патах вичин рекъяй. ВацӀи вичиз
рехъ чиляй акъудзава, деринзва. АцӀузва вацӀар чилин винел алай ва чилин къене
ятар патал. Гьар вацӀихъ ава вич эгечӀзвай чка (вацӀун кьил) ва ахвахьзвай чка
(вацӀун ихир). ВацӀар авахьзвайди я гьулериз, вирериз, маса вацӀариз.

ВацӀар, маса вацӀуз авахь тавуна кьилди са океандиз, гьулуьз, вириз ва къумара
кьуру хьана квахьзвайбуруз лугьузва «ЧӀехи вацӀар», вучиз лагьайтӀа абур чаб
чпиз я, маса вацӀарикай гьажиз тушиз. ВацӀар физвайди виняй агъух. ВацӀун
кьилинни ихирдин арада авай кьакьанвал язва вацӀун аватун. Авазва вацӀар
Сувайрин ва ціалцӀам чилин. Сувайрин вацӀар цӀалцӀамбурилай фаз фида. Кагь жедай
кар я, вацӀун чхелар маса вацӀиз фида.



https://lez.wikipedia.org/wiki/%D0%91%D0%BE%D1%82%D0%B0%D0%BD%D0%B8%D0%BA%D0%B0

Бота́ника (дегь-грек. βοτανικός — «набататриз талукь тир», βοτάνη-ай — «хъач,
набатат») — набататар чирзавай илим, биологиядин са хел я.

Европадин илимдин набататар чирдай чӀехи вакъиа Франсиско Эрнандесан «ЦӀийи
Испаниядин набататрин тарих» тӀвар алай, хъсандиказ иллюстрация авунвай, еке
кӀвалах хьанай - и кӀвалах Испанияди пачагь II Филиппди заказдалди арадиз
атанай. И ктабдиз алайчӀаван Мексикадин чилера хьанвай авай 3000-й гзаф
набататрикай ва 500-й гзаф гьайванрикай малуматар гьатнава. Гьа а вахтунда,
Бернардино де Саагуна вичин «ЦӀийи Испаниядин крарин умуми тарих» тӀвар алай
фундаментал ктабда набатарикай са тӀимил куьруь малуматар ганай. Кьве кӀвалахни
ацтекрин элкъвена къваларив гвай дуьньядикай малуматрин бинедаллах арадиз
атанай. Ахпа Саагунан гъиливкхьин рикӀелай алатнай, амма Эрнандесаа ктабдикай са
шумуд сефер маса алимри менфят къачунай: Хосе де Акоста, Нардо Антонио Рекки,
Фабио Колонна, Хайме Онорато Помар, Грегорио Лопес, Федерико Чези, Хуан Барриос,
Иоган де Лаэт, Иоан Эусебио Ньеремберг, Вильям Пизо, Роберт Лавэл, Джон Рэй,
Джеймс Ньютон ва масабдур.



https://lez.wikipedia.org/wiki/%D0%90%D0%BB%D1%8E%D0%BC%D0%B8%D0%BD%D0%B8%D0%B9

Алюминий — Химиядин элементрин девирдин системадин пудлагьай девердин пудлагьай
кӀеретӀдин кьилин агъакӀеретӀдик какатзавай элемент. Гимишдин ранг алай кьезил
металл.

Нормал температурадин шартӀара алюминий кьелечӀ ва кӀеви оксид хамуни кьунва,
гьавиляйни классик цуру ийдай затӀарихъ галаз химиядин реакцияр арадал гъизвач:
с H2O (t°);O2, HNO3 (чими авун галачиз). И себебдин нетижада, алюминий
практикадин жигьетдай коррозия жезвач ва гьавиляй алайчӀаван индустрияда вичин
гегьенш чка кьунва. Амма оксид хам чкӀайла (мисал яз, аммонийдин NH4+ кьелерин
цӀрайбур, кудай щелочар галаз контактда хьайила ва я амальгама авунин нетижада),
алюминий актив металл-гуьнгуьна гьат хъиидайди жезва.



https://lez.wikipedia.org/wiki/%D0%AD%D1%81%D0%BF%D0%B5%D1%80%D0%B0%D0%BD%D1%82%D0%BE

Эспера́нто (Esperanto) — виридалайни гзаф рахазвайбурун кьадар авай тӀебии тушир
чӀал. И чӀал варшавави окулист Лазарь (Людвиг) Маркович Заменгоф патай 1887
ийсуз 10-йсан кӀвалахдин нетижа яз арадиз гъанай. Эсперанто чӀалал садлагьай
басма авур ктабдин тӀвар «Lingvo internacia. Antaŭparolo kaj plena lernolibro»
(«Халкьаринарадин чIал. Сифте гафни тамам тарсарган») тир. Заменгофдин
псевдоним — Эсперанто («Умудзавайди») — са куьруь вахтунда гьа чӀалан тӀвар
хьанай.

Алфавит эсперантодин арадиз гъана латин алфавитдал. Алфавитда 28 гьарф ава: A,
B, C, Ĉ, D, E, F, G, Ĝ, H, Ĥ, I, J, Ĵ, K, L, M, N, O, P, R, S, Ŝ, T, U, Ŭ, V, Z,
гьабур мана ава 28 ванциз — вад ачух, кьве пай ачух ни 21 ачух тушир.

Людвиг Заменгоф Белостокда, къенин Польшадин территорияда, гьа чӀавуз и чка
Урусатдин империядин са пай тир. И шегьерда урусар, белорусар, полякар, чувудар,
немцер яшамиш жедай. Ччар-ччара миллетринвекилрин арада фад-фад душманвал авай
тир. ГъвечӀи чӀавалай Заменгофди вири инсанриз абурун арада душманвални къайивал
арадал хкудун патал сад тир, умуми чӀал гуз кӀандай. И идеядиз ада вичин вири
уьмуьр серфна. Вичин проектдал ада цӀуд ийсалайни гзаф кӀвалахна.

Ва 1887-й йисан 26 июлдиз Варшавада урус чӀалал «Международный язык. Предисловие
и полный учебник.» тӀвар алай чӀехитушир брошюра арадиз атанай. Автордини «д-р
Эсперанто» псевдонимдин къулухъ чуьнуьхнй. Гуьгъуьнлай чӀалан садвал хуьн, цӀийи
гафар тестикь авун ва гьужетавай суалар гьялун патал Эсперантодин Академия
туькӀуьрнай, 1905-й йисуз 1-й Дуьньядин эсперантодин конгресс кьиле фенай.



https://lez.wikipedia.org/wiki/%D0%A1%D0%B8%D0%B9%D0%B8%D0%B4%D0%B0%D1%80

Сийидар (урус. Саидкент) — Дагъустан республикадин СтIал Сулейман районда авай,
«Кьасумхуьруьнсовет»дик акатзавай хуьр.

Хуьр СтIал Сулейман райондин саки юкьван пата, райондин юкь тир Кьасумхуьрелай
кефердинни - рагъакIидай патаз 2,5 км яргъал чка кьунвайди я. Мукьвал алай
хуьрер: Алкьвадар, Курхуьр.

Хуьруь бине кьунвай тарих малум туш. Хуьруьн тIвар, вичин бине кутур ксан
тIварунихъ гала. ЦIуру хуьр гилан хуьрелай 3 км яргъал, Цмурриз тухузвай рекьин
муькув алайди тир.

XIX виш йисуз Сийидар вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Котур
- Куьре наибвалдиз талукь тир. Алкьвадар ва Векьелар хуьрерихъ галаз Векьелрин
хуьруьнжемятдик акатзавай.

Алай чIавуз хуьруьн 605 кIвале 1264 кас яшамиш жезва. Агьалидин вири лезгияр,
суьнни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 58 майишатар авай, агьалийрин кьадар 298 кас тир.



https://lez.wikipedia.org/wiki/%D0%9A%D1%8C%D0%B2%D0%B5%D0%BF%D0%B5%D0%BB%D0%B5

Кьвепеле(Qəbələ) — Азербайжан республикадин Кьвепеле райондин администрациядин
юкь ва кьилин шегьер. 1973 йисалди посёлок тир.

Шегьер Кьвепеле райондин рагъэкъечӀдай пата, Базар-Юрт ва Туфан суварин кӀамун
агъа кьиле, ЧIехи Къавкъаздин суварин ценера, Дамирапаранчай вацIун эрчӀи
къерехда чка кьунвайди я.

Гилан Кьвепеле шегьер тарихдин дегь Кьвепеледилай кефердинни — рагъэкъечӀдай
патахъ 15 км яргъал алайди я. Са чӀавуз ам Къавкъаз Алпандин кьилин юкь тир,
гуьгъуьнлай ам галай — галайвал Ширваншагьрин гьукуматдин ва Шеки ханвалдик
акатнавай.

XVIII виш йисуз Кьвепеледин чилера гъвечӀи феодалвилин форма — Къуткъашендин
султIанат арадал атанвай. Са тӀимил вахтунилай и султӀанат Шеки ханвалдик
акатнавай ва шекидин ханри тайинарнавай наибрин регьбервилик квай. Шеки ханвал
терг хьайидилай кьулухъ и чилер Урусатдин Империядин Елизаветополь губерниядин
Нуха уезддик акатнавай. Урусат Империядик квай чӀавуз шегьердин тӀвар —
Къуткъашин (Куткашин), ва 1920 йисалай — Къуткъашен хьанвай. Гуьгъуьнлай, 1930
йисуз Къуткъашен район арадал гъанвай (гилан Кьвепеле район). 1991 йисуз
райондин тӀвар дегь Кьвепеле шегьердин гьуьметдай «Кьвепеле район»-диз масакӀа
хъувунвай.

1989 йисуз кьиле тухвай вирисоюздин агьалияр сиягьдиз къачунин нетижайрин
малуматрив кьурвал, Кьвепеле шегьердин агьалийрин кьадар 13 190 тир.

Шегьерда «Гилан» тӀвар алай консерваяр расзавай завод, гьакӀни цементдин ва
туьтуьндинни-ферментациадин заводар кардик ква. 2010 йисуз ина голландиядин
«Beltmann» маркадин фортепианояр расзавай фабрика эксплуатациядик вуганвай.

Шегьердиз туризмдин гзаф чӀехи потенциал ава. Кьвепеледин къерехда «Ай ишигъы»
(Вацран экв) тӀвар алай ял ядай зона. Тамариз, сувариз финар, гъетер кьаз ва
гъуьрчехъанвал кьилиз акъудзавай экскурсиядинни — туризмдин къуллугъ «Суван
турбаза» ава. «Сагьил» тӀвар алай алай ял ядай зона Нохур вирин къерехда,
Кьвепеле — Баку шосседилай 5 км яргъал алайди я. Туристривай, ина авай
чарчарриз, тарихдинни — архитектурадин имаратриз килигиз ва муькуь иер чкайриз
финар кьиле тухуз жеда.

Кьвепеле шегьердилай тахминан 16 км кьибле пата Кьвепелпдин РЛС «Дарьял» ава. Им
ракетайрин вигьирникай виликамаз хабар гузвай система я. Вилик Урусатдин
арендадик квай.

Шегьердин патай къугъвазвай, Азербайжандин чемпионрин премьер — лигада
экъечӀзавай, «Кьвепеле» футболдин клуб ава. Клубдин бине 1995 йисуз кутунвай,
алай чӀавуз клубдин кьилин тренер Англиядин кӀватӀал командадинни «Арсенал»
клубдин виликан къугъвархъан Тони Адамс я.

Исмаил бек Куткашенский — Урусат Империядин Армиядин генерал-майор, Пак Георгий
ордендин садлагьай азербайжанви кавалер, зари. Ибрагим бек Мусабеков — тӀвар-ван
авай зари.



https://lez.wikipedia.org/wiki/%D0%9A%D0%BB%D0%B5%D1%82%D0%BA%D0%B0

Кле́тка — вичиз хас тир затӀарин дегишрун, аслутушир яшамишвал, аладна гзаф хьун
ва виликфин алакьдай вири чан алай организмрин (вирусрилай гъейри - абуруз
фад-фад яшамишвилин клеткатушир форма лугьуда) туькӀуьрунин ва уьмуьрдин
диривилин кӀвалахдин элементар тек я.

Вири чан алай организмаяр я гзаф клеткайрикай (гзафклеткадин гьайванар,
набататар ва къарникъузар) ибарат жезва, я саклеткадин организмаяр я (гзаф
кьадардин простейширбур ва бактерияр). Клеткайрин туькӀуьрун ва уьмуьрдин
диривилин кӀвалах чирзавай биологиядин паюниз цитология лугьуда. Эхиримжи
вахтара гьакӀни "клеткадин биологиядикайни" рахун адет хьанва.



https://lez.wikipedia.org/wiki/%D0%93%D1%8C%D1%83%D1%8C%D0%BB

Гьуьл — дуьньядин океандин пай тир, туькьуьлвални уьцIуьвал акахьнавай яд авай
чка. Гьуьлерин океандихъ галаз алакъа хьунни тахьун мумкин я. Алакъа авачир
дуьньяда виридалайни чIехи гьуьл Каспий я. Океандихъ галаз алакъа авачирвиляй ам
дуьньяда виридалайни «чIехи вир» хьиз гьисаба ава. Океандихъ галаз гьуьлер асул
гьисабдалди, проливрин кьуьмекдалди галкIизва. ГьакIни, гьуьлер сад-садахъай
флорадизни-фаунадиз килигна чара жезвайди я (мисал яз, Эгей гьуьл Аравилин
гьуьлуьн къене ава).

«Гьуьл» лугьудай объектар са чилин винел ваъ, абур гьакIни Марс ва Варс
планетайра ава, месела: и кьве планетайра «Кьиблепатан гьуьл» лугьудай чилин
винел алай мичIи тIехвер.

Гьуьлерин са шумуд классификайияяр ава, месела, Крюммелян (1878),
Ю. М. Шокальскийдин (1917), Н. Н. Зубованни А. В. Эверлинган (1940),
А. М. Муромцеван классификацияяр (1951) .



https://lez.wikipedia.org/wiki/%D0%92%D0%BE%D0%B4%D0%BE%D1%80%D0%BE%D0%B4

Гьидроген, Водоро́д — химиядин элементрин девирдин системада авай сад лагьай
элемент; адан химиядин символ H я. ТӀвар латин чӀалай къачунвайди я:
лат. Hydrogenium (дегь.-грек. ὕδωρ — "яд"ни γεννάω — «хазва») — «яд хадайди».
ТӀебиятда гегеьншдиз чкӀанвай веществойрикай я. Гьидрогендин изотопдин
виридалайни гзаф чкӀанвай катион (ва хвех) 1H — протон я. Водороддин пуд
изотопдихъ гьардахъ чпин тӀавр ава: 1H — протий (Н), 2H — дейтерий (D) ва 3H —
тритий (радиоактиввал квайди я) (T). ГьакӀан вещество гьидроген — H2 — кьезил,
ранг авачир газ я. Гьавадихъ галаз, ва я оксигендихъ галаз ам кузвайди я,
хъиткьин жеда. Этанолда цӀразва, ва гьакӀни и металлра: ракь, никель, палладий,
титан, платина.

Гьеле XVI-XVII-й виш йисара цурувилерни металлар арада реакцийрин нетижа яз фад
цӀай кьадай газдин арадиз атун малум тир. 1766-й йисуз инглис физикни химик
Генри Кавендиш и газ ахтармишна ва адал «кудай гьава» тӀвар эцигнай. Амма
Кавендиш флогистон теориядин пад кьазвайди тир ва гьавиляй адавай дуьз нетижаяр
ийиз хьанач. Француз химик Антуан Лавуазье инженер Ж. Менье галаз, хсуси
газометраяр кардик кутуна 1783-й ийсуз гзаф ифирнавай ракьун куьмекалди цин бугъ
ччара авуналди цин синтез кьиле тухванай, ва гуьгъуьнлай адан анализни авунай.
Гьа адалди Кавендиша жагъурна хьи, «кудай гьава» цин составдик ква ва цикай ам
къачуз жеда.

Водород — Каинатда виридалайни гзаф чкӀанвай элемент я. Адан паюниз вири атомрин
92 % кьван аватзава (8 % кьван гелийдин атомар тешкил ийизва, санал къачурла
маса вири элементрин пай 0,1%-лай тӀимил я). И тегьерда, водород — гъетерин ва
гъетеринарадин газдин асул кьилди компонент я. Гъетерин температураррин шартӀара
(мисал яз, ракъинин ччинин температура ~ 6000 °C я) водород плазмадин гьалда
авайди я, гъетерин арада авай генгвиле и элемент существует в виде ччара-ччара
молекулрин , атомрин ва ионрин тегьерда авайди я ва кьадардал, къалинвиле ва
температурадал гзаф тафават авай молекуляр цифер арадал гъиз жезва.

Гьавиляй адетдин температурада володород анжах пара актив тир металлрихъ галаз
реакцийра гьатзава, мисал яз, кальций ва образуя кальцийдин гидрид арадал
гъизва:



https://lez.wikipedia.org/wiki/%D0%92%D0%B8%D0%B7%D0%B0%D0%BD%D1%82%D0%B8%D0%B9_%D0%B8%D0%BC%D0%BF%D0%B5%D1%80%D0%B8%D1%8F

Византиядин империя — чӀехи юкьван виш йисарин гьукумат (395 йис (я тахьайтӀа
330 йис)—1453 йис). РагъэкъечӀдай патан Римдин империя авай чка. Дегь чIаван
Римдин юкьван виш йисарин чка кьунвайди я.

«Византий» — Константинополдин (Истамбулдин) шегьердин виликан тӀвар. 330 йисуз
авай Византий I Константин ЧӀехиди «ЦӀийи Рим, Константинопол» лагьана тӀвар
эцигун.

Византий империядин халкь, эвелди жуьреба-жуьре хьана: грекар, коптар, эрменар,
чувудар, фракар, иллирияр, дакар, кьиблепатан славянарни маса миллетар.
Византиядин рагъакӀидай патан экономикада, политикадани культурада виридалай
кӀенкӀве грекар физвай, рагъэкъечӀдай пата — эрменар. Эвелди Византиядин
гьукуматдин чӀал — латин чӀал, эхирдал — грек чӀал.

Римдин империядилай Византиядиз (пачагьвалдин гьукум) императорни кьилел галаз
монархия атана. VII векдлай императордин тӀвар автократор я (грек.: Αὐτοκράτωρ)
я тахайтӀа василевс я (грек.: Βασιλεὺς).

Византий империядиз кьвед префектура авай — РагъэкъечӀдай Патан Иллирик. Гьар
префектурадин кьилел префектар акъвазна: РагъэкъечӀдай Патан преториядин префект
(лат. Praefectus praetorio Orientis), Иллирикадин преториядин префект (лат.
Praefectus praetorio Illyrici) ва кьилди авай Константинополь Константинопольдин
шегьердин префект галаз (лат. Praefectus urbis Constantinopolitanae). Гьукумат
яшамиш хьайи кьадар вахтуниз адан кьилин шегьер гьамиша кьилди Константинополь
тир.

Византия 395 йисуз туькӀуьр хьайиди я, Рим империядин Константин императорди
гьукуматдин кьилин шегьер Римдай Византий шегьердиз тухвана вични империя
кьвенал пай авурла. ГьакӀ хьана Риман империя пай хьана: РагъэкӀидай патан Риман
империя; РагъэкъечӀдай патан Риман империя. РагъэкӀидай патан империя германри
къачуна, кӀукӀварна, адан чилерал чпин гьукуматар туькӀуьрна. РагъэкъечӀдай
патан империя амукьна, вири четинвилер эх хьана мал агъзур йис яшамишна туьркери
Константинополь 1453 йисуз къачудалди. РагъэкъечӀдай патан Риман империядиз
«Византия» гила ганвай тӀвар я. Абуру чпи чпиз Риман империя лугьузвай, чеб
халис Рим империя яз гьисабзавай. Ахпа императорри чпин титулриз цӀийи тӀварар
ганвай — эгера вилик бередин Римди вичин императорриз цезарь лугьузвайтӀа
Византий империядин императорриз василевсни автократор лугьузвай.
Къвез-къведайдивай Византий империядин сергьятар гьяркьуь жез хьана. Юкьван
йисан береда, Юстинианан девирдиз Византиядин велаятарвилиз цӀийи чилер къачуна
Вергилийа. Ам империядин къуршунхъан тир. Юстинианан бере Византиядин
виридалайни кьакьан чӀав я.

Сифте сефер туьркер Византиядин чилерал 11 лагьай вишйисан эхирда атана. ГъвечІи
Азиядин шегьерарни велаятар къачуз, абуру гьанал чпин гьукумат туькІуьриз
эгечІна - Осман бейлик, Кони султанатни амайбур. 1326 йисуз туьркери
византийжуваривай Бурса къачуна. Абуру гьаниз чпин кьилин шегьер тухвана. Пуд
йис алатайла, 1329 йисуз туьркери Никея къачуна. Константинопольдин патриархдиз
пара аламат хьана чир хьайила, Никеядин агьлияр османрин къуватдик гьеч ирид йис
хьанваз виридаз туьрк чІални чир хьана, парабуру Исламни кьабулна. 1337 йисуз
туьркери Никомедия кьуна. 1338 йисуз туьркери Босфордилай Европадиз фена. 1361
йисуз Мурада І Фракия къачуна, ахпа Филиппополь къачуна. Ахпани туьркери
Адрианополь къачуна адан тІварни дегишна (Эдирне эхцигна), 1365 йисуз гьаниз
чпин кьилин шегьерни тухвана. И хабарар хьайила, 1391 йисуз Византиядин
императорди Иоанн V Палеолога вич туьркерин султандин вассал яз кьабулна. 1397
йисуз османрин цІийи султаназ, Баязидаз І, Константинополь къачуз кІан хьана
пара кьуршунар вегьена аниз - эхир къачуз хьанач шегьер. 1422 йисуз Мурада ІІ
Константинополь къачуж кьуршунар ракъурна - гьадавайни хьанач. А береда
Византиядихъ авайди кьилди Константинопольни патаг гвай чилер тир.

1204-лагьай йисуз хашпересхъанри къуршунар кӀватӀна Венециядай экъечӀна
Константинопольдал фена. Абуру шегьер къачуна Византий империя цкӀирна. Адан
рагъэкӀидай патал Латин империя эцигна. 60 йисалай Византий империя мад Никеядин
императорди цӀийи кьиляй кӀватӀ хъувуна. Империя цкӀир хьайи девирдиз ам са
шумуд гьукуматдал пай хьанвай — Латин империяни и Ахей бегвал туькӀуьрнавай
хашпересхъанри кьунвай чилерал. Никея, Трапезундни Эпир империяр — грекрин
гъилик кваз амай чилерал. Латинри грек культура жедай кьван чӀурзавай, вирина
италжув маса гудайбур авай, гьавиляй грек шегьерриз хказ жез четин тир.

1204-лагьай йисдихъ Византий империядал авай цӀикьвед династия: Константиндин,
Валентиниан-Феодосийдин, Леодин, Юстиниандин, Ираклийдин, Исаврий династия,
Никифордин, Аморий династия, Македонрин династия, Дукадин, Комнинрин ва
Ангелусрин династия.

Византийжуври чпи чпиз румажувар лугьузвай, грек чӀалал — «ромеяр», чпин
гьукуматдиз — «Рум („Ромей“) империя» (кьулангрек (византий) чӀалал — Βασιλεία
Ῥωμαίων, Basileía Romaíon) я куьруьдаказ «Романия» (Ῥωμανία, Romania).
РагъэкӀидай пата Византиядин яшамишдай девирдин чӀехи пайдин къене «Грек
империя» лугьузвай, вучиз лагьайтӀа виридалайни пара рахадай чӀал грекринди тир.
Мадни, империядин халкьар эллин культурадик экечӀзавай. Дегь Русьда Византиядиз
гьамиша хьти «Грек паччагьвал» лугьузвай, адан кьилин шегьердиз — Паччагьшегьер
(урус. Царьград)



https://lez.wikipedia.org/wiki/%D0%90%D0%BC%D1%81%D1%82%D0%B5%D1%80%D0%B4%D0%B0%D0%BC

Амстердам (нид. Amsterdam) — Нидерландрин кьилин ва виридалайни чӀехи шегьер,
Кеферпатан Голландия вилаятдин администрациядин юкь. Уьлкведин рагъакӀидай пата
Амстел ва Эй вацӀарин арада чка кьунвайди я.

Шегьердин тӀвар кьве: «Амстел» ва «дам» гафарикай арадал атанвайди я. Амстел
шегьер алай вацӀун тӀвар я, «дам» таржумада «банд» я. XII виш йисуз им
гъетерхъанвилин гъвечӀи хуьр тир, амма Нидерландрин Къизилдин виш йисан чӀавуз
Амстердам дуьньядин виридалайни пара метлеб авай портарикай сад хьанвай ва
уьлкведин савдагарвилин зурба юкь.

Шегьер жуьреба — жуьре культураяр кӀватӀ хьанвай чка я, 2009 йисан апрельдиз ина
177 кьван миллетрин векилри уьмуьр гьалзавай.

ГьакӀни Амстердам Нидерландрин финансринни культурадин кьилин шегьеррикай я. Ина
дуьньядин виридалайни зурба 500 компанияррин 7 штаб — кӀвалер ава, месела,
Philips ва ING Groep N.V.. Шегьердин юкьва дуьньяда виридалайни цӀуру фондунин
биржа ала.

Шегьерда авай Рейксмюзеум, Винсент Ван Гоган Музей, Шегьердин музей, Амстелдал
алай Эрмитаж, яру фанусрин мягьле хьтин килигуни лайихвилер авай машгьур чкайри,
гьар йисуз шегьердиз 4,2 миллион кьван туристар чӀугвазва.



https://lez.wikipedia.org/wiki/%D0%AF%D1%80%D0%B3%D1%83%D0%BD

Яргун (азер. Həzrə, Гьезре) — Азербайжан республикадин КцӀар районда авай сувун
хуьр. «Яргунрин» хуьруьнсоветдик акатзава. Хуьруьнсоветдин кьилин хуьр я. Яргун
хуьр маса лезги хуьрерин арада шии мезгьебдалди ибадат ийизвай лезги агьалидив
тафаватлу я. Ихьтин хуьрерикай садни Докъузпара районда авай Мискискар я.

Хуьр КцIар райондин кефер пата, КӀур вацӀун кьерел, райондин кьилин шегьер тир
КцIар шегьердилай 53 км яргъал ала.

Яргун хуьруьн мягьлейрин тIварар (ойконимар): Тегъвер, Карвансара, Къурт, Калал
пад, Агъа мягьле, Вини мягьле.

Яргун хуьре агъадихъ галай сихилрин веледри уьмуьр ийизва: Яцкаяр, ЦIинкьилар,
Камуяр, Шиияр, Келбияр, Мегьамедалияр, Фекьияр .



https://lez.wikipedia.org/wiki/%D0%AD%D0%BA%D0%BE%D0%BD%D0%BE%D0%BC%D0%B8%D0%BA%D0%B0

Экономика — жемятди тухузвай кӀвалах, вичихъ авай хийир кьиле тухунни, кардик
кутуниз талукь тир, гьакӀни жемятдин къене авай сад садахъ галаз тухунар, затӀар
акъудайлани, пайдайлани, дехгишунарни кьабул авуна жезвай. Сифте а гаф арадал
дегьгрек алим Ксенофонта акъудна ч.э.в. ӀV вишйисуз. Экономикадин чӀехи къаст
жемятдиз герек авай хийирар арадиз акъудун я. А системади вири жемятдиз санални
гьар са касдиз кьилди уьмуьр тухуз куьмекзава.

Тарихдин рекьел инсанри са шумуд экономикадин система туькӀуьрнава. Абурукай
виридалайни пара авайбур — базардинни (капитализм) гьукуматдин (социализм).
Политикадинни ихтиярдин гьалдиз, экономикадиз сергьятар гузвай, Экономикадин
низам лугьузвайди я. Экономикадин гьалар:



https://lez.wikipedia.org/wiki/%D0%A6%D1%83%D1%80

Цур — химиядин элементрин девирдин системадин 4-лагьай девирдин 11-лагьай
кӀеретдин, 29 атомдин нумра авай химиядин элемент. Cu символдалди ишара жезва
(лат. Cuprum). ГьакӀан затӀ «цур» (CAS-нумра — пластиквал авай,
къизилдинни-жегьре рангунин (оксиддин пленка авачиз — жегьре рангунин) элячӀдай
металл я. Дегь чӀаварилай инсандин патай кардик кутазва.

Чилин чкалда квай цурунин юкьван кьадар — (4,7-5,5)·10−3% (массадиз килигна) я.
Гьуьлуьн ва вирен це цурунин кьадар гзафни-гзаф тӀимил я: 3·10−7% ва 10−7%
(массадиз килигна) кьурвал я.

ТӀебиатда цур гьам галкӀурунра, гьамни михьи кӀусар яз жагъизва. Индустриядин
метлеб авай галкӀурунар халькопирит CuFeS2, цурунин колчедан хьиз малум я,
халькозин Cu2S ва борнит Cu5FeS4 я. Абурухъ галаз цурунин маса минерални
гьалтзава: ковеллин CuS, куприт Cu2O, азурит Cu3(CO3)2(OH)2, малахит
Cu2CO3(OH)2. Са бязи вахтара цур михьи кӀусар яз гьалтзава, чара-чара кӀватӀ
хьунрин масса 400 тонндав агакьзава.

Цурунин са шумуд цурурна акадарун (сплав) авайди я: латун — цинкдихъ, кишпир —
къеледихъ ва маса элементрихъ галаз, мельхиор — никельдихъ, баббитар —
кьуркьушумдихъ ва масадбур.

Цур цурунин рудайрикай хкудзавава. Цур хкудунин асул методар — пирометаллургия,
гидрометаллургия ва электролиз я.

ГьакӀни цур, концентрироватнавай сиркедин кислотадихъ кислород иштиракдалди
реакйия ийизва:

Концентрироватнавай аммонийдин гидроксидда цӀрурзава ва аммиакатар арадиз
къвезва:

Калийдин цианид галаз реакциядиз гьатзава, калийдин дицианокупрат(I), щелочь ва
водород арадал къвезва:



https://lez.wikipedia.org/wiki/%D0%A2%D0%B0%D0%BC

Там (къуб. Рук) — тарарин набататри кьунвай Чилин са пай. Тамари къураматдин
пудай са пай кьунвайди я, Чилин винел тамарин вири санлай майдан — 38 млн км² я.
И тамарин зонадин зур пай тропик тамариз талукь я, вири майдандин кьудай са пай
Чилин Кефер пата чка кьунвайди я.

Вири дуьньяда тамариз къвезвай майдан тахминан 40 миллион км² туькӀуьрзава.
Абурукай 8,8 млн км² Урусатдиз къвезва, 4,78 млн км² Бразилиядиз, 3,10 млн км²
Канададиз ва 3,03 км² АСШдин паюниз къвезва.

Урусатдин Федерацияда тек сад тир субтропикдин лиана тарарин там, Кьибле
Дагъустандин — Самурдин там я. Адаз фад-фад Лезгистандин гевгьерни лугьуда. И
тама гийин, мегъуьн, макъун, лацу къавах, гъверши, кӀерец, цуцун, ичин,
чуьхверрин, кицик, чумал, шуьмягъ тарар, канаб ва гзаф муькуь набатарар
экъечӀзава.

Аруш жезвай ва акахьзавай набататрикай, ва эпифитрикай ибарат тир, гьаваяр
авачир набататарни гьалтзава.

Тамарин аваз хьун ва тахьун гзаф вахтара тарихдин процессрин финифиз ва
халкьарин кьисметдиз арада масад авачир таъсир гузвай. Са бязи алимрин
фикирралди, тамара уьмуьр гьалзавай сифтегьан девирдин инсанрин уьмуьр,
инсаниятдин тарихдин къене тамарин куьмекдалди кьиле физвай ва инсаниятдин
жемиятдин асул кьетӀен лишанрикай тир зегьметдин паюнин бине тир. Вучиз
лагьайтӀа тӀебиатдин няметар кӀватӀунин кӀвалах папарин, гъуьрчехъанвал ва
гетерхъанвал хьтин четин кӀвалахар итимринди тир. Адалай кьулухъан алатрин ва
затӀар гьасил авунин такьатрин вилик фин, лежбервал ва малдарвал чирна менфят
къачунин нетижаяр я. Им акӀ лагьай чӀал я хьи, инсан тамарин аслувиликай къвез —
къвез хкечӀзавай.

Идав алакъа аваз, цивилизация вилик фенвай уьлквейра и проблемадиз пара дикъет
гузвайди я. Ахьтин уьлквейра татар цунин ва бязи тамара хуьруьн майишатдин крар
кьиле тухуниз эхтияр тагунин рекьелди тамарин къенен кьадар гзафарзава. Идан
куьмекдалди а районра тамарин тӀебиатдин цӀийиз гьасил хъхьунин процесс
къайдадиз къвезва. ГьакӀни, са бязи уьлквейра инсандин гъил кягь тавур гъвечӀи
кьадардин тамун чкаярни авайди я, Германияда ихьтин тамариз «урвальд»
лугьузвайди я — сифтегьан уьмуьрдин ва я дегь там. Ана гьатта цацар хьтин
пешерин татарни (мес. муьтквер тар) 400 йисарал кьван уьмуьр гьална амукьзавайди
я.

Тамариз гигиенадинни — санитаривилин ва сагърунин пара зурба метлеб ава.
ТӀебиатдин тамар авай гьавада 300 — елай пара жуьреба — жуьре химиядин галкӀунар
ава. Тамари атмосферадин и кьацӀурунар, кьетӀендаказ газ хьтинбур, активдаказ
дибдай масакӀа авуна цӀийи кислород гьасилзавайди я. КьацӀай газар кислороддиз
элкъуьрдай виридалай хъсан алакьунар авай тамар — цацар хьтин пешер алай тарарин
тамар (нарат тар, муьтквер тар, цIирицI тар), ва гьакӀни гъулцин тараринни
верхьи тарарин са бязи жуьреяр я.

Чилин винел углероддин виридалайни асул гьамбарханайрикай сад — там я. Чилин
атмосферада углекислотадин газдин шикилда 800 гигатонн кьван углерод ава. ЧӀехи
пай тамари туькӀуьрзавай, Чилин набататра 550 гигатонн кьван углерод ква. И
углерод атмосферадиз акъатайтӀа парникдин эффектдин къуват мадни пара жеда ва им
дуьньядин глобал чими хьунин себеб жеда.



https://lez.wikipedia.org/wiki/%D0%9C%D0%B0%D1%80%D1%82%D0%B8%D0%BD_%D0%9B%D1%8E%D1%82%D0%B5%D1%80

Мартин Лютер (1483 йисан 10 ноябрь(14831110), Айслебен, Мансфельд графвал —1546
йисан 18 февраль, гьа чкада) — Реформация туькӀуьр кас. Библия немцарин чӀалал
таржума авуна. Лютеранвал диндин кьил кутуна Протеснтантизм эгечӀна.

Мартин Лютер виликран лежбер Ганс Лютердин хзанда дидедиз хьана. 1497 йисуз,
Мартинан 14 йис тирла хайибуру ам Марбург шегьердин францисканрин школадиз гана.
А чӀавуз Мартинани гьамхьтинбуру чпиз уьмуьрдал пул къазанмишзавай, дин рикӀе
авай инсанрин дакӀаррик манияр лугьуз. 1501 йисуз, хайибуру кьатӀана Мартин
Лютер Эрфуртдин университетдик экечӀна. Гьа чӀавузни ам, вичин дахдиз кӀан
тийиз, Эрфуртдин Августин монастырдик экечӀна. Гуьгъуьна ада хиве кьазвай, вичин
уьмуьр ана четин тир. ЯтӀани ада диндин рекьяй вири буржар дуьздаказ кьилиз
акъудзавай. 1508 йисуз ам Виттенбергда ахъайнавай цӀийи университетдиз тарсар
гуз ракъурна. 1511 йисуз ам ордендин крарин патахъай Римдиз ракъурна. Шегьердин
вилик ам метерал аватна диндин фикирри рикӀ кьуна. Аниз фейила адаз пара аламат
хьана.



https://lez.wikipedia.org/wiki/%D0%9A%D0%B0%D1%80%D0%BB_%D0%9C%D0%B0%D1%80%D0%BA%D1%81

Карл Генрих Маркс (нем. Karl Heinrich Marx; 1818 — й йисан 5 тӀул (май), Трир —
1883-й 14 ибне (март), Лондон) — немецви философ, социолог, экономист, эсерар
кхьидайди, политикадин журналист, жемятдиз талукь тир крарал алахънавайди. Адан
кӀвалахри, философияда диалектикадин ва тарихдин материализм, экономикада —
винел эхцигай кьимет, ва политикада — классрин женгинин теория туькӀуьрнай. И
рекьер, коммунизмни социализм арадал гъанвай бинеяр тир ва «марксизм» тӀвар
къачунай.

Карл Маркс, Трир шегьердин адвокат асулдай чувуд тир Генрих Марксдин хзанда пуд
лагьай аял тир. Диде — Генриетта Маркс (нем. Henrietta Pressburg), асулдай
Нидерландрин Неймеген шегьердай тир.

1817-й йисуз Карла Марксдин дахди, дуванханадин советник тӀвар квадар тавун
патал чара авачиз христианвал кьабулнай. Ахпа адан папани хзанди, гьабурук вич
Карл Маркс кваз, сад садав кьурвал 1825 — й ва 1824 — й лагьай йисара
христианрин дин кьабулнай.



https://lez.wikipedia.org/wiki/%D0%95%D1%82%D0%B8%D0%BC_%D0%AD%D0%BC%D0%B8%D0%BD

Етим Эмин (Севзиханан хва Мегьамед-Эмин) (1838 йис — 1885 йис) — чIехи шаир ва
камалэгьли, лезги ва Дагъустандин эдебиятрин 19 виш йисан машгьур классик, халис
ватанперес, чӀехи устад, зурба алакьунар авай, халкьдин рикӀ алай зарийрикай сад
я. Шаирди кесиб халкьдин дерди-гьал, уьмурдин залан шартӀар дериндай кьатIана ва
абур вичин иер эсерра ахъайна.

Етим Эмин виликан Куьре округдин Цилингрин хуьре лежберрикай тир Севзиханан
хзанда 1838 йисуз дидедиз хьана. Эмин гьеле гъвечӀизмаз, Севзиханан хзанар
Цилингай ЯлцIугъиз куьч хьанай. Гьана Эмина вичин уьмуьр тухванвай. Эминан буба
Севзихан кӀел-кхьин чидай, дуьньядикай хабар авай, шариатдин къанунрин гъавурдик
квай кас тир. Севзихан савад авай, дуьньядикай хабардар кас тирвиляй ва жемятдин
арада адаз гьуьрмет авайвиляй ам пуд хуьруьн дувандин къазивиле тайинарнай. Чаз
Севзихан гьихьтин къази хьанайтӀа малум туш, амма ам савадлувилин пад кьазвайди
тирди ашкара я. ИкӀ ада вичин чӀехи кьве хцивни — Эминавни Меликав — кӀелиз
тунай. ГъвечӀи хва Набидивай буба регьметдиз финикди кӀелиз хьаначир.

Эминан халисан тӀвар Мегьамед-Эмин я. «Етим» ада вичиз къачур заривилин лакӀаб
я. Сифтегьан кӀел-кхьин Эмина вичин бубадивай чирнай. Эминан алакьунрал, хци
зигьиндал, кьатӀунрал гьейран хьайи Севзихана вичин хва машгьур алим Гьажи
Имаил-эфендидин патав Кьеанрин хуьруьз рекье туна. Гьажи Исмаил-эфендидин
медресада сухтайриз мусурман диндилай алава гьа девирдин жуьреба-жуьре илимрай,
РагъэкъечӀдай патан халкьарин эдебиятрай, риторикадай, поэтикадай, яни шиирар
кхьидай къайдарикай чирвилер гузвай.

Кьеандал медреса куьтягьай Эмин, вичин чирвилер мадни вини дережадиз хкажунин
мурад рикӀе аваз, Куьре пата тӀвар-ван авай чӀехи алим Алкьвадар Гьажи
Абдуллагь-эфендидин медресадиз гьахьнай. Ина кӀелай йисара Эмина РагъэкъечӀдай
патан халкьарин шииратдиз ва вичи эсеррин туькIуьрунин кардиз чIехи фикир гузва.
Ада чӀехи гьевесдалди араб ва туьрк чӀалар чирзава. Зари арифдар кас хьайиди
адан шиирай ва дувандин къазивилин везифадихъ галаз алакъалу бязи документрай
чир жезва. ИкӀ, Мажалисдай тир Мусадин хва Абдуллагьа Эминаз кхьей чарчел ихьтин
гафар гьалтзава: «Куьре вилаятдин марифатлу алим, зи камаллу ва рикӀин сидкьидин
малла Эминаз, ваз ва вун кӀанибуруз… саламар хьуй».

Ам кесибрин патал алайди Кьеанрин ва Бигер хуьрерин судьяйриз ада ракъурай
чарчелай хъсандиз аквазва:

Сад лагьай девирда (1857-1867-йисар) шаирди, акунрай, гзафни-гзаф
муьгьуьббатдикай, кьвед лагьай девирда (1868-1878-йисара) халкьдин яшайишдикай,
1877 йисан бунтарикай кхьизва. Пуд лагьай девирда (1879-1885-йисар) Е. Эмина
дуьньядикай философиядин хиялралди тафатлу, дерин мана-метлеб квай са жерге
шиирар туькIуьрна. Гьа са вахтунда муъмин инсан тир Е. Эмина са кьадар
илагьиярни туькӀуьрнай.

30-40-йисара Е. Эминан эсерар кӀватӀ хъувунин ва абур печатдиз акъудунин кар
Мегьамед Гьажиева гъиле кьазва. Адалай гуьгъуьниз Е. Эминан яратмишунрин ирс
кӀватӀ хъувунин кардик Назир Агьмедовани вичин пай кутвазва. Ада туькӀуьрай пуд
кӀватӀалдикай эхиримжи виридалай тамамди я.

Шад жедай кӀвалах ам я хьи, Е. Эминан уьмуьрдин рекьиз, яратмишунриз фикир гун
йис-сандавай артух жезва. 2001-йисуз профессор Р. Г. Кадимован «Поэтический мир
Етима Эмина» (Магьачкъала: Изд. «Юпитер») маналу ктаб акъатзава, 2002-йисуз
шаир, публицист Ф. Р. Нагъиеван «Етим Эмин: путь к истине» (Махачкала) къиметлу
монография чапзава. И кьве ктабни Е. Эминан уьмуьр ва яратмишунар ахтармишунин
карда чӀехи агалкьун я, цӀийи кам я.



https://lez.wikipedia.org/wiki/%D0%90%D1%85%D1%86%D0%B5%D0%B3%D1%8C

Ахцагь, Ахцегь, Ахцегьар (урус. Ахты) — Дагъустан республикадин Ахцегь районда
авай хуьр. Райондин администрациядин кьилин хуьр я. «Ахцегьрин» хуьруьнсоветдик
акатзава.

Дагъустандин туризмдин ва культурадин чIехи метлеб авай юкьварикай сад я.
Ахцегьрин 2500 йисалай пара яшар ава, ам Дагъустандин виридалайни дегь
хуьрерикай сад я .

Ахцегь, Дагъустан республикадин кьибле пата, Самур вацӀуз АхцегьвацӀ авахьзвай
дугунда авайди я. ЦӀару къванцӀин, тамар авачир суварин юкьва, Гетин кьил 2788,
Ухиндагъ 1870, Шалбуздагъ 4142 суварин арада ава. Кьибле патай Ахцегьаз Самурдин
цӀиргъ, кьиблединни рагъакӀидай патай Гельмец — Ахцегьрин цӀиргъ, кьиблединни
рагъэкъечӀдай патай къвалара авай цӀиргъер агатнава.

СамурвацӀ Ахцегьрин кефер патай физва. АхцегьвацӀу хуьр кьвенал пайзава, кьибле
патай кефер патаз фена СамурвацӀуз авахьзва. Ахцегь хуьруьн тарихвилин юкь
КӀелезхев сувдин къваларал ала, амай пайни Самур дугунда, цӀиргъерин арадин
цӀалцӀам чкада. АхцегьвацӀун къерех кьуна, Къурукал хуьр галайвал 2-3 километр
виниз салар галай кӀвалерин пуруяр физваОшибка цитирования Отсутствует
закрывающий тег </ref>.

Хуьре суван лекьер, къавкаъздин агома (хуьрлуьнкӀдин са жуьре), агъу квай
гъуьлягъар, акъребар, агъу квай хуьшреканар гьалтзва. Ахцегьрин къерех чкайра
къурер, сикӀер, жанавурар, чакъалар, миргер, къабанар, суван яцар, суван
цӀегьер, цӀуцӀулар, хундузар, машахар, татар кьифер акваз жеда.

Хуьряй вад км кьиблединни — рагъакӀидай патай, АхцегьвацӀун чапла къерехда,
кӀама Ахцегьрин минерал цин чешме ава. Ахцегьдин минералдин чешмедик пуд жуьре
ятар ква: гугурт квай водороддин, бром квай водороддин ва йод квай бромдин
минерал ятар. Цин чимивал йисан бередикай аслу яз 38-40 °C ва 65-68 °C арара
юзурзва. Ина «Ахцегьар» тӀвар авай, бальнеологиядин ял ядай чка ава.

Ахцегь Дагъустандин виридалайни дегь яшамиш жедай чкайрик квайди я. Гьи чӀавуз
ада бине кьунвата гилани малум туш, алимрин фикирдай ч.э. вилик I агъзур йисан
юкьвалай ч.э. вилик II агъзур йисарал кьван юзурзава. Чи эрадин кьиле Ахцегьрин
тӀвар ТӀури тир. Гьа чӀавузни ина цунвал, хъенчӀинвални ракьун расунар вилик
физвай. 5 виш йисуз Алпан пачагьвал чукӀайла, лекьер амукьзвай чкада цӀуру —
феодалвилин пачагьлугъ Лакз гьасил хьанва, Ахцегьни адак акатна.

Ахцегь — Наме: 560—575 ийсариз эмир Шагьбани Ахцегьдиз гьакимвал ийизва, ада
гьакимвал тухвазвай береда КӀелезхев сувда фарси «Шахбани» къеле эцигнатир;
Ахцегьдиз, ТӀури тӀвар алудна Шагьбани эцигнатир. 561 йисуз Ахцегьдин гьамамриз
гьахьун гьавай хьана. 575—587 йисуз эмир Шагьбани кьейила кьулухъ, Ахцегьдин
гьакимвал адан хва Шагь — Асандин гъилиз гьатна. Сасанидрин мулкуна авай Дербент
шегьер, 625 йисуз хазарар паталай кьунва. 8 виш йисуз, хазарар Ширван кьурла
кьулухъ, Ахцегьдин мукьвал авал Миграгъ хуьруьз гьакимвал ийиз абуру эмир Самсам
тайин авуна. Эмир Самсамди вичин чка кӀивиз кьун паталай, ун чапла къерехда авай
Къаракуьре хуьруьн вилик Тарса шегьер эцигна. Са тӀимил вахтунилай Самсамаз
Ахцегьдиз гьакимвал ийиз кӀан хьана. Самсама Ахцегьдиз пуд вигьин авунатир.
Садлагьай вигьин чӀавуз, Самсамдин кьушунри хвадай яд Ахцегь вацӀай ваъ, Самур
вацӀай къачузватир.

Кьилиз акъуд хьанвачир садлагьай фигьиндилай кьулухъ, абуру пуд варз Шагьбани
къеледилай Ахцегь вацӀуз рехъ ягъзавай. Кьведлагьай вигьин ругуд варз давамна,
чпин мурад арадиз гъиз тежезвай Самсам Ахцегьдай хъфенва. Пуд йисалай Самсамди
мад са, 7 йис давам хьанвай алахъун ийиз эгечӀна. Чара амачир Ахцегьдин чӀехиди
Дервишайи, Рутулдин, Жиникдинни Тарсадин эмиррикай куьмек кӀан хьана. Женг
тухвазвай кьве патайни чӀехи кьиникьар хьана. И ягъунра Дервишайидин хва Шагь —
Къасумни кьена. Эхирни кӀаник акатнай Самсам Ахцегьдай кьулухъ хъфин мажбур
хьана. ЯтӀани 15 йис алатайла ада Ахцегьаз йифин вигьин авуна, хуьр барбатӀна,
хуьруьнвийрин чӀехи пай къирмишнатир.

Гуьгъуьнилай, Дербентдин сердер Абу — Муслиман руш Умм аль — Муминат чпин
кьушундихъ галаз Кьибле Дагъустандин хуьрер сад — садан гуьгъуьнал къачуз физ
хьана. Къаракуьре къачуна абур Миграгъ къачуз кӀан хьана. И хабар чир хьанвай
Ахцегьрин кьил Дарвишайи, абуру Ахцегьдин винелни тефирай лугьуз, Умм аль —
Муминатаз муьтӀуьгъ хьана Миграгъ санал кӀаник кутаз теклифна. А чӀавуз
ахцегьвийри Исламдин къабулна, Дарвишайи Абу — Муслиман вах Умм аль — Маминат
жуваз пабвилиз къачуна. Абу Муслимдикай куьмек кьабулна, Дарвишайи, Самсадин
къаншардиз дяве гваз фена, ахпа ирид вацран дявейри са нетижани ганач. Ахпа
Дарвишайи мад дипломатиядиз кам къачуна Шалбуздагъ суван кӀаник яшамиш жезвай
шейх Шагь — Албурзидиз тавакъу авуна (лугьун герек я, «Шалбуздагъ» гаф вичин
шейхдин тӀварцӀикай гьасил хьана). Шейх Дарвишайи Шагь — Албурзидихь галаз
пулуналди Самсадин визир, эмир Каги чпин патаз желб авуна. Жуьмедин йифиз,
Дарвишайи вичин 6-агъзур кас авай кьушундихь галаз Миграгъдиз гьахьна. Кагадин
инсанри абуруз варар ахъайна, ахпа Кагади вичи цӀуд аскер галаз Самсам кьена.

Кьуна шегьер, Дарвишайиди шегьервийрикай ислам дин кьабул ийиз тӀалабна.
Кьабулнайбур секиндиз туна, кӀевивал авунвайбур къирмишна. Шегьердиз «Эмир Кага»
тӀвар ганвай, ахпа са шумуд бередилай тӀвар «Миграгъдиз» масакӀа хьанвай. Идалай
кьулухъ Дарвишайи, эмир Кагани Шах — Албурзи, абур хуш кьабулнай, Дербентдин
эмир Абу — Муслиман патав фена. Ахцегьа, 19 виш йисалар къван амукьнавай мискӀин
туькӀуьрнай, Ахцегьан «Шагьбани» тӀвар «Ухти» (араб чӀал — «вах») — диз масакӀа
авунай. И факт адакай аслу я, Абу — Муслиман вах Умм аль — Мамунат, ахцегьрин
гьакимдиз гъуьлуьз фенвай. Самсаман вад раят, Шах — Албурзидин хва кьена рушар
есердиз къачуйла кьулухъ, Дарвишайи вичин 30 куьчедихь галаз Миграгъдай
Шалбуздагъдин кӀаник куьч хьана ана Къурайш (гилан Къуруш) лугьудай хуьр
туькӀуьрна. Эмир Кага Миграгъдин, Къаракуьрединни Къурушдин чӀехиди хьана а
чӀавалай Кьибле Дагъустанда ислам гегьенш жез эгечӀна.

XV вишйисан юкьвара, Гьалилуллагь І ширваншагьди гьукум тухвай чӀавуз
(1417—1462), Ширвандикай юкьван хуьр Ахцегь хьанвай са эмират хкатна. Эмиратдин
чилериз къенин Ахцегь, Докъузпара, Кьурагь, мадни Рутул райондин са пай гьатнай
тир. Эмиратдин садлагьай гьаким Илчи — Агьмад Багьадур тир. Ам кьейила кьулухъ
эмират са шумуд паяриз чкӀана. Ахцегьни Докъузпара бегвалриз адан хва Мугьамад
бег гьукум ийизавай. Мугьаммад бег кьейила кьулухъ, адан гъилера авай чилер адан
пуд хцин арада пай хьана. Ахцегьра Гьасанбега чка кьуна. 1495—1496 йисара
къазикъумугьдин шамхалди гьукум йизвай чӀавуз, Хуьруьг хуьр Ахцегь бегвалдин
гъилик акатна. 1536 йисуз Рутулдин бегвалдини Къазикъумугьдин шамхалвал санал
Ахцегь бегвалдиз вегьин авуна, Ахцегьар тарашнатир. Жавабвилиз 1541 йизус
ахцегьвияр Дербентдин куьмекдалди рутулвийрин винел фена, Рутул гьакӀни
таламишнатир. 1542 йисуз рутул бег, къуба лезгияр галаз Ахцегьриз кьведлагьай
вегьин кьилиз акъудна мадни тарашна хуьр. Ширвандин таъсирда авай Ахцегьриз,
1560 йисуз цӀийи гьаким Гьусейн бег кьилиз атана, ахпа адан ирс Эюб бегди
къачузва. 1568 йисуз иранви шагь I Тагьмасибаз Ахцегьар вичин гъиле авачиз,
бегвал Шагь — Гьусейназ гузва.

Ахцегьпарадин жемят 17 вишйисарин сифте кьилера бегвалрин гьукумар акьалтӀзва,
феодалрин система жемятрдин алакъайриз масакӀа жезва, и масакӀавилерин нетижада
Ахцегьпарадин жемят туькӀуьр жезва. Гьа чӀавуз Ахцегь, Кьибле Дагъустанда пара
метлеб авай масагунринни — пешекарвилин юкьварикай тир. Къенепатан Дагъустандай
Ширвандиз фидай рекъин пара важиб авай чка тир. Иниз Агъулдай, Хиндай, Рутулдай
маса гуз малар гъизавай тир. Ахцегьвийри чпи хийирар Нухдизни Кьвевардиз маса
гуз тухузвай. 1578 йисуз Кьибле Дагъустандиз туьркер гьахьзва, Ахцегьрин
гьукумвал аварви Тучалав Бурхан ад — Диназ гана абуру. Кьибле Дагъустандин
халкьар туьркерин аксиниз къарагъзва. 1620 йисуз Ахцегь мадни Абу — бег Мирза
паталай барбатӀнай тир. 1620 йисуз сефевидрин шагь Аббас I, Дербентдин
Бархудар — Сулатни Шемахадин пачагь Юсуп — ханрин сад хьанвай къуватрихь галаз
Ахцегьриз физ хьана. Шагьдин къаст, Самур дугундин виридалай чӀехи кӀеретӀрикай
сад тир Ахцегьпарадин жемят гъилериз чӀугиз тир. Ахцегьриз пара кӀеви
барбатӀвилер галукьна, ам гуьнгуьна хтуз муьжуьд ийис герек хьана.

1629 йисуз Ахцегьар гуьнгуьна хтуз Амал — Мугьаммеддин хва Гьасан — Алиди
эгечӀна. 1630 ийсуз ахцегьвийри, иранвийри чукӀурнайкъеле гуьнгуьна хтуна. 1654
йисуз Ахцегьар рутулвийри кьунвай. 1734 йисуз иранви полководец вичин кьушундихъ
галаз Ахцегьрин патав атана. СамурвацӀалай элячӀзавай муьгъ чкӀурна, ахцегьвияр
Шагьбани къеледа кӀев хьана хуьнуьхриз гьазур жезвай. ЯтӀани иранвийривай са
йикъан къене муьгъ гуьнгуьна ийиз хьана къеледиз фена. Са тӀимил бередилай абуру
къеле кьуна. Хуьруьн къерехда, иранви балкӀанбанар аялриз кӀур гана, жемятдиз
кьиникьин кичӀевилелди шиизм дин хиве кьаз мажбур ийизвай. А чӀавуз хуьруьн
жемятдин чӀехи пай къирмишнай тир, хуьруьз пара чукӀурвилер, барбатӀвални
ичӀивилер галукьнай тир. Ахцегьрай Надир — шагь Къудкъашендиз рекье гьатна.
Надир — шагь Дагъустандай хъфейила кьулухъ, ахцегьвийри сад хьанвай лезги
къуватрихъ галаз Худат къеле кьуна.

1725 йисуз Надир — шагь Табасарандиз гьахьна, анилай Ахцегьпарани Докъузпарадин
дам кIеретIрин винел жазадин ругуд агъзурдин кьушунар ракъурна. 1738 йисуз
Джар — Белокандин дам кӀеретӀар Иран гьукуматдин аксиниз къарагъна. Гьа йисун
зулуз Надир — шагьан стха Ибрагьим — хан Джар — Белокандин къарагъун басмишун
паталай аниз жазадин кьушун ракъурна. Джарвийриз куьмек ийиз ахцегьвияр,
докъузпаравияр, хиналугъвияр, тапацар вири санал 20 агъзур кас кӀватӀ хьана
фена. И ягъунда иранвияр кукӀварна барбатӀнавай. Иранвийрин 32 агъзур касдикай,
катнавай 8 агъзур кас сагъдиз амукьна. Ягъунда Ибрагьим — ханни, Угъурлу — хан
Генджевини абурухъ галаз чӀехи везифайра авай кьушунрин чӀехибурни кьена.
Сувавийри иранвийрикай амукьнавай трофей тир, яракьар, 30 тупар чпиз къачуна. 18
вишйисан эхирда Ахцегьпара дам кӀеретӀдин вилик финар акваза, политикани кӀеви,
чилерни гегьеншни ксарин къадарни лап пара хьана.

Самурдин кIеретIар чпин къенепатан крар кьиле тухунвал, кьилдивал хуьна Къуба
патаз гьахьна. ЯтӀани урусрин администрация галаз рахай икьрар чӀурна, сувавийри
бирхер гузвачир. 1819 йисуз урусри, чпин кьушунриз регьят хьурай лугьуз Самур
дугунда рекьер эцигиз эгечӀна. И чкайрин рекьер чириз Ахцегьриз инженер —
подполковник Торри атана, ам жемятдин гъилерай гужуналди къутармишнай. Польшадин
къарагъун акъвазрун патал урусри ина яшамиш жезвай хуьруьнвияр ракъуриз кӀан
хайила, ахцегьрин чӀехибуру ваъ лагьана, и чӀавалай урусринни ахцегьвийрин арада
къал гьатна. Пачагьвал администрациядин векилри, самурвийрин винел къарагъунни
мад мукьвара авай хуьрериз Урусатдин аксиниз фуфтаяр гун паталай туьгьмет авуна.
Къавкъаздин дяве береда 1817—1864, ахцегьвияр Къубадин къарагъунда иштирак
авунвай, ахпа 1838 йисун 3 — 4 июнриз генерал — лейтенант Фазедин корпусдихь
галаз ягъунда ахцегьпарадин кьушун кьилик Шейгь — Гьусейн аваз, Докъузпара,
Рутул мад Ахцегьпарадин кӀеретӀар кӀаник акатна. 5 июндиз абуру рахунар ийиз
эгечӀна, ахпа урусриз есирар авачир, вучиз лагьайтӀа «сувавияйри ивидин эхиримжи
стӀалдал кукӀузватир». Гуьгъуьнлай, 5 июндиз 1839 ийсуз Ахцегь хуьр урусри
кьунвай. Генерал Головинди Ахцегь барбатӀун къаст авунвай, ахпа Агьцегьпара
кӀеретӀдин чӀехиди Мирза Али Ахцегьвиди алахъундалди хуьр сагъдиз хуьз икьрардиз
атана. 1839 йисун 11 июндиз инженер — полковник Баумеран регьбервалдик Ахцегь
къеледин эцигунар эгечӀна. Джар — Белокан кӀеретӀдин чилерай, Рутулдай, Ахцегьай
Къубадиз транспорт рекьерин туькӀуьрунар арадал атана. 1846 йисуз урусрин
кьушунар Дяведин — Ахцегьрин рехъин туькӀуьрунар ийиз эгечӀна. 1848 йисуз имам
Шамиля Самур округ кьун паталай кьиле тефир вигьин авуна, и чӀавалай Ахцегьрин
ягъунар башламишна. Ахцегьриз атун кумаз Шамиль ахцегьвияр кӀватӀна абурун вилик
и гафарив экъечӀна:

1849 йисуз Самур округдиз ваба начагьвилин тӀегъуьн ктканвай. 1850 йисуз
Ахцегьра, Табасарандани Къубадин вилаятда, князь Гагаринди гъанвай туьтуьндин
тумар цанвай.

Тарихвилелди Ахцегьрин жемят 40 сихилдал пай жезвайди я. 1882 ийсан
малуматрикай, Дагъустанда Дербент шегьердилай кьулухъ виридалай пара къадарда
инсанар яшамиш жезвай чка Ахцегьар тир. Ина 5798 кас авай тир. Хуьре 150
савдагар туьквенар, 16 мискӀин, 20 гьуьжре са мектеб авай тир, мектебда 45
девлет авай хзандин аялар кӀелзавай.

Дагъустанда, йисуз ракьинин йикъарин къадар виридалай пара авай чка Ахцегь я. И
карди хуьруьн майишатар гегьенш ийиз хъсан эсер гузва. Ина салдинни — багъдин
майишатар цазва, мад гьакӀни гьар сан тӀвар — ван авай ахцегьрин ичер.
Лежбервалдай гъери ина чӀехи карчарин маларни куьлуь малар хуьдай кар вилик ква.
ЯтӀани эхиримжи берейра маларинни хперин сан пара тӀимил жен малум хьана.

Ахцегь Дагъустандин туризмдин юкьварикай сад я. Ина ял ядайбуруз виридалай пара
кӀандайни желб ийидай чка Ахцегьрин минерал чешмеяр я. Идалай гъейри, туристар
гьевесдалди хуьруьн къецера къекъвез, ина пара килигуниз лайих авай чкайрин
шикилар чӀугзва. Мад, иниз къвезвай туристри Ахцегьриз «шегьер» лугьузва.

Ахцегь вацӀал 1,8 мВ къуват авай цин электростанция кардик ква. 2011 июньдилай
Самур вацӀал, вацӀун сивелай 102 км яргъада цӀийи 22 мВ къуватдин ЦЭС эцигиз
планра ава .

1979 йисалди Ахцегьра жемятдин аэропорт кӀвалахзвай. Гила виридалай мукьва авай
аэропорт 240 км яргъал алай Магьачкъала я. Мукьван ракьун рекьин акъвазаг Билиж
102 км яргъа ава. Виликра Ахцегьа 1 номердин къенепатан маршрутдин рейс авайтир.
Ина Магьачкъаладизни Дербентдиз гьар йикъан маршрутдин рейсар ава. Ахцегьрай,
Самурдин (Гапцах — ЦIахур) машиндин рехъ физва.

Ахцегьарни патав гвай Чепер хуьр, лезги халкьдин цуькверин Яран Сувар арадал
атанвай чкаяр я. Июндин гьар эхиримжи кишдиз ина Шарвили сувар кьиле тухузва
.-->

Ахцегьрин Краеведиядин музей, вичин чӀавара СССРдин виридалайни хъсан хуьруьн
музей хьиз чир хьанвай. Кьибле Дагъустандин халкьарин Культурадинни Исскустводин
музей.

Ахцегьар, Дагъустанда театор исскустводин хайи чка я, 1906 йисуз Дагъустанда
садлагьай театр гьа ина ахъа хьанвай, Лезги Драмадин театр, 1951 йисуз
Дербентдиз хъфена цӀийи тӀвар къачуна, С.СтӀалдин тварунихъ галай «Гьукуматдин
Лезги музыкадинни-драмадин театр». Гуьгъуьнилай 1956 йисуз цӀийи Ахцегьдин
халкьдин театр ахъа хьана. Ахцегьра «Шалбуздагъ», «ТӀури», «Шарвили» фальклордин
ансаблияр, мад халкьарин макьам алатрин аялрин оркестр «Соколёнок» ава.

Хуьре 11 муьгъ ава, абурукай кьвед культурадин девлетар хьиз физва, бельгиядин
ва италиядин инженерри Джиорс ва Дебернардиди 1915 йисуз туькӀуьрнавай муьгъ,
мад 1936 йисуз хуьруьгви инженерди Идриса эцигнавай «УстӀа Идрисан муьгъ».

Мектебда 23 мялимди кӀвалахзва, 7 хелни 225 кӀелзавайбур ава. Абурукай 153
кӀелдайди хореографиядин хелда кӀелзава. Мектебда цирк исскустводин филиалар
ава. КӀелзавайбур райондинни республикадин акъажунрани маса тедбирра иштираквал
ийизва. Икьван чӀавалди кьван мектеб Дагъустан Республикадин культурадин
министерствони образованиединни микитдин министерствояр паталай 15 дипломни
грамотаяр къачунвай. Мектебда авай циркдин кӀеретӀ, «Халкьдин коллектив»
тӀварунихъ агакьна. Гуьгъуьнилай 2007 йисуз и мектеб, республикадин виридалайни
хъсан исскустводин мектеб хьиз къейд авунай, мад 148 агъзур рубльдиз макъамрин
алатар ганвай.

Ахцегьрин гамар храдай устӀариз талукь тир, «Ахцагь» тӀвар авай, «Миграгъ»
жуьредиз мукьвавал авай кьетӀен хрунин жуьре ава. Дагъустанда ирид гамар хрунин
жуьрерикай сад я. Маса гамарикай ахцегьрин гамар кьетӀендаказ вичин
яцӀувалдикайни хътуьлвалдикай тафават аваз тир, вучиз лагьайтӀа гамар яцӀу
гъаларив хразвай. Гамар са тӀимил заланни яргъивилихъди са патаз гьуьтӀуь
жезвай. ТӀвар — ван авай композициярикай садбур, Гьасан — къеле ни Урус — ТӀура
тир. Гамар кьетӀендаказ ччара уьлквейриз тухвана маса гун паталай туькӀуьрзавай.
Умуми яз «Ахцегь» гамар, вичиз талукь тир рангарин гаммарикайни хрунин
техникадин еридикай яргъариз магьшур тир.

Райондин АТВ телеканал кардик ква. 1928 ийисалай лезги чӀалал «ЦІийи Дуьнья»
газета акъатзава. Хуьре мобил 3G сеть кьазва.-->

Октябрьдин революциядин вилик хуьре 20 гьуьжре авай, ина диндинни гражданвилин
дуьньядикай тарсар тухузвай. 1859 йисуз Ахцегьра Лебединскийди аялрин кьилин
мектеб туькӀуьрнай, 1861 йисуз мектебдин кӀвалах акъвазарнай. Гьа чӀавузни 1861
йисуз, гила Ахцегьдин Юкьван Чирвилерин Мектеб (ЮЧМ № 1) тӀвар къачунвай,
Дагъустанда мад Кефер Къавкъазда садлагьай хуьруьн мектеб бине эцигнай.

И мектеб куьтягьнавайбурук ихьтин тӀвар — ван авай зурба ксар ква, Дагъустан
АССРдиз бине эцигна кьиливал авунвай Нажмуддин Самурви, ДАССРдин халкь
лежбервалдин комиссар Мирзебег Ахундов, СССРдин къегьал Гьасрет Аливи,
социалистикадин зегьметвалдин къегьал Саимат Ферзалиева, Кьилин Советдин
депутатар, Абдулвагьид Вагьабви, Магият Макатова, Гуьлханум Султанова, Урусатдин
халкьдин артист Рагьимат Гьажиева, Дагъустан халкьдин зари Шагь — Эмир Мурадов,
Дагъустан кинодин садлагьай актриса Софият Эскерова, ЧӀехи театрдин тек сад тир
дагъустанви балерина Алла Жалилова, Дагъустанда скульптура исскустводиз бине
эцигай Хас — Булат Эскер — Сарыжа, зурба геолог — кьизилрин мяденар жугъурзавай
Азиз — Элескеров, Дагъустандин халкь культурадин институтдин директор Гьажибег
Гьажибекви.



https://lez.wikipedia.org/wiki/%D0%90%D0%B2%D0%B0%D1%80%D0%B0%D1%80

Аварар, Баркьуяр (авар. аварал, магIарулал) — тарихдин къене гилан Азербайжандин
кефердинни-рагъакIидай пата, Гуржистандин рагъэкъечIдай пата ва Дагъустандин
рагъакIидай патан районра уьмуьр гьалзавай Къавкъаздин бинедин суван халкь.
Нах-дагъустан халкьарин группадин авар-анди-цез халкьарин хзандиз талукь я.
Кьадардиз килигна Дагъустандин виридалайни чIехи халкь я.

Советрин береда аваррин сиягьдик абуруз мукьва тир анди-цез халкьар ва лезги
халкьарикай тир арчияр кутунвайди я.

Аварви этнонимдин арадал атуникай са шумуд фикирар ава. Алимрин гзафбуру гилан
аваррин несилар дегь куьчери халкь аварар тирди лугьузва ва садлагьайбурун
энтогенездиз чIехи таъсир ганвайди тестикьарзава. Муькуь версиядив кьурвал,
«авар» тIвар и халкьдиз къунши къумукьри ганай. Туьрк чIаларал «авар», «аварала»
гафари «секинвал квачир», «къалабулух квай», «викIегь», «дяведал рикI алай» ва
маса ихьтин, авар халкьдин къилихдиз кутугзавай, манаяр гузва. ГьакIни, авар
халкьдин тIвар, юкьван виш йисара гьукум гьалнай аваррин гьукумат тир Сарирдин
царь Авардин тIварцIихъ галаз алакъалу тирди гиман ийизва.

XX виш йисалди аварар тавлияр ва лезгияр тIвараралди малум тир. Урус дяведин
тарихдар Василий Поттоди вичин гъилин кIвалахра аваррикай икI кхьенай:

Аварар Дагъустандин виридалайни чIехи халкь я. Абур Дагъустандин суван районрин
чIехи паюнал ва аран районрин гзафбурунал пара кьадарда гегьенш хьанва.
Дагъустандилай гъейри цIуд агъзурралди аварар Чечняда, Калмыкияда ва Урусатдин
маса субъектра уьмуьр ийизва.

ГьакIни, аварар чпин тарихдин чилер тир Азербайжандин Белокан ва Закаталара
районра уьмуьр гьалзава. 2012 йисан малуматриз килигна и кьве районра авай
аваррин вири санал кьадар 51 980 кас тир.

Дагъустандин тарихдар А. М. Магомеддадаева лугьузвайвал, 1920 йисуз Турцияда
30-лай пара дагъустанвийрин хуьрер авай, абурун 2/3 авар хуьрер тир. Ана уьмуьр
гьалзавай дагъустанвийрин кьуьзуь несилрин гафарикай малум хьанай хьи, Турцияда
80 агъзурдалай пара дагъустанвияр ава ва кьезил гьисабунрин рекьелди абурукай
тахминан 53 агъзур кас аваррин несилар тирди акваз жеда. ГьакI хьайила,
Урусатдилай къеце пата аваррин виридалайни чIехи диаспора Турцияда ава.

Идалай гъейри, вилик Осман Империядиз Къавкъаздай хзанралди куьч хьанвай
агъзурралди «мугьажир» аваррин несилар гила Сирия ва Иорданияда авайди малум я.
Амма кьадардиз тIимил тирвиляй вахтар финвай абур чкадин арабрин ва чпелай
кьадардал пара тир адыгринни чеченрин таъсирдик акатна чпин милли махсусвал
квадарна.

Гуржийрин «Картлис цховреба» (Гуржистандин уьмуьр) тIвар алай тарихдин ктабда
кхьенва, Дагъустандин вири сувун халкьар Нугь пайгъамбардин (Аллагьдин регьим
хьуй вичиз) хтулдин хтул тир Лекосдикай арадал атанвайди я. Кьисадив кьурвал
авар миллетдин бине эцигай кас Лекосан хва — Хозоних тир. «Хозоних Лекосдин
рухвайрин арада виридалайни гьуьрметлуди тир, ада суван кIама чка кьуна секин
хьанвай ва ана Хозанихети тIвар гайи шегьер кутунай». Хозоних ва я Хозанихети —
им гилан Хунзах хуьруьн дегь тIвар я, виликди и хуьр вири авар ханрин кьилин
шегьер тир.

Аваристандин гьакимри чпин гьукуматда са умуми чIал кардик кутуниз ва чара-чара
бицIи миллетар сад авуниз чIехи метлеб гузвай. Сарир уьлкведа авай вири миллетар
(андияр, ботлихар, багалулар, бежтаяр, цумадаяр ва мсб.) авар чIалалди рахазвай,
вучиз лагьайтIа виридалайни чIехи ва нуфус авай халкь аварар тир. ГьакI хьайила,
Дагъустандин тарихда Сарир гзаф къуватлу ва таъсирлу уьлквейрикай сад тир.
ЧIалан куьмекдалди чара-чара халкьар сад авунин сиясат къунши тир Гуржистандани
къатиз вилик фенвай. Гьавиляй, Гуржистанда авай гъвечIи халкьар, месела сванар,
месхетияр, мегрелар, кистияр, аджарар ва масабур уьлкведин чIехи халкь тир
къартвелрик акахьна чара жезвач. Мумкин я аварри гьа гуржийривай къачунай и
тежриба. Са кьадар геж, XII виш йисуз араб сиягьатхъан ал-Гардизиди вичин ктабда
къейд авунай хьи, Кьиблепатан Дагъустанда, иллаки дарги зонада, са кьадар мукьва
тир халкьар сад садавай къакъатна кьилди уьмуьр тухузва, гьар сад вичин хайи
чIаларалди рахазва ва сад садахъ галаз акахьзавач. Амма авар сувара уьмуьр
тухузвай цIудав агакьна анди, цез халкьарин виридаз авар чIал чизва ва бязи
хуьрера авар чIалал рахуниз элячIнава. Идан нетижада гила пара кьадар авай дарги
халкьари сада сад гъавурда акьазвач. Агъулар, цIахурар, рутулар кьадардиз чIехи
тир лезгийрик акахь тавуна чпин милли кьетIенвал хвена.

Аварар Нах-дагъустандин чIаларик акатзавай авар-анди-цез группадин авар-анди
хилек квай авар чIалал рахазва. Бинедин гафарин кьадардиз килигна, месела лезги
чIаларилай тафаватлу яз, авар чIал Дагъустандин чIаларин арада виридалайни
«михьи» чIаларикай сад я. Авар чIал кеферпатан ва кьиблепатан нугъатриз пай
жезва. Кеферпатан нугъатар: салатав, хунзах ва рагъэкъечIдай патан нугъатар.
Кьиблепатан нугъатар: гидатли, анцух, закатала, карах, андалал, кахиб ва кусур
нугъатар. КьетIен батлух нугъат и группайриз талукь туш. ЧIалан нугъатрин арада
фонетикадин, морфологиядин ва лексикадин жигьетдай са кьадар тафават авайтIани,
и нугъатрин векилри сада-сад бегьемдаказ гъавурда акьазва.

1927 йисалди аварри араб графикадал туькIуьр хьанвай ажам алфавитдикай менфят
къачузвай. 1927—1938 йисарин къене латин алфавит кардик квай.

Аваррин милли фольклор чпин чIал хьиз гзаф девлетлуди я. Адак пара кьадар махар,
меселаяр, кьисаяр, лирлияр ква. Виридалайни машгьур авар макъаматдин алат пандур
я (авар. тIамур) ва лалу лугьудай кфил я.



https://lez.wikipedia.org/wiki/The_Beatles

The Beatles  (кьилди-кьилихъ ансамблдин иштиракхъанриз «битлар» лугьузава,
гьакIни абуруз «къешенг кьуд» (ингл. Fab Four) ва «Ливерпулдин кьуд» лугьузава)
— Ливерпуль шегьердай тир британ рок-кӀеретӀ я. Адан бине 1960-лагьай йисуз
кутунва. Адан ибаратдик Джон Леннон, Пол Маккартни, Джордж Гьаррисон, Ринго
Старр квай тир. ГьакӀни, чара-чара чIавара кӀеретӀдик кваз Пит Беста, Стюарт
Сатклиффа ва Джимми Николди экъечIзавай тир. Адалай гъейри абурухъ галаз са
шумуд сеферда Эрик Клэптонани Билли Престона манияр ягъна.

КIеретIдин музикахъанри ва абурун продюсерни звукорежиссер Джорджу Мартина ван
кхьинин, жуьреба-жуьре стилар (гьа гьисабдик симфониядин ва психоделикадин
музика кваз) сад садав кьадайвал туькIуьрна сад авунин ва видеоклипар чIугунин
крарик чIехи метлеб авай цIийивилер кутуна.

Rolling Stone журналди The Beatles вири чIаварин лап чIехи ягъизавайбурун арада
садлагьай чкадал эцигна. Rolling Stone 500 тIвар алай сиягьда садлагьай чка Sgt.
Pepper’s Lonely Hearts Club Band альбомди кьунва. КIеретIди цIуд «Грэмми»
къачуна. Уьлкведин вилик авай лайихлувилер тестикьдай лишан яз вири кьуд
музикахъандиз MBE орден гана. 2001-лагьай йисан гьалдив кьурвал, АСШ-ра 163
миллиондилай пара кIеретIдин альбом маса гана. КIеретIдиз талукь тир
медиаконтентдин текар (дискарни кассетар) маса гунин виридан кьадар 1
миллирдилай пара экземпляр хьана.

Ина анжах ЧIехибританияда акъатнавай официал тир студиядин альбомар къалурнава.
Тамам дискография кьилин макъалада ганва.



https://lez.wikipedia.org/wiki/%D0%A3%D0%B1%D1%8B%D1%85%D0%B0%D1%80

Убыхар (убых. пёх, апёх) — виш йисаралди ЧIулав гьуьлуьн кьерел, Шахе ва Хоста
вацIарин арада (къенин Сочи шегьер алай чкада) уьмуьр гьалай Къавкъаздин лап
дегь халкьарикай сад тир. Абур абхаз-адигъ халкьарин группадик акатзавай.

ЧIалан ва медениятдин жигьетдай абур абхаз, адигъ ва абазин халкьариз мукьва
тир. Амма кьетIен чIал ва идара авунин тегьер авай кьилдин халкь тир. ЧIехи пай
убыхриз абазин ва адигъ чIалар хъсан чидай, гьавиляй гзаф пай тарихдарри абур
гъалатI яз адигърин субэтнос хьиз къалурзавай.

1864 йисалди, Турциядиз куьч жедалди, убыхар ЧIулав гьуьлуьн кьерел, Убыхия
лугьудай чпин хайи чилерал гегьенш тир. Абурун кьадар тахминан 80 агъзур кас
тир. Кьилин машгъулатар саларбанвал, малдарвал ва тарашхъанвал тир. Пётр Услара
шагьидзавайвал, уббых тIвар абуруз къунши черкесри ганвай, амма чпи-чпиз абуру
пёх ва я апёх лугьузвай.

Къавкъаздин миллетрин арада убыхрин тIвар-ван вирибурулайни викIегь ва устIар
дяведарар хьиз акъатнай, Къавкъаздин тарихда убыхри чIехи гел тунай ва Урусрин
Империядихъ галаз женгера урус кьушундиз виридалайни зубра телефвилер ва къати
акси румар гайи халкь — убыхар тир. Урус миллетдин пехъи душманар хьайи убыхар
дяведилай кьулухъ Урус Империядиз муьтIуьгъ тахьана вири Турциядиз акъатнай.

Къавкъаздин дяве урусрин хийирдиз куьтягь хьайидалай кьулухъ къавкъаздин
миллетрин вилик шартIар эцигнай, я урус раятвал кьабулна Кубаньдин чуьллериз
куьч хьун, я уьлкведай къеце патаз. 1864-й йисара Убыхар вири сад хьиз Усман
Империядиз (гилан Турциядиз) куьч хьана Балыкесир, Болу, Дюздже, Сакарья,
Самсун, Коджаэли, Кахраманмараш ва муькуь илра (районра) хуьрер кутунай. Вахтар
финвай абур туьркверихъ галаз акахьна чпин хайи чIал ва милли кьетIенвал
квадарна са убых миллет хьиз терг хьанвай. А. П. Бержеди вичин «Сувавийрин
Къавкъаздай куьч хьун» тIвар алай ктабда гайи малуматрив кьурвал, Турциядиз 74
567 кас убыхар куьч хьанай . Куьч хьайидалай кьулухъ Къавкъазда вирини-вири 5-6
убых хзан (40 кас) амукьнай, абур Кубань вилаятдин Головинка хуьруьн къваларив
галай адигъ хуьрера секин хьанвай.

XIX виш йисан сифте кьилера убыхриз авай субэтносар (тайифаяр, жемиятар) малум
я, ибур: Субешх, Хизе, Вардане, Псахе, Саше, Соцва (Соча).

— Чизымогуа Ахмеда (ва я Апохуа) — Псахе вацIун яргъивилихъди экIя хьанвай. —
Чизымогуа Мисоуста — Хладовский булахдин чапла пата алай.

Мутыхуасуа хуьр Гьажи Берзек Докумкудин ва адан хтул Гьажи Берзек Керантухан
мулкарик квай. Сувун убыхри и хуьр 1803 йисуз Саше жемиятдин гъиляй дяведалди
къакъуднай.

Убых миллетдин хайи чIал тир убых чIал абхаз-адигъ чIаларин группадик акатзавай.
Алай чIавуз убых чIал терг хьанвай чIаларикай сад я. Убых чIал чизвай эхиримжи
инсан — Тевфик Эсенч 1992 йисуз Турциядин Гьажиусман хуьре рагьметдиз фенвай.

1837 йисуз царьдин генерал И. Ф. Бларамберга туькIуьрай «Къавкъаздин тарихдин,
топографиядин, статистикадин, миллетрин ва дявевилин» очеркда икI кхьенай :



https://lez.wikipedia.org/wiki/%D0%A2%D0%BE%D0%BF%D0%BE%D0%BD%D0%B8%D0%BC%D0%B8%D0%BA%D0%B0

Топонимика (дегь-грек. τόπος (topos) «топос» гафуни «чка», дегь-грек. ὄνομα
(onoma) «онома» гафуни «тIвар» хьтин манаяр гузва) — чкадин тIварарикай рахазвай
илим я. Санлай топонимикади умуми илимда гьихьтин чка кьазватIа, гьелелиг
кьетIидиз тайинарнавач. Са бязи алимри топонимика тарих илимдин са хел,
муькуьбуру географиядин хел, чIалан алимри ономастикадин хел яз гьисабзава.
ЧIалан алимри адаз гьатта «Топономастика» хьтин тIварни ганва. Эхиримжи йисарин
ахтармишунрилай гуьгъуьниз алимар ихьтин къарардиз атанва: Топонимика пуд
илимдин — тарихдин, географиядин ва чIалан илимрин бинедаллаз арадиз атанвай
цIийи илим я. Ибурукай сад квачиз топонимар бегьемдиз чириз жедач. Амма им акI
лагьай чIал туш хьи, топонимар чирун патал и пуд илим бес я.



https://lez.wikipedia.org/wiki/%D0%9F%D1%80%D1%83%D1%81%D1%81%D0%B8%D1%8F

Сифтени сифте, Пруссия туькӀуьр хьайи чкадал (къенин Урусатдин Калининград
област) пруссар халкь авай. Гьабурун чилел тевтонар атайла кьулухъ,
къвез-къведайдивай анал немцар пара жез хьана. Гьа немцари Тевтон орден тӀвар
алай гьукумат туькӀуьрна. 1525-лагьай йисуз а Орден Пруссия герцогвалдиз
элкъвена. Гьа чӀавунилай кьулухъ эгечӀзавайди я немцарин халкьдин тарихвилин
гьукуматрикай виридалайни къуват авайбурукай садан уьмуьр — Пруссиядин.

1525 й. Альбрехт Бранденбургвиди Тевтон ордендик квай чилериз секуляризаци
авурла гьадакай цӀийи гьукумат хьана — Пруссия герцогвал. Вични ам Польшадин
вассал тир. 1578 йисуз Пруссия Гьогьенцоллернар династиядай регентри кьиле тухуз
хьана. 1618 й. Пруссия Бранденбургдин курфюрст Иоанн Сигизмундан гъиле хьана.
ЦӀийи гьукуматдин тӀвар Пруссия хьана. РагъакӀидай Пруссия Польшадин вассалрикай
акъуд авун патал Курфюрствалди Шведрин-полякрин 1655—1661 й. дяведа пай кьуна.
1656 йисуз Лабиау шегьерда Карл Xда I Фридрихдихъ галаз договор ктӀуна,
РагъакӀидай Пруссия Польшадикай гакъатзавай. 1657 йисузни Польшади вичини а
кӀвалах кьабулна.

1701 й. Кёнигсбергда Фридрих Вильгельмдин хва, Бранденбургдин курфюрст III
Фридрихдикай Пруссиядин кёнихь хьана I Фридрих тӀвар кьабулна. I Фридриха 1713
йисуз кьейила адан чкадал атана цӀийи кёнихь I Фридрих Вильгельм, Пачагь-солдат
тӀвар къазанмиш авур. Гьадан девирдиз пруссиядин армия Европада авайбурукай
виридалайни зурбади хьана. 1740—1786 йисара Пруссиядин кёнихь II Фридрих ЧӀехиди
тир. Адан чӀавуз Пруссияди пара дявеяр тухузвай. Гьа 1740 йисуз ада эгечӀна
Австриядихъ галаз дяве, адан провинция Силезия кьун патал. Дяведин эхирда ада
гъалибвал кьуна Австриядивай а чил къакъудна Пруссиядик цӀийи провинция Силезия
кутуна. 1756—1763 йисара Пруссия Ирид йисан дяведик квай, гьадани гъалибвал
кьуна. Гьа чӀавунилай эгечӀна Пруссия Европадин чӀехи гьукуматрин цӀарцӀе
гьатзава.

1786 йисуз II Фридрих кьейила, цӀийи кёнихь хьана адан хтулдикай — II Фридрих
Вильгьельм. Адан чӀавуз Пруссия ажуз хьана, ЧӀехи Француз инкъилаб хьайила
Пруссия Австриядихъ галаз Сифте Наполеоназакси коалициядин юкьв хьана. Ахпа
Наполеона абур са шумуд сеферда катайла Пруссияди дяве акъвазарна 1795 йисуз
Базельда договор ктӀуна. Кьве йис алатайла, 1797 йисуз ам кьена. ЦӀийи кёнихь
адан хцикай хьана. III Фридрих Вильгьельм тӀвар кьабул авур. Гьамни пара ажуз
пачагь хьана. 1806 йисуз ада Наполеоназ ультиматум гайила, 7 йикъалай Наполеон
гьахьна Пруссиядиз. Йендани Ауэрштедтда Пруссиядин армия катайла адан кёнихьди
договор ктӀуна 1807 йисуз Тильзитда. Гьа договорда Пруссиядикай пара чилер
хкатнай. 1813 йисан январдиз а чилер Пруссияди кьулухъ къахчуна. Венадин
конгрессда 1814—1815 Пруссияди вичин чилер (Рейндин Пруссия, Вестфалия,
Познаньни Саксониядин пай) кьулухъ къахчуна.

1848—1850 йисарани 1864 йиса Пруссияди Германиядин галкӀ галаз Даниядиз акси
дяве тухузвай, Шлезвигни Гьольштейн герцогвалар къачун патал. Дяве куьтягь
хьайила герцогвалар Пруссидинни Австриядин чилер хьиз малумарна. Астриядизни
Пруссиядиз чпин гьукуматралди германрин чилер кӀватӀ ийиз кӀанзавайвили 1866
йисуз Австрий-Пруссиядин дяве хьана. Гьа дяве куьтягь хьайила Пруссияди
гуьгъуьнин чилер вичиз кьуна: Гьанновер, Кургьессен, Нассау,
Шлезвиг-Гьольштейна, Франкфурт-ам-Майн. И чилер вичин гьукуматдик кутурла
Пруссиядин Рейндин провинцияр чӀехи патахъ галкӀурна. Ахпа туькӀуьрна цӀийи
германрин галкӀ — Кефер патан германрин галкӀ 21 герман гьукумат кӀватӀ авур.

1870—1871 йисара Пруссияди Франциядиз акси дяве тухванай, гьам куьтягь хьайила
Кефер патан германрин галкӀдик кьибле патан гьукуматар каткана — Баден,
Вюртембергни Бавария. 18 тӀулдиз (январдиз) 1871 йисан, дяве куьтягь тахьанмаз,
Версальда Пруссиядин министр-президент Бисмаркдини Пруссиядин кёнигди I
Вильгельмда Германиядин империя туькӀуьрна.



https://lez.wikipedia.org/wiki/%D0%9E%D1%82%D1%82%D0%BE_%D1%84%D0%BE%D0%BD_%D0%91%D0%B8%D1%81%D0%BC%D0%B0%D1%80%D0%BA

Отто Эдуард Леопольд Карл-Вильгельм-Фердинанд фон Бисмарк-Шёнгьаузен (нем. Otto
Eduard Leopold von Bismarck-Schönhausen), фюрст (1871)арт) (1815 йисан
1 апрель(18150401), Шёнгьаузен, Пруссия —1898 йисан 30 июль, Фридрихсру,
Германия) — сифте канцлер (1871 йисан 21 март 1871 года — 1890 йисан 20 март)
Германиядин империядин, гъвечӀигерман рекьяй гьукумат сад авур. Адаз накӀаб
«ракьун канцлер» ганвай. Пруссияда Бисмаркахъ консерваторрин арада тӀвар
акъатнавай, юнкерар хуьзвайди лугьуз. 1851—1862 йисара ада дипломатвилиз
кӀвалахзавай. 1862 йиса ам Пруссиядин Регьбервилин министр-чӀехиди хьиз эцигна.
Конституцивилин четинвилерин береда ада либералриз акси пад кьуна монархиядин
пад кьунвай. Къецепатан крарин министр яз, ада Пруссиядикай Германияда
виридалайни кӀеви къуват авуна,Даниядихъ галаз 1864 йиса дяве тухвайла.

1866 йисалай кьулухъ ада тухвай къенепатан политика кьве фазадал пай жеда. Сифте
чӀавуз ада либералрихъ галаз разивал туькӀуьрна, пара къенен реформаяр кьилиз
акъудна. 1870-й кьулухъ Бисмарк либералрикай хкатна. Ада гьукумат экономикадиз
гьахьариз эгечӀна. А чӀавун кайзер II Вильгьельмахъ галаз разивал тахьайла ада
Бисмарк къуллугъдилай алудна.

ХХ вишйисан юкьвалди Бисмаркакай гьамиша хъсан гафар лугьузвай, жемятдини
гьукуматди адан тарифзавай. Немцарин гъвечӀи велаятар са, кӀеви, къуватлу
гьукумат авун гьадан хиве тваз, жемятдиз адан гьуьрмет авай. Бисмарк кьейила
адаз пара монументар эцигзавай, кӀеви къуватдин символ хьиз. Ада цӀийи халкь
туькуьрна, жемятдиз хъсанвилер гудай система ада авуна. Кайзеран пад кьаз,
Бисмарка гьукумат кӀеви авуна, хъсан, чирвилер авай бюрократия туькӀуьрна.
Дуьньядин кьведлагьай дяведилай кьулухъ адаз пис къиметар гузвай, Германияда
демократия кьулухъ ракъурна лугьуз. Адан политикадин ажуз патариз пара фикир
гузвай, хъсан патарихъай рахан тийиз.

Пруссиядин ГалкӀурнавай Ландтаг кӀватӀ жедайла Бисмарк гьаник депутатвилиз
экечӀна. 1847 йисан 11 майдиз ада вичин депутатдин чка кьуна, жуван мехъер
чӀавуналди алудна. А чӀавуз пара къалар авай либералринни консерваторрин арада:
либералри IV Фридрих Вильгельмдивай конституция кьабулун тӀалабзавай, ахпа
пачагь а кардал рази тушир; адаз пул герек тир, Берлиндай РагъэкъечӀдай
Пруссидиз ракьун рехъ эцигун патал. Гьавиляй ада ГалкӀурнавай ландтаг
туькӀуьрнай, муьжуьд провинцийрин ландтагрикай кӀватӀнавай.

Жуван сифте рахунилай эгечӀна Бисмаркахъ къалрин тӀвар-ван хьана. Ада
либералрихъ галаз пара гьуьжетар тухузвай. 1848 йисуз пара инкъилабар хьанай —
Францияда, Италияда, Австрияда. ГьакӀни Пруссиядани инкъилаб эгечӀна,
патриотвилел хкаж хьайибурун къуватралди, Германия сад хьана Конституция
кьабулна кӀанибурун. Пачагь мажбур хьана абурун тӀалабунар кьилиз акъудаз. Сифте
Бисмарказ солдатрин кӀеретӀар Берлиндал тухуз куьмек ийиз кӀан хьана. Ахпа ам
кисна, пачагьдин ажузвал дакӀан хьана.



https://lez.wikipedia.org/wiki/%D0%9C%D1%83%D0%B3%D1%8C%D0%B0%D0%BC%D0%BC%D0%B0%D0%B4

Мугьаммад (араб. محمد‎‎, mʊħɑmmæd лугьун) ﷺ — Аллагьдин виридалайни лайих авай,
вири инсаниятдизни жинриз ракъурнавай пайгъамбар, Аллагьди халикьнавай
виридалайни хъсан кас. Аллагь кьилди сад тирди вяз ахъайдай кас ва ислам диндин
пайгъамбар, и диндин, Аллагьдилай къулухъ юкьван кас; макитисрин (алимрин)
чирвилерив кьурвал Аллагьди вичин пак кхьинар авай Къуръан улуб Мугьаммад
пайгъамбардиз ракъурнай.

Пайгъамбардин ﷺ сихил гуьгъуьнлай авайди хьиз я: Мугьаммад ибн Абдуллагь ибн Абд
аль-Мутталиб ибн Хашим ибн Абд Манаф ибн Кусайй ибн Килаб ибн Мурра ибн Ка‘б ибн
Лу‘айй ибн Галиб ибн Фихр ибн Малик ибн ан-Надр ибн Кинана ибн Хузайма ибн
Мудрика ибн Илийас ибн Мудар ибн Низар ибн Ма‘д ибн Аднан.

Пайгъамбардин ﷺ тайифадин тӀвар Къурейш тир. И тайифа араб тайифарилай виридалай
асул, тӀвар-ван авай ва кьакьан гьурмет авай тайифа тир. И тайифадин тӀвар-ван
авай ксар чӀехи ксариз, яни аристократиядиз, талукь тир, ва я кьилел алайбур
тир. И чӀехи ксарикай тафават авайди Кусайй тир — и касдин гьакъикъи тӀвар Зейд
тир. Зейд Каабедин къурайш тайифадикай садлагьай килигдайдини адан къуллугъчи
тир, имни акӀ лагьай чӀал тир хьи, Зейд — Каабедин куьлегрин хуьдайди тир ва
Каабедин ракар низ ва мус кӀандатаIни ахъа ийдай. Гьа и касди къурайш тайифадин
ксар Меккедиз гъанай ва инал яшамиш жез ацукьарнай — виликди къурейш тайифа маса
тайифайрин арада Мекке шегьердин къерехра яшамиш хьанай. Эхирда, гьа Зейда
зияратчийриз гьаж вахтунда хъун гун (сикайа) ва тӀуьн гун (рифада) адетрин бине
эцигай.

Пайгъамбардин ﷺ сихил гьашимрин сихил хьиз машгьур я, ва адан тӀвар
пайгъамбардин ﷺ улу бубайрикай тир Гьашиман тӀварцикай арадиз атанай. Кусайидин
сейли везифайрикай Гьашима зияратчийриз тӀуьн-хъун гунин везифа ирс къачунай, ва
адан кьейидалай къулухъ а везифа адан стха аль-Мутталибаз ирс яз фенай, ахпани —
Гьашиман аялриз, ва а аялар Ислам дин арадиз къведалди а везифаяр кьиле тухузвай
тир.

Пайгъамбарди, саламни салават адаз хьуй, лагьай гафар адан куьмекчийри кӀватӀна
мусурманрин диндин кьведлагьай делил туькӀуьрна — Сунна. Кьуръандихъ галаз ам
Шариатдин чӀехи делилрик ква. Сунна пай жезва гьадисра. Гьар гьадисда
пайгъамбарди, салаватни салам адаз хьуй, лагьай гафар ава, гьи саягъ мусурманди
уьмуьрда вич тухвана кӀандатӀа.



https://lez.wikipedia.org/wiki/%D0%9A%D1%8A%D0%B0%D0%BD%D0%BD%D0%B8%D1%86%D3%80%D1%83%D0%B4_%D0%B9%D0%B8%D1%81%D0%B0%D0%BD_%D0%B4%D1%8F%D0%B2%D0%B5

КъанницӀуд йисан дяве — Пак тир Рим импеприядани Европада вине хьун патал
1618—1640 йисара хьайи женг. Дяведа Европадин чӀехи пай гьукуматри пай кьуна.
Сифте чпин арада женг католикрини протестантри тухузвай, ахпа вакъиаяр
Гьабсбургарин къуват Европада кӀеви тахьунин цӀарцӀуз элкъвена. Женгерин чӀехи
пай Германияда физвай. Дяведини гьадахъ галаз хьайи гишинвилерни азарри михьиз
регионад ичӀизавай. Кьиблепатан Германияда кьилди гьар пудлагьайди дяведилай
кьулухъ амукьна. Са шумуд чилериз виш йисалай пара чӀав герек атана инсанар
дяведилай вилик алай дережа хкин патал.

Стадтлонда 1623-исуз гъалибвал кьурла дявеяр авачиз пара вахт фенач. Дания
дяведиз гьахьна Даниядин лютеран пачагь Кристиан ӀV, Пак тир Римдин империядик
квай Гьольштайн гъилик гвай, куьмекна вичин мугьманвилин Агъа Саксонияди 1625
йисуз Пак тир Римдин империядин кьушуриз акси хьайила. Даниядиз кичӀе тир
мукьвара католикрин крар вилик фейивили Даниядин суверенитет протестантрин халкь
хьиз сергьятна жедайди. Даниядин гьал кефер Германияда лап кӀеви тир. Гьольштайн
абурун гъилени хьайила, 1621 йисуз Гьамбургни хьана. Шотландиядин 13 700 солдат
Кристиан ӀVдиз куьмеквилиз ракъурнавай, Англияди 6000. ГьакӀ хьана Кристиан
экечӀна дяведик 20 000 солдатдин кьиле аваз. Адан дуст-гьукуматрин пайди ам
кьабулзавай Гьольштайндин герцогвилиз, Даниядин пачагьвилиз ваъ. Кристианахъ
галаз дяве тухун патал Фердинанд ӀӀ кьушунар Альбрехт фон Валленштайн кьиле аваз
ракъурна. А армияда 30 000—100 000 кас авай. Валленштайнан фикиррикай хабар
авачир Кристиан са арадилай кьулухъ хъфиз мажбур хьана. Адан дуст-гьукуматарни
чпин зегьметра акана адаз куьмек гуз жезвачир. Франциядин вичин къене дяве
физавай, Швеция Польша-Литвадихъ галаз жяведа авай, Бранденбургдизни Саксониядиз
кӀанзавачир Германиядин рагъэкъечӀдай пата цӀийи дявеяр эгечӀ ийиз.

Швециядин пачагь Густав II Адольфа Польшадин кампания куьтягьарна Урусатдин
куьмек хвена 1630 йисуз Помераниядин къерехрин патаг гвай Узедом островдал вичин
кьушунар эцигна. Германиядин протестант курфюрстривай чпин дин текдаказ хуьз
тежедай чидайди Густав Адольфа вад чӀалал протестантрин ихтияр хуьдай манифест
акъудна. Помераниядин чӀехи шегьер Штеттин женг тахьана 20 июндиз къачуна.
Густав Адольфан гьахьун Германиядин кефер патан протестант чӀехи пай шегьерри
хъсандаказ кьабулна, гьакӀни адаз куьмекна къесенвай Мекленбургдин герцогрини
Бранденбургдин курфюрст Христиан Вильгьельма, адахъ Эльбадал алай виридалайни
еке къеле Магдебург авай. 1630 йисан эхирда Швециядин пачагьа Гьессен-Кассельдин
ландграфахъ галаз альянс туькӀуьрна, 1631 йисан январдиз Франциядихъ галаз
Бервальд разивал. А разивиляй Густав Адольфа Германияда 30 агъзур кьушунар хвена
кӀанзавай, Ришельёди ам патал пул гана кӀанзавай.

Июндин кьула Швециядин пачагьди курфюрстрин куьмекдихъ акъваз тавуна вичин
кьушунар Бранденбургдал тухвана. Христиан Вильгьельм курфюрста 22 июндиз разивал
туькӀуьрна, дяведин чӀавуз шведриз къелеяр Шпандауни Кюстрин физавай, гьакӀни
Бранденбурдин материал ресурсар. Вичин къеле хьиз Магдебург кардик кутаз
кӀанзавай Тилли Саксониядин сергьятрик физ мажбур хьана. Гьа саягъ Саксониядин
курфюрстдивай куьмек кӀанз Тилли адан чилериз гьахьна Ляйпцигдал фена. ЯтӀани
Иоганн Георг вич хьана шведривай куьмек тӀалаб ийиз, гьакӀ ада шведриз вичин
кьушунар гана. Брайтенфельддин женгина 1631 йисан 18 сентябрдиз Тиллидин армия
шведринни саксонрин армияди кӀукӀварна. Вичин Чехияда авай чилериз фена
Валленштайна Густав Адольфаз чинебадаказ Прага хгуз теклифна. Швециядин пачагь
Кьулан Германиядиз фена Богемиядиз саксонрин кьушунар Арниман гъилик ракъурна,
саксонар императордихъ галаз михьиз хъилер авун патал. Октябрдин кьиле саксонрин
армия Силезиядин сергьятдилай элячӀна фена, 25 октябриз — Богемиядиз. 10 ноябриз
Валленштайн Прагадай хъфена, 15 ноябрдиз шегьер Арниман кьушунри кьуна.

Гьа чӀавуз Густав Адольф Пфаффенгасседиз фена — дявеяр тахьай католик епископрин
чилер. Октябрдиз ада Эрфуртни Вюрцбург къачуна, ноябрдиз Ханау, Ашаффенбург,
Франкфурт-Майн. 1631—1632 йисарин хъуьтӀуьз вичин кьушунар рагъэкъечӀдай патахъ
тухвана Бавариядиз. Шведрин рехъ атӀуз кӀанз Тилли Бавариядин Максимилианахъ
галаз санал хьана Райн къелед патаг гвай Лех вацӀал алай чка кьуна.



https://lez.wikipedia.org/wiki/%D0%9A%D1%86I%D0%B0%D1%80

КцӀар (азер. Qusar) — Азербайжан республикадин КцӀар районда авай шегьер.
Райондин администрациядин юкь я.

КцӀар тӀварцӀин арадал атуникай чара-чара тарихдарри шумудни са баянар гузва.
Виридалайни машгьур версиядив кьурвал, КцӀар гаф урус чӀалан Гусар, яни
кьушунрин жуьредикай сад тир «балкIандал алай аскер» гафуникай арадал атана.
Идан себеб, Урусатдин Империядин чIавуз КцӀар шегьерда урусрин балкIанрал алай
аскеррин кьушунрин кIеретIар авай.

Муькуь алимрин фикирдалди, КцӀар гаф «гъуц», «кьве сур» (кьисадив кьурвал, са
мус ятIа ина кьве лезгидин арада къал акъатнай, абуру сада сад яна кьинай, ахпа
абур кьведни ина кучуднай), «ксар» (дегь алпандин тайифадин тIвар) гафарикай
арадал атанвайди мумкин я.

Шегьер КцӀар райондин кьибле пата, Къуба райондихъ галаз сергьятдал, КцӀар
вацIун кьерел, Баку шегьердилай 180 км яргъал ала. КцӀарин къвалав Фиалка тIвар
алай вир гала.

2006 йисуз шегьерда 6 юкьван чирвилерин мектебар кIвалахзавай, абурукай сад цIап
вадни урус мектебар тир. Идалайни гъейри, шегьерда мектебдилай вилик гьазурвилер
гудай чирвилерин идара, Азербайжандин Гьукуматдин Педагогикадин Колледж кардик
ква. Колледжда цIап чIалан, ингилис чIалан ва литературадин муаллимар ва гьакIни
сифте кьилин мектебрин муаллимар гьазурзава.



https://lez.wikipedia.org/wiki/%D0%94%D0%B5%D0%B7%D0%BE%D0%BA%D1%81%D0%B8%D1%80%D0%B8%D0%B1%D0%BE%D0%BD%D1%83%D0%BA%D0%BB%D0%B5%D0%B8%D0%BD_%D1%86%D1%83%D1%80%D1%83%D1%86%D3%80

Дезоксирибонуклеи́н цуруцӀ (ДНЦ) — чан алай организмрин виликфинин ва чпин
функцияр кьиле акъудунин генетик программа хуьдай, несилдикай несилдиз тухудай
ва реализация ийидай макромолекула.

Эукариотрин клеткайра (мисал яз, гьайванар ва я набататар) ДНЦ клеткадин
хвехуьна хромосомрин къене авайди я, ва гьакӀни са шумуд клеткадин органоидрин
къене ава (митохондрийрин ва пластидайрин).

Прокариотик организмрин клеткайра (бактерийрин ва архейрин) ДНЦ гьалкъадин ва я
цӀарцӀин молекула, нуклеоид, къенепатай клеткадин мембранадиз галкӀанава. Абуруз
ва агъа эукариотриз (мисал яз, дрожжайрин) плазмидаяр лугьудай чӀехитушир, асул
гьисабдалди гьалкъадин ДНЦ-дин молекулаяр жезва. Идалай гъейри, ДНЦ са- ва я
кьвецепдин молекулайривай ДНЦ къенеавай вирусрин геном арадиз гъиз жеда.

Химиядин жигьетдай, ДНЦ — тикрар жезвай блокрикай — нуклеотидрикай — ибарат
жезвай яргъи полимер молекула я. Гьар са нуклеотид азотдин дибдикай, шекердикай
(дезоксирибозадикай) ва фосфат кӀеретӀдикай ибарат я. ДНЦ къене азотдин дибрин
кьуд жуьре авайди я (аденин, гуанин, тимин и цитозин).



https://lez.wikipedia.org/wiki/%D0%94%D0%B0%D0%BB%D0%B4%D0%B0%D0%BC

Далдам — гатадай музыкадин алатрин хзан я. Саки вири халкьарин арада чкӀанва,
пара макьамрин кӀеретӀрик (ансамблдик) кваз кӀвалахарзавайди я.

И хзандикай хас тир лишан къалурзавай тирди мембранадин далдам я. Ам тайин
кӀалуб авай, хамуналди тахьайтӀа пластикдин мембраналди акьалжнавай пичӀи
жендек-резонатордикай тахьайтӀа рамадикай ибарат я. Адан акьажуналди масабрув
гекъигайла тир ванцин кьакьанвал къайдада тазвайди я. Далдамдин жендек
кӀарасрикай, металлдикай (гьулдан тахьайтӀа латун), акрилдин пластикдикайни
чепедикай расзавайди я.

Хъуьтуьл кӀвенкӀв алай кӀарасдин кӀутадалди, тӀвалуналди, гъилералди мембрана
гатунин ва гуьцӀ авунин рекьелди ван акъудзавайди я. Са шумуд алат санал
кӀвалахарун патал далдамар гатадай эцигуниз кӀватӀзавайди я.

Маса туькӀуьр хьунухьар авай далдамриз — гьулдан далдам, ферцин далдам —
мембранаяр авач, абур идиофонриз талукь я.



https://lez.wikipedia.org/wiki/%D0%93%D1%80%D0%B5%D0%BA%D1%80%D0%B8%D0%BD_%D0%B0%D0%BB%D1%84%D0%B0%D0%B2%D0%B8%D1%82

Гре́крин алфавит — грек чӀалан гьакӀни грек хелдин масса чӀаларин алфавит. Ам чи
эрадин вилик IX виш йисан эхирдай ва я ч.э.в. VIII виш йисан сифте кьилерай
гилалди датӀана кардик ква. Аквадай гьалда, грек алфавит, ахъа тир ва ахъа тушир
ванар чара лишанрив къалурзавай садлагьай алфавит тир. Алфавитда 26 гьарф ава,
идалайни гъейри класиик девирдай вилик грек чӀалан бязи нугъатра мад 4 гьарф -
Ϝ, ϝ (дигамма), Ϻ, ϻ (сан), Ϙ, ϙ (коппа), Ͳ, ͳ (сампи) кардик квай. Классик грек
чӀалал и кьуд дегь гьарфарикай садлагьай пуд гьарф цифраяр кхьин паталай кардик
квай.

Грекрин алфавит арадиз къвезвай финикрин кхьинрин пунал, амма галкӀунвал авач
сифте грек кхьинихъ, цӀарцӀин кхьин Б ни кипрдин кхьин системадихъ.

Гьар гьарф финикрин алфавитди лугьузвай гафунал, гатlузвай гlа гьарфунлай; и
ухшарди, садлагьай гьарфунин тlвар алеф («джунгав»), кьведлагьай гьарф — бет
(«кlвал»), пудлагьай гьарф — гимел («деве») гlакlни мсб..

Гьарфар кардик кутурла грек чlал кхьин авун патал, тlварар гьарфарин тlимил
масакlа хьанавай грек фонологидин журедихъ. Икl алеф, бет, гимел хьанва алфа,
бета, гамма, чпин мана михьиз квахьна. Геждаз цlийи гьарфар кутурла, амма
масакlни хьайила, гlабриз мана авай тlварар ганвай. Месела, омикрон ни омега
мана ава, «гъвечlи о» и «эке о».

Грек алфавит пун хьанва, гьадан къайдадив арадиз атанава бул алфавитар, булдаз
чикlанавай Европада ни Мукьув Рагъакlидай пата, кардик квай кхьинрин системара,
бул гьукуматра дунеди, гlабрин аради латин ни кирилл алфавитар.



https://lez.wikipedia.org/wiki/%D0%92%D1%8C%D0%B5%D1%82%D0%BD%D0%B0%D0%BC%D0%B4%D0%B8%D0%BD_%D0%B4%D1%8F%D0%B2%D0%B5

Вьетнамдин дяве (вьетн. Chiến tranh Việt Nam, ингл. Vietnam War) — XX виш йисан
кьведлагьай паюна хьайи дяведин виридалай зурба гуьжетрикай сад, вьетнамвийрин
культурада чӀехи эсер авай гел тунай ва Вьетнамдин, гьакӀни, дяведа иштирак авур
СССРдинни АСШдин цӀийи тарихда метлеб авай чка кьунвай вакъиа.

Дяве Кьибле Вьетнамда граждан дяве хьиз эгечӀайди я. Адалай кьулухъ дяведик, са
тӀимил геж Китайдинни СССРдин куьмек къачунвай — Кефер Вьетнам ва Кьибле
Вьетнамдин пад кьунвай АСШ (вичихъ галаз союздик квай СЕНТО блок гваз) ктканвай.
Вакъиайрин гегьенш хьунин финифда, и дяве ва Лаосдани Камбоджада къушаба кьиле
физвай граждан дявеяр сад-садак акахьнай. 1950-й йисарин эхирдай 1975 йисал
кьван, Кьиблединни рагъэкъечӀдай патан Азияда кьиле фейи дяведин гьерекатар,
Индокитайдин Кьведлагьай дяве хьиз чир я.



https://lez.wikipedia.org/wiki/%D0%90%D1%84%D0%B8%D0%BD%D0%B0%D1%80

Афинар (грек.: Αθήνα) — Грециядин, Аттикадин администрациядин ва Афинар
перефериядин (префектурадин) кьилин шегьер я.

Шегьерди Эгей гьуьлуьн заливда авай Пирей портунилай 8 км кефердинни
рагъэкъечӀдай патахъ мукь (чка) кьунва; ам 169 метр кьакьанвал авай Акрополисдин
рагар-чахар авай кӀунтӀарин ва 112 метр кьакьанвал авай Ареопагдин элкъвена вири
патарихъ эцигнава. Аттикадин юкьван платодин кьибледин пата, Кефиссни Илиссос
суван вацӀар физвай арайра мукь (чка) кьунва.

Афинар — дуьньядин виридалайни цӀуру шегьеррикай сад, адан 3400 йисарилай пара
я. Садлагьай инсанрин аваз хьун чи эрадилай вилик 11-7 агъзур йисариз талукь я.
Шегьердиз Афина хнуб-гъуцардин (дегь чӀаван полис лувак хуьзвайди) гьуьрметдай
тӀвар гана.

Афинариз бул тарих ава. Дегь чӀаван Афинар къудрат авай шегьер-полис, зурба
метлеб квай чирвилер гудай юкь тир. Классикадин девирда (чи эрадилай вилик
V-лагьай виш йисуз) шегьер-гьукумат вичин вилик финин лап вини кьилив агакьна.
Афинар — Европадин цивилизациядин кьеб, вири дуьньядин демократиядин диге
(ватан) я.

ГьакӀ месэла, шегьердихъ галаз европадин философиядин диб эцигнавай Сократ,
Платон, Аристотель философрин тӀварар ва драмадин диб эцигай Эсхил, Софокл,
Еврипид трагикрин тӀварар галкӀанвайбур я. Дегь чӀаван Афинарин сиясатдин
къурулуш — демократия тир.

Къе Афинар — гилан чӀаван космополитизмдин мегаполис, Грециядин сиясатдин,
экономикадин, медениятдин, финансринни индустриядин уьмуьрда юкьван мукь (чка)
кьунва. 2012-лагьай йисан нетижада, маса къачунин алакьунал гьалтайла шегьер
девлет авай шегьеррин арада дуьньяда 39-лагьай мукьдал (чкадал) алай тир, UBSдин
малуматрив кьурвал, виридалайни масан шегьеррикай 77-лагьайди я.

Афинрин климат — субтропикрин зур паюнин къумлухдинди я (Кепленан климатрин
классификация:BSh). ХъуьтӀуьз кьериз-кьериз мекьи жезва, са бязи чӀавара живер
къвазва. Гад лап чимидини кьурагьвал авайди я. Навани цӀехуьл варцарин арада
кьезил мекьивилер тежер я. Са кьадар кьванни чӀехи къвалар са шумуд варцарин
къене авачиз хьун мумкин я. Аравилин гьуьлуьн таъсирдин нетижада зул лап яргъал
фейиди я, гьакӀни гатфар са кӀус иглеш (геж) алукьзава.



https://lez.wikipedia.org/wiki/%D0%90%D0%B2%D1%80%D0%B0%D0%B0%D0%BC_%D0%9B%D0%B8%D0%BD%D0%BA%D0%BE%D0%BB%D1%8C%D0%BD

Авраа́м Ли́нкольн (англ. Abraham Lincoln) (12 феврал 1809 йисан, Ходженвилл,
штат Кентукки, — 15 апрел 1865 йисан, Вашингтон) — америкадин гьукуматдин
къуллугъхъан, СШАдин 16-й президент (1861—1865) гьа чӀавузни, сифтеди Республик
партидин патай, америкадин лукӀариз азадвал гайи кас, америкадин халкьдин
кьегьал. Тарихда виридалайни чирвалар авай 100 ксарикай сад я. Вич ферма тухудай
са кесибдин хзанда чӀехи хьанвайди я. ГъвечӀи чӀавунилай спортдик акатнай.

Хзандин кесибвиляй мектебдиз ам кьилди са йисуз фейиди я, ятӀани адаз
кӀелиз-кхьиз чир хьана, ктабар кӀан хьана. Агакьай гада хьайила вичи вичиз кьил
акъудиз хьана. Вичи вичиз микитисвал ийизавай. Экзаменар гайила адвокатвилин
кӀвалах тухудай ихтияр кьабулна. Иллинойс штатда индейцар къарагъ авурла
кьушунрик акатна, ам капитан хьиз кьабулна. ЯтӀани женгерик квачир ам.
Иллинойсдин Къанунрин КӀватӀалдин депутат тир, СШАдин Конгрессдин Векилрин
КӀвалик квай. Гьа къуллугъдал ада Америкадинни-Мексикадин дяведиз аксидаказ
акъвазна. 1858 йисуз СШАдин сенаторвилиз жез кӀанзавай, хкягъунар хьайила ада
гъалибвал кьунач.



https://lez.wikipedia.org/wiki/%D0%A7I%D0%B5%D1%85%D0%B8_%D0%9C%D1%83%D1%80%D1%83%D0%B3%D1%8A

ЧIехи Муругъ (азер. Böyük Muruq) — Азербайжан республикадин КцӀар районда авай
хуьр. «ЭчIехуьруьнсоветдик» акатзава.

Хуьр КцIар райондин кефер пата, КIур вацIун кьерел, райондин кьилин шегьер тир
КцIар шегьердилай 70 км яргъал ала.

Кьегьалвилин тарихар авай ЧIехи Муругъдихъ тикрар авачир тIебиатни ава. ЧIехи
Муругъ тIебиатдин мужидатрикай я. Ам Шагь сувун ценерив гвай кьакьан пелерин,
къацу тамаринни цуькведин яйлахрин къужахда экIя хьанва. Инаг къайи булахрин
макан я. Виш йисар я Сувал, Верхер, Апул, Суна, БутI-БутI, Сенгер, Уьзден,
Ларан, Некъи, Пикин, Къая булах, Къайи булах, СикIрен булахри хуьр вириниз сейли
ийиз. Муругъ 400-500 яшарин пипин тараривни девлетлу я. Инин яйлахарни
набататрин, иллаки цуькверин гзафвилелди чешнелу я.

ЧIехи Муругъ хуьруьн мягьлейрин тIварар (ойконимар): Агъа мягьле, Къучумрин
мягьле, МискIиндин хур, Латун хур.

Лезгистандин райондин дегь хуьрерин арада «Муругъ» компонентдикай арадиз атанвай
кьве хуьр ава: ЧIехи Муругъ ва Зинданмуругъ. Тарихдин чешмейрай малум жезвайвал,
абур кьведни юкьван виш йисара кутунвай хуьрер я. «Муругъ» ойконим сифте яз Х
виш йисаз талукь «Абу Муслиман тарих» ктабда дуьшуьш жезва. Ана кхьенва:

1710—1712 йисарин хронографда къалурнавайвал, Ширваншагь II Ибрагьима (Шейх
Шагьди) Кьурагьни Куьре кьаз кIанз лезги чилерал вегьейла ЧIехи Муругъ ва Зиндан
Муругъ хуьрерин агьалийри куьревийриз куьмек ганай. Кьегьал сердер Михалан
кьушунда и хуьрерин агьалийрикай тир 200-далай гзаф ксари женг чIугвазвай. 1823
йисуз А. Максимовича чIугур ва Москвада чапдай акъудай Къафкъаздин чилерин
картада хуьруьн тIвар «Мурух» хьиз гьатнава.

Лезгийирин гзаф дегь хуьрерин тIварар хьиз, «Муругъни» чи дегь гафарикай сад
хьунухь мумкин я. Кьакьандал алай, вичихъ гзаф мекьи кьуьд авай и хуьруьн тIвар
"мур" гафунин бинедаллаз арадиз атун акьулди кьатIудай кар я. Азербайжанви алим
Гьуьсейн Миртекъевидин фикирдалди и гаф дегь хурритрин чIала авай, "хва", "кас"
хьтин манаяр гузвай "мар" ва я "мур" гафуникайни арадиз атун мумкин я. Ада и
тIвар гьакIни дегь гьалдей чIала авай "Аллагь-инсан" мана гузвай "ур" гафунихъ
галазни алакъалу хьун мумкин я лугьузва. Маса фикирарни ава. Алимри и гафунин
этимологиядикай хъсандиз веревирдер авуна атIай гаф лугьун чара авачиз я.

ЧIехи Муругъ хуьре агъадихъ галай сихилрин веледри уьмуьр ийизва: СикIер,
Думбар, ПешекIар, Баргуьлар, Шемехар, Игъригьар, Айдунбегар .



https://lez.wikipedia.org/wiki/%D0%A7%D3%80%D0%B5%D1%85%D0%B8_%D1%85%D1%8A%D0%B8%D1%82%D0%BA%D1%8C%D0%B8%D0%BD%D1%83%D0%BD

ЧIехи хъиткьинун (ингл. Big Bang) — Чилин-цаварин сифте кьилерай виликфинин
тегьерар кхьизвай космологиядин модель, яни — каинатдин гьяркьуь хьунин эвел, и
гьяркьуь хьунин вилик Чилер-цавар сингулярвилин гьалда авай тир.

АлайчIаван чирвилериз килигна, чна къе гуьзетзавай Чилер-цавар (каинат) са бязи
сифте кьилин сингуляр везиятдай 13,7 ± 0,13 млрд ийс инлай вилик арадиз атанва
ва гьа чIаварилай арадатIана гьяркьуь ва къайи жезва . АлайчӀаван физикадин
теорийрин кардик кутунин малум тир ограниченийриз килигна, тегьерар кхьинин
мумкинвилер гузвай виридалайни фад тир момент 1032 К кьван температура (Планкдин
температура)ва 1093 г/см³ кьван къалинвал авай (Планкдин къалинвал) Планкдин
эпохадин момент гьисабзава. КӀвенкӀве, каинат гзаф чӀехи энергиядин къалинвал,
температурани илисун (давление) авай чӀехи сажуьредин ва изотроп среда тир.
Гегьеншрун ва кайи хьун процессрин нетижада каинатда газдикай жимивал
конденсация хьун хьиз, амма элементар кӀусариз талукь тир фазадин элячӀунар
кьиле фенай.



https://lez.wikipedia.org/wiki/%D0%A2%D0%B0%D0%BD%D0%BA

Танк — кьеркьинин женгзавай маншин, квакунин фидайбур гвай, адан чӀехи яракь туп
я. Фадлай, танкар ахъай авур чӀавуз, абурун чӀехи женгинин яракь пулемёт тир.
Дуьньядин кьведлагьай дяведилай гуьгъуьна танкрал ракетаяр эцигиз кӀан хьанай.
Тарихдиз цӀай ягъадай танкарни чида.

«Танк» гаф англи чӀалан tank гафунихъай («бак» дахьайтӀ «цистерна») къвезвайди
я. Гафунин диб ихьтинди я: сифте танкар фронтдал ракъурдайла британрин
контрразведкади хабар гана, Урусатдин регьбервили Англияда цӀийи цистернаяр
тапшуругъна. Абурал гьич кхьинни авунвай урус чӀалал «Мугъаят хьухь. Петроград»
(«Осторожно. Петроград»). ГьакӀа хьана тӀвар амукьна. Урусатда сифте танкариз
«лохань» лугьузвай.

Танкар Дуьньядин сифте дяведин чӀавуз акъуднвайди я. 1915 йисуз дяведин фронтрал
акъвазнавай женгер жез хьана, кьве армия сад садаз килигиз, чпи кьунвай чилел
алаз са шумуд варцар тухузавай. Гьа чӀавуз са яракь герек хьана, чилин эгъвенвай
сенгерин винелай физ душман кӀукӀвар жедай. Адалай вилик вирида душман алай
чкадиз гьахьун патал артиллериядал инсанар кӀукӀварзавай, ахпа солдатар вилик
ракъурзавай. Гугъуьна кьушунхъанариз акуна, солдатар фронтдилай элячӀна вилик
фидайла, абурун вилик гавй чил вири патари кьунвайди тир, мадни вири патарихъай
абурал душманрин цӀай къвазвай. Ихьтин четинвилериз гьатна фикирайла танк
туькӀуьрун кьилиз атана.



https://lez.wikipedia.org/wiki/%D0%9E%D0%BB%D0%B8%D0%BC%D0%BF%D0%B8%D1%8F%D0%B4%D0%B8%D0%BD_%D0%BA%D1%8A%D1%83%D0%B3%D1%8A%D1%83%D0%BD%D0%B0%D1%80

Олимпиядин къугъунар, Олимпиа́да — гьар кьуд йисуз садра кьиле тухузвай спортдин
виридалайни чӀехи акъажунар. Олимпиядин къугъунар тухунин адет Дегь Грецияда
бине къачунай, ва XIX виш йисуз и адет французви халкьдин паталай кардал
алахънавайди Пьер де Кубертенди паталай гуьнгуьна кухтунай. 1896 йисалай гьар
кьуд йисуз Гатун Олимпиядин къугъунар тухузвай, дуьнядин дявериз къвезвай
чӀаварилай гъейри. 1924 йисуз ХъуьтӀуьн Олимпиядин къугъунар тестикь авунай.

Олимпиадаяр тухузвай гьа а чкайра са тӀимил вахтунилай, инвалидрин ва набутвилер
галай инсанрин патахъай, Параолимпиядин къугъунар тухузвайди я.



https://lez.wikipedia.org/wiki/%D0%9B%D0%B8%D0%BE%D0%BD%D0%B5%D0%BB%D1%8C_%D0%9C%D0%B5%D1%81%D1%81%D0%B8

Лионе́ль Андре́с Ме́сси (исп. Lionel Andrés Messi;1987 йисан 24 июнь(19870624),
Росарио) — Аргентинадин футболист, «Барселона» испаниядин командада къугъвазва,
Аргентинадин хкянавайдан капитан. Массайрин информациядин такьатри адаз фад-фад
«цӀийи Марадона» лугьуда.

Месси 1987 ийсан 24 кьамугдиз (июндиз) Аргентинада, Росарио шегьерда дидедиз
хана. Адан буба — Хорхе Орасио Месси, гьулдан расдай комбинатда фабрикдин
фялевиле кӀвалахнай, диде Селия Мария Месси (рушан хизнадин тӀвар Куччиттини я),
са кьадар машгъул тир къакъаждай дишегьли. Адаз Родриго и Матиас тӀвар алай кьве
чӀехи стха ава, ва гьакӀни Мария Соль тӀвар алай вах ава..



https://lez.wikipedia.org/wiki/%D0%9A%D1%8C%D1%83%D1%80%D0%B0%D0%B3%D1%8C

Кьурагь (урус. Курах) — Дагъустан республикадин Кьурагь районда авай, «Кьурагь
хуьруьнсовет»дик акатзавай хуьр. Райондин ва хуьруьнсоветдин администрациядин
юкь я.

Хуьр Дагъустан Республикадин Кьурагь райондин кьибле пата, Кьурагь вацIун кьерел
ала.

XIX виш йисуз Кьурагь хуьр вири Куьре округдихъ галаз Урусатдин империядин
гъилик акатнай. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир ва кьилдин Кьурагь хуьруьнжемят туькIуьрзавай.

2002 йисан агьалияр сиягьдиз къачунин малуматрив кьурвал хуьре 5 142 касди
уьмуьр гьалзавай . Агьалидин вири лезгияр, суни - мусурманар я. 1886 йисан
Урусат Империядин агьалияр сиягьдиз къачунин малуматрив кьурвал, Кьурагь хуьруьн
агьалияр 1 867 кас тир .



https://lez.wikipedia.org/wiki/%D0%9A%D0%B0%D1%80%D0%B8%D0%B1_%D0%B3%D1%8C%D1%83%D1%8C%D0%BB

Кариб гьуьл (ингл. Caribbean Sea, исп. Mar Caribe) — Атлантик океандик квай,
чилеринни островрин арада авай гьуьл я. Океандик кьулан-рагъакӀидай патахъай
квайди я. РагъакӀидайни кьибле патай Кьуланни Кьибле патан Америкади
сергьятзава, кеферни рагъэкъечӀдай патай ЧӀехини ГъвечӀи Антил островари.
Кефер-рагъакӀидай пата Юкатан проливдай Мексикадин заливдихъ галаз галкӀурнава,
кьибле-рагъакӀидай пата — Панам къанавдайтӀуз Лас океандихъ галаз. Кариб
гьуьлуьн гьяркьуьвал 2 753 000 км² я. Адан кьибле пата Венесуэла, Колумбияни
Панама ава. РагъакӀидай пата — Коста-Рика, Никарагуа, Гондурас, Гватемала,
Белизни мексикадин зуростров Юкатан гва. Кефер пата — Куба, Гаити, Ямайкани
Пуэрто-Рико. РагъэкъечӀдай пата ГъвечӀи Антил островар ава.

Испанар Антил островрал атайла абурал таино халкь яшамиш жезвай, Ӏ вишйис чи
эрадилай вилик аниз Кьибле Америкадай атай. 1492 йиса Христофор Колумбан сифте
экспедиция Багамрал фена, абуруз чпиз Азиядин рехъ акунвай хьти тир. Эспаньола
тӀвар къачур островдал (исятда Гаити), сифте испан хуьр эцигнавай, Испаниядин
къуватдин кьил кутуна. 1506—1511 йисара Эрнан Кортесани Диего Веласкес де
Куэльяра Эспаньолани Куба къачуна анин агьалияр лукӀвилиз къачуна. 1517 йиса
Франциско Эрнандес де Кордовади Юкатан зуростров ахъайна, испанриз сифте сеферда
цивилизаци авай халкь майя гьалт авур. Гуьгъуьна хьайи экспедицияр, Хуан де
Грихальва (1518), Эрнан Кортес (1519) Мексика къачунин кьил кутуна. Европадин
маса империяр гьакӀни гегьенш жез хьана рагъакӀидай патахъ, корабляр ЦӀийи
Дуьньядиз ракъуриз. Сифте британ колонияр Бермуд островрал хьана (1612),
Сент-Китс (1623), Барбадос (1627), ахпа маса островар колонизаци авун патал
кардик кутазвай. Французрин Вест-Индия гьакӀни Сент-Китс островдилай эгечӀна
(1624), ахпа Гваделупани Мартиника островрал эцигна колонияр (1635).
Британиядини Францияди ажуз жезвай Испаниядивай адан чилер къачузвай: 1655 йисуз
англивийри Ямайка къачуна, 1697 йисуз французри Эспаньола островдин рагъакӀидай
пад къачуна. XVӀӀ вишйиса Кюрасао, Пак Мартинанни Аруба островрални мад маса
голланд колонияр хьана, гуьгъуьна Нидерландрин Антил островрин пай хьайи.
Даниядихъни вичин колонияр хьана 1672 йисуз Сент-Джонсдални Сент-Томасдал.
Европадин гьукуматри аниз Африкадай лукӀар гъиз, чилин кӀвалахрин затӀар (табак,
шекер, шур), металлар (къизил) анай тухузвай, флотилияр кардик кутаз. Кариб
гьуьлуьн регион Европадиз цӀийи тир затӀар маса гудай чка хьана, пиратвал арадал
гъиз.

XӀX вишйисалай эгечӀна колонияр империйрикай хкатзавай. 1804 йисуз сифте
колонияди гъалибвал кьуна азад хьана, ам Франциядикай хкатнавай Сан-Доминго тир,
ана лукӀар къарагънавай. Эспаньоладин амай пай патал гаитивийри 1821 йисуз
къачуна. 1844 йисуз а чилел Доминикадин Республика туькӀуьр хьана. Са шумуд
дявеяр хьайила СШАдин куьмекдалди Куба 1898 йисуз Испаниядикай хкатна,
Пуэрто-Рико СШАдик фена, а регионда чӀехи мана хьайи. 1903 йисуз СШАдин
куьмекдалди Панама Колумбиядикай хкатайла Панамадин къанав эцигнай, Кариб гьуьл
Лас океандихъ галаз галкӀур авур. Ам 1914 йисан 15 августдилай 1999 йисан 31
декабрдалди СШАдин гъилик квай. 1917 йисуз Данияди вичин чилер СШАдиз маса
гайила абурун тӀвар Америкадин Виргин островар хьана. 1958—1962 йисара
ЧӀехибританиядин гъилик квай чилер Вест-Индиядин Федерациядик кваз хьана, ахпа
гьар сад чеб чпиз гьукуматралди пай хьана. 2001 йисан 12 декабрдиз Венесуэладин
Маргарита островдал кӀватӀ хьайи Кариб гьукуматрин Ассамблеядик квай гьукуматрин
чӀехибуруни регьбервилери «Маргаритадин декларация» туькӀуьрна, Кариб гьуьл
виридан гьуьл тирди кьабул авур, гьакӀни сада садахъ галаз масагунар ийизни чпи
чпиз куьмек гудай чка хьиз. 2005 йисуз Панамади абуру чпин фикирри
кӀвалахзавайди лагьана.

Къерехрин цӀар кӀевиз атӀанвайди я, чкайралди къерехар суварик ква, чкайралди
агъадихъ гва (Карибрин агъавал). Куьлуь ятарин арайра гьар жуьре кораллрин
амукьаярни пара жуьре рифрин эцигунар. Континентдин къерехал (гьуьлуьн
рагъакӀидайни кьибле патар) са шумуд залив ава. Абурукай виридалайни екебур
Гондурас, Москитос, дарьен, Венесуэладинни Кариако я. Кефер пата Батабано,
Ана-Марияни Гуаканаябо (Куба островдин кьибле къерех) ава, гьакӀни Гонав залив
(Гаити островдин рагъакӀидай пата). Юкатандин рагъэкъечӀдай пата са шумуд бухта
ава, гьакӀни Асенсьон, Эспириту-Сантони Четумаль. Гондурас залив Гватемаладинни
Белиздин сергьятдал алай Аматике бухтадалди куьтягь жезвайди я. Гондурасдин
кефер патан сергьят тӀимилдаказ атӀанвайди я, Москитрин къерехриз са шумуд
лагуна гьахьзава, абурук Каратаска, Бисмуна, Перлас лагунаярни Блуфилдс бухта
ква. Панамадин рагъэкъечӀдай пата еке лагуна Чирики ава. Кьибле патан Америкадин
къерехрик Дарьен залив Ураба заливдалди куьтягь жезва, Гуахира зуростровдалди
сергьятнавай Венесуэла залив Маракайбо вирелди, Кариако залив рагъакӀидай пата
Кодера мусдалдини рагъэкъечӀдай пата Арайя зуростровдин арайра ава. Тринидад
островдилай рагъакӀидай пата Пария залив ава, ам Атлантик океан пай яз
гьисабзавайди я.



https://lez.wikipedia.org/wiki/%D0%99%D1%83%D0%B3%D1%8C%D0%B0%D0%BD_%D0%9A%D1%80%D1%83%D0%B8%D1%84%D1%84

Йугьан Круифф (нид. Hendrik Johannes (Johan) Cruijff) (1947 йисан
25 апрель(19470425), Амстердам —2016 йисан 24 март, Барселона) — экъисай
нидерландрин футболхъанни тренер, Нидерландрин, «Аяксдинни» «Барселонадин»
къугъвадайдини вердишардайди я. Вири вичин карьерадин къене ада 752 матч
къугъвана, 425 гол ягъна. Пудра Къизилдин туп къачуна, пудра къугъвадайди яз ва
садра вердишардайди хьиз Чемпионрин Лига гъалибна. Гегьеншдаказ XX виш йисан
квайни квай къугъвадайбурукай сад яз гьисбазавайди.

Йохан Кройфди къугъвадайвилени тренервиле кӀеретӀдиз авур лайихвилиз килигайвал
2010 йисан 26 ибнедиз ам «Барселона» ФК-дин гьуьрмет патал хкягънавай президент
яз малумарна. Клубдин цӀийи президент Сандро Розелди вахтуналди яз ам гьа
къуллугъдалай алудна, вучиз лагьайтӀа клубдин къанунрин кӀватӀалда ахьтин
къуллугъдикай кхьенвач.

2016-лагьай йисан 24-лагьай ибнедиз 68 йиса аваз Йохан Кройф тухулрин ракдин
гъиляй рагьметдиз фенва.

Ам Cruyff Classics тӀвар алай кӀвачел алукӀдайбур акъуддай брендин иесийрикай
сад тир.

Гьендрик Йугьаннес Круифф 1947-лагьай йисан 25-лагьай навадиз Амстердам
шегьердин Линнаустрат куьчедал алай дявединди тушир азарханада дидедиз хьана. Ам
Германуьс Корнелис Круиффдин ва адан паб Петрунелла Бернарда Драйердин рухва
тир, вичин тӀвар ада дидедин бубадин гьуьрметдай къачуна. Адан буба-диде Йурдан
райондай тир, дяве акьалтӀайдалай кьулухъ абур «Cruijffs Aardappelenhandel»
тӀвар алай салан мейвайрин туьквенда яшамишизни кӀвалахиз авай тир. Аял тир чӀав
Йугьана шегьердин рагъэкъечӀдай пата авай Бетундруп райондин Аккерстрат
куьчедал, «Де Мер» стадиондин патав тухвана. Вичин чӀехи тахай стха Гьеннидихъ
галаз (ам Йугьанан дахдиз садлагьай паб-гъуьле хьанвай гада я) куьчедал пара
футбол къугъвана. Ахпа абуру «Аяксдин» жегьилрин кӀеретӀда санал къугъвана.

Къугъвадайдан карьера акьалтӀайдалай кьулухъ адан тренервиле кӀвалахиз гатӀумна.
1989-1996-лагьай йисарин арада адан регьбервилик кваз каталуниядин «Барселонади»
кьудра Испаниядин чемпионат (1991—1994), Европадин Чемпионрин кубок (1992) ва
Кубокрин кубок (1989) гъалибна. 2003-лагьай йисуз УЕФА-дин 50 йис тамам хьуниз
килигна тухванвай хабар кьунин нетижайрив кьурвал, ам Нидерландрин яхцӀурни цӀуд
йисан квайни квай къугъвадайди яз тестикьарна<. Спорт вилик ракъуруник кутур
чӀехи метлеб авай къуватриз килигна 2006-лагьай йисуз адаз «Лауреус» премия
гана. 2007-лагьа йисан 18-лагьай навадиз, пуд къад йис тамам жедалди са куьлуь
вахт амаз, «14» нумра алай футболка гьадан тӀварунихъ хуьнуькай «Аяксди» кьетӀъ
кьабулна.

Круифф акьалтӀай кӀеви пӀапӀрус чӀугвадай кас тир, 2015-лагьай йисан баскӀум
вацраз адак тухулрин рак кваз акуна. 2016-лагьай йисан 24-лагьай ибнедиз
тӀалдихъ галаз тухванвай женгинин гуьгъуьнлай Йугьан Круифф Барселонада хизандин
арада аваз рагьметдиз фенва.



https://lez.wikipedia.org/wiki/%D0%98%D0%BE%D0%B3%D1%8C%D0%B0%D0%BD%D0%BD_%D0%92%D0%BE%D0%BB%D1%8C%D1%84%D0%B3%D0%B0%D0%BD%D0%B3_%D1%84%D0%BE%D0%BD_%D0%93%D1%91%D1%82%D0%B5

Иогьанн Вольфганг фон Гёте (нем. Johann Wolfgang von Goethe, 1749,
Франкфурт-Майндал — 1832, Веймар) — немцарин шаир, гьукуматвилин кӀвалаххъан,
фикирхъан.

Гёте дидедиз 1749 йисуз немцарин цӀуру масагунарин шегьер Франкфурт-Майндал
хьана. Буба адвокат, императордин куьмекхъан тир, диде — шегьердин кьилин руш.
Абурун кӀвале еке библиотека авай, гьавиляй гъвечӀи чӀаварилай эгечӀна Гётедивай
гьар жуьре ктабар кӀел жезвай. Вичин хайи немцарин чӀалалай гъейри ада француз,
латин, итални грек чӀалар чирна. 1765 йисуз ам фена кӀелер ийиз Лейпцигдин
университетдиз. 1770 йисуз Страссбургдин университетдик экечӀна. Кьулухъ
Франкфуртдиз хтайла ада адвокатрин идара туькӀуьрна. ЯтӀани къанунрин рекьелай
адаз пара шаирвал хуш тир. 1775 йисан ноябрдиз Гёте Веймар шегьердик агакьна,
Заксен-Веймар-Айзенах герцогвилин кьилин шегьер, 6000 агьали яшамиш жезвай. А
чӀавуз Гёте Европада тӀвар-ван авай шаир тир. 1776 йисан июньдиз ам гьукуматхъан
хьана, Чинеба консилиумдин уртах хьиз.

Гётедихъни адан папахъ Христианадихъ вад аял авай. Са аял кьена дуьньядал
акъатна, амайбур са шумуд йикъалай, гьафтейрилай кьена. Виридалайни чӀехи Август
кьилди амукьна. Августдихъ пуд аял авай: Валтер Волфганг (9 апрел 1818 — 15
апрел 1885), Волфганг Максимилиан (18 сентябр 1820 — 20 январ 1883) мад Алма
Седина (29 октябр 1827 — 29 сентябр 1844). Август вичин кьена вичин дахдилай
кьве йисан вилик Римда. Адан папа Оттили фон Гётеди ам кьейила мад са аял
(Агустдилай ваъ) Анна Сибилла, са йисалай гьамни кьена. Абурун аялар мехъверар
тавуна амукьна, гьавиляй 1885 йисуз адан тум хкатна. Адан вахахъ Корнелиядихъ
кьве аял (Гётедин хтулар), абурун аялар исятдани яшамиш жезва.

Гёте 1776 йисан 11 июндиз Гёте чинебавилин Легатионсратдизни Чинебавилин
консилиумдин сад хьана, Герцогдин Консултатив кӀеретӀдик квай, йисуз 1200 талер
кьабулиз. Чарарай Гёте а Консилиумдик ам 1815 йисуз кӀевидалди кмай. 1780 йисан
14 майдиз Кестнерда гьукуматдин къуллугърик квайла ада кхьизвай шиирар кхьизвай,
вичи кхьизвай саягъ, «ЧӀехи пачагьди ийизавай саягъ, гьар юкъуз са шумуд сятдиз
флейтадал къугъвазвай» Вилик чӀаварин дустарикай Штурм, Дранг чӀаварикай амай,
Ленцни Клингер хьти, 1776 йисуз Ваймарда хьайи, яргъи чӀавалди гьана амукьнавай,
Гётедивай еке пулун куьмек къачур, ам сад лагьана патахъ элкъвена. Ленц ада гьич
тийижир себебрай къисена Герцогвалдай.



https://lez.wikipedia.org/wiki/%D0%91%D1%83%D0%B9%D0%BD%D0%B0%D0%BA%D1%81%D0%BA

Буйнакск (урус. Буйнакск, авар. , кум. , дарг. — Шура, яхул. — ЩурахIи) —
Урусатдин Дагъустан республикада шегьер, Буйнакск райондин администрациядин юкь.

Шегьер Дагъустандин юкьван пата, суван Шура-озень вацIал чка кьунвайди я.
Республикадин кьилин шегьер Магьачкъаладилай 41 км яргъал ала.

Улу - бубайрилай амай сивяй - сивиз атай кьисадиз килигна, шегьердин бине
Тамерланан (Темир-Хан) тIварцихъ галкIанва. 1396 йисуз Тамерланан кьушунри,
чкадин сувавийри Теми́р-Хан-Шура́ тIвар ганвай вирин мукьув, чпиз лагерь
туькIуьрна амукьнавай. (Ша́ра́ — дарги чIалал «вир», яни, вири санлай —
«Тамерланан вир»; 1854 йисуз вир кьурурнавай). Абур акъвазванай чкадал са тIимил
вахтунилай хуьр арадал атанвай. Сифте а хуьр Тарки Шамхалвалдик акатзавай, ахпа
Бамат князвалдин гъилик экечIнай. 1832 йисуз хуьруьн мукьвал, урусрин са
тIварцIин къеледин бине кутунвай. 1834 йисуз къеле мадни гьяркьуь авунвай, ва
анаг Кеферпатан Дагъустандин кьушунрин командирар амукьзавай чка тир. 1843 йисан
11 ноябрьдиз имам Шамила, 4 агъзур кьван касди душмандикай хуьзвай къеле
элкъуьрна кьунвай, амма тамамдаказ къачуз тахьана, 15 декабрьдиз урусриз куьмек
гуз атанвай генерал-майор Фрейтаган кьушунрин паталай кIаник акатнавай. 1847
йисуз къеле Каспий гьуьлуьн кьерин кьушунрин регьберрин резиденция хьанвай.

1866 йисалай Темир-Хан-Шуради шегьердин статус къачунвай ва Дагъустан виляйтдин
администрациядин юкь хьанвай. XIX виш йисан эхирда шегьердин агьалияр 9089 тир
(абурук 2427 кьадардин гарнизон кваз): 4633 - православиядин христианар, 1950 -
чувудар, 1241 - мусурманар (абурукай 455 шийияр, амайбур сунияр тир), 685
эрменияр, 433 католикар, 121 протестантар ва 26 цIуру адетхъанар. Шегьерда 634
кIвалер, 128 туьквенар ва гьамбарханаяр, клисадин мектебар, папарин гимназия, 2
чувудрин мектебар, азархана, амбулатория, дявевилин лазарет (кьушунрин
азархана), типография ва улубхана. КапI-тIят ийидай чкайрикай: 4 клиса (2
православиядин, католиквилин ва эрменийрин), 2 мискIин, 2 синагога. 10 фабрикаяр
ва заводар (абурук пиво, кирпичар, запун гьасилзавай ва мсб.).

1919 йисан ноябрдилай — 1920 йисан майдал кьван Темир-Хан-Шура шегьер, а чIавуз
Кеферпатан Къавкъазда арадал атанвай цIийи Суван Республикадин гьукумат авай чка
тир. Гуьгъуьнлай, 1920 йисан гатфаралди шегьер Урусатдин Кьиблепад Гьукуматдик
квай. 1920 йисан 13 ноябрьдиз Темир-Хан-Шурада кьиле фейи Къавкъаздин халкьарин
адетдилай къецяй тадиз кIватIалда Сталина Дагъустан автономиядин республика хьиз
малумарнавай. 1922 йисуз шегьердин тIвар, Дагъустанда совет гьукум паталай женг
чIугунвай У. Д. Буйнакскийдин гьуьрметдай Буйнакск-диз масакIа хъувунвай.

1970 йисан 17 майдиз хьайи чилин зурзунрикай Буйнакскдиз чIехи чукIурунар
галукьнавай.

1999 йисан 4 сентябрьдиз, шегьерда, инсанри уьмуьр гьалзавай дараматар
къиткьинунрин сериядиз кьил кутунвай, садлагьай теракт хьанвай.

2002 йисан агьалияр сиягьдиз къачунин малуматриз килигна, Буйнакск шегьедин 26
343 кас агьалийрикай:

Шегьерда кIвалахзавай фабрикаяр: мебелдин, кIвачин къапарин, трикотаждин ва
парталар цвадай фабрика.

Заводар: агрегатрин, алатар туькIуьрзавай ва шинар расзавай, консервдин (мураба,
компотар, межеяр гьасилзавай) заводар.



https://lez.wikipedia.org/wiki/%D0%91%D1%80%D0%B0%D1%82%D0%B8%D1%81%D0%BB%D0%B0%D0%B2%D0%B0

Братисла́ва (словак. Bratislava (/ˌbrætɨˈslɑːvə/ тахьайтӀа /ˌbrɑːtɨˈslɑːvə/);
(1919-лагьай йисалди — Прешпорок тахьайтӀа Пре́шпорек, Prešporok, Prešporek),
нем. Pressburg, Пре́сбург, венгр Pozsony, По́жонь, юкьван виш йисарра
лат. Posonium, лат. Istropolis, Истрополис) — Юкьван Европада авай шегьер,
Словакиядин кьилин шегьер я. Агьалияр — 462,6 агъ. кас. Шегьердин майдан — 368
кв. км.

Братислава уьлкведин виридалайни чӀехи шегьер я; Словакиядин политикадин,
экономикадинни мединиятдин юкь я. Словакиядин Президент, Парламент ва
Правительство алай чка. Братиславада са шумуд университет, музей, театр, галерей
ва маса мединиятдинни кӀелунин идараяр ава. ГьакӀни кьилин шегьерда пара
Словакиядин чӀехи компанийринни финансрин идарайрин штаб-кӀвалер ала.

Братислава вири дуьньяда кьилди сад тир маса уьлквейрихъ галаз арада масад
авачиз сергьятрал алай кьилин шегьер я. Братислава Венгриядихъни Австриядихъ
галаз сергьятрал ала. Братислава шегьердин Колчянская куьче патав гвай
австриядин Китзее хуьруьн Альте-Нордзюд-Ландесштрассе куьчедиз элячӀзава,
гьакӀни Венадин куьче австриядин Вольфсталь коммунадай тӀуз физвай
Прессбург-штрассе куьчедиз элячӀзава. 1936-лагьай йисалди Братиславадай Венадиз
шегьердин трамвайда аваз ыиз жезвай тир.

Братиславадин тарих маса уьлквейрин, миллетринни динрин зурба таъсирдихъ галаз
галкӀанвайди тир, яни австриявийрихъ, венгриявийрихъ, германиявийрихъ, сербрихъ,
словакрихъ, чехрихъ, чувудрихъ галаз (миллетрин тӀварар алфавитдин къайдада
ганва, таъсирдин дережадихъ туш). Габсбургрин монархиядин виридалайни чӀехи
хкажунин девирда Братислава Венгриядин кьилин шегьер тир (1541-1684-лагьай
йисаррин арада).

Братислава Дунай вацӀун кьве къерехдал ала, ГъвечӀи Карпатрин ценерив. Шегьер
арада масад авачиз Австриядихъни (2007-лагьай йисан 27 фундукӀ вацрал кьван
Петржалка-Берг и Яровце-Китзее сергьятдин элячӀун кӀвалахзавай тир) Венгриядихъ
(2007-лагьай йисан 27 фундукӀ вацрал кьван Русовце-Райка сергьятдин элячӀун
кӀвалахзавай тир) галаз сергьятрив агалтзава.

Административ патахъай Братислава 5 мягьледиз чара жезва: Братислава I
(шегьердин юкь); Братислава II (рагъаэкъечӀдай патан паяр); Братислава III
(кефердинни рагъаэкъечӀдай патан паяр); Братислава IV (рагъакӀидай патанни
кефердин паяр); Братислава V (кьиблепатан паяр, Дунай вацӀун эрчӀи къерехдал
алаййбур, гьабурун арада Петржалка — Юкьван Европада виридалайни инсанар къалин
тир яшамиш жедай мягьле).

Вич-вичи идара авун патал шегьер 17 паюниз чара жезва, абуруз гьардаз чпин кьил
(starosta) ва совет авайди я. Советдик акатзавай депутатрин сан паюнин
чӀехивилелайни агьалийрин кьадардилай аслу я. Гьар пай шегьердин 20 кадастрдин
чилин кӀусунив кьазва, арадай акъатун: Нове-Место — Нове Место ва Виногьрады
кадастрдин чилин кӀусариз чара жезва, Ружинов — Ружинов, Нивы ва Трнавка
кадастрдин чилин кӀусариз чара жезва. ГьакӀни Братислава офиациал тушир (чкадин,
гьакӀан халкьдин) административ паюн ава, и официал тушир чкайринни мягьлейрин
тӀварар шегьердин агьалийрин арада гьалтзава.



https://lez.wikipedia.org/wiki/%D0%91%D0%BE%D1%82%D1%81%D0%B2%D0%B0%D0%BD%D0%B0

Ботсва́на (ингл. ва тсвана Botswana; тамам официал кӀалуб — Ботсва́на
Респу́блика, ингл. Republic of Botswana, тсвана Lefatshe la Botswana) —
Кьиблепатан Африкада авай гьукумат я.

Кьибледин пата КьАР-дихъ, кефердинни рагъакӀидай пата Намибиядихъ, кефердинни
рагъэкъечӀдай пата Замбиядихъни рагъэкъечӀдай пата Зимбабведихъ галаз сергьятар
ава. Гьуьлуьв экъечӀун авач. Географиядин фикирдалди вири уьлкведин чиликай 70 %
Калахари къумлухди кьунва.

1966-лагьай йисан 30 марадиз британиядин протекторат Бечуаналендди вичин аслу
туширвал (Миллетрин СакӀиливилин сергьятра) малумарна ва гилан тӀвар къачуна.
Кьилинни виридалайни чӀехи шегьер — Габороне я.



https://lez.wikipedia.org/wiki/I_%D0%95%D0%BB%D0%B8%D0%B7%D0%B0%D0%B2%D0%B5%D1%82%D0%B0

I Елизаве́та (1533 йисан 7 сентябрь(15330907) —1603 йисан 24 март) — Англиядинни
Ирландиядин королева (17 ноябрдилай 1558), Тюдор династиядин эхиримжи пачагь.
Англиядин корол VIII Генрихдан гъвечӀи руш, Анна Болейн папалай хьанвайди я.

Елизавета гьукуматдин кьиле авай чӀавуз «Англиядин къизилдин чӀав» лугьузава,
культура вилик фейивиляйни (адан чӀавуз авай чӀехи ксар культурадин рекъяй:
Шекспир, Марлоу, Бэконни масадбур), гьакӀни Англия дуьньяда гьукуматрин арада
пара къуват хьайивили (Гатунтежедай Армада ягъайвили, Дрейк, Рейли, Ост-Индиядин
компания).

1558 йисуз Елизаветадикай Англиядин пачагь хьана. А чӀавуз адан 25 йис тир. 1559
йисан 25 январдиз Елизаветадин чӀавуз хьайи сифте Парламент эгечӀна. Гьукуматдин
кьилиз атайла, ам сад лагьана четинвилерал гьалтна. Англия, Европадин пара
гьукуматар хьиз, католикринни протестантрал пай хьанвай. ВИчи кьабулнавай
«Савилин актдалди» ада виридаз къалурна, вичи гьукумат Реформациядин рекъяй
мадни вилик тухудайди. ЯтӀани Англияда католикриз чпин диндихъ агъаз ихтияр
амай. Диндин эхвал гайивиляй Англияда дявеяр хьаначир диндин рекъяй авай
аксивилерал хьайи, Европадин пара пай гьукуматри хьайи саягъ.

Елизаветадин Англиядинни Урусатдин алакъадикай кьве аспектрай хабар ава:
Москвадин компаниядин крарайни Елизаветадинни IV Иванан кхьинрихъай.

«Muscovy Trading Company» («Москвадин масагунрин компания») гьич 1551 ийсуз
туькӀуьрнавай, VI Эдуардан девирда. Ахпа виниз хкаж жез и компанияди кьилди
Елизаветадин девирдиз эгечӀна. «Muscovy Trading Company»-дин масагунрин
кӀвалахри кьве гьукуматрин арада авай гьалара чӀехи чка кьазвай. Цардинни
королевадин дипломативилин алакъа мукьвал-мукьвал Москвадин компанияди тухузвай,
вичихъни адахъ ахпа векилвилин кӀвал хьана Москвада.



https://lez.wikipedia.org/wiki/%D0%A8%D0%B8%D1%80%D0%B2%D0%B0%D0%BD%D0%BE%D0%B2%D0%BA%D0%B0

Ширвановка (азер. Şirvanovka) — Азербайжан республикадин КцӀар районда авай
хуьр. «Ширвановка» хуьруьнсоветдик акатзава. Хуьруьнсоветдин кьилин хуьр я.
Хуьруьн вини кьиле Урусатдинни-Азербайжан уьлквейрин таможнядин «ЦIийи
Филер-Ширвановка» пост кардик ква.

Хуьр КцIар райондин кефер пата, Самур вацӀун кьерел, Мегьарамдхуьруьн райондихъ
галаз сергьятдин мукьвал, райондин кьилин шегьер тир КцIар шегьердилай 43 км
яргъал ала.

Ширвановка хуьре агъадихъ галай сихилрин веледри уьмуьр ийизва: Сирияр, Пустуяр,
Ханацар, Шабранар, Чубанар, Текеяр, Куцар, ШабукIаяр .



https://lez.wikipedia.org/wiki/%D0%A5%D0%B8%D0%BC%D0%B8%D1%8F%D0%B4%D0%B8%D0%BD_%D1%8D%D0%BB%D0%B5%D0%BC%D0%B5%D0%BD%D1%82%D1%80%D0%B8%D0%BD_%D0%B4%D0%B5%D0%B2%D0%B8%D1%80%D0%B4%D0%B8%D0%BD_%D1%81%D0%B8%D1%81%D1%82%D0%B5%D0%BC%D0%B0

Химиядин элементрин девирдин система (Менделе́еван табли́ца) — химиядин
элементрин классификация.

XIX вишйисалди ахъайнавай 63 элемент, парабуруз абурун арада низамвал тваз
кӀанзавай. 1829 йиса Дёберейнера малумарна «пудвилин закон»: пара элементрин
атомдин агъурвал мукьуг гва кьулан агъурвилик кьве патаг гвай элементрин.
Атомдин агъурвиляй элементар эцигиз сифте сефер кьилиз атана Александр Эмиль
Шанкуртуадин (1862), ада эцигна элементар винтвилин цӀарцӀайтӀуз, мад лишан
гана, мукьвал-мукьвал вертикальдай элкъведай химиядин рекьяй квай гьалар.
Микитисрин кӀапӀалдиз машгъур атанач абурун патахъай.

1866 йисуз вичин жуьре периодрин системадин къалурна химикдини маничиди Джон
Александр Ньюлендса, адан жуьредихъ («октаврин канун») сакӀус Менделееван
системадин ухшар авай, ахпа ада вичин таблицадин тӀвар чӀурна, а таблицадихъ
манидин гьал ава лугьуз. Гьа цӀудйисани мад цӀийи системаяр акъатна; вирида
кьабулнавай, эхиримжи акъатай жуьредик виридалайни мукьуг Юлиус Лотар Мейер
(1864) атана. Д. И. Менделеева малумарна вичин сифте схема 1869 йиса «Квай
гьалар атомдин агъурвилихъ гекъигун» (Соотношение свойств с атомным весом
элементов) макъалада Урус химиядин жемятдин журналда; гьадалайни фад (февраль
1869 й.) дуьньядин чӀехи химикриз ракъурнавай вичи периодрин система ачухна
лугьуз. ГьакӀ хьана къенин йикъални вири дуьньяди ишлемишзавайди Мнделееван
Периодрин схема я. Гагь адан «Менделееван таблица» лугьуда.



https://lez.wikipedia.org/wiki/%D0%A3%D0%BC%D0%B0%D1%80_%D0%B8%D0%B1%D0%BD_%D0%93%D1%8C%D0%B0%D1%82%D1%82%D0%B0%D0%B1

Умар ибн ал-Гьаттаб, Омар ибн Хаттаб (араб. عمر ابن الخطاب — `Umar ibn
al-Khattāb) (581 йис(0581)—644 йисан 3 октябрь) — кьведлагьай хьалиф (634ай).
Аль-Фарукъ тӀвар алай (гьахъ тапуникай хкуддайди), Ислам халифатдин кьведлагьай
хьалиф тир (634—644). Суннитри ам кьуд гьахъ хьалифрикай сад хьиз кьазва.
Имамит-шиитри ам гьич хьалиф хьиз кьабулзавач.

Умар дидедиз 592 йисуз Меккада хьана, Гьаатабан хва хьиз, Къурайши жемятдин
хъсан гьал авайбурукай сад тир. Адан дидедин тӀвар Гьантама тир (‏حنتمة‎).
Бубади ам вичихъ галаз алверунар патал гьар жуьре гьукуматриз тухузвай.

634 йисуз Абу Бакр кьейила Умардикай хьалиф хьана Хьалифатдикай са куьруь чӀвун
къене Мукьван Рагъакъатдай патан чӀехи гьукумат хьана. Гьа саягъ Палестина
(634), Египет (639—642) Амр ибн аль-Асди, Сирия Халид ибн аль-Валиддини Ирак
Саад ибн Аби Вакъасди (636) къачуна. Гьа йисуз мусурманар Сириядин шегьер
Ярмукдикни Иракдин шегьер Къадисиййадик Византиядинни персрин винел гъалибвал
кьун. 638 йисан февралдиз Хьалиф Умар вичи къачунвай Иерусалимдиз атана.

640 йисалай Сасанидрин резиденция Истахр мусурманри женгина туна 649 йиссуз
эхирни къачуна кӀукӀварна. Персарин винел гъалибвал къачурла Мидияда 642 йисуз
цӀийиперсарин Сасанидрин гьукумат чкӀана. Византиядивай, вичикай Сирияни Египет
хкатайла, мусурманрин гуьгъуьнин дявейрикай кьилди Анатолияда вич хуьз жезвай.



https://lez.wikipedia.org/wiki/%D0%A1%D1%82I%D1%83%D1%80

СтIур (азер. Sudur) — Азербайжан республикадин КцӀар районда авай кьакьан суван
хуьр. «СтIурин» хуьруьнсоветдик акатзава. Хуьруьнсоветдин кьилин хуьр я.

Хуьр КцIар райондин рагъакIидай пата, Докъузпара райондихъ галаз сергьятдин
мукьвал, ЧIехи Къавкъаздин хушарал, райондин кьилин шегьер тир КцIар шегьердилай
102 км яргъал ала. Хуьруьхъ гзаф иер тIебият ква. Ам инсандин гъил агакь
тийизвай чкадал ала. КцIарилай акьванни яргъал алачиртIани, шегьердилай хуьрел
кьван авай рехъ пуд сят яргъи жезва. Умуми яз, КцIар райондин СтIурар,
Къутургъан, Кьуьхуьр, Яргъи КIек ва маса ихьтин сувун хуьрериз тухузвай дуьз
рехъ авачирди лагьайтIани жеда. Рекьерин чкадал жигъирарни гелер я. И хуьрериз
анжах сувун машинрал алаз (джипар) хкаж хьун мумкин я. ХъуьтIуьз жив къвадайла и
жигъирайтIуз уьцIуьзвай живедин маргъалрин гъиляй гьич физ жезвач ва хуьрер
инсаниятдин цивилизациядилай лап атIанвай хьиз жезва.

Агьалидин вири лезгияр, суни-мусурманар я. Хуьурьунэгьлияр асул гьисабдалди
малдарвилел алахънавайди я.

СтIур хуьре агъадихъ галай сихилрин веледри уьмуьр ийизва: Батар, Аскерар,
ЧIамбулар, Дахарар, Мемехар .



https://lez.wikipedia.org/wiki/%D0%A1%D0%B0%D0%BB%D0%B2%D0%B0%D0%B4%D0%BE%D1%80_%D0%94%D0%B0%D0%BB%D0%B8

Сальвадо́р Дали́ (тамам тӀвар Сальвадор Доме́нек Фелип Жасинт Дали и Доме́нек,
маркиз де Пуболь, исп. Salvador Domènec Felip Jacint Dalí i Domènech, Marqués de
Dalí de Púbol; 1904 — й йисан 11 тӀулуз (май) — 1989 — й йисан 23 гьериз
(январь)) — испаниядин чӀугвар, живописец, график, скульптор, режиссёр, эсерар
кхьдайди. Сюрреализмдин виридалайни тӀвар — ван авай векилрикай сад.

Ада гьугъуьнин фильмрин винел кӀвалахна: «Андалузиядин кицI»; «Къизилдин виш
йис»; «ИцитI хьайиди». «Дали Сальвадоран чинебан уьмуьр»; «Са генийдин йкъан
дафтар»; «Oui: The Paranoid-Critical Revolution» (1927-33) улубрин ва «Милле
Анджелюсан трагедиядин мах» эсердин кирам я.

Сальвадор Дали, 1904 — й йисан 11 тӀулуз (майдиз) Испаниядин Херона провинциядин
Фигерасе шегьерда, агьвал авай нотариусдин хзанда хайиди я. Миллетдай каталонви
тир, ва вичин и кьетӀенвилелди дамахарзавай. Адаз са вах ва аял чӀавуз
минингитдикай кьенвай чӀехи стха авай (1901 — й йисан 12 баскӀумдиз (октябрь) —
1903 — йисан 1 пахуниз (август)).



https://lez.wikipedia.org/wiki/%D0%9A%D1%8C%D1%83%D0%BB%D0%B0%D0%BD_%D0%B2%D0%B0%D1%86I

Самур вацӀ, ЧӀвегьер вацӀ, Кьулан вацӀ — Дагъустанда ва са кьадар Азербайжанда
авай вацI. ВацIун лап чIехи пай Дагъустандин чилерал къвезвайтIани адан ятар и
кьве уьлкведин арада барабар пайнава. ЧIехивилел гьалтайла Самур Дагъустанда
кьведлай чкадал, Азербайжанжа кьудлагьай чкадал ала. Ада вичин кьил Рутул
райондин кьакьан суварай къачузва ва Каспи гьуьлуьк акахьзава. Гарагърилай
эгечIна дуьз СДК-дал кьван вацI Урусатдинни Азербайжандин сергьятдин винелайтIуз
физва.

ВацIун тIварцIин арадал атуникай чара-чара алимрин шумудни са фикирар ава.
Садбуру Самур гаф алан-массагет тайифайрин чIалал, и ятара уьмуьр гьалзавай
цуцIул мана гузвайди гиман ийизва. Муькуьбурун фикирдалди, вацIун тIвар рутул
чIалан са — «сад», мыри — «вацI» гафарикай арадал атанва.

Лезги чIала вацIун кьве тIвар ава. ЧIвегьер ва Кьулан вацI. ЧIвегьер гаф Ахцегь
райондин сувара авай гадарнавай гзаф дегь ЧIвегьер хуьруьн тIварцIихъ алакъалу
тирди гиман ийида. ВацIун кьведлагьай тIвар тир Кьулан вацI кьве пай хьанвай са
лезги халкьдин юкьни-юкьвалай авахьзавайвиляй ганвайди я.



https://lez.wikipedia.org/wiki/%D0%9A%D1%86I%D0%B0%D1%80_%D1%80%D0%B0%D0%B9%D0%BE%D0%BD

КцӀар район (азер. Qusar rayonu / Гусар району) — Азербайжан республикада авай
муниципалитетдин район. Агьалидин кьадардиз килигна, дуьньяда виридалайни чӀехи
лезги район я.

Район Къавкъаздин Кьилин цIиргъинин кефердинни — рагъэкъечӀдай патан хушал,
Азербайжандин кефердинни — рагъэкъечӀдай пата, республикадин кьилин шегьер тир
Бакудилай 179 км яргъал ала.

КцӀар район кефер патай Дагъустандин Докъузпара ва Мегьарамдхуьруьн районрихъ
галаз, рагъэкъечӀдай патай Хъачмаз, кьиблединни — рагъакӀидай патай Кьвепеле,
кьибле патайни Къуба райондихъ галаз са сергьятра ава.

Райондин чилерин чӀехи пай сувари кьунва, абурун Шагь сув (4243 м), Яру сув
(3925 м) ва КичIен сув (4466 м) кукӀвар Азербайжандинни Дагъустандин виридалайни
кьакьан чкаяр я. Райондин чилерайтӀуз, асул гьисабдалди суварал алай живеринни
муркӀарин цӀурунин нетижада арадал къвезвай, пара кьван сувун вацӀар авахьзава.
Абурукай виридалайни чӀехибур Кьулан вацIни КцIар вацI я. 20 % тамари кьунвай
райондин чилер Азербайжандин туризмдин асул зонадиз элкъуьрнава.

Райондин гьуьлерихъ галаз сергьятар авач. Виридалайни мукьвал алай Каспий гьуьл
райондилай 15 км яргъал рагъэкъечӀдай патахъ ала.

Гилан КцIар райондин чилер Къуба уезддин къене аваз 1840 йисуз Каспи вилаятдик
акатнай. 1846 йисуз и чилер Дербентдин губерниядик, 1860 йисузни Бакудин
губерниядик кутунай.

Республикадин составдин къене муниципалитетдин район хьиз сифте яз 1930 йисуз,
администрациядин юкь Гьил хуьре аваз Гьилерин район тешкилнай. Гуьгъуьнлай, 1934
йисуз администрациядин юкь КцIар шегьердиз тухвана райондин тIвар КцIар райондиз
дегишарнай.

Райондин агьалийрин лап чӀехи пай лезгияр я. Бала КцIар, Вини Лакар, Суважал,
Хурай, Бидиркъеле, Гьесенкъелени Чилегир хуьрера тӀимил пай лезгийрихъ галаз
акахьна азербайжанари уьмуьр ийизва. Абур лезги чӀаланни азербайжан чӀалан
акахьунал рахазва.

КцIар райондин хуьруьнсоветар ва абурук акатзавай хуьрер, (яцIу шрифтдив
администрациярин юкьвар къалурнава);



https://lez.wikipedia.org/wiki/%D0%93%D1%83%D0%B3%D1%8A%D1%80%D0%B8

Гугъри, гугърид ттар (урус. Персик: «персиядин хват») — Марвардхьтинбур хзандин,
бадамдин жинсиникай набатат. Бадамдиз пара мукьва я, ва адакай са емишдив
тафават аваз я.

ЧкIулдиз ухшар, сарар хьтин къерехар авай пешер ва марвардцуькдин рангунин
цуьквер ахъайзавай ттар.

Гугъри элкьвей, са пата хвал хьтин шуьткьвер авай, махпур чкалдин емиш я. Хайи
чка дуьздаказ малум туш, амма кефер Китайда Пекиндин мукьвара гьалтзавай «Prunus
davidiana» ттар гилан гугъри ттарцин чIуру жуьре хьунин мумкин я, ятIани абуруз
пара ухшарвилер ава. Гьугъуьнлай Персиядиз гьатна, ахпа садлагьай виш йисан
юкьвара Европада садлагьай сефер Италияда цанвай. Емишар гьасилун паталай
Европада, асулдай Францияда, Азиядин чими уьлквейра, ва Америкадин кутугай
климатдин чкайра чIехи кьадарра кутузва. Виридалай пара гугъридин консервар
гьасилзавай уьлкве Кефер Америка я. Гугъридин цилерикай персико ликёр
гьазурзавайди я.



https://lez.wikipedia.org/wiki/%D0%92%D0%B8%D0%BD%D1%81%D1%82%D0%BE%D0%BD_%D0%A7%D0%B5%D1%80%D1%87%D0%B8%D0%BB%D0%BB%D1%8C

Сэр Винстон Леонард Спенсер-Чёрчилл (1874 йисан 30 ноябрь(18741130), Вудсток
(Англия);1965 йисан 24 январь, Лондон) — XX виш йисан ЧӀехибританиядин
виридалайни пара тӀвар-ван авай гьукуматдин кӀвалахдайди.

1940—1945, мадни 1951—1955 йисара ам Премьер-министр тир, гьа саягъ ада
ЧӀехибритания Дуьньядин кьведлагьай дяведай тухвана. Гьа йикъар татанмаз ада
гьукуматдин пара чӀехи къуллугъар авунвай, месала Адмиралитетдин сифте лорд,
Къеце патанни Финансрин министр. Мадни ада пара ктабарни кӀвалахар кхьенвай
политикадинни тарихдин патай, гьа кар патал адаз 1953 йиса Нобелдин премия гана
литературадин рекъяй.



https://lez.wikipedia.org/wiki/%D0%91%D0%BE%D0%BB%D0%B8%D0%B2%D0%B8%D1%8F

Боли́вия (исп. Bolivia, кечуа Buliwya, аймара Wuliwya, гуарани. Volívia),
официалвилин тӀвар Гзаф-Халкьарин Гьукумат Боливия — Кьибле Америкадин юкьван
пата чка кьунвай гьукумат.

Кефер ва кеферни — рагъэкъечӀдай патай — Бразилиадихъ, кьиблединни —
рагъэкъечӀдай патай — Парагвайдихъ, кьибле патай — Аргентинадихъ, кьибле ва
кьиблединни — рагъакӀидай патай Чилини Перудихъ галаз атӀарра ава. Гьуьлуьз
экъечӀун авач, амма 1992 ийисуз, Перуди Боливиядиз 99 йисуз гьуьлуьн къерехдин,
порт эцигиз гъвечи чка киридиз вугуз кьарардиз атана.

Боливия 9 департаметриз (исп. departamentos) пай жезва, департаментарни
провинциярриз (исп. provincias) пай жезва.

Вири санал ина 112 провинция ава, абур гьакӀни кантонриз (исп. cantones), пай
жезва.



https://lez.wikipedia.org/wiki/%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0

Барселона — Испаниядин чӀехивилел гьалтайла кьведлагьай шегьер я. Каталония
тӀвар алай автономия авай областьдинни провинциядин кьилин шегьер. Франциядин
сергьятдикай вишни къад километрдин арадал Средиземный гьуьлуьн кьерехдал алай
Порт. Испаниядин виридалайни чӀехи алишверишдинни промышленостдин юкь. Европадин
виридалайни чӀехи дережа авай туристдин чкайрикай сад я.

1992 йисуз Барселонада гатун олимпиададин къугъунар кьабулнавай тир. 2004 йисуз
Барселонада Вири дуьньядин культурадин кӀватӀyн (форум) кьиле тухванвай тир.
2010 йисан мартда Барселона Средиземный гьуьлуьн союздин кьилин шегьер хьана.



https://lez.wikipedia.org/wiki/%D0%90%D0%B3%D1%8A%D1%83%D0%BB%D0%B0%D1%80

Агъулар (агъул. агъулар) — дегь Алпандин халкьарикай сад. Тарихдин къене
Дагъустандин кьиблепатан районра уьмуьр гьалзавай, Къавкъаздин бинедин суван
халкь. Нах-дагъустандин халкьарин группадин лезги халкьарин хзандиз талукь я.
Милли жигьетдай агъулар виридалайни пара лезгийриз мукьва я. Чпин хайи агъул
чIалал рахазвайди я.

Дагъустанда агъулар асул гьисабдалди Агъул, Кьурагь, Дербент ва Табасаран
районра гегьенш хьанва.

XIX виш йисан эхирра агъул чIал Родриг Эркертди чирна-жагъурзавай, 1895 йисуз
ада агъул чIалакай немец чIалал макъала акъуднай. Гуьгъуьнлай, агъул чIалан
чирна-жагъурунар XX виш йисан сифте кьилера немецви лингвст Адольф Дирра
давамарнай, ада 1907 йисуз урус чIалал макъала чапдай акъуднай. Абуру чпин
жагъурунар садрани Агъулда тахьана кьиле тухузвай, Родриг Эркерта масабуру
кIватIнавай материалрин, Адольф Диррани вич Темир-Хан-Шура шегьерда аваз муькуь
хабардар ксаривай къачунай малуматрин бинедаллаз. Амма, абур кьведни са фикирдал
атанай хьи, агъул чIал кьве нугъатрикай ибарат я: вич агъул чIал ва кушан
нугъат.

1933—1934 йисара АН СССР-дин Дагъустандин лингвистикадин экспедициядин пландик
кваз, Р. Шаумяна агъул чIал Агъулда чирна-жагъурнай. Ам чIехи пай агъул хуьрера
къекъвена ва агъул чIал кьуд нугъатрикай ибарат тирди ахъайна. Ибур:

1930 йисалай 1955 йисал кьван агъул хуьрерин мектебра тарсар лезги чIалалди
гузвай, гьавиляй алай чIавуз кьуьзуь эгьлийрин саки виридаз лезги чIал михьиз
чизва. Бязи чешмейрив кьурвал, тарихдин къене лезгийрин къуншияр тир Кьурагь
райондин агъулриз лезги чIал чизвай. Буршагь, Арсугъ ва Худигъ хуьрерин
эгьлийриз табасаран чIал, Цирхе хуьруьнвийриз дарги чIал ва Буркиханвийриз яхул
чIал чизвай.

1990 йисуз агъул чIалан кхьинар кардик кутунай, ва 1992 йисалай мектебра агъул
чIал хайи чIал хьиз чирзава.

2010 йисан Урусатдин агьалияр сиягьдиз къачунин малуматриз килигна, вири
Урусатда 34 160 агъул яшамиш жезвай, абурукай 23 314 кас Дагъустанда 1 715 касни
Ставропольдин крайда.

Агъул районда: Арсугъ, Бедуьхъ, Буркихан, Буршагь, Гоа, Дулдугъ, Курагъ, Мисси,
Рича, Тпиг, Фите, Худигъ, Хутхул, Цирхе, Яркуг, Анклух †, Дамхал †, Дуруштул †,
Сафрун †.



https://lez.wikipedia.org/wiki/2014_%D0%A5%D1%8A%D1%83%D1%8C%D1%82%D3%80%D1%83%D1%8C%D0%BD_%D0%9E%D0%BB%D0%B8%D0%BC%D0%BF%D0%B8%D1%8F_%D0%BA%D1%8A%D1%83%D0%B3%D1%8A%D1%83%D0%BD%D0%B0%D1%80

2014 ХъуьтӀуьн Олимпия къугъунар — (франц. Jeux Olympiques d’hiver de 2014,
урус. Зимние Олимпийские игры 2014, ингл. 2014 Winter Olympics) — Урусатдин Сочи
шегьерда 7-23 февралдиз фейи спортдин рекьяй тедбир тир. 2014 Олимпия къугъунрин
кьилин шегьер 2007 йисан 4 июлдиз Гватемалада тухвай МОКдин 10-лагьай сессиядал
хкягънавай. Россиядин чилел им кьведлагьай сеферда хьайи олимпия къугъунар тир
(гьадалай вилик 1980 йисуз Москвада гатун Олимпия къугъунар фейиди тир), гьакӀни
сифте хъуьтӀуьн къугъунар тир. Олимпиядин къугъунар куьтягь хьайила гьа объектра
Паралимпий къугъунар тухвана. Къугъунар кьиле тухвайди Оргкомитет «Сочи 2014»
тир.



https://lez.wikipedia.org/wiki/%D0%A7%D0%B8%D0%BD

Китай ва я Чин, Китайдин Халкьдин Республика (кит. 中華人民共和國; пиньин: Zhōnghuá
Rénmín Gònghéguó) — РагъэкъечIдай Азияда авай гьукумат.

Агьалийрин кьадардал гьалтайла дуьньяда виридалай зурба гьукумат (1,3
миллиарддилай пара); чилерин чӀехивилел гьалтайла, Урусатдилайни Канададилай
кьулухъ, дуьньяда пудлагьай чкадал ала.

Китай, ЧIехи пачагьвал ва СМОдин Хата авачирвилин Советдин даим авай член я.
Экспертрин гзафбуру Китай, СССРдин чкадал кьведлагьай Зурба къуват авай
пачагьвал хьиз гьисабзава. Ракетайринни — ядердин потенциалдал гьалтайла
дуьньяда пудлагьай чкадал ала, космосдин пачагьвал я, дуьньяда виридалай зурба
кьадардин армия авай уьлкве я. Кеспиятдин продукциядин жуьрейрин чӀехи пай
гьасилунал гьалтайла дуьньядин лидер, гьа гьисабдик, Китай дуьньяда виридалай
зурба машинар гьасил ийизвай уьлкве ва авто — базар я. Къецепатан уьлквейриз мал
ракъурзавай дуьньядин виридалай зурба уьлкве я, Китайдиз фад-фад «Дуьньядин
фабрика» лугьуда.

Китайдин тарих пара кьадарда сагъдиз амукьнавай гъилелди кхьенвай чешмейрив ва
тарихдин малуматрив кьетӀен я. И чешмеярни археологиядин малуматар сад-садахъ
галаз кьадайвал тухвайтӀа, абурун куьмекдалди Китайдин тарих, политикадин уьмуьр
ва социалвилин процессар лап дегь заманарилай гатӀумна чириз жеда. Дегь китайдин
къанунриз элкъвенвай гъилелди кхьинри, кьетӀендаказ Конфуцийдин илимдин тарсар
авай диндинни — философиядин ва тарихдин метлеб авай кхьинри, китай
цивилизациядин филик финиз ва халкьдин дуьнья кьатӀунин тегьердиз гзаф чӀехи
таъсир ганвай.

Гилан китайдин гьукумат ва жемият им, къвалав гвай муькуь азиядин халкьарин
сад-садахъ галаз гзаф виш йисарин къене физвай культурадин ва политикадин
алакъавилин, таъсирдин ва Китайдин кьилин — Хань халкьдихъ галаз акахьунин
(ассимиляциядин) нетижа я. Идахъ галаз гьисабдиз къачуна кӀанда хьи, китайдин
адетдин историографиядик муькуь халкьарин (монголрин, маньчжуррин, уйгъуррин)
тарихдин гьукуматрин тарихни акатзава. Амма гилан Китайди абурун гьукуматар чпин
тарихдин паяр хьиз гьисабзава.

1949 йисуз Китайдин Халкьдин Республикадин яракьвилин къуватри Китайда хьайи
гражданвилин дяведа гъалибвал къачуна. АСШди и дяведа чӀехи дявевилин куьмекар
ганвай, гьа гьисабдик гзаф чӀехи кьадарда танкарин гунивди.

1949 — 1956 йисара СССРдин куьмекдалди Китайда кеспиятдин дибдин хилер арадал
гъанвай, кьилдин иесийривай мулкар ва кеспиятдин маса карханаяр къахчуна абрукай
пачагьвалдин, вири халкьдин мал авунай, хуьруьн майишатда коллективизация кьиле
тухванвай.

1956 йисуз кьле фейи Китайдин Коммуниствилин Партиядин 8-лагьай кӀватӀалда,
хкягъунрин нетижида гъалиб хьанвай Мао Цзэдунан «чӀехи хкадрунин» ва
«коммунизациядин» политикадин идея вилик гьалзавай цӀийи курс малумарнавай.
Адалай кьулухъ, 1966 — 1976 йисара, асул къастар классрин арада женгер мадни
къуватлу ийин ва Китайдин гьукуматдинни жемиятдин «кьетӀен рехъ» туькӀуьрун тир,
«культурадин революция» малум хьанвай.

Гъуьгъуьнлай гьукумдиз атанвай Дэн Сяопина и политика меземмет авунай. 1978
йисан декабрьда хьайи ЦК ККПдин 11 кӀватӀалдин III-й пленумди социалиствилин
базардин экономикадиз курс къачунвай. Дэн Сяопина гьукум тухузвай береда
уьлкведин къецепатан политика, Маодин бередилай тафават аваз, пассив хьанвай.
1980-й йисарин эхирда — 1990-й йисарин сифте кьиле Китайдивай вичин агьалияр
тӀуьнив ва уьмуьр гьализ асул герек тир затӀарив таъмин ийиз, КъВБдин хкаж
хьунин темпар йигинариз ва халкьдин яшайишдин дережа хкажиз гъиляй атанвай.

И реформаяр адан чка кьунвай — Дзян Цземинга (1993 йисалай) ва Ху Цзиньтаоди
(2002 йисалай) давамарнавай. КъВБдин кьадардал гьалтайла алай чӀавуз Китай,
АСШдилай кьулухъ, дуьньяда кьведлагьай чкадал ала. Валютадин резервар садлагьана
кхаж хьанвай. 2004 йисуз къецепатан савдадин кьадар 850 млрд доллардилай пара
тир. Уьлкведин рагъэкъечӀдай патан цин къерехдин регионар мадни гзаф
индустриализация хьанвай, гьакӀ ятӀани КХРдин къене пата авай регионар кесиб
яшамиш жезва. Виридалай кесиб регионрикай сад Тибет я.

Армиядин харжар кхаж хьанвай. Дявевилин официал бюджет 2006 йисуз 14,7 % кьван
кхаж хьанва ва 284 млрд юань (35,5 млрд доллар) туькӀуьрзава.

Китай РагъэкъечIдай патан Азияда чка кьунвайди я. Уьлкведин чилер рагъэкъечӀдай
патай Лас океандин гьуьлерин ятари кьунва. Кефердинни — рагъэкъечӀдай патай
КХДРдихъни Урусатдихъ галаз, кефер патай — Монголиядихъ галаз, кефердинни —
рагъакӀидай патай — Урусатдихъни Къазахстандихъ галаз, рагъакӀидай патай —
Киргизия, Тажикистан ва Афганистандихъ галаз, кьиблединни — рагъакӀидай патай —
Пакистан, Индия, Непал ва Бутандихъ галаз, кьибле патайни — Мьянма, Лаос ва
Вьетнамдихъ галаз са сергьятра ава.

Китайдин чилерин майдан 9,6 млн км² туькӀуьрзава. Майдандал гьалтайла им Азияда
виридалайни чӀехи ва дуьньяда Урусатни Канададилай кьулухъ пудлгьай чкадал алай
уьлкве я. Китайда сад тир сятдин чӀул — UTC+8 я.

Китайдин океандин кьер Кеферпатан Кореядин кефер патай кьил къачуна Вьетнамдал
кьван яргъи хьанва ва адан яргъивал 14 500 км я. Китайдин чилер РагъэкъечIдай
Китайдин гьуьлуьн, Кореядин заливдин, Хъпи гьуьлуьн, Кьибле - Китайдин гьуьлуьн
ятари чуьхуьзава. Остров Тайван Китайдилай Тайван проливди чара авуна.

Китайдин топография пара жуьреба — жуьрединди я, ина кьакьан сувар, платояр,
лекъвер, къумлухар ва гегьенш кьулувилер авайди я. Адет яз ина орографиядин пуд
чӀехи регионар чара ийизва:

Китайдиз гзаф жуьреба — жуьре климат хас я — кьиблединни — рагъэкъечӀдай пата
субтропиквилин климатдилай эгечӀна кефердинни — рагъакӀидай пата агъавал ийизвай
къати — континенталвилин климатдал кьван. Кьибле патан цин къерехда гьава муссон
гарари тайинарзава, абур кьураматдизни океандиз хас тир кужумдай хесетдикай
арада къвезвайди я. Са тайин сезонра жезвай гьавададин юзунрик ва адахъ галаз
санал арадал къвезвай гарарик гатун береда чӀехи кьадарда лам квайди я, амма
хъуьтӀуьз гзаф кьуру жезвайди я. Уьлкведа къвазвай къваларин кьадар ва пай хьун
гзафни — гзаф муссон гарарин атуникайни хъфиникай аслу я. Уьлкведин чӀехи пай
юкьван гьалдин климатдин зонада алайтӀани адан чилера авай гьяркьуьвилинни
яргъивилин чӀуларин арада авай тафаватри температурадин ва метеорологиядин
режимрин жуьреба — жуьревал арадал гъизва.

Уьлкведин пудай кьвед пай суварин цӀиргъери, суварин кьулувалрини платойри ва
баябан чилери кьунва. Агьалийрин тахминан 90 % процент уьлкведин чилерин
вирини — вири 10 % — да яшамиш жезва — цин къерехра ва Янцзы, Хуанхэ (Хъпи вацӀ)
ва Перл хьтин зурба вацӀарин кьерейра авай районра. Яргъалди ва интенсиввилелди
тухузвай хуьруьн майишатдин расунин ва элкъуьрна къваларив гвай гьава
кьацӀурунин себебдилай и чилер экологиядин кӀеви гьалара авайди я.

Китайдин виридалайни кефер пата авай Хэйлунцзян вилаят, Урусатдин Владивосток ва
Хабаровск шегьеррин климатдиз мукьва тир, юкьван гьалдин климатдин зонада алайди
я. Виридалай кьибле пата авай Хайнань остров — тропикдин зонада. ХъуьтӀуьз и
регионрин арада жезвай температурадин тафават чӀехиди я, амма гатуз гъвечӀи
жезва. ХъуьтӀуьз Хейлунгдзянгдинг кефер пата температура −30 °C кьван агъуз
мумкин я, юкьван температура 0 °C кьван я. Гатун июль вацра и вилаятда
температурадин юкьван дережа 20 °C туькӀуьрзава. Уьлкведин кьибле патан
Гуангдунг вилаятда юкьван температура январьда 10 °C — алай июльда 28 °C — дал
кьван юзазва.

Китайда къваларин кьадар уьлкведин патарикай аслу яз темперадурадилайни пара
масакӀа жезва (дегиш жезва). Циньлин суварин кьиблепатан гуьнейра гзаф кьадарда
марфар къвазва, абурун чӀехи пай гатун муссонриз къвезва. Суварилай кеферни
рагъакӀидай патахъ финалди марфар къванин мумкинвал агъуз жезва. Уьлкведин
кефердинни — рагъакӀидай патан районар виридалани кьурагьбур я, анра авай
Такла-Макан, Гоби, Ордос къумлухра къвалар саки авайди туш.

Китайдин кьибле ва рагъэкъечӀдай вилаятрии йиса тахминан вадра жезвай чукӀурдай
тайфунрикай, яд акьалтунрикай, муссонрикай, цунамийрикай ва кьурагьвилерикай
азабар чӀугвазва. Гьар гатфариз уьлкведин кеферпатан районар, кеферпата авай
къумлухрай къати гарари гъизвай хъпи руквадинни — къумадин тӀурфанри кӀевирзава.
И къумад тӀурфанар гьатта Кореядални Япониядал кьван агакьзава.

Уьлкведа энергиядин кьилин чешме цIивин я, ам хкудунин кьадардай Китай дуьньяда
садлагьай чкадал ала. ЦӀивинин мяденар гзафни — гзаф уьлкведин кефер пата кӀватӀ
хьанвайди я. ЧӀехи суьрсетар гьакӀни уьлкведин кефердинни — рагъакӀидай пата
авайди я. ЦӀивинрикай виридалайни кьитвал авай кьибле патан регионар я.
ЦӀивиндин мяденар авай чкайрин чӀехи пай къванцин цIивиндинбур я. Китайда
виридалай пара кьадарда цӀивиндин мяденар авай чка Шаньси вилаят я, уьлкведин
цӀивиндин умуми кьадардикай 30 % ина ава.

Энергия гузвай суьрсетрин муькуь метлеб авай чешме нафтI я. НафтӀадин кьадардал
гьалтайла, Юкьван, РагъэкъечӀдай ва Кьиблединни — РагъэкъечӀдай Азияда Китай
кӀвенкӀве аваз физвай уьлкверихъ гала. НафтӀадин мяденар са шумуд чкада дуьздал
акъуднавайди я, амма виридалайни гзаф кьадарда уьлкведин Кефердинни —
РагъэкъечӀдай патан районра, цин къерехрив гвай районра ава.

2007 йисалай къизил гьасилунин кьадардал гьалтайла Китай дуьньяда виридалай
чӀехи уьлкве хьиз физва. 2010 йисав гекьигайла, 2011 йисуз хкудзавай къизилдин
кьадар 5,89 % дал хкаж хьанвай ва 360,96 тонн туькӀуьрнавай. Китайдин
компанияйри чпин уьлкведани гъурбатдани авай мяденрикай менфят къачуз
активвилелди давамарзава.

Китайда пара кьадарда вацIар ава, абурун виридан санал яргъивал 220 000 км я.
Китайдин вацӀар кьве, къенепатан ва къецепатан системайриз, чара жезва.
Кецепатанбур — Лас, Индиядин, Кеферпатан МуркIадин океанрин экъечӀун авай
Янгдзы, Хуангхе, Хейлунгдзян (Амур), Джуцзянг, Ланьцанцзян (Меконг), Нудзянг ва
Ялуцангпо вацӀар я, и вацӀари уьлкведин майдандин 64 % кьунва. Кьадар тӀимил
авай къенепатан вацӀар сад — садакай яргъал ала ва абурун чӀехи пай абур кьери
хьанва. Абур уьлкведин къенепатан вирериз авахьзава ва я къумлухра, баябанра ва
уьцӀуь уьленра терг хьана квахьзава. И вацӀариз уьлкведин майдандин 36 %
къвезва.

Китайда гзаф вирер ава, абуру кьазвай умуми майдан 80 000  км² я. ТӀебиятдин
тушир вирер ва цин гьамбарарни ава. ВацӀар хьиз, Китайда вирерни къенепатан ва
къецепатанбуруз чара жезва. Къецепатанбуруз асул гьисабдалди, Поянху, Дунтинху
ва Тайху хьтин уьцӀуь тушир вирер талукь я. Кенепатанбуруз уьцӀуь вирер
акатзава, абурукай виридалайни чӀехиди — Цинхай вир я. Кенепатан вирерин арада
пара кьадарда кьуранвайбур ава, месела Лоб-Нор ва Дзюйан.

Китайда, тамарин 3 % туькӀуьрзавай, 500 — елай пара бамбукдин жуьреяр
экъечӀзава. Уьлкведин 18 вилаятдин тамара гьалтзавай бамбукдин кьакьан векьер —
кьалар — гьайванрин гзафбурун уьмуьр гьалдай чкадилай гъейри, гьакӀни къимет
авай хам-малдин чешме я. Абурун кьурана кӀарасар хьиз жезвай танарикай кеспиятда
пара гегьеншдаказ менфят къачузвайди я.

Китайда са шумуд цӀуд халкьари уьмуьр гьалзава, абурукай 56 китайдин гьукуматдин
паталай кьалбунавайди я. Гьар халкьдиз чпин адетар, милли алукӀунар ва гзаф
вахтара чпин чӀал ава. И халкьарик жуьреба — жуьревал ва адетрин девлетлувал
квайтӀани абуру уьлкведин агьалийрин вирини — вири 7 % туькIуьрзава, агьалийрин
асул пай, чпиз «хань» лугьузвай, ханьри (китайри) туькӀуьрзава. Жемият гилан
заманадин тегьердиз гъун ва чара-чара халкьарин акахьай никягьри, халкьарин
адара авай тафават къвез — къвез чӀурзава, акӀ ятӀани гзафбуру чпин тарихдал,
ирсинал ва асул гьи миллетдикай ятӀа гьаниз талукьвилел дамахарзава ва чпин
адетрални диндал вафа кваз я.

2000 йисан ноябрьдиз Китайди вичин тарихда вадлагьай агьалияр сиягьдиз къачун
кьиле тухвана. Агьалияр сиягьдиз къачунин нетижайриз килигна, уьлкведин агьалияр
1 265 830 000 кас тир. 2005 йисуз агьалийрин гзаф хьунин коэффициент 0,58 %
хьанвай. Китайдин ругудлагьай агьалияр сиягьдиз къачунин малуматри
къалурзавайвал, уьлкведин агьалийрин кьадар 1 млрд. 339 млн. 724 агъз. 852 кас
тир ва дуьньяда агьалийрин кьадардал гьалтайла виридалай чӀехи гьукумат я.

Агьалийрин гзаф хьун акъвазрун патал, 1979 йисуз Китайдин гьукуматди аялар хунин
кьадардиз сергьят эцигнавай. АкӀ ятӀани, 1990 йисанни 2000 йисан къене,
уьлкведин агьалияр йиса юкьван гьалда 12 млн касдал кьван пара жезвай. Гила,
тӀимил паюник акатзавай халкьарилай гъейри (Чжуанар, Маньчжурар, Монголар,
Уйгъурар ва мсб.), китайдин асул хань халкьдиз — са хзанда са аялдилай пара хьун
къадагъа я. Къайдадилай къерехдиз акъатнавайди ам я хьи, хзанда дуьньядиз атай
садлагьай аял набутвилер кваз хьайтӀа, кьведлагьай аял хаз виже къведа.
Гьукуматдин мурад, XXI виш йисан сифте кьилерал кьван уьлкведа агьалийрин гзаф
хьун гьамиша сад хьиз амукьдайвал авун я. И политикадиз акси яз экъечIзавайбурни
гзаф ава, иллаки, кIвалахдай къуватдиз ва ирсдардиз игьтияж авай ва винизвал
гада веледриз гузвай хуьруьн эгьлияр. И къанун чIурзавай хзанри, гьукуматди
агьалияр сиягьдиз къачунин кIвалахар кьиле тухудайла гзаф вахтара тапарарзавайди
я. Гьукуматдин официал политика хеси авуниз ва аял чIуруниз акси ятIани,
гьакъикъатда регионрин, районрин гьукуматри аялар хунин кьадардиз сергьят
эцигнавай политикада и тегьерар практикадал кардик кутузва, вучиз лагьайтIа
чкайрин чиновникривай агьалийрин гзаф хьун явашаруниз куьмек гуз тахьайтIа
гьукуматди абурал чIехи штрафар эцигзава.

2000 йисуз Китайда 65-й виниз яшар авай ксарин кьадар 88 млн. 110 агъзур кас
тир, им вири агьалидин 6,96 % я. Алай чӀавуз, агьалийрин арада уьмуьрдин юкьван
гиман тир яргъивал — 71 йис я. Китайдин агьалидин 36,22 % шегьервияр ва
63,78 % — хуьруьнвияр я.

2011 йисуз шегьердин агьалийрин кьадар хуьруьн агьалийрин кьадардилай сифте яз
гзаф хьанай ва 50 %-дилай 51,27 %-дал кьван хкаж хьанвай. Урбанизациядин дережа
гьеле бегьем агъуз я, ва хуьрера кIвалахдай къуватар кьадардилай гзаф яз
амукьзава. XX виш йисан 90-й йисара Китайда шегьердин агьалийрин процент гьар
йисуз юкьван гьалара 0,91 %-дал пара жезвай. Социологри гиман ийизвайвал, и
темпар XXI виш йисан сифте кьилерал кьван амукьда. СМО-ди гузвай прогнозриз
килигна, 2030 йис алукьдалди китайдин шегьеррин агьалияр 884 млн.-див агакьда.
Маса гафаралди, им вири уьлкведин агьалидин 59,1 % пай туькIуьрда.

XX виш йисалди китайвийрин фикирдани авачир чара хьунар, гила — адетдин кар я.
Ина никьягьдилай вилик жинсинин алкъаяр акьван дережадал агакьнава хьи,
гьукуматди абур къанундив ва юриспруденциядив кьантийизвай тегьерда туькӀуьрунин
суал патахъай рикӀивай веревирдер ийизва.

Са хзан - са аял политикади хзанрин адетриз чӀуру таъсир гузва ва аяларик
кистахвал акатунин себеб яз гьисабзава.

Хань халкьдиз, уьлкведани гъурбатда менфят къачузвай, чпин китай чIал ва кхьинар
ава. Китай чӀалал рахазвайбурун умуми кьадар — 1 миллиарддилай пара кас я.

Китайда тӀимил паюник акатpавай 55 халкьрарикай гзафбуруз чпин хайи чӀалар
авайди я. Вилик, хань халкьдихъ галаз саки тамамдаказ акахьна, чпин чӀал
квадарна, китай чӀалал рахазвай хуэй, манджурар ва ше халкьарилай гъейри,
монголар, тибетвияр, уйгъурар, корейвияр, къазахар, сибо, тай, узбекар,
киргизар, татарар ва урусар чпин хайи чӀаларал рахазвай ва кхьизвай. Чпин
кхьинар наси, мяо, цзинпо, лису, ва, лазу халкьаризни авайди тир, амма вилик
фенвачир ва гегьеншдаказ кардик квачир. Амай 34 халкьариз чпин кхьинар авачир,
абуру китай кхьинрикай гилани менфят къачузва.

КХР арадал атайдилай кьулухъ, гьукуматдин программадин сергьятра 10 халкьариз,
абурук джуан, буи, мяо, дунг, хани, ли ва мсб. кваз, кхьинар туькӀуьрнавай.
Лингвистикадин классификациядиз килигна, 29 чӀал китайни — тибет хзандик, 17
чӀал — алтай, 3 чӀал — кьибле азиядин ва 2 чӀал — индоевропадин чӀаларин хзандик
акатзава. Тайваньда гегьенш хьанвай гаошан чӀал индонезиядин чӀаларин хзандик
акатзава. Мад са чӀалан са тайин тир группадиз талуьквал гьеле чирнавайди туш.

Китайдин кхьин — иероглификади вичин сифте кьил, чи.э.в. 16-11 виш йисара гьукум
гьалзавай Шан династияда фал вигьин патал кӀарабрин винел алай затӀарин суьретар
къалурзавай символрикай къачузва. Китайдин иероглифар дегь чӀавуз гьихьтин
тиртӀа гилалди масакӀа тахьана ама. Газетар кӀелун патал 3000 кьван иероглифар
чир хьана кӀанзавайди я, чирвилер авай касдиз 5000 — дилай пара чизва. 1913
йисалай уьлквкедин официал чӀал китай чӀалан путунхуа (мандарин) нугъат язва,
амма идалай гъейри, лугьунин тегьерда сад — сада арада чӀехи тафават авай, китай
чӀалан 7 регионрин нугъатарни авайди я, гьавиляй Китайдин чара — чара регионрин
эгьлийри сада сад гъавурда акьазвач. Абур сад ийизвади тек тир иероглифиядин
система я.

Китайдин динда, адет яз конфуцианвал, даосизм ва буддизм сад-садак акахьнава.
Абур хъсандаказ санал аваз я, идалайни гъейри гзаф вахтара са клисадин
сергьятра. Китайда садлагьай нуфуз къачунвай конфуцианвал, гьакъикъатда,
инсандинни жемиятдин арада рафтарвилин къанунрин диб хьанва. Даосизмди инсанди
вичин асул — мана хъсанрунин ва тӀебиятдихъ галаз гармониядин идеяяр вилик
тухузва. Буддизм дин Китайдиз къеце патай атанвайди я, ва ругьани алемдин сифте
кьил эцигнавайди я. Культурадин революциядин береда Китайда дин къадагъа тир.

Китай, са шумуд динар сад — садахъ галаз санал яшамиш жезвай уьлкве я. Пуд асул,
буддизм, ислам ва христианвал динрилай гъейри ина пара кьадарда маса гъвечӀи
халкьарин чпин кьетӀен, тӀебиятдин къуватриз ва гзаф Гъуцариз агъазвай, динарни
авайди я.

Хуэй, уйгъурри, къазахри, киргизри, татарартатарри, узбекри, тажикри, дунгсянри,
саларри ва баоан халкьари ислам диндиз агъазва, чара — чара чешмейрин малуматрив
кьурвал, Китайда мусурманрин кьадар 19,5 — 29 миллион касдин арада юзазва.
Тибетрин, монголрин, ва югуррин дин — буддизм я. Мяо ва яо халкьарин арада —
христианвал, ва дауррин, орочонрин ва эвенкрин арада шаманизм гегьенш хьанва. Са
бязи китайвияр (ханяр) христианвилин ва я буддизмдин пад кьазвайбур я, амма хань
халкьдин агъазвайбурун гзафбурун дин адетдин — даосизм я.

Китайдин экономикади 2013 йисуз ВВПдай Япония кьулухъ туна дуьньяда кьведлагьай
чка кьунвай. МВФди лагьайвал, 2014 йисан сифте зурйиса КНРдин ППСдай ВНП
Америкадиндилай вилик акъатна. Китайдихъ экономикадин еке алакъаяр ава
Урусатдихъ галаз. Урусатдай Китайдиз пара нафтни газ физва. Китайдай Урусатдиз
къвезва гьар жуьре затӀар, гьабурун арада парталар, телефонар, техника, мебел ва
мсб.

Китайдин Халкьдин Республикади 22 вилаятдин (провинциядин) винел
администрациядин контроль тухузва, гьакӀни, КХРдин гьукуматди Тайван остров чпин
23 лагьай вилаят хьиз гьисабзава. Идалайни гъейри, КХРдик, миллетрин гъвечӀи
паяр яшамиш жезвай 5 автономиядин районар, 4 муниципалитетар ва 2
администрациядин кьетӀен районар акатзава.

22 вилаят, 5 автономиядин район, 4 муниципалитет ва 2 администрациядин кьетӀен
район «континентдин Китай» тӀваруни сад ийизва, иниз Гонконг, Макао ва Тайван
акатзавач.

КХР-дин конституцияда пуд дережадин административ паюн къалурнаваз я: вилаятар
(автономиядин районар, юкьван (центрдин) гъилик квай шегьерар), уездар ва
волостяр. Амма гьакъикъатда континентдин Китайда вич — вичи идара авунин вад
дережа аваз я:

Китайдин кьилин шегьер Пекин я, ятӀани уьлкведин виридалай чӀехи шегьерар Шанхай
ва Чунгцин я.

2000 йисалай эгечӀна Китайдин шегьерар йиса 10 % чӀехи жезвай. Алай чӀавуз
Китайда, агьалияр са миллиондилай пара авай, 100 — елай гзаф шегьерар ава.
Гзафмиллионрин шегьерар какахьна сад хьунивди Кьибле Китайда 40 миллиондилай
пара агьалияр авай зурба шегьерар арадал гъидай къастар ава.

ЧӀехи цал, ва я, китайвийри лугьузвайвал, Яргъи цал — Кеферпатан КитайдайтӀуз
8851,8 километрдал яргъи хьанвай тарихдин имарат ва Дуьньядин муьжуьд
аламатрикай сад я. Цлан 6260 км кирпичдикай эцигнавайди я, 2232,5 км — суван
къванерикай. Адан 360 км гьич цални туш, цив ацӀай яргъи къанав я. Цал эцигунин
кӀвалахар, Китайдин чара-чара гьукуматри, Юкьван Азиядай абурал вигьинар ийизвай
куьчери халкьарикай, чеб хуьн патал, чи. э. в. IV—III виш йисара гатӀумнавай.

Чи эрадилай вилик 221 йисуз вири Китай Цинь империядин гьукумдик сад хьайила, Ши
Хуангди императорди цлан системадик вигьинрикай хуьнин цӀийи хилер гилигиз эмир
авунай. Гъуьгъуьнаваз атай Хань династиядин чӀавуз ЧӀехи цлан эцигунин кӀвалахар
давам ийизвай ва ч.э. III виш йисуз кьилиз акъуднавай. Алай чӀавуз, кефердинни —
рагъакӀидай пата ЧӀехи цалди вичин сифтегьан кӀалуб хвенва, амма рагъэкъечӀдай
пата Цал саки тамамдаказ чӀкана накьвадин кьантӀариз элкъвена.

Пекин шегьердин юкьни юкьвал, дуьньядиз Къадагъа тир шегьер тӀварцӀелди машгьур
хьанвай, императордин кӀвал (дворец) алайди я. И дворецда 500 йисан къене анжах
императордиз ва адан хзандиз яшамиш жедай ихтияр авай, къуллугъэгьлияр ва
амайбур цларин анихъ амукьзавай, 1925 йисалди гьакӀан адетдин инсандиз иниз
гьахьун къадагъа тир. 1987 йисуз ЮНЕСКО-дин виридуьньядин инсаниятдин ирсинин
сиягьдик кутунвай.

КӀвалер 1406 — 1420 йисуз эцигнавайди тир, им китайдин 24 императоррин макан
тир. Вири санлай майдан 720 агъзур км² я, адан къене 9999 кӀвалер ава. КӀвалер
3400 метр яргъивал авай цлан сергьятдин къене ава ва «Къизилдин яд» тӀвар алай
цин къубуди элкъуьрна кьунва. Комплекс кьве, Къецепатан кӀвалериз ва Къенепатан
кӀвалериз пай хьанва. Императорди вичин гьукуматдин крар кьиле тухузвай
Къецепатан кӀвалерин асул чкаяр — Кьилин гармониядин, Тамам гармониядин ва
Гармония хуьнин тавханаяр. Къенепатан кӀвалера, императорди, адан папа, пачагьри
ва абурун папари Гъуцраз ибадат ийзвай, къугъвазвай ва яшамиш жезвай чкаяр ава.
Къадагъа алай шегьердин и паюна авай асул чкаяр — Цавун михьивилин, Ислегьвилин,
Чилин ласвилин (секинвилин) ва Сад хьунин тавханаяр я. ГьакӀни ина императордин
пуд бахчаяр авайди я — Яргъи уьмуьрдин, Регьимвилин ва Ласвилин (Секинвилин)
багъар.

«Терракотадин кьушунар» тӀвар алай кучудунар Шенси вилаятдин Сиань шегьердилай
35 км яргъал чка кьунва. И кучудунар 1987 йисуз ЮНЕСКО-дин сиягьдик кутунвай. Чи
эрадилай вилик 221—210 йисара, садхьанвай Китайдин садлагьай императордиз
эцигнава. Ам эцигунин кардал 700 агъзур фяле кӀвалахзавай. Адан майдан 56,25 кв²
метрдилай пара я ва чилин кӀаник 400 — елай пара кучудунар ава. Комплексдин асул
экспонатар, 1974 йисуз и чкадин лежберри дуьшуьш яз дуьздал акъуднавай —
Терракотадин кьушунар я. Чилин кӀаник галай пуд тагъдин камерайра вири санлай
къачурла 7400 солдатринни балкӀанрин ва 90 дяведин арабайрин фигураяр ава, им
императордин саки вири кьушунар я. Фигураяр инсандин ацӀай буйдиз
бегьемарнавайди я, абурун кьакьанвал 1,8 м я, гьар са солдатдин чин уникум я.

Басмадин ктабар, чини, пек, гуьзгуьяр, таж ва чарчин гъуьлягъар — ибур китайвири
акъуднавай ва чна къенин йикъалди гьар юкъуз менфят къачузвай затӀарин гьеле
тӀимил пай я. Фикир гуниз лайих тир кар ам я хьи, чини расунин технология
китайвийри европавийрилай 1000 йис вилик чирна туькӀуьрнавай. Китайдин кьве
виридалай машгьур акъудай затӀар, философиядин куьмекдалди акъуднавай:
садлагьайди, кьинтийинвилин эликсир жагъуриз алахънавай даосдин алхимикри
дуьшуьш яз барутдин формула дуьздал акъцднавай; кьведлагьайди, геомантияда ва
фэн-шуйда кардик квай алатдал бинеламиш хьанвай микьнатӀисдин кьиблелама тир.

1874 йисан 10 октябрьдиз канададинни — америкадин астроном Джеймс Уотсонан
паталай Пекинда дуьздал акъуднавай астероиддиз Китайдин гьуьрметдай, китай
чӀалал Китайдин бахтунин гъед мана гузвай «(139) Жуйхуа» тӀвар эцигнай.

СССР чкӀайдилай кьулухъ дуьньядин спортдин цӀийи пачагьвал, АСШ-дихъ галаз саки
сад хьиз акъажзавай КХР (Китайдин Халкьдин республика) хьанвай. 2008 йисан Гатун
олимпиададин къугъунар гьакӀни Китайдин кьилин шегьерда — Пекинда кьиле
тухванвай.

Китайдин яракьвилин къуватар дуьньяда виридалай гзаф кьадардинбур я. Китай
ядердинни ракетадин пачагьвал я. Партиядин регьбервалди экономикадин хкаж хьунин
йигинвилинни дявевилин харжарин хкаж хьунин арада баланс хуьзва. Тайвандихъ
галаз алакъайра акьалтзавай тIарамвилин ва китайдинни - америкадин алакъайра
дестабилизациядин себебдилай, яракьвилин къуватрин мумкинвилер цIийи къайдада
туьхкIуьрна вилик тухун гьукуматдин кьилин политикайрикай сад хьанва.

XXI виш йисалай яракьвилин къуватриз физвай харжар гзаф жез гатIумнавай, месела,
2003 йисав гекьигайла 2004 йисан Китайдин хуьнуьхин бюджет 11,6 % дал кхаж
хьанвай. Специалистри гузвай къиметриз килигна, 1992 йисалай Китайди Урусатдивай
10 млрд. доллар гьисабдал яракьар къачунвайди я. 2004 йисуз, Урусатди къецепатаз
маса хгузвай дявевилин маларин саки 50 % Китайдиз атанвай.



https://lez.wikipedia.org/wiki/%D0%A4%D0%BE%D1%82%D0%BE%D1%81%D0%B8%D0%BD%D1%82%D0%B5%D0%B7

Фотосинтез (дегь-грек. φῶς-ай — «экв» ва σύνθεσις — «гилигун», «кӀватӀун»,
«кутӀунун», «синтез») — фотосинтетик пигментрин (хлорофилл Набататрин,
бактериохлорофилл ва бактериородопсин бактерийрин) иштиракуналди экве кьиле
физвай углероддин диоксиддикай ва цикай органик веществояр арадиз атунин
процесс. АлайчӀаван набататрин физиологияда фотосинтез лагьайла фад-фад
фотоавтотроф функция гъавурда акьада— чара-чара эндэргоник реакцийра кьиле
физвай экуьн квантрин энергия туькьуьнунин, элкъуьнин ва кардик кутунин, ва
гьакӀни углероддин диоксид органик веществойриз элкъуьнин процессрин вири
кӀватӀал я.

Halobacterium типдин архейри кьиле тухузва; фотосинтездин виридалайни примитив
тип я.



https://lez.wikipedia.org/wiki/%D0%A2%D0%B0%D1%82%D0%B0%D1%80%D0%B0%D1%80

Татарар (татар. Татарлар) — Урусатда ва Кьулан Азиядин уьлквейра уьмуьр ийизвай
туьрк халкь я. 2010 йисан малуматриз килигна Урусатда татаррин кьадар 5
миллиондилай виниз тир ва вири агьалидин саки 4 % туькIуьрзавай. Кьадардиз
килигна чеб урусрилай кьулухъ уьлкведа кьведлагьай чкадал ала. Татарстан
Республикадин агьалидин 53 % татарар я. Пуд асул группайриз пай жезва:
волга-уралдин татарар, сибирдин татарар ва астраханьдин татарар (гагь абурун
арадай польша-литвадин татарарни чара ийида).

Татар чIал — туьрк чIаларин кыпчак группадик акатзава ва пуд нугъатриз пай
жезва: рагъакIидай патан (мишар) нугъат, кьулан (казан) нугъат ва рагъэкъэчIдай
патан сибир-татар нугъатар я.

Диндал гьалтайла татаррин лап чIехи пай суни-мусурманар я, абурук гьакIни
православар ва атеистар ква.

Татарар — туьрк чIаларин группадин кыпчак чIаларин хзандик акатзавай татар
чIалал рахазва. Сибирьдин татаррин нугъатар Поволжьеда ва Приуральеда уьмьур
ийизвай татаррин рахуниз мукьва я. Эдебиятдин татар чIал кьулан (казань)
нугъатдал бинеламиш хьанва.



https://lez.wikipedia.org/wiki/%D0%A0%D0%BE%D1%81%D1%81%D0%B8%D1%8F

Урусат (урус. Россия), Урусатдин Федерация (урус. Российская Федерация),
куьрелди УФ (урус. РФ) — РагъэкъечӀдайпатан Европада ва Кеферпатан Азияда алай
дуьньядин виридалайни чӀехи гьукумат. 2015 йисан малуматриз килигна агьалидин
кьадар 143 657 134 — 146 200 000 кас я. Чилин майдан — 17 098 246 — 17 125 187
км² я. Майдандин чӀехивилиз килигна дуьньяда садлагьай чкадал ва агьалидин
кьадардиз килигна кӀуьдлагьай чкадал ала.

Урусатдин виридалай чӀехи ва кьилин шегьер Москва я. Гьукуматдин чӀал — урус
чӀал я.

Урусат — федератив тегьердин акахьай республика я. Гьукуматдин кьил — президент
я. Кьилиз акъудунин везифаяр Урусатдин Гьукуматди кьиле тухузва. Векилвилинни
къанунар акъуддай орган — Урусатдин Парламент — Федерациядин Совет я, ам
Гьукуматдин Думадикай ва Федерациядин Советдикай ибарат я. 2012 йисан 7-лагьай
тӀулдиз Владимир Путин Урусатдин Президентдин къуллугъдал ацукьна. 2012-лагьай
йисан 8-лагьай тӀулдиз Дмитрий Медведев Урусатдин Гьукуматдин председательвилин
везифадал атанай.

Урусат Федерациядик 85 субъект ква. Абурукай 46 — вилаят, 22 — республика, 9 —
край, 3 — федерациядин метлеб авай шегьер, 4 — автономиядин округ, 1 —
автономиядин вилаят хьтин субъектар я.

Грек чӀалалди «Росия» (грек. Ρωσία) тӀвар кьунвай сифте гъиливкхьинар X виш
йисарин кьулариз талукь я. И тӀвар Византиядин император Константин
Багрянородныйди кхьей «Мярекатрикай» ва «Империя идара авуникай» гъиливкхьинра
Русь уьлкведин тӀвар грек чӀалалди къалурнавай. Кирилл гьарфаралди и гаф сифте
яз 1387 йисуз кардик кутунай. XV—XVI виш йисарин къене урусрин ватан тир
Москвадин князьвал алай чилериз грек чӀалан таъсирдалди дегиш хьанай «Росия»
лугьузвай.

Конституциядалди тайин хьанвай Урусатдин чилерин майдан 17 125 407 км² я. Ам
дуьньяда виридалайни чIехи уьлкве я. Урусат тамамдаказ Чилин кеферпатан паюнал,
Евразия материкдал ала. Ада Европадин майдандин 3 млн км² ва Азиядин майдандин
14 млн км² кьунва. Урусатдин чилерин 45 % тамарал къвезва. Уьлкве Лас ва
Кеферпатан МуркIарин океанрин ва гьакIни Балтик, ЧIулав, Азов, Каспи гьуьлерин
ятари кьунва. Гьавиляй дуьньяда виридалайни яргъи кьер (37 653 км) Урусатдиз
ава. Уьлкведин юкьва авай Урал сувари Урусат Европа ва Азия патариз пайзава.
РагъэкъечIдай патай рагъакIидай патаз Урусатдин яргъавал 10 000 км, кефер патай
кьибле патаз авай яргъавал 4 000 км я.

Са сергьятрал алай уьлквейрин кьадардиз килигна Урусатди дуьньяда садлагьай чка
кьазва. Къураматда Урусат агъадихъ галай уьлквейрихъ галаз са сергьятра ава:
Норвегия, Финляндия, Эстония, Латвия, Литва, Польша, Беларусия, Украина,
Гуржистан, Азербайжан, Къазахстан, Монголия, Китай, Кореядин
Халкьдинни-Демократиядин Республика. Американи Япониядихъ галаз Урусатдиз
гьуьлуьн сергьятар ава.

Урусат Баренц, Карадин, Лаптевар, РагъэкъечӀдай патан-Сибирдин, Чукоткадин,
Беринг, Охотадин, Япон, ЧӀулав, Азов, Балтикадин гьуьлерин ятари кьунва.

Урусата авай вирер: Каспий гьуьл (дуьньяда виридалай чӀехи вир, ам учӀуди я, а
вирен патаг алай чилел Урусатдин виридалай агъана авай чка ава −28м), Байкал
(дуьньяда авай виридалай дерин вир, ва дуьньядин виридалай михьи яд авай чка),
Ладога, Онега ва Чуддин вир ва масабур.

Дуьнядин виридалай яргъи вацӀар Урусатда ава — Лена, Обь, Иртыш, Енисей, Волга,
Амур, Дон, Кеферпатан Двина.

Урусатдин 45,4 % пай тамари кьунва. Тамари кIевнай чилерин вири санлай майдан
796,2 млн гектар я. Уьлкведин майдандин чIехивилиз ва вичихъ жуьреба-жуьре
тIебиатдин зонаяр аваз хьуниз килигна, Урусатда гьайванринни набататрин алемар
гзаф девлетлубур я. Лап кефер патан арктик баябанра, чкадин гьайванрин асул
тIуьнрикай тир, хьирхьамар, полюсдин бубуяр, лютикар экъечIзава. Тундрада и
набататрин сиягьдик бицIи верхьин, макъун ва цIивелин тарар акатзава. Тамун
тундрада нарат тарцин хзандиз талукь тир муьтквер, кедр, пихта ва даур
лиственница хьтин тарар экъечIзава. Са кьадар кьибледихъ къвердавай мегъуьн,
гийин, гъверши, гъулцин хьтин гьяркьуь пешер галай тарарин тамар эгечIзава.
Приамурьеда пара кьван кьери тарарин жуьреяр экъечIзава, ибур: моголиядин
мегъуьн тар, маньчжуриядин гъверши тар, ильм (къарагъаждин жуьрейрикай сад),
хъархъун тарар я. Чуьлуьн ва чуьлни тамар акахьай регионра мегъуьн тамар,
жуьреба-жуьре векьер ва къуьлуьн набататар экъечIзава. ЧIулав гьуьлуьз мукьва
тир субтропик регионра цак алай мегъуьн тарарин рукар, цIирицI тарари, чIулав
макъун тарари, самшит тарари винизвал ийизва.

Адыгъея, Республика Алтай, Башкортостан, Бурятия, Дагъустан, Ингушетия,
Калмыкия, Къарачай-Черкессия Республика, Карелия, Кеферпатан Осетия — Алания,
Республика Коми, Республика Крым, Къабарда-Балкъар, Марий Эл, Мордовия, Саха
(Якутия), Татарстан, Тыва, Удмурт Республика, Хакасия, Чечен Республика, Чуваш
Республика — Чувашия;

Алтай край, Забайкальедин край, Приморьедин край, Камчаткадин край, Краснодар
край, Красноярск край, Пермь край, Ставрополь край, Хабаровск край;

Агъа Новгороддин вилаят, Амур вилаят, Архангельск вилаят, Астрахань вилаят,
Белгород вилаят, Брянск вилаят, Владимир вилаят, Волгоград вилаят, Вологда
вилаят, Воронеж вилаят, Иваново вилаят, Иркутск вилаят, Калининград вилаят,
Калуга вилаят, Кемерово вилаят, Киров вилаят, Кострома вилаят, Курган вилаят,
Курск вилаят, Ленинград вилаят, Липецк вилаят, Магадан вилаят, Москва вилаят,
Мурманск вилаят, Новгород вилаят, Новосибирск вилаят, Омск вилаят, Оренбург
вилаят, Орёл вилаят, Пенза вилаят, Псков вилаят, Ростов вилаят, Рязань вилаят,
Самара вилаят, Саратов вилаят, Сахалин вилаят, Свердловск вилаят, Смоленск
вилаят, Тамбов вилаят, Тверь вилаят, Томск вилаят, Тула вилаят, Тюмень вилаят,
Ульяновск вилаят, Челябинск вилаят, Ярославль вилаят;

Ненец автономиядин округ, Хант-Манси автономиядин округ — Югра, Чукоткадин
автономиядин округ, Ямал-Ненец автономиядин округ.

2010-лагьай йисан Вириурусатдин агьалияр сиягьдиз къачунин нетижада уьлкведа
шегьеррин статус 1100 яшамишдай чкайрив гва (2002-лагьай йисан агьалияр сиягьдиз
къачунин нетижада Урусатда 1098 шегьер тир). Москвади 3 шегьер (Московский,
Щербинка ва Троицк) туькьуьнин гъиляй 2013-лагьай йисан 1-лагьай гьердалди
шегьеррин сан-гьисаб 1097-дал кьван тӀимил хьана.

Агьалийрин кьадардикай малуматар 2014-лагьай йисан 1-лагьай гьердалди къимет
эцигунив кьурвал гана.

862 — лай йисуз Новгород шегьерда Рюрика цӀийи урусрин гьукуматдиз бине эцигна.
ЦӀуд йисалай къулухъ и гьукуматдин чӀехи шегьер Киев хьана . Сифте и гьукуметдин
дин ширк язвай. Гуьгъуьнин 988 — лай йисуз Урусатди христианвал кьабулна.
1100-лай йисара и гьукумат чкӀана пара гъвечи гьукуматриз.



https://lez.wikipedia.org/wiki/%D0%9C%D0%B5%D1%82%D0%B0%D0%B1%D0%BE%D0%BB%D0%B8%D0%B7%D0%BC

Метаболи́зм (грек.: μεταβολή — «элкъуьн, масакӀа хьун»), ва я веществойрин
дегишрун — чан алай организмда физвай умуьр хуьн патал химиядин реакцийрин
кӀватӀал. Ии процессар чан алай организмриз чӀехи хьун ва аладна гзаф хьун, чпин
структураяр хуьн ва элкъвена къваларив гвай гьалар ва затIарин таъсирдиз жаваб
гун мумкинвал гузва. Метаболизм кьве патаз пай жезва: катаболизм - са шумуд
затIуникай ибарат тир органик веществояр гьакӀан веществойриз деградация жезва;
анаболизм - энергиядин харжинин куьмекдалди ладзар, шекерар, липидар ва нуклеин
цурувилер хьтин веществояр синтез жезва.



https://lez.wikipedia.org/wiki/%D0%9B%D0%B5%D0%B7%D0%B3%D0%B8

Лезгияр (Лекьер) — Алпандин халкьарикай сад. Тарихдин къене Азербайжандин
кеферпатан ва Дагъустандин кьиблепатан районра уьмуьр гьалзавай, Къавкъаздин
бинедин суван халкь. Нах-дагъустандин халкьарин группадин лезги халкьарин
хзандиз талукь я.

Дагъустанда лезгияр асул гьисабдалди Ахцегь, Дербент, Докъузпара, Кьурагь,
Мегьарамдхуьруьн, СтIал Сулейман, Хив ва са кьадар Рутул, Тарумовка, Хасавюрт ва
Кизляр районра гегьенш хьанва.

Азербайжанда лезгийри Къуба, КцIар, Хъачмаз, Кьвепеле, Исмаиллы, Огъуз, Къах,
Агъдаш, Агъсу, Шамахи, Геокчай района ва чIехи шегьерра (Баку, Сумгаит) уьмуьр
гьалзава. Кьадардал гьалтайла Азербайжанда цIапарилай кьулухъ кьведлагьай халкь
я.

Идалайни гъейри, лезгийрин диаспораяр Туьркменистан, Узбекистан, Украина,
Къазахстан, Киргизия, Турция, Эстония ва маса уьлквейра ава.

2010 йисан малуматрив кьурвал, Урусатда лезгийрин кьадар 476,3 агъзур кас тир .
2009 йисан малуматрив кьурвал, Азербайжанда лезгийрин кьадар 180 агъзур кас тир
.

Лезгияр, кеферпатан къавкъаздин чIаларин хилен нах-дагъустан чIаларин группадин
лезги чIаларик акатзавай лезги чIалал рахазва.

 ГьакIни килига: Лезгияр Азербайжанда, Лезгияр Турцияда, Лезгияр Узбекистанда,
Дагъустанвияр Санкт-Петербургда.

Адет тирвал лезгийри Дагъустандин кьибле пата ва Азербайжандин кефер пата уьмуьр
гьалзава. Векилрин кьадардал гьалтайла, лезгияр Азербайжанда цIапарилай кьулухъ
кьведлагьай чкадал, Дагъустандани кьудлагьай чкадал ала.

2010 йисан агьалияр сиягьдиз къачунин малуматриз килигна, Дагъустанда лезгийри
вири агьалидин 13,3% туькIуьрзавай . Урусатдин виридалайни чIехи аналитикадин
“Демоскоп” журналди гузвай малуматдиз килигна, 1989-2002 йисарин къене лезгийрин
юкьван гьисабдалди йисан гзаф хьунин коэффициент — 35 тир. Урусатдин халкьарин
арада и коэффициэнтдал гьалтайла, эрменийрилай (56), ингушрилай (49) ва
цIапарилай (46) кьулухъ кьудлагьай чкадал лезгияр акъвазнава ва им пара хъсан
лишанар я. ГьакI, 1989-2002 йисарин къене Урусатда лезгийрин кьадар 257
270-далай 411 535-дав агакьнай. Амма лезгияр кьадардал икьван йигин камаралди
пара хьунин асул себебар тIебии гзаф хьун (яни аялар хун) ва цIап пата авай
лезгийрин массайралди Урусатдиз куьч хьун я.

Гьайиф къведай кар ам я хьи, тийижир кьван кьадарда лезги хзанар урусламиш ва я
цIаплашмиш хьана, чIал квадарна ассимиляция хьанвайбур я. Идан асул себебар
хуьрерай урус чIалалди рахазвай шегьерриз жегьилрин куьч хьун я, месела Кьибле
Дагъустандин лезги хуьрерай Дербент шегьердиз куьч хьана урусриз элкъвенвайбур.
Ахьтин хзанрин кьадар йисандивай пара жезва. Абуру чпин хайи чIал вучиз хиве
такьуна чара чIалал рахазватIа гилани малум туш. Мумкин я, “кутIал” лезги
хуьруьнвийрин вилерал урус ва я цIап чIалар мадни “вилик фенвай” ва “модада
авай” чIалар я, амма лезги чIал “кьуьзуьбурун” ва “модада авачир” чIал хьиз хьун
я. Дагъустанда бязи “вилик фенвай” хуьрера гьатта рушар сад-садахъ галаз урус
чIалалди рахазва ва аквадай гьалара, абуруз лезги чIалалди рахаз регъуьзва.
Ахьтин хуьрера гадайрин арада лезги чIаланни урус чIалан акахьунал рахаз модада
гьатна ва адетдин кардиз элкъвена. Месела: “Акъваз стха, афтобус набиратна
чут-чут ама, исятда экъечIда”, “За вакай ожидатзвачир стха” ва икI маса. ЦIап
пата авай лезгийрин гьаларни усал я. Акахьай миллетрин агьалияр авай хуьрера,
шегьерра уьмуьр гьалзавай лезгияр къвез-къвез гьатта хзандин къенени цIап
чIалалди рахуниз элячIзава. ЧIалан къайгъуда садни акъваззавач, им чи чIал ва
халкь са кьадар вахтунилай терг жеда лагьай чIал я.

1999 йисуз СМО-дин финансрин куьмекдалди Азербайжанда садлагьай сефер кьиле
тухвай агьалияр сиягьдиз къачунин нетижада уьлкведа авай этник группайрикай
ганвай малуматри экспертрин дикъет къетIендаказ желб авунай. А групадиз дегь
чIавалай и чилерал уьмуьр гьалзавай лезгияр, аварар, талышар, цIахурар, удинар,
хинелугъар ва маса бинедин халкьар талукь я. СССР чкIизвай береда кьадардал
гьалтайла лезгияр Азербайжанда цIапарилай, урусрилай ва эрменийрилай кьулухъ
кьудлагьай чкадал алай. 1989 йисуз уьлкведа лезгийрин кьадар 171 400 кас тир, им
республикадин вири агьалидин 2,4 % тир. Лезгийрин «Садвал» (Урусат) ва «Самур»
(Азербайжан) тешкилатри и малуматар патахъай маса делилар гъиз гьамиша гьуьжет
кьазвай ва Азербайжанда 600-800 агъзур лезгияр авайди тестикьарзавай. Амма 1999
йисан агьалияр сиягьдиз къачунрин малуматри, 1989 йисалай уьлкведа лезгийрин
кьадар ва процентрин гекъигайвал саки са кIус кьванни масакIа тахьанвайди
къалурнай: 1999 йисуз 178 агъзур лезгияр гьисабдиз къачунай, им республикадин
вири агьалидин 2,2 % туькIуьрзавай. ГьакI ятIани, 1989 йисуз уьлкведа цIапарин
кьадар 5 805 000 кас хьайила (вири уьлкведин 83 %), 1999 йисуз абурун кьадар 7
205 500-ев агакьнай, им вири уьлкведин агьалидин 90,6 % тир. Аквадай гьалара,
цIуд йисан къене уьлкведа цIапарин кьадар саки 8 %-дал кьван пара хьайила,
лезгийрин процентдин гекъигайвал 0,2 %-диз агъуз хьанвай. Урусатдин “Демоскоп”
журналди хабар гузвайвал, и малуматри Азербайжанда авай лезгийрин гьакъикъи
кьадар бажагьат дуьз къалурзава. 1994-1998 йисара урусри Азербайжандин
кефердинни-рагъэкъечIдай патан районра кьиле тухванвай жагъурунри, уьлкведа
лезгийрин михьи кьадар 250-260 агъзуррин арада юзурзавайди къалурзавай. Амма ина
къейд авуна кIанда хьи, и жагъурунра лезгияр пара кьадарда авай Азербайжандин
кефердинни-рагъакIидай пата авай районра уьмуьр гьалзавай лезгияр гьисабдиз
къачунвачир. Гьавиляй, Азербайжанда уьмуьр гьалзавай лезгийрин вири санлай
кьадардикай малуматар «Садвал» ва «Самур» тешкилатри мадни дуьз гузвайди пара
мумкин я. Гьар гьикI хьайитIани, амма алай чIавуз уьлкведа кьадардал гьалтайла
цIапарилай кьулухъ кьведлагьай чка гила лезгийри агъунваз кьунва. Азербайжанда
авай лезгийрин асул пай КцIар райондиз къвезва (41,2 %). Вири санлай къачурла,
лезгийрин 63,3 % хуьруьн районра амай пайни шегьерра уьмуьр гьалзавайди я.
Агьалияр сиягьдиз къачунин малуматри хабар гайивал, лезгийрин 55,9 % зегьмет
чIугун алакьдай 18-59 яшарин арада авай агьалияр я, 33,2 % зегьмет чIугун
алакьдай яшарив агакь тавур ксар я. Им лезги халкьдин демографиядиз, яни
кьадардал пара хьуниз хъсан перспективаяр авай чIал къалурзавай лишан я.

Ethnologue: Languages of the World. Sixteenth Edition онлайн справочникди 2007
йисуз Азербайжада лезги чIалалди рахазвай ксарин кьадар 364 агъзур кас тирди
тестикьарзавай малуматар гъизва . АСШ-дин Юстициядин Министерсводи «Азербайжан:
эрменийрин, урусрин, чувудрин ва муькуь тIимил пай тир халкьарин статус» тIвар
алай 1993 йисан докладда, Азербайжанда 800 агъзурдилай пара лезгияр авай чIал
къалурзавай официал тушир малуматар авай тирди малумарзава . СССР чкIайдилай
кьулухъ кьве гьукуматрин арада саки юкьвалай пай хьана къакъатнавай лезги халкь
са мус ятIа Къавкъаздин чIехи халкьарикай сад тирди шак алачиз я.

Вичи уьмуьр гьалзавай тарихдин чкайрилай гъейри, пара кьадардин лезги жемиятар
Урусатдин саки вири регионра ава, гьина 2010 йисан малуматриз килигна абурун
вири санлай кьадар 88 482 кас тир. АТГьД-дин уьлквейра (Туркмения, Узбекистан,
Къазахстан, Украина) авай лезги диаспорайрин вири санлай кьадар 30 агъзурдав
агакьзава. Са бязи лезги тешкилатри 1990 йисуз Турцияда 40 агъзурдав агакьна
лезгийри уьмуьр гьалзавайди къалурзава, амма а лезгийрин гзафни-гзаф пай
туьрквериз элкъвенвай лезги несилар я.

Гьеле 1891 йисан агьалияр сиягьдиз къачунин малуматриз килигна, Дагъустандин
вилаятдин Куьре округда 55 агъзур кьван лезгияр гьисабдиз къачунай . Амма 1897
йисуз кьиле тухвай Вириурусатдин садлагьай агьалияр сиягьдиз къачунин малуматрин
нетижайрикай Дагъустандин вилаятда уьмуьр гьалзавай лезгийрин кьадардикай мадни
дуьз малуматар къачунвай. Вучиз лагьайтIа 1891 йисуз хьайи агьалияр сиягьдиз
къачунра инсан гьи миллетдиз, этносдиз, халкьдиз талукь ятIа суалар гузвачир ва
а чIавуз и гафариз чаз гила гузвай мана авачир.

Урусат Федерациядин миллетрин агьалийрин демографиядин ва социал-экономикадин
характеристикайрин 2010 йисан малуматриз килигна:

Им виридалайни агъуз, яни пис тир лишан я. Папарин кьадардилай итимрин кьадар
виниз тир халкьарикай виридалайни кӀвенкӀве авайбур эрменияр, цIапар ва лезгияр
я.

Им юкьван гьаларин нетижаяр я. Аквадай гьаларай, 2002—2010 йисарин къене
лезгийрин арада кьуьзуь эгьлийрин кьадар са жизви пара хьана, амма аялрин кьадар
гзаф тӀимил хьана. Урусатдин халкьарикай, кьуьзуь эгьлийрин кьадар анжах пуд
халкьарин арада агъуз хьанвай, ибур: аварар, даргияр ва осетинар тир.
Виридалайни хъсан лишанар цӀапари къалурзава, абурун арада 2010 йисуз вири
агьалидикай кьуьзуь эгьлийрин кьадар 5,6 % туькӀуьрзавай.

Урусатдин муькуь халкьарив гекъигайла им хъсан лишанар я. Таблицадай аквазвайвал
чара хьанвайбурун ва хендедайрин кьадар итимрилай папарин арада пара гегьенш я.
2002—2010 йисарин арада Урусат Федерацияда чара хьанвайбурун ва хендедайрин
кьадар хкаж хьанвай, 2002 йисуз 3,6 % ва 7,6%-рилай 2010 йисуз 3,85 % ва
7,7%-рал кьван сад садав кьурвал. Пара кьадарда миллетрин арадай, итимрин арада
чара хьанвайбурун ва хендедайрин кьадар анжах украинрин, эрменийрин, цӀапарин,
белорусрин, лезгийрин ва ингушрин арада тӀимил хьанвай.

Им юкьван гьаларин лишан я. Вири миллетрин арада 1 аял ханвай папарин кьадар
виридалайни пара урусрал къвезва (2010 йисуз 33 %). Кьве аял ханвай папарин
кьадардай кӀвенкӀве аваз белорусар (46 %), украинар (44 %) ва мордва (40 %)
физва. Пуд аял ханвай папарин юкьван гьисабдалди йисан кьадардин виридалайни
хъсан лишанар чеченриз (42 %), ингушриз (41 %), аварриз (36 %), даргийриз
(36 %), къумукьриз (33 %) ва лезгийриз (31 %) хас я. Амма къейд авуна кӀанда
хьи, лезгийрин арада 2002 йисуз пуд аял ханвайбурун кьадардин процент 34,9 %
тиртӀа, 2010 йисуз и лишан садлагьана гзаф агъуз хьана 30,5%-див агакьнай. Пуд
аял ханвай папарин кьадардин виридалайни тӀимил процент авайбур — урусар я
(11 %). Урусар уьлкведин тек сад миллет я хьи, нин аялар хунин юкьван лишан
вириурусатдин аялар хунин нормадилай агъуз я. Гьавиляй абурун кьадар йисандивай
миллионралди тӀимил жезва. Уьлкведа вири миллетрин арадай 1000 папари ханвай
аялрин виридалайни вини дережадин ва хъсан юкьван лишанар ингушри (2257),
чеченри (2196), даргийри (1975) ва аварри (1923) къалурзава.

Таблицадай аквазвайвал урусатдин лезгийрин арада лезги чӀал чизвайбурун кьадар,
урус чӀал чизвайбурун кьадардилай тӀимил я. Им акьванни хъсан тушир лишан я.
Хайи чӀал чир хьунин виридалайни агъуз тир лишанар белорусриз (24 %), украинриз
(35 %) ва бурятриз (45 %) хас я. Урусрилай гъейри (99,9 %) хайи чӀал чир хьунини
виридалайни хъсан лишанар квайбур чеченар (94 %), кабардинар (86 %) ва якутар
(86 %) я. Чеченрин арада, гьатта хайи чӀал чизвайбурун кьадар, урус чӀал
чизвайбурун кьадардилай виниз я. Ихьтин кьетӀенвал мад са халкьдизни хас туш.

Маса халкьарал гьалтайла, хайи чӀалан патахъай белорусрин ва украинрин гьалар
виридалайни усалбур я. ГьакӀ, белорусрин 83%-ди ва украинрин 76%-ди хайи чӀал
хьиз урус чӀал къейд авунай. Идан жигьетдай виридалайни хъсан лишанар мадни
чеченри (99 %), ингушри (98 %), аварри (98 %), даргийри (98 %), лезгийри (95 %),
осетинри (93 %) ва якутри (93 %) къалурнавай.

Урусатдин халкьарин арада, 1000 касдал къвезвай вини дережадин чирвилер авай
ксарин кьадардал гьалтайла, муькуь халкьарив гекъигайла лезгияр 216 число гваз
кӀвенкӀве аваз физвай миллетрин сиягьда ава. И сиягьда лидер тир халкь осетинар
я — 299 кас. Сиягьда виридалайни агъа чка 113 кас гваз казахри кьунва.
Къавкъаздин маса миллетрив гекъигайла, лезгияр виридалайни акьуллу халкьарикай
сад тирди малум жезва. Дагъустандин халкьарин арадай виридалайни агъуз тир
лишанар къалурнавай халкь — чеченар тир (118 кас).

Илимдин рекье лезгийрин этногенездин месела гьеле эхирдал кьван чирна са тамам
нетижа акъуднавайди туш. Тарихдин улубрай малум жезва хьи, лезгияр Алпан
гьукуматдин 26 тайифайрикай сад тир гелрин дуьз несилар я . Амма тарихдин къене
маса чIехи халкьарин (фарсарин, цIапарин, арабрин, эрменийрин) къати таъсирдик
акатна кIевиз ассимиляция хьанвайвиляй, лезгийри чпин тарихдин улу-бубаяр тир
гелрихъ галаз мукьвавал саки тамамдаказ квадарна. Гьавиляй эхиримжи вахтара,
чара-чара кирамри, тарихдин чешмейри лезгияр маса жуьреба-жуьре халкьарикай
арадал атанвайдакай делилар гъизва. Революциядилай виликан чешмейри, лезги хилен
халкьарин арадал атуниз талукь тир чара-чара малуматар ва делилар гъизва.
«Тарихи Дербент-намэ» улубдин кирамри, лезгияр гуннрин тайифайрикай арадал
атанвайди гьисабзавай . Азербайжанви тарихдар ва алим Бакиханова фикирзавай хьи,
лезги Миграгъ ва яхул Къумух хуьрерин агьалияр, «хазарри гьукум гьалзавай чIавуз
иниз куьч хьана ацукьнавай славянар тир руссрин тайифайрин несилар я», ва
«Табасарандин, Къуба уезддин рагъакIидай патан, Самур ва Куьре округрин
агьалийрин лап чIехи пай — им иниз куьч хьана атанвай чIехи халкьарихъ галаз
акахьнавай бинедин дегь чIаван халкьар я» . 1858 йисуз А. Бержеди, лезгияр
асулдай индусрилай арадал атанвайди лугьузвай версия гъанвай. И версия,
дагъустандин халкьаринни кеферпатан Индостандин буриши халкьдин арада авай
ухшарвилиз килигна бинеламиш хьанва . XX виш йисан сифте кьилера К. М. Курдова
лезгийрин этногенез патахъай вичин фикир лагьанай: «лезгияр, семит халкьарин
паталай, асул гьисабдалди чувудрин метисациядик акатнай» .

Гьакъикъатда лезгийрин ва мукьва суван халкьарин арадал атунин диб, алимрин
лингвистикадин, археологиядин, антропологиядин ва этнографиядин кIвалахар
гьисабдиз къачуна комплексдаказ килигна чирна кIанзава. Малум тирвал, лезгияр
нах-дагъустан чIаларин хзандин лезги чIаларин хилек акатзавай лезги чIалалди
рахазва. Лингвистикадин алимрин фикиррив кьурвал, и чIаларин хзандин векилар
арадал атанвай асул диб сад тир ва абур Къавкъазда уьмуьр гьалзавай виридалайни
дегь халкьар я. Идахъ галаз алакъалу яз, и халкьарин чIалариз абур арадал
атанвай са бинедин дегь чIал авайди ва са кьадар вахтунилай и чIалавай къакъатна
са шумуд цIийи чIалар арадал атанвайди мумкин тирвиликай суал хцидаказ
къарагъзава. Е. А. Бокарёва фикирзава хьи, ихьтин бинедин-чIал чи э. в. III
агъзур йис къведалди, энеолитдин девирда авай . Гьавиляй, Х. Х. Рамазанова ва А.
Р. Шихсаидова тестикьарзава хьи, чи э. в. III агъзур йисуз умуми дагъустандин
бинедин-чIалавай лезги чIаларин группа къакъатзава ва гуьгъуьнлай са шумуд
чIалариз пай жеза (агъул, лезги, хинелугъ ва мсб.) .

Агъул, лезги ва табасаран чIаларин мукьвавал гьисабдиз къачуна, З. К. Тарланова
фикирзава хьи, бинедин лезги чIалан са пай тир рагъэкъечIдай патан дегь-лезги
чIал са тимил геж чкIана рагъэкъечIдай патан лезги чIалариз апай хьанвай — ибур
гилан лезги, табасаран ва агъул чIалар я. Сводешан методологиядал бинеламиш
хьана, алим ахьтин фикирдал къвезва хьи, рагъэкъечIдай патан дегь-лезги чIалан
гуьгъуьнин чIалариз пай хьунин процесс гьина ятIани чи эрадин сергьятрал
хьанвай, амма ада къейд авурвал: «и чIаларин умуми фонддин гафар мадни дегьнедай
хкягъайтIа, сад къвезвай гафарин процент 35 % туькIуьрда ва рагъэкъечIдай патан
дегь-лезги чIалавай къакъатунин тарих чи э. в. I агъзур йисан юкьвариз фена
акъатзава» .

Гьеле фадлай вилик акъуднай, Кеферпатан къавкъаздин чIаларинни Виликпатан
Азиядин дегь чIаларин арада мукьвавилерни ухшарвилер авайди лугьузвай
гипотезайриз гила бегьем тир тестикьардай делилар жагъурнава. ГьакI, И.
Дьяконова ва С. Старостина хурритни-урартадин чIаларинни нах-дагъустандин
чIаларин арада вишелай пара гафарин умуми дувулар дуьздал акъуднай. И карди, чи
э. в. III агъзур йисуз сад-садавай къакъатна кьилдин чIалар хьайи хуррит ва
урарта чIаларин нах-дагъустандин чIаларихъ галаз, иллаки лезги ва чечен
чIаларихъ галаз мукьвавал шак квачиз тирди къалурзава .

Лезгияр кеферпатан къавкъаздин чIаларин агъа хзандин нах-дагъустан чIаларин
группадин лезги чIаларин хилек акатзавай лезги чIалал райхазва. Хайи чIалалай
гъейри кеферпатан лезгийриз урус чIал, кьиблепатанбурузни цIап чIалар чизва.
Лезги чIалал рахазвайбурун кьадар 800 агъзур кьван кас я, им вири лезгийрин
тахминан 88 % я. Пара кьадарда лезгийри чIехи халкьарихъ галаз ассимиляция хьана
чпин хайи чIал ва лезгивал квадарнава. И процесс Кьулан вацIун кьве патани кьиле
физва, амма иллаки кьибле пата авай лезгийрин арада гегьенш гьатнава. Пара
кьадарда лезги хуьрер цIаплашмиш хьана терг хьанва.

ЧIал пуд чIехи нугъатриз пай жезва, ибур: куьре, самур, къуба нугъатар я. Вичин
нубатда и чIехи нугъатар кьилди тир агъа нугъатриз ва гзаф кьадар чкадин
рахунриз пай жезва. Куьре нугъатдик гуьней, яркIи ва кьурагь агъа нугъатар ва
пара кьадарда хуьрерин рахунар акатзава; Самур нугъатдик — докъузпара нугъатни
ахцегь нугъат ва хуьрерин рахунар акатзава; Къуба нугъатни хъимил нугъатдикайни
кузун нугъатдикай ва чара-чара хуьрерин рахунрикай ибарат я . Литературадин чIал
гуьней нугъатдин бинедаллаз арадал гъанвайди я.

XX виш йис къведалди лезгийри «ажам» лугьудай араб кхьинрикай менфят къачузвай.
Литературадин куьруь энциклопедиядив кьурвал, лезгийри араб, туьрк ва цIап
чIаларалди кхьизвай, вучиз лагьайтIа и чIалар ва кхьинар грамматикадин чIалар
хьиз лезгийриз мектебра ва медресайра чирзавай . А чIавуз лезги грамматика ва
кхьинар гьеле арадал атанвачир. Араб гьарфаралди лезги чIалалди кхьиз лезгийри
XIX виш йисан кьведлагьай паюнай гатIумнай, а чIавуз Етим Эмин, СтIал Сулейман
хьтин лезги зарийри лезги чIалалди туькIуьрнавай чIалар араб гьарфаралди кхьиз
эгечIнай . Амма «аджам» алфавитдив лезги чIала авай вири ванер къалуриз
тежезвайвиляй, 1928 йисуз лезги чIалаз сифте латин графикадалди, ахпани 1938
йисуз П. К. Услара лезгийриз кирилл графикадалди цIийи алфавит туькIуьрнай . И
алфавитдикай чка къедалди менфят къачузва.



https://lez.wikipedia.org/wiki/%D0%9B%D0%B0%D1%80%D1%81_%D0%A3%D0%BB%D1%80%D0%B8%D1%85

Ларс Улрих (дан. Lars Ulrich;1963 йисан 26 декабрь(19631226), Гентофт, Дания) —
америкадин далдамхъан, продюсер ва актер. Асулдай данияви тирди. ТӀвар-ван авай
даниядин теннисхъан Торбен Улрихдин рухва я. Аял чӀавуз Ларс зигьин авай жегьил
теннисхъан хьиз гьисабзавайди тир. Вич 17 йиса аваз тренировкаяр давамрун патал
ам Лос-Анджелесдиз уьмуьр гьализ хъфенва. Амма теннисхъан чкадал адакай
далдамхъан хьана. 1981-лагьай йисуз чкадин The Recycler тӀвар алай газетдиз
акъуднавай малуматдин гъиляй адаз Джеймс Хэтфилд гьатнава. Са арадлай ада Джеймс
Хэтфилддихъ галаз цӀийи кӀеретӀ — Metallica диб эцигнава.



https://lez.wikipedia.org/wiki/%D0%9A%D1%86%D3%80%D0%B0%D1%80

КцӀар (азер. Qusar) — Азербайжан республикадин КцӀар районда авай шегьер.
Райондин администрациядин юкь я.

КцӀар тӀварцӀин арадал атуникай чара-чара тарихдарри шумудни са баянар гузва.
Виридалайни машгьур версиядив кьурвал, КцӀар гаф урус чӀалан Гусар, яни
кьушунрин жуьредикай сад тир «балкIандал алай аскер» гафуникай арадал атана.
Идан себеб, Урусатдин Империядин чIавуз КцӀар шегьерда урусрин балкIанрал алай
аскеррин кьушунрин кIеретIар авай.

Муькуь алимрин фикирдалди, КцӀар гаф «гъуц», «кьве сур» (кьисадив кьурвал, са
мус ятIа ина кьве лезгидин арада къал акъатнай, абуру сада сад яна кьинай, ахпа
абур кьведни ина кучуднай), «ксар» (дегь алпандин тайифадин тIвар) гафарикай
арадал атанвайди мумкин я.

Шегьер КцӀар райондин кьибле пата, Къуба райондихъ галаз сергьятдал, КцӀар
вацIун кьерел, Баку шегьердилай 180 км яргъал ала. КцӀарин къвалав Фиалка тIвар
алай вир гала.

2006 йисуз шегьерда 6 юкьван чирвилерин мектебар кIвалахзавай, абурукай сад цIап
вадни урус мектебар тир. Идалайни гъейри, шегьерда мектебдилай вилик гьазурвилер
гудай чирвилерин идара, Азербайжандин Гьукуматдин Педагогикадин Колледж кардик
ква. Колледжда цIап чIалан, ингилис чIалан ва литературадин муаллимар ва гьакIни
сифте кьилин мектебрин муаллимар гьазурзава.



https://lez.wikipedia.org/wiki/%D0%9A%D0%B8%D0%B7%D0%BB%D1%8F%D1%80

Кизляр (урус. Кизляр) — Урусатдин Дагъустан республикада авай шегьер. Кизляр
райондин администрациядин юкь я.

Административвилелди шегьердин составдик шегьервилин посёлок Комсомольский
акатзава.

Чирна — жугъурзавай алимрин гзафбурун фикирдалди шегьердин тӀвар Терек вацӀун
гилан Таловка хилен виликан тӀварцӀикай арадал атанвайди я. Хилен цӀуру тӀвар,
туьрк чIалал яру тик кьвал мана гузвай «Кызыл яр» тир. И гафунин туьрк чӀалай
кьведлагьай таржума «кызляр» — рушар я.

Шегьер Дагъустандин кефердинни — рагъакӀидай пата, республикадин кьилин шегьер
тир Магьачкъаладилай 25 км кефердинни — рагъакӀидай патахъ, Терек вацӀал чка
кьунвайди я.

Дегь заманайрилай гатIумна Терек вацIун агъа пад, РагъэкъечIдай пад Европадин
уьлквейрихъ галаз гилигзавай, Каспийдин савдагарвилин рекье чIехи метлеб авай
чка тир. И себебдилай ина инсанар яшамиш жезвай чкадин арадал атун мумкин я, и
кар тестикьарзавайди, гилан Кизлярдин къвалав гвай дегь чIавуз шегьер хьайи чка
«Некрасовдин шегьер» - дин чи эрадин II - III виш йисариз талукь тир амукьаяр я.

И чкайра авай дегь чIаван хуьрерикай тарихдин «Дербенд-намэ» монографияда
кхьенвайди я. И монографиядин кирамди VII виш йисуз арабринни хазаррин арада
хьайи дяве къалурзава, ада лугьузва хьи, тахминан 17 - 18 виш йисара вичи уьмуьр
гьалнавай «Сургьаб» тIвар алай къеледиз халкьдин арада «Кызылйар» лугьузвай.

Официалвилелди шегьерди бине кьунвай тарих 1735 йис гьисабдик квайтIани,
Кизлярдин къеле эцигунин кIвалахар кьиле тухудайла ина инсанри уьмуьр гьалзавай
чкаяр 150 - 200 йис адалай вилик авайди тир.

Кизлярдин бине кьуниз кьил, иниз XVI виш йисуз Юкьван Азиядай атана хуьр арадал
гъайи тажик савдагарри кутунвай. Абуру чпин хуьруьз «Абсияхкент» тIвар
эцигнавай, фарс чIалал аб - яд, сиях - чIулав, кент - хуьр, шегьер мана гузва.
Амма мукьув уьмуьр гьалзавай къумукьри хуьруьз «Къарасукент» (кара - чIулав, су
- яд, кент - хуьр, шегьер) ва «Кызларкала» (рушарин къела) лугуьзвай. Пара
кьадарда тIварарин арадай, 1722 йисуз Персиядин финин чIавуз Пётр I-ан къарардив
шегьердин кьулухъ «Кизляр» тIвар кIеви авунай.

«Тарихи Кизляркала» монографиядив кьурвал, Юкьван Азиядай атанайбурун хуьруьн
къвалариз сифте Къарабагъдай эрменияр ахпани урусар куьч жез ацукьзавай.
Шегьердин мукьвара авай хуьрерин гзафни - гзаф пай урус казакрин хуьрер тир.

1725 йисуз ци акьалтунин нетижада шьегьер терг хьанвай. ЦIийи шегьердин бине
адан мукьвал кутунвай.

1735 йисуз генерал-аншеф В. Я. Левашова, патав галай хуьруьхъ галаз шегьердиз
статус къачунвай, Кизляр къеле эцигнавай. Надир шагьан тIалабунив, Сулак вацIал
алай Пак Хачдин къеледай иниз казакар, Урусатдиз къуллугъдал алай кефер
къавкъаздин халкьар, чеченар, аккинар, кабардинар, ва гьакIни эрмениярни гуржияр
куьчарнай. Абуруз виридаз Тер - Кизлярдин казакрин кьушунар лугьузвай. Урус
чIалан казакар кьетIен — Кизлярдин станица мягьледа амукьзавай, урус тушир
халкьар чара - чара мягьлейра уьмуьр гьалзавай. Вири санлай шегьерда, сад
садакай чилин хандакIрив чара авунвай 8 мягьлеяр авай. Урусрин Кизлярдин станица
мягьледилай гъейри ина: эрменийрин — Арментир мягьле, гуржийрин — Курце-аул
мягьле, христианвал кьабулнавай къавкъаздин жуьреба - жуьре халкьарин —
Кристи-аул, царьдиз къуллугъзавай чеченрин (чIехи пай аккинар тир) — Окочир-аул
мягьле, кабардинри кьунвай — Черкес-аул мягьле, Казандин татаррин — Казанте-аул
мягьле, ва шегьердин Мусурман слободадин рагъэкъечIдай пата чка кьунвай тажикрин
— Тезик-аул хьтин мягьлеяр авайди тир.

XVIII виш йисан къене Кизлярда жуьреба - жуьре халкьар уьмуьр гьализ ацукьзавай.
Регионда Урусатдин позиция кIеви авун патал, гьукуматди иниз активдаказ инсанар
желб ийизвай. Иниз христианар: эрменияр, гуржияр, кабардинар, осетинар, ва
гьакIни мусурман халкьар: къумукьар, ногъаяр, чеченар куч жез ацукьзавай.

1800 йисуз Кизлярда 1622 эрмени ва 673 гуржи авайди тир, им вири агьалидин 73 %
туькIуьрзавай.

XIX виш йисан эхирда шегьер Урусатдин кьибледа чIехи метлеб авай шегьеррикай сад
хьанвай ва метлеб авай роль къугъвазвай, Кефер Къавкъаздин экономикатин юкь
хьанвай. XIX виш йисан садлагьай кьудай са паюна шегьердин агьалияр 15 агъзур
кьван кас тир. Киев ва Астрахандилай кьулухъ ам Кьибле Урусатдин виридалайни
чIехи шегьер яз гьисабзавай. Къавкъазда Кизлярдилай чIехи шегьер, 1825 йисуз 30
агъзур кас агьалияр гваз Тифлиз (Тбилиси) тир.

И чкайрин адетдин кеспи гьетерхъанвал хьайитIани, гьукуматди ина ципицIхъанвал
ва чахур гьасилун вилик тухуниз кьетIен фикир ганвай ва са тIимил вахтунилай
чахур гьасилунин кеспи тахьай дережайриз агакьна и чкадин экономикадин асул
хилерикай хьанвай. 1885 йисуз Кизлярда Урусатда садлагьай сефер коньяк
гьасилунин кеспият тешкил авунай.

2002 йисан агьалияр сиягьдиз къачунин малуматриз килигна, Кизляр шегьердин ва
адаз талукь тир посёлокдин 51 024 кас агьалийрикай:

1959 йисуз шегьердин агьалийрин 37 786 касдикай 31 350 кас (им вири шегьердин
83,0 % тир) урусарни казакар тир.

Шегьерда урусринни тердин казакрин кьадар 1959 йисан 31 350 (83,0 %) касдилай
2002 йисуз 25 111 (49,21 %) касдал кьван агъуз хьана.



https://lez.wikipedia.org/wiki/%D0%98%D0%BD%D0%B3%D0%B8%D0%BB%D0%B8%D1%81_%D0%9F%D1%80%D0%B5%D0%BC%D1%8C%D0%B5%D1%80-%D0%BB%D0%B8%D0%B3%D0%B0

Премье́р-лига (ингл. Premier League) — анжах ингилис клубар къугъвазвай
пешекарвилин футболдин лига (гьакӀни лигада Велсдин клубриз къугъвадай ихтияр
ава). Англиядин футболдин лигайрин системада виридалайни вини кьилин дивизион я.
Ана 20 клубди иштиракзава. Чемпионат пахун вацралай тӀул вацрал кьван физава,
гьар кIеретIди 38 матч тухузавайди я.

Премьер-Лигадин официал спонсор — Barclays Bank, гьавиляй акъажунрин официал
тӀвар — Премьер-лига Barclays я (Barclays Premier League). Англиядин сергьятрин
къеце акъажунриз мукьвал-мукьвал «ингилис Премьер-лига» (English Premier League)
лугьузвайди я.

Акъажунрин бине 1992 йисан 20-лагьай эхендиз кутунай. Адалай вилик гьалдив
гекъигайла мадни пара финансрин менфят къачун патал (сифтени-сифте ТВ
трансляциярай ихтияр маса гунугай артухан менфят къачудайвал) Садлагьай
дивизиондин клубри Футболдин лигадай экъечӀуникай къетӀ авунвай. Турнирдин сифте
тӀвар «Футболдин ассоциациядин Премьер-лига» (FA Premier League) тир. Гьа
чӀавалай инихъ Премьер-лига дуьньяда виридалайни машгьур спортдин чемпионат яз
гьисабзавайди я. ГьакӀни ам дуьньяда виридалайни чӀехи менфятар къачудай
футболдин лига я — 2007/2008-лагьай сезонда клубрин умуми менфят 1,93 млрд фунт
тир. Алай чӀавуз, УЕФА коэффициентрин таблицадиз килигайла, Премьер-лига
къуватлувилел гьалтайла Европада кьведлагьай чемпионат я, ам анжах испаниядин
«Примерадилай» агъуз я.

Премьер-лигада 45 клубди иштиракна, амма абурукай анжах 5-да чемпиондин титул
къачунва: «Манчестер Юнайтед» (цӀипудра), «Арсенал» (пудра), «Челси» (пудра),
«Манчестер Сити» (кьведра) ва «Блэкберн Роверс» (садра). Алай чӀаван чемпион —
Манчестер Сити, абуру 2013/2014 сезонда вичин кьведлагьай титул къачунва.

1970-лагьай йисарра еврокубокра ингилис клубри чІехи агалкьунар алахънатІани,
1980 йисаррин эхирдив аквадай агъуз хьун арадал атанва. Стадионрин гьал писди
тир, футболдин хулиганвал адет хьанва, адалай гъейри 1985-лагьай йисан
Гьейзелдин мусибатдин кьулухъ вири ингилис клубар дисквалификациядик акатна -
абуруз еврокубокра иштираквал авун къадагъа авунва.

Футболдин лигадин Садлагьай дивизион (1888 йисалай кьулухъ ам ингилис футболда
виридалайни чІехи дережадин дивизион тир) италиядин Серия А-дин ва испаниядин Ла
Лига-дин кьулухъ галумукьзавай тир. Иллаки гзаф атунин ва къвезавай пулунин
кьадардин къалурзавай лишандихъай. Гьа идан гъиляй квайни квай футболхъанар
масаниз хъфизавай тир.

Амма 1990 йисаррин сифте кьиле гьал хъсан патахъ масакІа хъижез хьана: Англиядин
миллетдин кІеретІ 1990 йисан Дуьньядин чемпионатда хъсанз экъечІна (зурфиналдал
кьван агакьна); вад йисан къадагъадин кьулухъ УЕФА-ди ингилис клубриз
еврокубокра иштираквал авуниз развивал гана.

Хиллсбородин мусибат хьайидалай кьулухъ Тейлоран Доклад чапдай акъатнава.
Докладди шартIар эцигзавай тир, месэла, футболдин стадионрал хатасузвилин дережа
хкажуникай са шумуд серенжем кьабулна кIанда - сифтени сифте, вири стадионрин
трибунаяр михьиз ацукьай чкайривди дуьзмишун.

Премьер-лигадин диб 22 клубди эцигнава: «Арсенал», «Астон Вилла», «Блэкберн
Роверс», «Челси», «Ковентри Сити», «Кристал Пэлас», «Эвертон», «Ипсвич Таун»,
«Лидс Юнайтед», «Ливерпуль», «Манчестер Сити», «Манчестер Юнайтед», «Мидлсбро»,
«Норвич Сити», «Ноттингем Форест», «Атлетик», «Куинз Парк Рейнджерс», «Шеффилд
Юнайтед», «Шеффилд Уэнсдей», «Саутгемптон», «Тоттенхэм Хотспур» и «Уимблдон».

Садлагьай 1992/93-лагьай сезонда Премьер-лигада 22 кІеретІди иштираквал ийизвай
тир. Турнирдин тарихда садлагьай гол «Шеффилд Юнайтед» паталай экъечІзавай
Брайан Динди «Манчестер Юнайтеддин» варариз ягъна.

2006 йисан 8 кьамугдиз ФИФАди цІийи тІалабун малумарна - вири чІехи чемпионатри,
италиядин «Серия А» ва испаниядин «Ла Лига» кваз, 2007/08 сезон гатІумдалди
иштираквал ийизвай кІеретІрин сан-гьисаб 18-далди тІимиларна кІанда.
Премьер-Лигади и тІалабдиз ваъ лугьудай жаваб гана. 2007/08 сезон адетдалди
Премьер-Лигадин ибаратдик 20 иштираквал ийизавай кІеретІ кваз гатІумна.

2007 йисуз турнирдин официал тІвар «Футболдин Ассоциациядин Премьер-лигадилай»
(FA Premier League) «Премьер-лигадал» (Premier League) кьван куьруь авуна.

Премьер-лигади корпорация хьиз кӀвалахзава, адан иесияр 20 иштиракзавай клуб я.
Гьар клуб акционер я, адаз акъажунар тухунин къанунар дегишуникай ва спонсоррин
икьраррикай «ван» ава. Премьер-лигадиз идара авун патал клубри кьил, къарар
бегьемардай ва директоррин совет хкягъзавайди я. Футболдин ассоциацияди
Премьер-лигадин гьар йикъан кӀвалахик хкуьрзавач, амма, махсус акционер яз,
Премьер-лигадин кьил ва къарар бегьемердайди хкягъайла, гьакӀни акъажунрин цӀийи
къанунар хкягъайла адав «вето» ихтияр гва.

Премьер-лигади УЕФА-дин Европадин клубрин кимел вичин векилар ракъурзавайди я;
клубрин патай тайин тир векилар ва абурун кьадар УЕФА-дин коэффициентрин
таблицадив кьурвал тайин жезва. УЕФА Европадин клубрин кими УЕФА-дин клубрин
турниррин комитетдиз пуд иштиракдар хкягъзава (и комитетди УЕФА-дин Чемпионрин
лигадинни УЕФА-дин Европадин лигадин кӀвалахдикай месэлаяр кьилиз тухуниз
алахъзава).



https://lez.wikipedia.org/wiki/%D0%94%D0%B0%D1%80%D0%B3%D0%B8%D1%8F%D1%80

Даргияр (дарг. дарган) — тарихдин къене Дагъустандин рагъэкъечIдай патан суван
ва суварин ценерив гвай районра уьмуьр ийизвай Къавкъаздин бинедин суван
халкьар. Нах-дагъустан халкьарин группадин дарги халкьарин хзандиз талукь я.
Кьадардиз килигна, аваррилай кьулухъ Дагъустанда кьведлагьай чкадал ала. Дарги
чIаларал рахазвайди я.

Гьакъикъатда даргияр, советрин гьукуматди милли жигьетдай сад-садаз мукьва тир
шумудни са бицIи халкьар сад авунин тIебии тушир рекьелди арадал гъанвай этнос
я. Гьавиляй, акуша чIалан бинедал арадал гъанвай литературадин дарги чIал,
акушавийрилай гъейри анжах тIимил пай даргийри гъавурда акьазва. И дарги
халкьарик акатзавай 17-дав агакьана халкьарин гзафбурун чIаларин арада чIехи
тафават авайвиляй абуру сада-сад гъавурда акьазвач ва мектебра хайи чIалан
тарсуна гузвай литературадин дарги чIал гзафбуруз чизвач. Са бязи лингвистри
гъалатI яз и чIалар умуми «дарги» чIалан нугъатар тирди лугьузва. И
чIалар-нугъатар территориядин жигьетдай сад садаз акьван мукьвал ала хьи, гьатта
са райондин къене авай хуьрерин садаз-сад гзаф четин гъавурда акьазва. Месела,
Дахада районда авай Кубачи хуьруьн эгьлийри, къунши хуьрер тир Трисанчи ва
Уркарах хуьрерин эгьлияр рахазвай чIал гъавурда акьазвач. Цудахар чIалал
рахазвайбуруз литературадин дарги чIал чизвач ва икI мад.

Гьатта, алай чIавуз дарги этносдиз талукь тир къайтагъри ва кубачийри чеб умуми
дарги халкьдиз талукьарзавач. Идан патахъай дагъустандин этнологрин арада
веревирдер ва гуьжетар гилани давам жезва.

Даргийри чпи чпиз дарган лугьузва. Революциядилай вилик девирда абуруз акушаяр
ва лезгияр лугьузвай. Дуьз лагьайтIа, вилик девирда вири суван халкьар умуми
лезгияр тIвар алаз малум тир.

Даргийри Урусатдин чара-чара регионра уьмуьр тухузва. Абуру виридалайни чIехи
диаспора Ставропольдин крайда ава. 2010 йисан малуматриз килигна, Ставропольдин
крайда авай даргийрин кьадар 49 302 кас тир, амма 1979 йисуз 15 939 тир.
Идалайни гъейри, даргияр Ростов вилаятда — 8304 кас (2010 йис), Калмыкияда —
7590 (2010 йис), Астрахань вилаятда — 4241 (2010 йис), Москва шегьерда 3255
(2010 йис) ва муькуь регионра гьалтзава.

Даргийрин гъвечIи группая виликан СССР-дин уьлквейрани уьмуьр гьалзава. Месела,
1959 йисуз Киргизияда 965 дарги ава, 1999 йисуз абурун кьадар 2704 кьван хкаж
хьанай.

«Зерихгеран (сифтегьан дарги гьукумат) тIварцIи "кьеркьер ийизвайбур" мана
гузва, зерих + геран. Адан агьалияр кьакьан буйдин, расу чIарар авай ва хци
жуьредин вилер авай инсанар я» .

Дарги чIалакай сифтегьан малуматар XVIII виш йисан кьведлагьай паюна дуьздал
акъатнай. 1860-й йисара П. К. Услара урахи чIалан асул гьаларикай макъала
кхьенай.

XX виш йисан къене дарги чIаларин кхьинар кьведра дегиш хьанвай: 1928 йисуз
адетдин ажам (араб) кхьинар латин алфавитдиз, 1938 йисузни латин алфавит къенин
урус графикадиз дегишарнай. 1960 йисара дарги алфавитдик ПI пI гьарф кутунай.

Им дарги чIаларин умуми шикилда туькIуьрнавай алфавит я ва вири чIаларин
(нугъатрин) фонетикадихъ галаз дуьз къвезвач. Мисал паталди, муги чIала кь гьарф
авач ва икI маса.

XX виш йисалди дарги литература анжах халкьдин мецин эсеррал бинеламиш хьанвай.
Дарги чIалалди шииррин садлагьай кIватIал XX виш йисан сифте кьилера акъатнай,
амма абур диндиз талукь тир ва лексикадин жигьетдай зур пай даргидал зур пайни
араб чIалан гафарикай ибарат тир .

Дарги литература Октябрьдин революциядилай кьулухъ вилик физ эгечIнай.
Революциядин сифте йисара дарги халкьдин милли мецин эсерар кIватIна чапдай
акъуднай, гуьгъуьнлай, 1925 йисуз дарги чIалал «Дарган» тIвар алай садлагьай
республикадин газет акъатнай .

1961 йисан сентябрьдин 11 Избербаш шегьерда даргийрин садлагьай пешекар театр
тир — О. Батыраян тIварунихъ галай Музыкадинни-драмадин Гьукуматдин Дарги театр
ахъайнай.

Дарги миллетдин тIуьнри, виш йисарин къене абурун кьилин кеспияр тир
лежбервилинни малдарвилин майишатрихъ галаз галкIанвай адетрин суьрет
къалурзава. Гьавиляй, абурун тIуьнар асул гьисабдалди хъчарин, якIун ва
некIединбур я. Тинидин тIуьнрикай виридалайни гзаф гьатнавайбур хинкIарар ва
жуьреба-жуьре къенер авай чуду лугьудай цикIендиз ухшар пирог я. Чар авай
тинидикай авур лезги цикIендилай тафаватлу яз, чуду хъуьтIуьл ацIай тинидикай
ийизвайди я. Адан къенез адетдалди як ва я шур ацIурзава.

Вири Урусатдин программадин сергьятра Дагъустанда чеб пара авай чкайра дарги
чIалал (акуша нугъатдал) мектебдин чирвилер гузва, ктабар таржума ийизва. Дарги
чIалал тербия гузвай аялрин бахчаярни кардик ква. ГьакIни, Акуша, Къайтагъ,
Дахада, Леваши, Сергокъала районрин ва Избербаш шегьердин медресайра дарги
чIаларалди диндин чирвилер гузвайди я.



https://lez.wikipedia.org/wiki/%D0%90%D1%84%D1%80%D0%B8%D0%BA%D0%B0%D0%B4%D0%B8%D0%BD_%D0%B3%D0%B0%D0%BB%D0%BAI

Африкадин галкӀ (куьрелди — АГ) (ингл. African Union, исп. Unión Africana,
порт. União Africana, суахили Umoja wa Afrika) — Африкадин 54 гьукумат сад
ийизвай халкьарин арада авай гьакиматрин арада авай тешкилат я. Африкадин
садвилин тешкилатдин кар давам ийизавайди я. Адан бине 2002-лагьай йисан
9-лагьай чиледиз кутунва. Тешкилатдин кӀвалахунин сергьятдин къене жедай чӀехи
метлеб квай къарарар Африкадин галкӀдин ассамблеядал (гьукуматрин кьилеринни
гьакиматрин алтӀушун) кьабулдайди я. Ассамблея зур йисан къене садра тухудайди
я. Африкадин галкӀдин Секретариатни Комиссия Аддис-Абебада ацукьна. 2009-лагьай
йисан эхен вацра Африкадин галкӀдин Комиссия Африкадин галкӀдин векилвал гвай
органдиз (ингл. African Union Authority) элкъуьрнава.

Африкадин галкӀдин тарихдин вилик хьайибур яз Африкадин гьукуматрин галкІ
(ингл. Union of African States), 1960-лагьай йисарра Ганадин президент Кваме
Нкрумадин инициативадалди бине кутунвай Африкадин гьукуматрин конфедерация,
гьакӀни Африкадин садвилин тешкилат (ингл. Organisation of African Unity,
1963-лагьай йисан 25-лагьай тӀулдиз бине эцигнава) ва Африкадин экономикадин
кІапІал (англ. ингл. African Economic Community, 1991-лагьай йисуз бине
эцигнава) гьисабзава.

1990-лагьай йисарин юкьвара Африкадин континентда мад Африкадин галкӀ
туькӀуьруникай фикарар цӀийиз хъхьана. Кьилин себебар — Африкадин садвилин
тешкилатдин гъвечӀи эффектвал, гьакӀни ин тешкилат авай гьалдин кӀеви критика —
ам «диктаторрин клубдиз» элкъвена.

2000-лагьай йисуз, Ломеда саммит хьайи чӀавуз, Африкадин галкӀдин туькӀуьрдай
акт кьабулнава, 2001-лагьай йисуз, Лусакада саммит хьайи чӀавуз — цӀийи
тешкилатдин проект кьилиз акъудунин план. ГьакӀни Гьа чӀавуз Африка вилик
ракъуруникай чӀехи программа кьабулнава — «Африка вилик ракъурун патал цӀийи
партнервал» НЕПАД; (ингл. New Partnership for Africa's Development, NEPAD).



https://lez.wikipedia.org/wiki/%D0%90%D0%B2%D0%B0%D1%80_%D1%87I%D0%B0%D0%BB

Авар чIал (авар. авар мац̄I, магIарул мац̄I) — авар халкьдин хайи чIал.
Нах-дагъустандин чIаларин авар-анди-цез группадин авар-анди хилек акатзава. Адаз
виридалайни мукьвабур анди чIалар я. Асул гьисабдалди Дагъустандин рагъакIидай
патан районра ва Азербайжандин Закатала ва Балакен районра чкIанва. Дуьньяда
авар чIал чизвайбурун вири санлай кьадар тахминан 800 – 900 агъзур кас я.

Аваррилай гъейри авар чIал РагъакIидай Дагъустанда авай вири анди-цез халкьариз
чизва ва сад садахъ галаз рахуна авар чIалакай менфят къачузва.

Алай чIавуз авар чIалалди Дагъустандин рагъакIидай патан районрин агьалияр,
Азербайжандин Закатала, Балакен ва са кьадар Къах районрин аварар, Гуржистандин
кефердинни-рагъэкъэчIдай пата авай авар хуьрерин эгьлияр ва Турцияда авай аварар
рахазва.

1938 йисалай 1955 йисалди вири РагъакIидай патан Дагъустандин мектебра 5
классдал кьван тарсар авар чIалалди гузвай, вини классра урус чIалал.
Ругудлагьай классдилай эгечIна авар чIал «хайи чIал» ва литература хьиз чара
предметар хьиз гузвай. Авар чIалан тарсар мажбур яз анди-цез халкьарин хуьрерани
гузвай. И сиясат СССР-дин гьукуматди гъвечIи халкьар терг авун паталди тухузвай.

Хасавюрт ва Буйнакск районрин аварриз адет тирвал къумукъ чIалан чирвилер ава.
Азербайжандин кефердинни-рагъакIидай патан районра уьмуьр тухузвай аварриз цIап
чIал хайи чIалан дережада чизва, гьатта бязи акахьай миллетрин агьалияр авай
хуьрера (мес. Мухах хуьре) авар хзанра цIап чIалалди рахунал элячIнавай хзанарни
ава. Турцияда авай пара кьадарда мугьажир авар несилрин чIехи пай, муькуь
дагъустандин халкьарни хьиз, туьркверихъ галаз акахьна милли къамат саки
квадарна. Хайи чIал ва адетар анжах кьуьзуьбуруз чида.

1927 йисалди аварри араб графикадал туькIуьр хьанвай ажам алфавитдикай менфят
къачузвай. 1927—1938 йисарин къене латин алфавит кардик квай.



https://lez.wikipedia.org/wiki/Master_Of_Puppets

Master of Puppets (лезги «Нини гьалдайди») - америкадин треш-метал кIеретIдин
«Metallica-дин» пудлагьай студиядин албум я. 1986-лагьай йисан ибне вацран
3-лагьайдаз акъатнава. Им бас-гитарист Клиф Бёртон кваз кхьей «Metallica-дин»
эхиримжи альбом я. «The Billboard magazine 200» чартда 29-лагьай мукьав (чкадив)
ва ЧIехибританиядин чартда 41-лагьай мукьав агакьнава. Анжах АСШ-ра 6 млн кьван
копия маса ганва. Master of Puppets трэш-металда вине кьазвай албом я.

«Rolling Stone» журналди 500 виридалайни чIехи албомар къалурзавай сиягьда
Master of Puppets-ди 167-лагьай мукь кьунвайди я. Альбом также входит в список
101 лучших альбомов журнала «Time». ГьакIни албом «Time» журналдин 101 квайни
квай албомар къалурзавай сиягьдик квайди я. «Metal Hammer» журналди Master of
Puppets вичин 200 вири чIаварин квайни квай рок-албом къалурзавай сиягьдик
кутунва. Master of Puppets-ди 100 квайни квай албомар Metal-Rules рейтингда ва
25 квайни квай метал албомар къалурзавай IGN рейтингда садлагьай мукь кьунва.
Пара критикри Master of Puppets метал музыкадин тарихда виридалайни чIехи релиз
яз гьисабзава. New Musical Express версиядив кьурвал, вири тарихда виридалайни
чIехи 500 албомдин арада Master of Puppets-ди 462-лагьай мукь кьунвайди я.



https://lez.wikipedia.org/wiki/%D0%A6I%D1%83%D0%BC%D0%B0%D0%B4%D0%B0_%D1%80%D0%B0%D0%B9%D0%BE%D0%BD

ЦIумада район — Урусат Федерациядин Дагъустан республикада авай муниципалитетдин
район.

Район Дагъустандин лап рагъакIидай пата ала ва Ботлих, Тлярата, Ахвах, Шамил,
Цунта районрихъ галаз са сергьятра ава.

1932 йисалай 1936 йисал кьван райондин администрациядин юкь Цумада-Урух хуьр
тир, 1936 йисуз Агвали хуьр тайинарнай.

2010 йисан Вириурусатдин агьалияр сиягьдиз къачунин нетижайрин малуматриз
килигна, ЦIумада райондин миллетрин сиягь:

XIX виш йисуз юкьван Дагъустандин районрай иниз куьч хьанвай Кеди, Саситли,
Сильди, Гакко, Метрада, Агъа Хваршини, Вини Хваршини, Цихалах хуьрерин авар
эгьлийрилай гъейри вининихъ тIвар кьунвай бицIи халкьар ЦIумада райондин бинедин
агьалияр я.

Райондик, вичик 58 хуьр квай 23 муниципалитетар акатзава (къалин шрифтдив, са
шумуд хуьрерин арадай администрациярин юкьвар къалурнава);

Агвали хуьре авар чIалал «ЦІумадисезул гьаракь» (ЦIумададин ван) райондин газет
акъатзава.



https://lez.wikipedia.org/wiki/%D0%A4%D1%83%D1%82%D0%B1%D0%BE%D0%BB%D0%B4%D0%B0%D0%B9_%D0%B5%D0%B2%D1%80%D0%BE%D0%BF%D0%B0%D0%B4%D0%B8%D0%BD_%D1%87%D0%B5%D0%BC%D0%BF%D0%B8%D0%BE%D0%BD%D0%B0%D1%82

Футболдай европадин чемпионат (ингл. UEFA European Championship,
франц. Championnat d'Europe de football) — Европадин футболдин чемпионвал къачун
патал къугъун. ЧӀехи футболдин европадин хкянавайдиярин патахъай акъажунар я.
1960 йисуз авай тухун. Европадин Футболдай Ассоциациярдин ГалкӀ гъилик рекье
ттун.

1960 ва 1964 йисуз Европадин халкьдин Кубок тӀвар яз хьун. Кьилин трофей
гьуьрметдай Анри Делоне (чемпионатдин бине эцигай кас) тӀвар эцигун. Гьар са
чемпионат квалификациядин турнир эгечӀун. Садлагьай квалификациядин къугъун 1959
йисуз 5 апрелдиз къун (Ирландия — Чехословакия — 2:0).



https://lez.wikipedia.org/wiki/%D0%A4%D1%80%D0%B0%D0%BA%D1%82%D0%B0%D0%BB

Фракта́л (лат. fractus — куьлуь авур, ханвай, кукӀварнавай) — вичи-вичиз
ухшарвал кьетӀенвал авай, яни чара-чара алцумдин шкалайра сад хьтинвал авай
(фракталдин гьар са пай вири санал гзафвализ ухшар я) математикадин гзафвал я.
Математикада фрактал лагьайла евклиддин генгвиле куьлуь авур метрикадин
кьадарвал авай (Минковскидин кьадарвал, я Хаусдорфан кьадарвал), я топологиядин
метрикадилай тафават жезвай метрикадин кьадарвал авай нукьтайрин генгвал
гъавурда кьазва, гьавиляй фракталар эхир авай гьалкъайрив сергьятдиз тунвай маса
геометриядин фигурайривай тафават авун герек я.



https://lez.wikipedia.org/wiki/%D0%A1%D1%82I%D0%B0%D0%BB_%D0%A1%D1%83%D0%BB%D0%B5%D0%B9%D0%BC%D0%B0%D0%BD%D0%B0%D0%BD_%D1%80%D0%B0%D0%B9%D0%BE%D0%BD

СтIал Сулейманан район (урус. Сулейман-Стальский район) — Урусат Федерациядин
Дагъустан республикада авай муниципалитетдин район.

Район Дагъустан Республикадин кьибле пата ала. Республикадин Дербент, Хив,
Табасаран, Кьурагь ва Мегьарамдхуьруьн районрихъ галаз са сергьятра ава.

ЦИК ДАССР-дин 4-й сессияди 1928 йисан 22 ноябрьда кьабулай къарардалди, виликан
Куьре округдин Гуьней, Улусс, Хъутур-Куьредин наибвилерикай ва
Кьибле-Табасарандин наибвилин 9 лезги хуьрерикай Кьасумхуьруьн кантон арадал
гъанвай. 1929 йисуз кантон райондиз элкъуьрнай. 1963 йисуз райондик Кьурагь
район ва Мегьарамдхуьруьн райондин са пай кутунай. 1965 йисуз район вичин
виликан сергьятра гуьнгуьна кухтунай.

1969 йисан 12 майдиз РСФСР-дин Вини Советдин къарардалди, машгуьр лезги зари
СтIал Сулейманан юбилейдин гьуьрметдай райондиз тIвар СтIал Сулеймандиз
дегишарнай.

2010 йисан Вири Урусатдин агьалияр сиягьдиз къачунин нетижайрин малуматриз
килигна, СтIал Сулейман райондин миллетрин сиягь :

СтIал Сулейманан райондин хуьруьнсоветар ва абурук акатзавай хуьрер, (къалин
шрифтдив администрациярин юкьвар къалурнава); .

Гадарнавай хуьрер: Агъа Макьар, Агъа Ярагъ, Бигер, Бурши Макьар, Вини Арагъ,
Вини Ярагъ, Вини Макьар, Векьелар, ДаркIуш, Ивигар, Кьеан, КIеле, КуркIурхуьр,
Макьар, Мехкергъ, Рухун, ХпитIар, Хутаргъ, ЦIарахуьр, Чуьхверхуьр, ЦицIер,
ЦицIигъ, Чантархуьр, ЧIилихъ , ЯлцIугъ.



https://lez.wikipedia.org/wiki/%D0%A1%D1%82I%D0%B0%D0%BB_%D0%A1%D1%83%D0%BB%D0%B5%D0%B9%D0%BC%D0%B0%D0%BD

СтӀал Сулейман (урус. Сулейман Стальский) (1869 йисан 18 июнь — 1937 йисан 23
ноябрь) — Дагъустан советрин литературадин диб эцигай лезгийрин тӀвар-ван авай,
зурба шаир ва ватанперес.

1869 йисуз виликан Куьре магьалдин (гилан СтIал Сулейман райондин) Агъа СтӀалрин
хуьре дидедиз хьана. Вичиз бегьемдиз аялвал такур Сулеймана 13 йис хьайидалай
кьулухъ кьве гъилелди фу къазанмишзава. Ада батрак яз Дербентда, фялевиле
Генжеда, Самаркандда, Бакуда кӀвалахна. Къад йисуз дуьньяда къекъвейдалай
гуьгъуьниз ам хайи хуьруьз хтана; кӀвал кутуна, лежбервал ийиз, хзан хвена.
Революциядин ва граждан дяведин йисара СтӀал Сулейман киснач, ада 1917-йисан
революция, пачагь тахтунай гадарун шадвилелди кьабулна. Дагъустанда Советрин
гьукум гъалиб хьайидалай гуьгъуьниз СтӀал Сулеймана цӀийи уьмуьр туькӀуьрунин
карда гьевес авайвилелди иштиракна. Гьеле аял чIавуз шиирар туькӀуьрунал рикӀ
алаз хьайи Сулеймана вичиз аквазвай гьахъ авачир крарикай дегьне социал
метлебдин чӀалар туькӀуьрзава. Чешне яз революциядилай вилик туькӀуьрнавай адан
«Билбил», «Кавхадиз», «Судуяр», «Фекьияр», «Девлетлуяр, чиновникар» ва масабур
къалуриз жеда. Заридин сатирадин эсерра гьа гьахъ авачир девир дегьнедай ва
хцидаказ критика жезва.

Зариди пачагь тахтунай гадарун, Советрин власть тестикь хьун шадвилелди
кьабулнай ва цӀийи девирдин тарифзавай чӀалар теснифна. Амма адан рикӀелай
халкьдин гьукуматдиз ва Коммунистрин партиядиз хае кимивилерни алатнач — ада,
«Тапан коммунистдиз» хьтин, хци чӀалар туькӀуьрна.

С. Сулеймана туькIуьрай эсерри лезги ва Дагъустандин литератураяр вилик финиз
чIехи таъсир авуна. Абур Гь. Гьажибегова, А. Агъаева, Н. Къапиевади, Гь.
Гашарова, Гь. Гьамзатова, Р. Кельбе-ханова, Ф.Нагъиева ва маса алимри
ахтармишна. ЧӀехи зари 1934-йисалай СССР-дин писателрин союздин член тир.

СтӀал Сулейманан поэзиядин дувулар фольклордин ва литературадин гзаф дерин ва
жуьреба-жуьре къатариз гьахьнава. Гьелелиг им чи вилик акъвазнавай месэла туш.
Амма са кар къейд тавуна таз жедач: чаз чиз, СтӀал Сулейманаз искусстводин
векилрикай виридалайни гзаф СаадидитуькIуьрай эсерри таъсирна. Гьам уьмуьрдин
биографиядиз, гьам поэзиядин образный къурулушдиз, фикир авунин тегьердиз кьве
зарини сад-садаз мукьва я. Низ чида, РагъэкъечӀдай патан базарра, карвансарайра,
духанра жегьил СтӀал Сулейманаз куьчери ашукьрин ва ихтилатдал рикӀ алай
инсанрин сивяй Саадидин чӀалар гьикьван ван хьанатӀа…

СтӀал Сулейман 1937 йисан 21 ноябрдиз Агъа СтӀалда регьметдиз фена ва
гьукуматдин къарардалди Магьачкъалада кучукнава.

ЧӀехи заридин тӀвар хайи райондал, Лезги театрдал, Кьасумхуьруьн юкьван
мектебдал, Магьачкъала, Дербент, Киев ва маса шегьеррин куьчейрал, колхозрал,
библиотекайрал эцигнава. Магьачкъалада заридин сур авай багьда (ам заридин
тӀварцӀихъ гала) С. Сулейманаз зурба гуьмбет (ам Дагъустандин халкьдин
художник-скульптор Хасбулат Аскар Сарыджади теснифна) эцигнава. Инал гьар йисан
18-майдиз «Сулейманан шииратдин югъ» къейдзава.



https://lez.wikipedia.org/wiki/%D0%A0%D1%83%D1%82%D1%83%D0%BB_%D1%87I%D0%B0%D0%BB

Рутул чӀал — рутул халкьдин хайи чIал. Нах-Дагъустан чIаларин хзандин лезги
чIаларин группадик акатзава. ЧIал асул гьисабдалди Дагъустандин Рутул ва са
кьадар Азербайжандин Шеки районра гегьенш я. Рутул чӀалал рахазвайбурун кьадар —
30 360 кас я (2010 йис). ЧӀал вад нугъатриз пай жезва: мухад, шиназ, муьхрек,
ихрек ва борч-хинер нугъатар. Литературадин рутул чIал гьеле арадал атунин
девирда ава. Рутул чIалан алфавит 1990 йисалай кирилл графикадин бинедал алаз
кардик ква.

Рутул чӀалал Дагъустанда «МыхаIбишды цIинды хабарбыр» (Рутулрин Хабарар)
жемиятдинни - политикадин газета акъатзава, Магьачкъаладин радиостанциядай гьар
юкъуз 30 минутдин къене гунугар гузва, Дагъустандин телевидениеда вацра садра
гунуг акъатзава. Рутул чIалан тарсар умуми чирвилерин мектебра гузва, ДГьУ ва
ДГьПУ университетра рутул чIалан муаллимарни специалистар гьазурзавайди я.

2010 йисуз тухвай Вири Урусатдин агьалияр сиягьдиз къачунин малуматрив кьурвал,
Урусатда рутул чIалал рахазвайбурун кьадар 30 360 кас тир. Им вири рутулрин 95 %
пай я.

Рутул чIал Дагъустандин Рутул районда (59,46 %), Ахцегь райондин Хин хуьре ва
Азербайжандин Шеки райондин Кайнар, Хырса, Бейбулах, Дашуьз, Шин, Шор-су ва маса
хуьрера гегьенш хьанва.

Гилан рутул чIала вад асул нугъатар ава: мухад (литературадин чIалан бине
кутузвай нугъат), шиназ, муьхрек, ихрек ва борч-хинер нугъатар. Ихрек ва
борч-хинер нугъатар рутул чIалан кьиблединни - рагъакIидай патан нугъатдик
акатзава; мухад, шиназ, муьхрек нугъатар — рагъэкъечIдай патан нугъатдик
акатзава. Системадинни-структурадин кьетIенвилерай кьиблединни - рагъакIидай
патан нугъат цIахур чIалаз мукьва я, рагъэкъечIдай патан нугъат — будугъни
къирицI чIалариз.

Гилан рутул чIалан алфавит 1990 йисуз кирилл гьарфарин бинедал алаз
туькIуьрнавай .



https://lez.wikipedia.org/wiki/%D0%9C%D0%BE%D1%81%D0%BA%D0%B2%D0%B0_%D0%B2%D0%B8%D0%BB%D0%B0%D1%8F%D1%82

Москва вилаят (урус. Московская область) — Урусатдин европадин патан юкьва авай
вилаят (область). Административ юкь — Москва шегьер я, уьлкведин аслутушир
административ пай я.

Чилерин чӀехивилел гьалтайла урусатда 57-й чкадал ала; агьалийрин кьадардал
гьалтайла, Москвадилай кьулухъ, урусатда кьведлагьай регион яз гьисабзава (7
миллиондилай пара).

Кефердинни-рагъэкъечӀдай патай Ярославль вилаятдихъ галаз, РагъэкъечӀдай патай —
Владимир вилаятдихъ галаз, кьиблединни-рагъэкъечӀдай патай — Рязань вилаятдихъ
галаз, кьибле патай — Тула вилаятдихъ галаз, кьиблединни-рагъакӀидай патай —
Калуга вилаятдихъ галаз, рагъакӀидай патай — Смоленск вилаятдихъ галаз, кеферни
кефердинни рагъакӀидай патай — Тверь вилаятдихъ галаз са сергьятра ава.

Вилаятдин агьалийрин кьадар 7 048 084 — дилай гзаф я. Миллетар: урусар
(92,92 %), украинар, татарар, узбекар, таджикар, молдовар, армянар,
азербайжанар, беларусар ва масабур.



https://lez.wikipedia.org/wiki/%D0%9C%D0%B5%D0%B3%D1%8C%D0%B0%D1%80%D0%B0%D0%BC%D0%B4%D1%85%D1%83%D1%8C%D1%80%D1%83%D1%8C%D0%BD_%D1%80%D0%B0%D0%B9%D0%BE%D0%BD

Мегьарамдхуьруьн район (урус. Магарамкентский район) — Урусат Федерациядин
Дагъустан республикада авай муниципалитетдин район.

Район Дагъустан Республикадин лап кьибле пата ала. Кефер патай СтIал Сулейман,
Кьурагь ва Дербент районрихъ галаз, рагъакIидай патай Докъузпара ва Ахцегь
районрихъ галаз, кьибле патайни Азербайжан Республикадихъ галаз са сергьятра
ава. РагъэкъечIдай патай район Каспи гьуьлуьн ятари чуьхуьзва.

Райондин лап рагъакIидай патан чилер Къавкъаздин Кьилин цIиргъинин сувари
кьунва, рагъэкъечIдай падни тамари.

Кьилдин администрациядин тек хьиз Мегьарамдхуьруьн район 1943 йисуз арадал
атанвай. 1960 йисуз Мегьарамдхуьруьн район Кьасумхуьруьн райондихъ гилигнай,
1965 йисуз чара хьанвай . 2010 йисуз Мегьарамдхуьруьн райондин Храхуба ва
Урьянуба лезги хуьрер ва абурун эгьлияр Азербайжандин Хъачмаз райондиз маса
хганай .

2010 йисан Вири Урусатдин агьалияр сиягьдиз къачунин нетижайрин малуматриз
килигна, Мегьарамдхуьруьн райондин миллетрин сиягь :

Мегьарамдхуьруьн райондин хуьруьнсоветар ва абурук акатзавай хуьрер, (къалин
шрифтдив администрациярин юкьвар къалурнава);



https://lez.wikipedia.org/wiki/%D0%9C%D0%B0%D1%80%D0%BB%D0%B5%D0%BD_%D0%94%D0%B8%D1%82%D1%80%D0%B8%D1%85

Марлен Дитрихь (нем. Marlene Dietrich), тамам тӀвар — Мария Магдалена Дитрихь
(нем. Marie Magdalene Dietrich); 1901 й. 27 декабрь — 1992 й. 6 май) — немецни
америкадин актриса ва манияр ядайди.

Мария Магдалена Дитрих 1901 йсан 21 декабрьдиз Шёнеберг шегьерда, Луи Эрих Отто
Дитрихан (1868 х.й.) ва адан папан Вильгельмина Джозефина Фельзингдин (1876
х.й.) хзанда дидедиз хьана. Бубади 1890 йсара уландин кьушунра кьллугъзавай,
гьина адаз са шумуд орден пишкешнава, ва руш хьайи чӀавуз ам полициядин
лейтенант тир. Диде девлет авай, сятар маса гузвай ва гьакӀ масагунрив
алахънавай хзандай тир. Отто гьакӀан хзандай тир лугьуз, рушан мукьвабурин рази
туширвалдиз килигтавуна 1898 йисуз Джозефина Оттодиз гъулуьз фена. Мария жедалди
са йис вилик адан чӀехи вах — Элизабет дуьньядиз атана.

Дитрихри кӀеви, дамахар гвачир уьмуьр гьалдай, Оттодиз карьера туькӀуьриз
мурадар авачир. Марленан ругуд йисарин береда адан дах Отто регьметдиз фенай.
Амма кьиникьиндай са йис вилик, дидени буба ччара хьана маса чкайра яшамишзвай,
гьавиляй вичин дах Мариядин рикӀел амукьначир. Дидени пара кӀеви къилихар квай
кас тир, ва вичин хзанда адаз «пили» лугьузвай.



https://lez.wikipedia.org/wiki/%D0%9A%D1%8A%D1%83%D0%B9%D1%81%D1%83%D0%BD

Къуйсун, ЦӀийи Къуйсун (урус. Куйсун) — Дагъустан республикадин Мегьарамдхуьруьн
районда авай, «Къуйсун» хуьруьнсоветдик акатзавай хуьр.

Хуьр Мегьарамдхуьруьн райондин юкьванни-кьибле пата, Азербайжандихъ галаз
сергьятдин мукьвал, Кьулан вацIун чапла кьерел, райондин юкь тир
Мегьарамдхуьрелай 6,5 км яргъал ала. Виридалайни мукьвал алай «Билиж» ракьун
рекьин станция хуьрелай 46 км яргъал ала.

Хуьруьн кефер пата Самур цӀиргъини чка кьунва, рагъэкъечӀдай пата, «Къуйсун»
хуьруьн майишатдин кооперативдин багъар ва цазвай чилер алай кьулувал экӀя
хьанва, кьибле патайни Самур вацI авахьзава. Хуьруьн юкьвалайтӀуз, хуьр кьве
кӀарзавай «Мегьарамдхуьр-Ахцегь-Рутул» рехъ физва.

Гилан хуьрелай 760 м кефер патахъ галай, сувал алай Вини Къуйсун хуьруьн эгьлияр
агъаниз куьч хьунин рекьелди ЦӀийи Къуйсун хуьр арадал атанвайди я. Иниз
гьакӀни, Докъузпара райондин Макьар хуьруьн эгьлиярни куьч хьанвай. Алай чӀавуз,
хуьре абурулай гъейри, Гьакьидхуьруьн, Чеперин, Фияринни Хинерин эгьлийри уьмуьр
гьалзава.

XIX виш йисан 1864 йисуз Къуйсун хуьр вири Куьре ханвалдихъ галаз Урусат
империядин гъилик акатнай. Империядик квай чӀавуз, хуьр Дагъустан вилаятдин
Куьре округдин Гуьней наибвалдиз талукь тир. Мегьарамддинни Тигьирхуьрерихъ
галаз ва Мегьарамдхуьруьнжемятдик акатзавай.

2013 йисан агьалияр сиягьдиз къачунин малуматрив кьурвал хуьре 3223 касди уьмуьр
гьалзавай. 2012 йисан малуматрив кьурвал, хуьруьн агьалияр 3221 кас тир. 2002
йисан малуматриз килигна, хуьруьн агьалияр 2899 кас тир. Агьалидин вири лезгияр,
суни — мусурманар я. 1886 йисан Урусат Империядин агьалияр сиягьдиз къачунин
малуматрив кьурвал, Къуйсун хуьруьн агьалидин кьадар 608 кас тир.

1996 йисалай Къуйсунра сергьят хуьзвай Дербентдин кӀеретӀдин 5-й застава
кӀвалахзава. 2009 йисуз хуьре яд хуьзвай гьамбархана кардик кутунай. Хуьр газдив
тамамдаказ, цив са кьадар таъмин я, канализациядин система авач.



https://lez.wikipedia.org/wiki/%D0%98%D0%BC%D0%B0%D0%BC_%D0%A8%D0%B0%D0%BC%D0%B8%D0%BB

Имам Шамил (1797 йисан 26 июнь(17970626)диз, Дагъустандин Гимры хуьре дидедиз
хьанва —1871 йисан 4 февральдиз, Сауди Арабистандин Медина шегьерда рагьметдиз
фенва) — Дагъустандинни Чечнядин имам, Къавкъаздин сувавийрин регьбер. 1834
йисуз ам Кеферпатан Къавкъаздин имаматдин кьил хкягънавай. Миллетдай авар я.

ЯтӀани Шамил мажбур тир масадбурукай вичин къуватни имамат хуьз. Дагъустандани
Чечняда пара меликарни бегар авай, Имаматдин чилел чпин кӀвалер-затӀар авай.
Ахпа са арадилай Шамиливай вичиз аксидаказ акъвазнавайбур вичин патал хкиз хьана
гьар жуьре чилера наибвилиз эцигна. 1836 йисуз адан сифтевал Чечняда
Гьажи-Тачавани кьабулна. 1839 йисуз Ахулго хуьре Шамилан кьушунар урусри катана
анай акъудна. Шамилан хва урусри аманатвилиз къачуна. Ахпана, Шамилавай 1840
йисуз Чечнядай хтана Дагъустандиз вичин кар вилик тухуз хьана. Ада эгечӀна кӀеви
гьукумат эцигиз, ам патал ада пуд патан фикир кьили акъудиз хьана. Ада эцигна
иерархия — хуьрерин кьилер, вилаятдин кьилерни вичин регьбервал вирибурун кьиле
аваз. Вилаятрин чӀехибуру, наибри, Шамилан армиядин аскерар кӀватӀзавай.
Гьукуматдихъ вичин, кӀеви армия, почтани гьакьаринни дувандин система хьана.
1845 йисуз Шамилан виридалайни хъсан чӀав тир. Ада урусри вичиз акси ракъурнавай
армия Михаил Воронцован гъилик ракъурнавай михьиз барбатӀна. А крар гьич
РагъакӀидай патан Европадани чир хьана. ЯтӀани гуьгъуьна Воронцова вичин
стратегия масакӀавуна цӀийи кьиляй Шамилаз акси крар тухуз хьайила, Шамилан чӀав
къвез-къвез вичин эхирдик физ хьана. Крым дяве 1856 йисуз куьтягь хьайила,
Кавказда гьа дяве патал Шамилаз акси ракъур тавуна са гуж авай кар патал хуьзвай
кьушунар Шамилаз акси ракъурна. 200 000 кас авай армия вилик фена Шамил алай чка
элкъвена кьуна. Къвез-къвез жезвай гьал Шамилазни адан пад кьазвайбуруз лап пис
хьана. 1959 йисуз Гунибда ам урусри кьуна Россиядиз тувана. 1869 йисуз Шамил
фена Гьаж ийиз Меккадиз. Мединада ам рагьметриз фена.



https://lez.wikipedia.org/wiki/%D0%92%D0%B8%D1%88%D0%B9%D0%B8%D1%81%D0%B0%D0%BD_%D0%B4%D1%8F%D0%B2%D0%B5

Вишйисан дяве (франц. Guerre de Cent Ans, ингл. Hundred Years' War) — 1337—1453
йисара фейи са шумуд дявеяр, Англияни адан дуст-гьукуматар са патахъайни
Францияни адан дуст-гьукуматар маса. Дявейрин себеб Англиядин пачагьрин династи
Плантагенетриз Франциядин престолдал чпин ихтияр хуьз кӀан хьун тир. ГьакӀни
абуруз Европада континентдал алай чпин чилер къахчуз кӀанзавай. Мадни,
Плантагенетар француз пачагь династи Капетингрихъ галаз мукьвавилин алакъаяр
авай. Вичин патахъай, Франциядиз англивияр 1259 йисан Париж разивиляй абурун
кӀвачихъ галай Гиендай акъуд ийиз кӀанзавай. Сифте чӀавуз абуруз вири хъсан
физавайтӀани, Англиядивай вичин къастар дяведа кьаз тахьана амукьна эхирда
кьилди порт Кале гваз, 1558 йисалди адан гъиле амай.

1066 йисуз Нормадиядин герцог Ӏ Вильгельма Англия къачуна вичикай гьукуматдин
пачагь авуна. Гуьгъуьна адахъ галаз атайбурукай Англиядин цӀийи аристократия
хьана. Яргъи чӀавалди абур культурадай французар хьиз амай. Англи чӀалал абур
1250 йисарилай эгечӀна рахаз хьана. Гьадалай гъейри XIII вишйисан кьилел
къведалди абурухъ Франциядани пара чилер амай. Политикадай англи пачагьрихъ кьве
жуьре везифа авай. Са патахъай, Англиядин пачагьар хьиз абур Франциядин
пачагьрихъ галаз са дережадал алай. Маса патахъай, Францияда абур герцогарни
графар тирвили абур Франциядин пачагьрин къуватдик гвай. Вичин чил лап еке тир
чӀавуз 1173 йисуз а гьукуматдихъ Англия галаз француз герцогвалар Нормандия,
Аквитания, Гасконьни Бретань, мадни графвилер Анжу, Мэнни Турэн авай.
Суверенитет гвай Англиядин пачагь гьа са чӀавуз Францияда пачагьдин виридалайни
еке вассал тир.

Франциядин пачагьвилин династия Капетингриз гьамиша чпин англи-француз вассалрин
къуват атӀуз кӀанзавай. Къвез-къвез абурувай чпиз дакӀан вассалрин къуват
сергьятар ийиз хьана. XIII вишйисан кьиле французрин пачагь ӀӀ Филиппанни адан
англиви вассал Иоанн Чилавачирдан арада дяве хьана. Гуьгъуьна 1202 йиса Турэнни
Анжу графвилер, 1204 йисуз герцогвал НормадияЮ 1205 йиса графвал Мэн
англивийрикай хкатна. Ахпа 1213 йисуз Англиядикай Бретань хкатна. Къведай йисара
англи пачагьриз къакъатнавай чилер сакӀани кьулухъ къахчуз тежез амукьнавай.
1224 йиса ӀӀӀ Луьдвиг пачагьди Аквитаниядин чӀехи пай къачуна. Эхирни Англиядин
пачагь ӀӀӀ Генриха кьабулна чилер мад виинбур туширди 1259 йиса Парижда ктӀунвай
разивиле. Аквитанияда тӀимилдаказ амукьнавай чилер Гасконьдихъ галаз галкӀурна
цӀийи герцогвал Гийень туькӀуьрна.

Гуьгъуьнин цӀудйисара рафтарвилер кьве пачагьрин арада — Ӏ Эддарданни ӀV
Филиппан — хъсан хьана дявеяр куьтягь хьанвайтӀани, абурун чилерин суал
кӀевидаказ кьуна амай. ӀӀ Эдвардан чӀавуз англивийрин патахъайни X Луьдвиган, V
Филиппанни ӀV Карлан чӀавуз французрин пата кьве гьукуматри н арада авай
гьуьжетар 1307 йисалай эгечӀна мадни хкаж хьана. ЧӀехи суал тир Англиядин
пачагьди Гийеньдин герцогдаказ француз пачагьдин гудай пулун екевал тир, вучиз
лагьайтӀа англивийрин пачагьди ам вичиз лап агъуз кар хьиз гьисабзавай.
Англиядин пулар, чпин пачагьдин чин алай, Франциядин чилел кардик квайвилини
дуванрин суал патал рафтарвилер лап пис хьана.

1340 йисан январдиз ӀӀӀ Эдуарда вич Франциядин пачагь я лагьана гьукуматдиз
вичин кьушунар тухвана. Адан кьушунрик французриндилай тӀимил солдатар
квайтӀани, Креси женгина 1346 йисуз ада французрин армия михьиз кӀукӀварна. Ахпа
ада 8000 хьелехъан вичихъ галаз тухвана, балкӀанхъанар балкӀанрилай алудна чилел
акъвазарна, хьелехъанарин арада. Гьа йисузни 11 варз куьлега кьурла, Кале
шегьерни англивийри кьуна.



https://lez.wikipedia.org/wiki/%D0%92%D0%B0%D0%BB%D0%B5%D0%BD%D1%82%D0%B8%D0%BD%D0%B0_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%BD%D0%B0_%D0%A2%D0%BE%D0%BB%D0%BA%D1%83%D0%BD%D0%BE%D0%B2%D0%B0

Валенти́на Васи́льевна Толкуно́ва (1946 йисан 12 июль(19460712), Армавир,
Краснодар край, УСФСР —2010 йисан 22 март, Москва) — советдин ва урусатдин
манияр ягъизвайди. УСФСР-дин Халкьдин артист).

1946 йисан 12 чиледиз Краснодар крайдик акатзавай Армавир шегьерда манияр
ягъизвайди дидедиз хьана. 1964 йисуз Москвадин гьукуматдин мединиятдин
институтдин дирижердинни хордин хилез гьахьна. 1966 йисуз Валентина Толкуновади
«ВИО-66» биг-бенда (Ю. С. Саульскийдин регьебервилик кваз) джаздин макьамар
ягъиз эгечӀна.

1971 йисуз манияр ягъизвайди Гнесинрин тӀварунихъ галай макьамрин училище
акьалтӀарна. Гьа йисузни «Югъба югъ» (урус. «День за днём») сериалдин патал
Толкуновади И. Е. Катаев композитордин, Михаил Анчарован шииррал эцигай, манияр
ягъана.

1973 йисалай кьулухъ Толкуновади Москонцертдин кьилин ягъизвайди яз кӀвалахзава.
1989 йисуз Москонцертдин диб хьиз аваз «АРТ» Творчестводин тешкилат
туькӀуьрнава, адан художестводин чӀехиди Валентина Толкунова хьана. 1987 йисуз
манияр ягъизвайдаз «РСФСР-дин Халкьдин артист» лагьай тӀвар гана.



https://lez.wikipedia.org/wiki/%D0%91%D0%B8%D0%BE%D1%85%D0%B8%D0%BC%D0%B8%D1%8F

Биохи́мия (биологиядин, ва я физиологиядин химия) - чан алай клеткайрин ва
организмрин химиядин квай затӀарикай, ва абурун уьмуьрдин диривилин кӀвалахдин
бине авай химиядин процессрикай илим я. "Биохимия" термин XIX-й виш йисан
юкьварай эпизодик гьалара кардик авай, амма классик тир вариантда ам 1903-й
ийсуз немецрин химик Карл Нойбергди теклифна.

Биохимия са шумуд илимрин арада авайди я, яни трансдисциплинар илим янаходится,
кӀвенкӀвени-кӀвенкӀве — биологиядинни химиядин арада.

Биохимиядин ва молекуляр биологиядин арада авай тафават ам я хьи, молекуляр
биологар гзафни-гзаф нуклеин кислотаяр чирзава, биохимикар лагьайтӀа, ладзарни
биохимиядин реакцияр катализация ийизвай ферментар.



https://lez.wikipedia.org/wiki/%D0%90%D0%BC%D0%B0%D0%B7%D1%83%D0%BD

Амазун (исп. Amazonas, порт. Amazonas) — Кьибледин Америкада авай вацӀ,
дуьньядин виридалайни яргъи вацӀ, гьакӀни бассейндин кьадардал, цив ацӀайвилел
ва вацӀун системадин яргъивилел гьалтайла дуьньядин виридалайни чӀехи вацӀ я.

Маранийун ва Укаяли вацӀар сад-садак какахьуналди арадал къвезава. Маранийун
лугьудай кьилин агъавацӀалай эгечӀна яргъивал 6992,06 км жезва, XX-лагьай виш
йисан эхирда жагъанвай Апачета лугьудай кьиляй эгечӀна — 7000 кьван км я,
Укаялидин кьиляй эгечӀна — 7000 км-дилай пара я.

Бассейндин майдан — 7180 агъ. км² (масса малуматрив кьурвал, 6915 агъ. км²) я. И
къалурзавай лишандал гьалтайла ам Ла-Плата эстуарийдин (4140 агъ. км²) ва Конго
вацӀун (3700 агъ. км² кьван) бассейнрилай лап чӀехи я.

2011-лагьай йисуз вири дуьньядин конкурсдин нетижада Амазун вацӀ 7 дуьньядин
тӀебиатдин аламатдикай сад яз тестикьарна.

Амазун вацӀун бассейндин чӀехи пай Бразилиядинди я, кьиблединни рагъакӀидай
патан ва рагъакӀидай патан районар — Боливиядинбур, Эквадординбурни
Колумбиядинбур я.

Гзаф пай Амазун арандай тӀуз ва экватордин мукьув физавай вацӀ субгьяркьуьвилин
патаз авахьзава. Дуьньядин виридалайни чӀехи делта арадал гъана (адан майдан 100
агъзурдилай пара км², гьакӀни дельтадик дуньядин виридалайни чӀехи вацӀун Маражу
тӀвар алай остров акатзава), Амазун вацӀ Атлантик океандик акахьзава.

Амазун вацӀ хейлин агъавацӀари таъминарзава, абурукай 20-даз 1500 км-дилай пара
яргъивал ава. Виридалайни чӀехи агъавацӀар ибур я: эрчӀи патай — Журуа, Пурус,
Мадейра, Тапажус, Шингу, Тукантинс; чапла патай — Иса, Жапура, Риу-Негру.

Бразилиядин Миллетдин обсерваториядин Геофизикадин департаментдин малуматриз
килигна, Амазун вацӀни физавай патаз, амма 4 агъзур метр авай деринда, накьвадин
ятарив таъмин жезвай чилин кӀаник квай Гьамза (Hamza) вацӀ физава. Адан авахьун
3 агъзур м³/с кьван я..

Кьилин пуртар (агъидилай виниз килигна): Белен, Сантарен, Убидус, Манаус
(Бразилия), Икитус (Перу).

ВацӀун бассейндин майдан Австралиядин майдан кьванди я. Амазундин кеферпатанни
кьиблепатан агъавацӀара йисан къене чара-чара вахтунда хкаж жезва, адан гъиляй
Амазункадин юзун дуьзрин жезва, гьавиляй ам вири йисан къене цив ацӀай яз ава.
Хкаж хьайила, физ тежер уьленар арадал гъана, яд пара гегьенш тир чилерал
акьалтзава.



https://lez.wikipedia.org/wiki/%D0%90%D0%BA%D0%B1%D0%B0%D1%80_%D0%A7%D3%80%D0%B5%D1%85%D0%B8

Акбар, Джелал-ад-Дин Мугьаммад гьакӀни ЧӀехи Акбар (1542, 14 баскӀум (октябрь) —
1605, 17 баскӀум (октябрь)) — ЧӀехи Моголрин династиядин пудлагьай падишагь,
тимуридрикай сад, Бабурдин хтул, Тамерландин сихилдикай тир кас. Акбарди Могол
династиядин къуват кӀеви авунай ва чара гьукуматар дяведалди къачунрин рекьелди
вичин гьукуматдин сергьятар мадни гегьеншарнай.

ЧӀехи Акбар, Хумаюн императордин хва тир. 1542-й йсан 14 баскӀумдиз
(октябрьдиз), Инд вацӀун дугунда авай гила Пакистандин Синд провинциядин
Амаракот шегьерда хайиди я, гьина вичин уьмуьрдин 12 йис гьалнай. 1555-й йисуз
ам вичин дах Хумаюндихъ галаз, литературадинни художестводин юкь тир Дели
шегьердиз куьч хьанвай.

1556-й йисуз Хумаюн кьенвай, ва 14 йис авай Акбарди гьакимвилин кьенерар вичин
гъилиз къачунвай. Кьуд йисалай ада регент тир Байрам хан чукурна ва са шумуд
бунтар гужалди терг авуна, гьабрун арада вичин стха Гьакимахъ галаз чуькьвена
ласарнай къарагъунарни авайди тир, адаз империядикай ирс яз амукьнавай ччилерин
сергьятар гегьенш ийиз гатӀуннай. Акбара, Раджпутана, Гуджарат, Бенгалия ва
Кашмир сад авунай. Адан яргъи муьгьлетдин гьакимвилин асул пай, Кеферпатан
Индиядин муьтӀуьгъ тежер гьакимар вичиз табийруниз ва уьлкведа кӀеви ислягьвал
тваз акъуднай.



https://lez.wikipedia.org/wiki/%D0%90%D0%B7%D0%B0%D0%B4%D1%83%D0%B3%D1%8A%D0%BB%D0%B8

Азадугъли (урус. Азадоглы) — Дагъустан республикадин Мегьарамдхуьруьн районда
авай, «Азадугъли» хуьруьнсоветдик акатзавай хуьр.

Хуьр Мегьарамдхуьруьн райондин кефердинни-рагъэкъечIдай пата, дуьз Дербент
райондихъ галаз сергьятдал, Кьулан вацIун чапла кьерел, райондин юкь тир
Мегьарамдхуьрелай 39,5 км яргъал ала.

ЛукIар хуьруьз Дербентдай 30 лукI хзанар куьчарнай. Туьрк чIалал «Кул» - «ЛукI»
лагьай чIал я. «Куллар» гзафвилин форма я. Голландви сиягьатхъан Ян Стрейса
вичин гъилив кхьей тарихдин документра къейд ийизва хьи, девлет авай ксари, чпиз
сувабар къазанмишун патал а лукIар пулунихъ къачуна тухвана абуруз азадвал
багъишзавай. Азад хьайи лукIари чпиз мукьварал Азадугъли хуьр арадал гъанвай.
Фарс чIалал «Азад» - «Азад», туьрк чIалал «Оглы» - «Хва» лагьай чIал я, яни
«Азад хва».

XIX виш йисан 1864 йисуз Азадугъли хуьр вири Куьре ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Уллу магьалдиз талукь тир. ЛукIар, Нюгди ва Салик хуьрерихъ галаз
ЛукIарин хуьруьнжемятдик акатзавай.

2013 йисан агьалияр сиягьдиз къачунин малуматрив кьурвал хуьре 1707 касди уьмуьр
гьалзавай . 2012 йисан малуматрив кьурвал, хуьруьн агьалияр 1697 кас тир . 2002
йисан малуматриз килигна, хуьруьн агьалияр 1656 кас тир . Агьалидин вири
лезгияр, суни - мусурманар я. 1886 йисан Урусат Империядин агьалияр сиягьдиз
къачунин малуматрив кьурвал, Азадугъли хуьруьн агьалидин кьадар, вири цIапар яз
36 кас тир.



https://lez.wikipedia.org/wiki/%D0%90%D0%A1%D0%A8

Америкадин Садхьанай Штатар, гьакӀни АСШ, Садхьанвай Штатар, Штатар, Америка
(ингл.United States of America, USA, U.S., the USA, America, the States) —
Кеферпатан Америкада авай гьукумат я. Чилин кьадар — 9,5 млн км² я (дуьньяда
4-лагьай чкадал ала). Агьалийрин кьадар — 320 млн кас я (2013 йисан къимет,
дуьньяда 3-лагьай чкадал ала). Кьилин шегьер — Вашингтон я.

Садхьанвай Штатар кефер патай Канададихъ галаз ва кьибле патай — Мексикадихъ
галаз са сергьятра ава, гьакӀни Урусатдихъ галаз гьуьлуьн сергьятар ава. Адан
къерехар рагъэкъечӀдай патай Атлантик океанди, рагъакӀидай патай — Лас океанди,
кефер патай — Кеферпатан МуркIарин океанди кьунвайди я.

Америка — федератив садвал я ва 50 штатрикай ва Колумбия федерал
округдикай ибарат я. Идалайни гъейри, Вест-Индияда авай Виргин островар,
Пуэрто-Рико, РагъэкъечIдайпатан Самоа, Гуам ва Океаниядин пара кьадарда островар
Америкадиз талукь я.

Конституциядин жигьетдай Америкадиз официал чIал авач. Агьалидин чIехи пай
инглис чӀалал рахазва лугьуз и чIал гьукуматда де-факто официал чIал хьиз физва.
Этнографиядин жигьетдай Садхьанвай Штатар виридалайни цӀару ва жуьреба-жуьре
культура авай гьукуматрикай сад я. Авай гьалар чара-чара уьлквейрай ва
континентрай Америкадиз чӀехи масштабра физвай миграциядин нетижада арадал
атанва. Пулунин тек — АСШдин доллар я. АСШдин агьалийриз американвияр
лугьузвайди я, адет тирвал Садхьанвай Штатрин тӀварцIин альтернатива хьиз
Америка тӀваруникай менфят къачузвайди я.

Америкадин Садхьанвай Штатар 1776 йисуз тешкил хьана, чпин аслу туширвиликай
малумат ганвай цӀипуд британиядин колония сад хьайила. Аслу туширвал патал дяве
1783 йисал кьван давамарзавай тир, женг колонистрин гъалибвилелди акьалтӀ хьана.
1787 йисуз АСШдин Конституция кьабул хьана, 1791 йисуз — Ихтийрикай Билль, ада
гьукуматдин регьбервилин гражданрин патахъай ихтиярар метлеблудаказ сергьятра
эцигнава. 1860 йисарра лукӀар авай кьибледин ва промышленность авай кефердин
штатрин арада авай аксивили кьуд йисан гражданвилин дяведик кьил кутунай. Кефер
патан штатрин гъалибвили АСШдин виринра лукӀвал тухун къадагъа гъана. ГьакӀни
кефер патан штатрин гъалибвили уьлкведиз садвал хкана (кьибледин штатар
Конференциядиз сад хьайила, АСШдилай аслу туширвиликай малумат гана).

Гила дуьньяда АСШдин экономикадив виридалайни кьакьан КъВПдин дережа гва
(16,7 трлн доллар 2013-лагьай йисуз, вири дуьньядин КъВпдикай 23 % ава, маса
къачунин алакьун глобал паритетдикай 19%-дилай пара ава). Гьар инсандал
акъатзавай къазанжидин кьадардал гьалтайла Америка Дуьньяда 7-лагьайди я.

АСШ — Садхьанвай Миллетрин Тешкилатдин ва Кеферпатан Атлантикадин Альансдин диб
эцигай гьукумат я, СМТдин Хата авачирвилин Советда абурув гьамишан чка гва.

АСШдив къудратар авай яракьламишнавай къуватар гва, гьабурун арада дуьньяда
виридалайни чӀехи гьуьлуьн дяведин къуватарни. Чилел абуруз виридалайни чӀехи,
вири сад-садал гьалчна, «хвехуьнин» потенциал ава.

Планетадал виридалайни чӀехи экономикадин, политикадин, культурадин ва дяведин
таъсир гваз, АСШ кьилди сад тир акьалтӀай гьукумат хьиз гьисабзава.

1507 йисуз германиядин картаяр кхьидайди Мартин Вальдземюллерди дуьньядин карта
туькӀуьрна. РагъакӀидайпатан зурэлкъверда авай чилериз ада садлагьай сеферда
«Америка» (America) гана, флоренциядин сифте жугъурайди ва картаяр кхьидайди
Америго Веспуччидин гьуьрметдай. 1776-лагьай йисуз виликан британиядин
колоностри АСШдин аслу туширвилин декларацияда садлагьай сеферда уьлкведин гилан
тӀвар кардик кутуна — «unanimous Declaration of the thirteen united States of
America». Са арадлай United States of America тӀвар — Америкадин Садхьанвай
Штатар — 1776-лагьай йисуз официал рекьелди кьабулна II Америкадин Континентал
Конгрессда кьабул хьанва (1775-лагьай йисан 7-лагьай кьамугдиз кьабулнавай
«Садхьанвай колонияр» тӀварцӀин чкадал). 1778-лагьай йисан франциядинни
америкадин икьрарра Кеферпатан Америкадин Садхьанвай Штатар (United States of
North America) кӀвалахарзава.

Са арадлай тӀварцӀин куьруьн къайдани, гила мукьвал-мукьвал кардик кутадай,
арадал акъатна: United States (Садхьанвай Штатар). И тӀварни адалай куьруь
къайда — Штатар (States) — Континентал конгрессдин протоколра кардик кутазвай
тир. «U.S.» аббревиатура Джордж Вашингтондин 1791-лагьай йисан чарарра
гьалтзава, «U.S.A.» аббревиатура 1795-лагьай йисуз сифтени-сифте арадал акъатна.

СССГ-дин статистикадин документра ва журналра Кеферпатан Америкадин Садхьанвай
Штатар тӀвар гегьеншдаказ кардик кутазвай тир.

АСШдин гьукуматдин пайдах — 13 яруни цӀиргъидалди (нубатдалди) дегиш жезвай лацу
зулуникай (7 яру ва 6 лацу зул) ибарат тир парча я. Пайдахдин вини чапла пипӀе
лацу вад пипӀен гъетер квай дуьз пипӀерин кьудпипӀенди ала. Гъетерин кьадарни
штатрин кьадар сад хьиз я — 50.

13 зулуни 13 виликан колония къалурзава. И колонийри, 1776-лагьай йисан 4-лагьай
чиледиз тухванвай Кеферпатан Америкада авай англиядин колониярин векилрин
континентдин конгрессда кьабулнавай АСШдин аслу туширвилин декларациядив
кьурвал, сад хьайила Америкадин Садхьанвай Штатар тещкил авуна (Вирджиния,
Делавэр, Джорджия, Массачусетс, Мериленд, Нью-Гемпшир, Нью-Йорк, Нью-Джерси,
Пенсильвания, Род-Айленд, Коннектикут, Кьиблепатан ва Кеферпатан Каролина).

АСШдин миллетдин гимн — «Гъетерни зулар авай пайдах» официал рекьелди 1931
лагьай йисуз кьабулнава. Гафар гимндин патал 1814-лагьай йисуз кхьенва.

Гьукуматдин герб — ахъа лувар квай лекьрен суьрет я, лекьре вичин пацара зейтунд
таран бицӀи хел ва 13 хьел кьазва. Лекьрен хурал гьукуматдин пайдахдин рангар
тикрарзавай щит ала. КӀуфа багъ кьазва, а багъунин винел «E pluribus unum»
кхьенвайди я. Лекьрен кьилин винелай — 13 (садлагьай штатрин кьадардиз
килигайвал) вад пипӀен гъед цавун ранг авай цифеда

АСШ Кеферпатан Америкадин юкьван пата ала. Чилин виридан кьадар — 9 826 675 км²
я. Уьлкведин чил пуд паюникай ибарат я:

АСШ — чилин кьадардин чӀехивилел гьалтайла дуьньяда пудлагьайди тахьайтӀа
кьудлагьайди я (къурамат ва гьуьлуьн мулкар кваз). Америка Урусатдинни Канададин
гуьгъуьнлай ава, гьакӀни са кӀус Китайдилай алудиз тахьайтӀа адаз пудлагьай чка
гуз ава. Садхьанвай Штатрин виридан чилерин майдан алцумунин тегьердилай аслу я
(гьисабунин нетижаяр — 9 522 055 км², 9 629 091 км² тахьайтӀа 9 826 676 км²).
ГьакӀни Китайдинни Индиядин арада авай гьуьжет алай чилер гьисабдиз къачузва.
Кьилди са къураматдин чилер гьисабдиз къачуртӀа, Америкади Канададилай алудзава,
АСШдин вилик кьилди са Урусатдини Китайди чка кьунва.



https://lez.wikipedia.org/wiki/Metallica

Metallica — америкадин метал-кӀеретӀ я. Адетдалди яз кукӀвар-гатадай-метал
(трэш-метал) стилда лугьузвайди я. КӀеретӀ 1981-лагьай йисуз Лос-Анджелес
шегьерда диб эцигнавайди я. Metallica-ди метал вилик тухунал чӀехи таъсир авуна.
«Трэш-металдин чӀехи кьуд» (thrash metal big four)дик акатзавайди я. Metallica —
виридалайни чӀехи коммерциядин агалкьунар авай метал-кӀеретӀ я. Вири санлай
къачурла дуьньяда 100 млн экземпляр кӀеретӀдин манийрин кӀватӀал маса ганва.
2012-лагьай йисуз Metallica чпин кьилди вич вичиз тир Blackened Recordings лейбл
диб эцигнава, гьакӀни вири чпин студиядин манийрин кӀватӀалар маса къахчуна.



https://lez.wikipedia.org/wiki/%D0%A3%D1%8C%D0%BD%D1%83%D1%8C%D0%B3%D1%8A

Уьнуьгъ (азер. Əniq) — Азербайжан республикадин КцӀар районда авай кьакьан сувун
хуьр. «Уьнуьгърин» хуьруьнсоветдик акатзава. Хуьруьнсоветдин кьилин хуьр я.

Хуьр КцIар райондин кьибле пата, КцIар вацӀун кьерел, райондин кьилин шегьер тир
КцIар шегьердилай 28 км яргъал ала.

Уьнуьгърин мягьлейрин тIварар (ойконимар): Майдан мягьле, МискIин мягьле, Къурт
мягьле, ЧIурал мягьле, ЦIийихуьр мягьле.

Уьнуьгъ хуьре агъадихъ галай сихилрин веледри уьмуьр ийизва: Айдаяр, Арабар,
Чакъалар, Фекьияр, Гьажиханар, Пиемар, Татлаяр, ТIигьирар, Мискискар,
Къарабагъвияр, Эгрияр, Кесдияр, Абукарар .



https://lez.wikipedia.org/wiki/%D0%A3%D1%80%D1%83%D1%81%D0%B0%D1%82%D0%B4%D0%B8%D0%BD_%D0%A4%D0%B5%D0%B4%D0%B5%D1%80%D0%B0%D1%86%D0%B8%D1%8F

Урусат (урус. Россия), Урусатдин Федерация (урус. Российская Федерация),
куьрелди УФ (урус. РФ) — РагъэкъечӀдайпатан Европада ва Кеферпатан Азияда алай
дуьньядин виридалайни чӀехи гьукумат. 2015 йисан малуматриз килигна агьалидин
кьадар 143 657 134 — 146 200 000 кас я. Чилин майдан — 17 098 246 — 17 125 187
км² я. Майдандин чӀехивилиз килигна дуьньяда садлагьай чкадал ва агьалидин
кьадардиз килигна кӀуьдлагьай чкадал ала.

Урусатдин виридалай чӀехи ва кьилин шегьер Москва я. Гьукуматдин чӀал — урус
чӀал я.

Урусат — федератив тегьердин акахьай республика я. Гьукуматдин кьил — президент
я. Кьилиз акъудунин везифаяр Урусатдин Гьукуматди кьиле тухузва. Векилвилинни
къанунар акъуддай орган — Урусатдин Парламент — Федерациядин Совет я, ам
Гьукуматдин Думадикай ва Федерациядин Советдикай ибарат я. 2012 йисан 7-лагьай
тӀулдиз Владимир Путин Урусатдин Президентдин къуллугъдал ацукьна. 2012-лагьай
йисан 8-лагьай тӀулдиз Дмитрий Медведев Урусатдин Гьукуматдин председательвилин
везифадал атанай.

Урусат Федерациядик 85 субъект ква. Абурукай 46 — вилаят, 22 — республика, 9 —
край, 3 — федерациядин метлеб авай шегьер, 4 — автономиядин округ, 1 —
автономиядин вилаят хьтин субъектар я.

Грек чӀалалди «Росия» (грек. Ρωσία) тӀвар кьунвай сифте гъиливкхьинар X виш
йисарин кьулариз талукь я. И тӀвар Византиядин император Константин
Багрянородныйди кхьей «Мярекатрикай» ва «Империя идара авуникай» гъиливкхьинра
Русь уьлкведин тӀвар грек чӀалалди къалурнавай. Кирилл гьарфаралди и гаф сифте
яз 1387 йисуз кардик кутунай. XV—XVI виш йисарин къене урусрин ватан тир
Москвадин князьвал алай чилериз грек чӀалан таъсирдалди дегиш хьанай «Росия»
лугьузвай.

Конституциядалди тайин хьанвай Урусатдин чилерин майдан 17 125 407 км² я. Ам
дуьньяда виридалайни чIехи уьлкве я. Урусат тамамдаказ Чилин кеферпатан паюнал,
Евразия материкдал ала. Ада Европадин майдандин 3 млн км² ва Азиядин майдандин
14 млн км² кьунва. Урусатдин чилерин 45 % тамарал къвезва. Уьлкве Лас ва
Кеферпатан МуркIарин океанрин ва гьакIни Балтик, ЧIулав, Азов, Каспи гьуьлерин
ятари кьунва. Гьавиляй дуьньяда виридалайни яргъи кьер (37 653 км) Урусатдиз
ава. Уьлкведин юкьва авай Урал сувари Урусат Европа ва Азия патариз пайзава.
РагъэкъечIдай патай рагъакIидай патаз Урусатдин яргъавал 10 000 км, кефер патай
кьибле патаз авай яргъавал 4 000 км я.

Са сергьятрал алай уьлквейрин кьадардиз килигна Урусатди дуьньяда садлагьай чка
кьазва. Къураматда Урусат агъадихъ галай уьлквейрихъ галаз са сергьятра ава:
Норвегия, Финляндия, Эстония, Латвия, Литва, Польша, Беларусия, Украина,
Гуржистан, Азербайжан, Къазахстан, Монголия, Китай, Кореядин
Халкьдинни-Демократиядин Республика. Американи Япониядихъ галаз Урусатдиз
гьуьлуьн сергьятар ава.

Урусат Баренц, Карадин, Лаптевар, РагъэкъечӀдай патан-Сибирдин, Чукоткадин,
Беринг, Охотадин, Япон, ЧӀулав, Азов, Балтикадин гьуьлерин ятари кьунва.

Урусата авай вирер: Каспий гьуьл (дуьньяда виридалай чӀехи вир, ам учӀуди я, а
вирен патаг алай чилел Урусатдин виридалай агъана авай чка ава −28м), Байкал
(дуьньяда авай виридалай дерин вир, ва дуьньядин виридалай михьи яд авай чка),
Ладога, Онега ва Чуддин вир ва масабур.

Дуьнядин виридалай яргъи вацӀар Урусатда ава — Лена, Обь, Иртыш, Енисей, Волга,
Амур, Дон, Кеферпатан Двина.

Урусатдин 45,4 % пай тамари кьунва. Тамари кIевнай чилерин вири санлай майдан
796,2 млн гектар я. Уьлкведин майдандин чIехивилиз ва вичихъ жуьреба-жуьре
тIебиатдин зонаяр аваз хьуниз килигна, Урусатда гьайванринни набататрин алемар
гзаф девлетлубур я. Лап кефер патан арктик баябанра, чкадин гьайванрин асул
тIуьнрикай тир, хьирхьамар, полюсдин бубуяр, лютикар экъечIзава. Тундрада и
набататрин сиягьдик бицIи верхьин, макъун ва цIивелин тарар акатзава. Тамун
тундрада нарат тарцин хзандиз талукь тир муьтквер, кедр, пихта ва даур
лиственница хьтин тарар экъечIзава. Са кьадар кьибледихъ къвердавай мегъуьн,
гийин, гъверши, гъулцин хьтин гьяркьуь пешер галай тарарин тамар эгечIзава.
Приамурьеда пара кьван кьери тарарин жуьреяр экъечIзава, ибур: моголиядин
мегъуьн тар, маньчжуриядин гъверши тар, ильм (къарагъаждин жуьрейрикай сад),
хъархъун тарар я. Чуьлуьн ва чуьлни тамар акахьай регионра мегъуьн тамар,
жуьреба-жуьре векьер ва къуьлуьн набататар экъечIзава. ЧIулав гьуьлуьз мукьва
тир субтропик регионра цак алай мегъуьн тарарин рукар, цIирицI тарари, чIулав
макъун тарари, самшит тарари винизвал ийизва.

Адыгъея, Республика Алтай, Башкортостан, Бурятия, Дагъустан, Ингушетия,
Калмыкия, Къарачай-Черкессия Республика, Карелия, Кеферпатан Осетия — Алания,
Республика Коми, Республика Крым, Къабарда-Балкъар, Марий Эл, Мордовия, Саха
(Якутия), Татарстан, Тыва, Удмурт Республика, Хакасия, Чечен Республика, Чуваш
Республика — Чувашия;

Алтай край, Забайкальедин край, Приморьедин край, Камчаткадин край, Краснодар
край, Красноярск край, Пермь край, Ставрополь край, Хабаровск край;

Агъа Новгороддин вилаят, Амур вилаят, Архангельск вилаят, Астрахань вилаят,
Белгород вилаят, Брянск вилаят, Владимир вилаят, Волгоград вилаят, Вологда
вилаят, Воронеж вилаят, Иваново вилаят, Иркутск вилаят, Калининград вилаят,
Калуга вилаят, Кемерово вилаят, Киров вилаят, Кострома вилаят, Курган вилаят,
Курск вилаят, Ленинград вилаят, Липецк вилаят, Магадан вилаят, Москва вилаят,
Мурманск вилаят, Новгород вилаят, Новосибирск вилаят, Омск вилаят, Оренбург
вилаят, Орёл вилаят, Пенза вилаят, Псков вилаят, Ростов вилаят, Рязань вилаят,
Самара вилаят, Саратов вилаят, Сахалин вилаят, Свердловск вилаят, Смоленск
вилаят, Тамбов вилаят, Тверь вилаят, Томск вилаят, Тула вилаят, Тюмень вилаят,
Ульяновск вилаят, Челябинск вилаят, Ярославль вилаят;

Ненец автономиядин округ, Хант-Манси автономиядин округ — Югра, Чукоткадин
автономиядин округ, Ямал-Ненец автономиядин округ.

2010-лагьай йисан Вириурусатдин агьалияр сиягьдиз къачунин нетижада уьлкведа
шегьеррин статус 1100 яшамишдай чкайрив гва (2002-лагьай йисан агьалияр сиягьдиз
къачунин нетижада Урусатда 1098 шегьер тир). Москвади 3 шегьер (Московский,
Щербинка ва Троицк) туькьуьнин гъиляй 2013-лагьай йисан 1-лагьай гьердалди
шегьеррин сан-гьисаб 1097-дал кьван тӀимил хьана.

Агьалийрин кьадардикай малуматар 2014-лагьай йисан 1-лагьай гьердалди къимет
эцигунив кьурвал гана.

862 — лай йисуз Новгород шегьерда Рюрика цӀийи урусрин гьукуматдиз бине эцигна.
ЦӀуд йисалай къулухъ и гьукуматдин чӀехи шегьер Киев хьана . Сифте и гьукуметдин
дин ширк язвай. Гуьгъуьнин 988 — лай йисуз Урусатди христианвал кьабулна.
1100-лай йисара и гьукумат чкӀана пара гъвечи гьукуматриз.



https://lez.wikipedia.org/wiki/%D0%A2I%D0%B8%D0%B3%D1%8C%D0%B8%D1%80%D0%B0%D1%80

ТIигьирар (азер. Düztahir) — Азербайжан республикадин КцӀар районда авай хуьр.
«ТIигьиррин» хуьруьнсоветдик акатзава. Хуьруьнсоветдин кьилин хуьр я.

Хуьр КцIар райондин кефер пата, Гъенер вацӀун чапла кьерел, райондин кьилин
шегьер тир КцIар шегьердилай 71 км яргъал ала.

ТIигьир хуьруьн мягьлейрин тIварар (ойконимар): Кьуртун мягьле, Кутан мягьле,
Булах мягьле, Куташан мягьле, Сурарин мягьле.

ТIигьир хуьре агъадихъ галай сихилрин веледри уьмуьр ийизва: ЧIухар, Туькьуьлар,
Чувалар, КьепIирар (Кьурагь райондин КьепIир хуьряй атанвайбурун несилар),
Фекьияр .



https://lez.wikipedia.org/wiki/%D0%A2%D1%83%D0%BB%D0%B0

Тула — Урусатда авай шегьер, Тула вилаятдин ва Тула шегьер лугьудай шегьердин
округдин административ юкь я. Кьегьал шегьер тӀвар хьузва.

Тулади Юкьван Урусатдин виничилин кефердин пата, Упа вацӀун къерехда,
Москвадилай кьибле патахъ 180 км яргъал мукь (чка) кьунвайди я. Шегьердин
яргъивал кефердин патай кьибледин патаз — 30 км, рагъакӀидай патай рагъэкъечӀдай
патаз — 25 км я.

2014 йисуз тухванвай «Урусатдин виридалайни абад тир шегьердин (хуьруьн)
яшамишдай мукь (чка)» лугьудай Вириурусатдин конкурсдин нетижайрив кьурвал,
«Урусатдин Федерациядин субъектрин административ юкьвар тир шегьердин яшамишдай
мукьар (шегьердин округар)» лугьудай категорияда Тулади пудлагьай мукь кьунвайди
я..

Туладин тӀвар садлагьай сеферда XVI виш йисан Никонан йисаркхьина кьуна.
Шегьердин чилел мукь кьунвай медениятдин ирсинин объектар чӀехи метлеб авай
девлет ва вири дуьньядин медениятдин ирсинивай галудиз тежер паяр язва.

Туладин Кремл — килигуниз лайихвилер авай ири мукьарикай сад, шегьердин
виридалайни дегь чӀаван дарамат, XVI виш йисан архитектурадин памятник я.
Туладилай кьиблединни рагъакӀидай патахъ 14 км яргъал Ясная Поляна лугьудай
Л. Н. Толстойдин кӀвални-музейди мукь кьунвайди я. Им XIX—XX виш йисарин ири
кхьирагдинни чӀехи алимдин тӀварцӀихъ галаз алакъалу тир Урусатдин тарихдинни
медениятдин уьмуьрдиз талукь тир юкь я.

Тула — ири индустриядин, илимдинни медениятдин юкь, чӀехи метлеб авай ракьун
рекьин тӀвал я. Агьалийрин кьадар — 487 841 кас, шегьердин округдин сергьятрин
къене — 552 362 (2015). Агьалийрин къалинвал — 3432 кас/км² я. Конурбация хьтин
Туладинни Новомосковскдин агломерацияда 1 млн кьван кас яшамишзава.

Федерал метлеб авай стратегиядин авторекьер шегьердин чилер кьве кӀарна яни лап
шегьердин патав физва: Москва — Къирим, Калуга — Тула — Михайлов — Рязань. Ири
ракьун рекьин магистралри Москва — Донбасс, Тула — Козельск Туда Урусатдин маса
регионрихъни маса уьлквейрихъ галаз алакъалу ийизва. Шегьердай Москвадиз,
Орелдиз, Калугализ, Узловаядиз, Козельскдиз физвай ракьун рекьер экъечӀзава.

Карханайри акъудзавай метягьринни къуллугърин экспорт-импорт лап
жуьреба-жуьрединди я: недай-хъвадай затӀар акъуддай хилерин метегьярилай
гатӀумна машинар акъудунин хилел ва цӀийи технологияр туькӀуьрунал кьван.
2013-лагьай йисан малуматралди, кӀвалах авачирвилин дережа 0,44 % тир.



https://lez.wikipedia.org/wiki/%D0%A2%D0%B0%D0%B1%D0%B0%D1%81%D0%B0%D1%80%D0%B0%D0%BD_%D1%87I%D0%B0%D0%BB

Табасаран чӀал — табасаран халкьдин хайи чIал. И чӀалал кьиблединни —
рагъэкъечӀдай патан Дагъустанда уьмуьр гьалзавай 126 136-дав агакьна агьалияр
рахазва. Кеферпатан Къавкъаздин чIаларин агъа хзандин нах-дагъустан чIаларин
группадин лезги чIаларин хилек акатзава . Табасаран чӀалаз виридалайни мукьва
чIалар лезги ва, иллаки агъул чIалар я. Эхиримжидахъ галаз ада лезги чIаларин
хзандин рагъэкъечIдай патан лезги чIаларин хел туькIуьрзава.

Табасаран чIал, чиппева, хайда, эскимос ва китай чIаларихъ галаз са сиягьда,
Гиннессан рекордрин улубдиз дуьньядин виридалайни четин чIал хьиз кутунвайди я .

Табасаран чIалал «Табасарандин нурар», «Аку хяд» (Экуь гъед), «Ас-Салам»,
«Табасарандин сес» (Табасарандин ван) газетар акъатзава.

2010 йисуз тухвай Вири Урусатдин агьалияр сиягьдиз къачунин малуматрив кьурвал,
Урусатда табасаран чIалал рахазвайбурун кьадар 126 136 кас тир. Им вири
табасаранрин 84 % пай я.

Табасаран районда (82,6 %): Арак, ЦIийи Лидже, Цухдыг, Лидже, Аркит, Рущуль,
Ушниг, Бурганкент, Хюряк, Кюряг, Гуми, Афна, Сикух, Гувлиг, Сертиль, Ханак,
Гурик, Ляхе, Дагни, Гисик, Гюгряг, Куваг, Гюхряг, Джульджаг, Юргулиг, Кулиф,
Джульджиниф, Ергюняг, Хархни, Гасик, Дюбек, Хустиль, Гурхунь, Ерси, Зиль,
Куркак, Джугдиль, Вечрик, Сика, Сиртич, Тинит, Туруф, Фиргил, Тураг, Ничрас,
Халаг, Джули, Бухнаг, Хапил, Татиль, Хараг, Кужник, Шиле, Улуз, Чурдаф, Кюрек,
Урзиг, Хурик, Ханаг, Ругудж, Пилиг, Цантиль, Хучни, Акка, Цуртиль, Ягдыг, Чулат.

Хив районда (57,25 %): Арчуг, Атрик, Агъа-Ярагъ, Вертил, Вини-Ярагъ, Гарик,
Зилдик, Зирдаг, Гъвандик, Кувиг, Кулик, Лака, Ляхля, Межгуьл, Урга, Уртил,
Фурдаг, Хвереж, Хурсатил, Цудук, Чере, Чувек.

1890 - 1907 йисара акъатай Брокгаузанни Ефронаг Энциклопедиядин гафарганда къейд
авурвал:

Табасаран чIал П. К. Услара чирна-жагъурнавай эхиримжи чIал тир. Ада ам чириз
1870 йисуз эгечIнавай, Услара къейд авунай хьи, «дагъустандин вири чIаларин
арадай заз виридалайни чIехи четинвилер ганвайди табасаран чIал тир». ЧIал
чирна-жагъуруниз чIехи манийвилер гъанвай кар, Усларавай табасаран чIал виже
къведай дережада чизвай кас (информант) яргъал вахтунда жагъуриз тахьун тир.
1871 йисан сентябрьда ада Шифнераз ихьтин чар ракъурнай: «Саки са йис я за
табасаран чIал чириз, амма грамматикадикай са жизви кьванни чирвилер авай кас
жагъуриз ва абуруз сифте кьилин грамматика гъавурда тваз тежезвайвиляй, за абур
чара авачиз датIана дегишарзава». Табасаранда чIалакай малуматар кIватIунин
кIвалахар, цIап агьалияр авай Ерси хуьре кьиле тухузвай, гьиниз маса хуьрерай
информантар эверзавай. Табасаран чIалан материалар Услара я Дагъустандин
вилаятдин администрациядин юкь тир Темир-Хан-Шура шегьерда, ва я асул
гьисабдалди Твер губерниядин ЦIуру Курово хуьре авай вичин несилдин мулкуна
расзавай, гьиниз ам кIватIай материалар кьуна гад акъудиз физвай.

Кьилин чар ва алфавит басма авунвайтIани, 1875 йисуз Усларан рагьметдиз финин
себебдалди табасаран чIалакай монография куьтягь тавуна амукьнай. Рагьметлудан
руша табасаран чIалан грамматикадикай гъилив кхьинар, лингвистикадин ва
лингвистикадиз талукь тушир вири материалар ва гьатта дахдин чурна чарарни
академик Шифнераз ракъурнай. Амма 1879 йисуз рагьметдиз фейи Шифнеравайни
Усларан эхиримжи монографиядал алахъиз хьанвачир, ва ам 100 йисалай гзаф
дуьньядиз акъат тавуна амукьнай. Анжах 1953 - 1954 йисара Дагъустан чирзавай
алим А. А. Магометова Усларан грамматикадин кхьинар вичин гъилелди цIийи
кьилелай кхьин хъувуна Тбилиси шегьерда табасаран чIалан грамматика басмадай
акъудна 1979 йисуз баянарни алаваяр кваз дуьньядиз малумарнай.

1905 йисуз немецви лингвист ва этнограф Адольф Дирра «Табасаран чIалан
грамматикадин очерк» улуб басмадай акъуднай. 1930 йисуз, вичелай кьулухъ
«Диалектологиядин очерк ва табасаран чIалан гафарган» улуб тунвай А. Н. Генкоди
табасаран чIалан нугъатар чирна-жагъурнай .

Табасаран чIалан виридалайни зурба специалист, филологиядин илимрин доктор, ДНЦ
РАН чIалан, литературадин ва харусенятдин институтдин профессор, ДАССР-дин
илимдин лайихвилер авай кIвалахдар — Бейдуллагь Гьажи-Къурбанович Ханмагомедов
тир (1927 - 1999). И лингвистдин зегьметрин сиягьдик 4 бинедин монографияяр,
цIудралди мектебдин улубар, маса чIаларин поэззияррай пара кьадарда таржумаяр,
Табасаранни - урус, Урусни - табасаран, табасаран чIалан Орфографиядин ва
Терминологиядин гафарганар ква. Адавай вичин эхиримжи кIвалах тир «Табасаран -
лезги - урус гафарган» кьилиз акъудиз агакьнавачир.

«777» газетадин шеф-редактор, Бейдуллагь Гьажи-Къурбановичан хтул тир Риад
Ханмагомедова Раиса Ханмагомедовадихъ галаз чпин хайи чIалал кроссвордар ва
табасаран чIалал сифте яз акъатнавай сканворд басмадиз акъуднай .

Табасарандин тIвар тарихдин чешмейра кьилди V виш йисалай гьатнаватIани,
табасаранвийри лезги чIал геждалди хвенай. Табасаран нугъат лезги чIалавай
къакъатунин ва кьилди чIал арадиз атунин процесс агъул, рутул ва цIахур чIалара
хьиз, лап явашдиз кьиле фенай. Месела, агъулрин тIвар этник группа хьиз тарихдин
чешмейра XVIII виш йисан сифте кьилера гьатнава. Гуьгъуьнай арадиз атай агъул
жемиятдин тарихни XVIII-XIX виш йисарихъ галаз алакъалу я. Им акI лагьай чIал я
хьи, гьеле XVIII виш йисал къведалди агъулрин нугъат лезги чIалавай
къакъатнавачир ва абурухъ кьилдин чIал авачир.

1253 йисуз Франциядин корол IX Людовика монголрин Мангъу хандин кьилив ракъурай
Вилгьелм Рубрука лезгияр, агъулар, рутулар ва цIахурар са халкь тирди къалурнай
ва кхьенай :

Къазвиниди хьиз, Бакувидини Шиназдин агьалийринни (рутулрин) ЦIахурдин
агьалийрин (цIахуррин) арада этник тафават ава лугьузвач ва абур вири лезгияр
тирди малумарзава. Абурун чIаларни кьилди чIалар хьиз и малуматрилай кьве виш
йисалайни виниз вахтар алатайла арадиз атана. М. Ихилова кхьизвайвал:

Чи фикирдалди, табасаран нугъат лезги чIалавай генани геж къакъатна, вучиз
лагьайтIа икьван гагьди са XV виш йисуз ваъ, гьатта XVI-XVIII виш йисарани
табасаран чIалалди кхьенвай затIни жагъанвач. Муькуь патахъай, Семен
Броневскийди кIватIнавай документрин бинедаллаз чапнавай "Кавказцы. 17501820"
улубда (ИПК ПО. "Адыгея", 1991) кхьенвайвал, XVIII виш йисуз Табасарандин
агьалияр кьиляй-кьилиз лезги чIалалди рахазвай. Гьавиляй гзаф йисара Кьиблепатан
Табасарандин наибвиле кIвалахай, XIX виш йисан тIвар-ван авай лезги алим
Алкьвадар Гьасана вичин «Асари Дагъустан» улубда кхьенай хьи, табасаран чIалалай
гъейри амай вири лезги чIаларалди везинлу шиирарни иер манияр теснифнава.

КIвенкIве "Табасаран" топонимдихъ авсиятда са бязи фикирар ава. Дагъустандин
алимрикай В. Гьажиева и этноним гьикI арадиз атанватIа тайинариз хьанвач
лугьузва. М. Р. Гьасанова гъиле са делилни авачиз, гьакI гимандалди Къавказдин
Албаниядин 26 халкьдикай сад табасаранвияр я лугьузва . Дегь чешмейра,
гьабурукай яз, Гекатей Милетскидин, Геродотан, Дионисиян, Стефан
Византийскийдин, Помпоний Мелан ва масадбурун малуматра Албанияда уьмуьр гьалнай
къадалай гзаф тайифайрин тIварар гьатнава. Амма абурун арада табасаранвийрин
тIвар авач. Дегь лезги улубра - Алупан улубдани 31 лезги тайифадин арада кьилди
"табасаран" тIвар алай тайифа авайди къалурнавач. Сифте яз анжах V виш йисуз
кхьенвай Ф. Бузацдан "Арминидин тарих" улубда табасаранвийрин тIвар "таваспор"
хьиз гьатнава. Гуьгъуьнлай Табасараццин тIвар араб тарихдаррин улубра дуьшуьш
жезва. Ал-Истагьриди Лезгандинни Дербентдин арада Табасаран вилаят авайди
къалурзава .

Араб тарихдаррал къведалди Фавстос Бузандан, Егишедин, Моисей
КьакьанкъатвацIвидин улубра вилаятдин тIвар "Таваспор" хьиз кхьенва. XII виш
йисан кирам Йакъут ал-Гьамавиди араб авторрин X виш йисаз талукь малуматар делил
яз къачуна Лезгандинни Дербентдин арада Табасараншагь тIвар алай уьлкве авайди
къалурнава. Ада Табасараншагьдин агьалиярни Лезганшагьдин агьалияр хьиз къуватлу
ва кьадардал гьалтайла пара тирди къейд авунва. Амма Лезгандин агьалияр
Табасарандин агьалийрилай генани пара тирди ва абурухъ генани чIехи чилер авайди
къалурнава .

Тарихдин чешмейрай аквазвайвал, лезги пачагьвалриз Лезганшагь, Лараншагь,
Филаншагь, Табасараншагь хьтин тIварар гайиди Ирандин шагь Хосров I Ануширван
(531-579 йй.) я. Бязи чешмейра VI виш йисан эхирра Рубас вацIун кьере,
Лезгандинни Дербентдин арада Таваспоран тIвар алай пачагьвал арадиз атайди
къалурнава. XIV виш йисан эхирра Табасаран феодал гьакимди - майсумди идара
ийизвай уьлкве тир.

Кьвед лагьай жаваб Семен Броневскийди, Гьасан Алкьадарвиди, табасаранви авторри
чпи, месела, Б.Ханмагомедова, М.Къурбанова ва масадбуру кхьизвайвал,
табасаранвияр дегь диде чIалалди - лезги чIалалди рахун я. Къени абур табасаран
чIалалди, гьакIни лезги чIалалди рахазва. Гьавиляй табасаранви алим Мегьамед
Къурбанова кхьенва :

Пуд лагьай жаваб чи чIаларин лугьуз тежедай кьван мукьвавал я. Амма тарих тирвал
маса лезги чIалар хьиз, табасаран чIалан кьилелни чIехи мусибатар атана. 1959
йисуз Табасаранда хьайи машгьур этнограф Л. Лаврова вичин "Этнография Кавказа"
(Ленинград, 1982) улубда кхьенай хьи, маса чIалари къвердавай табасаран чIал
арадай акъудзава. М. М. Ихилова и месэладин гьакъиндай ихьтин малумат ганва :

Алимди къейд ийизвайвал, чпин диде чIал - лезги чIал хвеначиртIа, абур мадни
пара ассимиляция хьунухь мумкин тир. Лезги чIал табасаранвияр паталди къалхан
хьана. Исятдани табасаран чIалан лексикадин чIехи пай лезги гафари туькIуьрзава
. Гзаф лезги гафарикай авайвал менфят къачузва. Месела: "чIал", "кIвал", "къуд",
"кьайи", "кьакьан", "хьел", "тавхана", "буьркьуь", "гел", "вах", "рикI", "ван",
"гаф", "кьун", "гатфар", "цIйи", "лалакI", "цIару", "хизан", "ичIи", "цIар",
"гапур", "кас", "зун", "вун", "усал", "кIан", "хвар", "хар", "тIвар", "югь",
"хьар", "афар", "масан", "накь", "кьул", "кавха", "гардан", "кьван", "бицIи",
"цIай", "чIур" ва икI мад. Бязи гафар лезги гафарихъ галаз дувул сад яз, дибда
са кьве фонемдин дегишвал аваз лугьузва. Месела: "цав-цав", "цан-цен",
"цIегь-цIегь", "рагь-ригь", "варз-ваз", "вири-вари", "вил-ул", "муг-мукь",
"кIараб-кIураб", "сад-саб", "тар-гьар", "валчагь-валжагь", "чил-жил", "чам-жам",
"квар-гварм", "апай-абай", "лиф-луф", "гум-кум", "ич-вич", "яру-уьру",
"мирг-мирш", "гьуьл-гьюл", "югь-йигь", "ишел-ишил", "йикь-йикI", "циф-диф",
"чуьнгуьр-чюнгюр", "кал-кIал", "яц-оц", "кIани-ккуни", "руш-риш",
"кьулай-гьулай", "мичIи-мучIу", "гъуд-гъурд", "кьуьд-кьуIрд", "гад-хьад",
"чIем-ччим", "регъ-раIгъ", "китIиз-утIуз", "карч-кIарч", "цIуцIул-цIурцIул" ва
икI мад. Гьа инал лагьана кIанда хьи, табасаранвийри ихьтин гафарин чIехи пай чи
бязи лезги нугъатра авайвал лугьузва. Месела: "вари", "ул", "кIураб", "луф",
"гвар", "йигъ", "абай", "цIигь", "мяъли", "ифи", "йикI", "цен", "кIал", "кум" ва
мсб.

Исятда табасаранвийри менфят къачузвай гзаф умуми формулаярни лезги чIала авай
хьиз лугьузва. Месела: "кIани яр" - "ккуни яр", "ирид етим" - "ургур етим",
"ирид гьуьлер" - "ургур гьюлер", "ирид чилер" - "ургур жилер", "магьидин кIараб"
- "магьдин кIураб", "вили цавар" - "укIу завар", "лацу лифер" - "лизи луфар",
"бегьерлу йис" - "бегьерлу йис", "ризкьи бул хьурай" - "ризкь бул ибшричвуз",
"къветре вилер" - "къюдра улар", "чан дидедин" - "жан дадайин", "я руш" - "яв
риш", "жейрандиз ухшар" - "жейрандиз ухшар", "вири дуьнья" - "вари дюнья", "са
геренда" - "саб геренди", "цIийи мани" - "цIийи мяъли", "масан вах" - "масан
вах", "са чан" - "саб жан", "залум дуьнья" - "залум дюнья" ва икI мад.

ТIапIас тайифадикай рахадайла лагьана кIанца хьи, адан тIвар алай сихилар Къуба
патан лезги хуьрера исятдани дуьшуьш жезва. Месела, Манкъулидхуьре "тIапIасар",
Хъимила "тIапIас", Куьснета "тIпIасан" тIварар алай сихилар ава. Гьа и делилрини
"Табасаран" топоним тайифадин тIвар тир "тIапIас"дикай арадиз атанвай
"ТIапIасан" гафунихъ галаз алакъалу тирди субутзава. Лезги чIалан цIийи гаф
арадиз гъизвай "-ан" формантдин куьмекдалди туькIуьр хьанвай и гафуни тIапIас
тайифадиз махсус чка, чил къалурзава. Гьа икI, лезгийри гзафвилин кьадарда
кардик кутунвай "тIапIасарин" гаф тарихдин чешмейра "Табасаран" хьиз гьатна.
Аквазвайвал, "тIапIасар", "таваспорар", "табасаранар" гафара са акьван
фонетикадин дегишвилерни кьиле фенвач ва абурун диб сад я. Амма актив тушиз и
тайифадин тIвар V виш йисал къведалди тарихдин чешмейра гьатнач. Кьиблепатан
Дагъустандин ва Азербайжандин маса лезги хуьрерай чи амай тайифайрин тIварарни
жагъуриз жеда. Са гафуналди, бязи ксар гьикьван чи тарихдиз кьец гуз
алахъайтIани, чун алпанар тирди субутзавай Къавкъаздин Албаниядин дегь
тайифайрин тIварар къедалди чи чIала амазма.

Табасаран чIалан алфавит сифте яз 1928 йисуз, латин графикадин бинедал алаз
туькIуьрнай. И алфавитдикай садлагьай улуб 1931 йисуз акъатнавай. Алфавитдин
садлагьай версияда кьилин гьарфар авачир, абур 1933 йисуз кутунвай. 1938 йисуз,
СССР-дин халкьарин вири алфавитар хьиз табасаран алафавитни кирилл гьарфариз
элячIнавай. Гуьгъуьнлай алфавит са шумудра дегишвилер ттуна цIийикIа
туькIуьрнавай.

Табасаран чIалан лексика, сифте нубатда, дегь лезги чIалай (алпан чIалай, дегь
дагъустандин чIаларай) виниз акъатзавай диб-чIалан гафарикай ва вич табасаран
чIалан тарихдин къене арадал атанай цIийи гафарикай ибарат я. ЧIалан лексика
туькIуьруниз чIехи куьмек къеце патан чIаларай атай гафари гузва. Чара чIаларай
къачур гафарин виридалайни цIуру къатар — фарси ва араб чIаларай къачур гафар я.

Фарс чIалай табасаран чIалаз дяведин, кIвалин, хуьруьн майишатдин, савдавилин
лексикаяр, араб чIалайни — диндин, илимдин ва философиядин саки вири
терминология акатна . Табасаран чIала авай и гафарин саки вири лезги чIалани
ава.

Табасаран чIалак зурба кьадарда цIап гафар ква. Им, эхиримжи виш йисан къене
чIала арадал атанвай цIийи ва виридалайни чIехи къат я. Малум тирвал 1930 йисуз
Кьибле Дагъустанда урус чIал виниз жедалди, лезги халкьарик акатзавай халкьар
(агъулар, лезгияр, табасаранар, цIахурар ва мсб.) сад-садахъ галаз азербайжан
чIалалди рахазвай. А чIавуз азербайжан чIал, гила урус чIал хьиз, де-факто
гьукуматдин чIал хьиз физвай. Мектебра тарсар туьрк чIалал тухузвай. Табасаран
чIалак пара кьадарда туьркни азербайжан гафар акатуниз чIехи роль и кьве
халкьарин сад-садахъ галаз кIеви алакъайра хьуни къугъванвай. Табасаран райондин
рагъэкъечIдай пата ва Дербент районда уьмуьр гьалзавай табасаранрин чIала авай
азербайжан гафарин кьадар критик дережадив агакьзава. И тегьерда цIудралди
табасаран хуьрер терг хьана азербайжан хуьрериз элкъвенва. Месела: Ерси, Зиль,
Гимейди, Мугарты, Дарваг хуьрер ва мсб. Гьатта гила ахьтин хуьрерин жегьил
эгьлийри чеб са мус ятIа табасаранар тирди кьатIузвач.

ЦIап чIала табасаран чIалаз гузвай чIуру таъсирдикай гьеле Совет береда чIалан
алим А. А. Магометова вичин кIвалахра кхьенай :

Табасаранри азербайжан чIалай къачунвай -лу ва -суз суффиксрин куьмекдалди
туькIуьр хьанвай гафарикай лап гегьеншдиз менфят къачузва. И суффиксар тек са
вич азербайжан гафарихъ ваъ, гьатта бинедин табасаран гафарихъни гилиг жезва,
месела: “адлу” (тIвар-ван авай) “адсуз” (тIвар-ван авачирди), “жилсуз” (чил
авачирди).

ГьакIни азербайжан чIалай са шумуд паярикай ибарат тир глаголар къачунвайди я,
месела: “ишлетмиш апIуб” (кардик кутун, менфят къачун), “бахиш апIуб” (пишкешун,
бигъиш авун), “тебрик апIуб” (мубарак авун), “къаршулимиш апIуб” (вилик
экъечIун) ва мсб.



https://lez.wikipedia.org/wiki/%D0%A1%D0%A1%D0%A1%D0%93-%D0%B4%D0%B8%D0%BD_%D0%98%D0%BB%D0%B8%D0%BC%D1%80%D0%B8%D0%BD_%D0%B0%D0%BA%D0%B0%D0%B4%D0%B5%D0%BC%D0%B8%D1%8F

СССГ-дин Илимрин академия (СССГ-дин ИА) (урус Академия наук СССР (АН СССР)) ―
СССГ-дин вини дережадин илимдин идара. Ада уьлкведин чIехи метлеб авай ва
кIвенкIве аваз фидай алимар сад ийидайди я. Ам СССГ-дин Министрдин шурадик
(СССГ-дин Халкьарин комиссарин шурадик) акатзавай тир.

1925-1991-лагьай йисарин арада кIвалахзавай тир. Адан кIвалах давам ийизавайди -
Урусатдин илимрин академия.

СССГ-дин Илимрин академиядин ибаратдик акатзавай ибур тир: цIукьуд (1956-лагьай
йисалай инихъ)республикадин академия (УСФСР-диз вичин академия авачир) ва
РСФСР-да авай пуд региондин хел: Сибирдин (1957), Яргъал тир рагъэкъечӀдайпатан
(1987) и Уралдин (1987).



https://lez.wikipedia.org/wiki/%D0%A0%D0%BE%D0%B4%D0%B6%D0%B5%D1%80_%D0%A4%D0%B5%D0%B4%D0%B5%D1%80%D0%B5%D1%80

Роджер Федерер (нем. Roger Federer; 8 пахун 1981 йис, Базель, Швейцария) —
кьетӀен чӀехи швейцариядин теннисхъан.

Роджер Федерер 1981 йисан 8 пахундиз Швейцариядин Базель шегьерда вичин дидедиз
хьана. Спортхъандин буба — Роберт Федерер — швейцариядин немцерикай, диде — Лине
дю Ранд — африканеррикай я. ГъвечӀи чӀавалай немцерин, инглисни француз чӀаларал
рахазава. Теннисхъанди вичи лугьузвайди хьиз, адан Roger тӀвар француз жуьреда
хьиз Роже ваъ (парабуру акӀ лугьузава), инглис жуьреда хьиз Роджер сивяй акъудна
кӀанзавайди я. Адаз кьве гражданинвал ава: Швейцариядинни КьАРдин, амма вири
спортдин акъажунра Швейцариядин тӀаратӀдик экъечӀзава.

Паб — Мирослава Вавринец. Абур 2000 йисуз Сиднейдин олимпиадада чирхчир хьана.
Мирославани виликди теннисхъан тир, амма кӀвач чӀурунин гъиляй ада чара авачиз
вичин спортдин карьера акьалтӀарна. 2009 йисан 29 чилез гъуьлуьзни папаз Майла
Роуз (ингл. Myla Rose) ва Шарлин Рива (ингл. Charlene Riva) тӀварар алай
кьветхверар хьана.



https://lez.wikipedia.org/wiki/%D0%A0%D0%B8%D0%BC%D0%B4%D0%B8%D0%BD_%D0%B8%D0%BC%D0%BF%D0%B5%D1%80%D0%B8%D1%8F

Рим империя (лат. Imperium Romanum) — Рим республикадин хтул, дегь чӀавун
гьукумат (27 йис ч.э.в. — 476 йис). Тамам чӀал латинди тир, кьилин шегьер сифте
Рим тир, ахпа Константинополь. Август императорди туькӀуьр авурди я. Ромул
императордин чӀавуз ам эхирки чӀур хьана.

Гай Юлий Цезарь кьейила империядин кьиле Октавиан Августни (рагъакӀидай пата)
Марк Антоний (рагъэкъечӀдай пата) хьана. Къвез къведайдивай Марк Антоний вичин
цӀийм папаз, Мисридин паччагь Клеопатрадиз яб гуз хьана, гьадан чӀалахъ пара
килигиз. И кар Руман сенатдизни Октавиан Августаз бегенмиш хьанач. Октавиана
адаз дяве гана, ам гьуьлуьн женгда гатана 31-й йисуз. ГьакӀ хьана Мисри Рум
империядик кутун провинциявилиз. 27-лагьай йисуз Октавиана императордин титул
кьабулна — Румдикай империя хьана.

Къенепатан дявейрин эхир эциг авуна лагьана Италиядани провинцийра авай ксари
Октавианаз гьуьрмет ийизавай. Адалай кьулухъ атай императорриз чпин къуват кӀиви
ийиз кӀанзавай. Абуру мад Халкьдин кӀватӀалар эверзавачир. Рум гьукуматдин вири
агьлияр мажбур хьана императорриз гъуцариз хьти гьуьрмет гуз. ЦӀийи «гъуцариз»
монументарни храмар багъишзавай. Императоррин хайи йикъар вири халкьдин суварар
хьиз тухузвай. Сад хьайитӀани и кардал рази тахьайтӀа ам рекьизавай. Рум
тариххъан Тацита кхьизавай: виликра крар патал азаб гузвай, гила гафар патал.
Сифте вишйисан императоррикай виридалайни писдини яманди Нерон тир.

Нерона вич лап чӀехи алакьнар авай артист, актёрни шаир яз гьисабзавай. Ада
кӀелзавай вичин шиирар театрра, грекрин трагедийрин роляр кьилиз акъудзавай.
Румажувар мажбур тир адан къугъунрал атуниз. Неронан мялим Сенека тир. 64-й йиса
Рума пара еке цӀаяр хьана, лап пара кӀвалер кана, садбур шегьердай катна.
Халкьдиз Румак цӀай кутурди Нерон тир хьти тир. Ихьтин гафарал цӀар чӀугвун
патал ада вири тахсирар хашпересрик кутуна. Парабур абурукай а саягъ яман
кьенвай гьа, гьакӀан румажувариз абурун язух атана. Неронан девирдин эхирда адаз
аксиниз къушунар хкаж хьана. Вичин лукӀраз ада вич йикь лагьана. ГьакӀа Нерон
кьена.

Кьве агъзур йис кьулухъ шегьеррани хуьрера, Палестинада, Сириядани ГъвечӀи
Азияда, Руман гъилик квай, ксар акъатна, чеб Гъуцран Хцин — Иисусан юлдашар я
лугьудайбур. Абуру лугьузавай, Иисусан диде кесиб палестин шегьер Назаретжув
Мария тирди.

Иисусни адан юлдашар чувудар тиртӀани абурун дин къвез-къведайдивай пара грекри,
сирийжуври, коптри, румажуври, галларини амай халкьари кьабулзавай. Хашпересри
лугьузвай: Гъуцран вилик вири сад хьтинбур я: грекарни, чувудар, лукӀарни
адабур, итимарни папар. Гьар инанмишдайдивай Гъуцран Пачагьвилиз гьахь жедай,
эгера адан рикӀ хъуьтул ятӀани хъсан ксар ийиз хьайитӀа.

Рум гьукуматди вич душманвилиз тухузвай хашпересрик. Абур къесизавай шегьеррай,
тӀваларал ягъазавай, дусахриз твазвай, рекьизвай. Хашпересиз мажбур хьана чинеба
кӀватӀ жез сурарал, тунвай кӀвалерани маса чкайра.

«Императоррикай виридалайни хъсанди» — ихьтин гьуьрмет квай тӀвар румажувари
чпин император Траяназ гана. Адан девир 98-117 йисар тир. Адан чӀавуз инсанар
арзаяр патал дусахриз тваз акъвазарна. Фикир тувуна лагьай чӀуру гаф патал, я
императордиз хъел къведай егьенат патал катаз акъвазарна. А чӀавуз яшамишзавай
тариххъан Тацита лагьанай: «тӀимилдаказ авай бахтунин чӀав, нивай хьайитӀани вуч
кӀантӀани фикир жедай, фикирдик квай гаф лугьуз жедай». Траян пара хъсан
къушунхъан тир. Адан девирдиз Руман тарихда хьайи эхиримжи чилин къачунар
хьайиди я. Ада гъилик кутуна дакар, катана парфижувар, Вавилон алай чилер
къачуна. Адалай кьулухъ хьайи императорри мад маса чилер къачуз хьанач.

395-й йисуз Рум империя кьве гьукуматдал пай авунвай — РагъэкъечӀдай патан
империяни РагъакӀидай патан империя.

Империя кьвенал пай авур са шумуд йис кьулухъ Италиядал еке белаяр атана. Руман
девлетар къачуз кӀанз, германрин халкь готарин къавха Алариха вичин къушунар
Румдал тухвана. Вири чилерал, готар яшамиш жезвай Дунайдин вилик гвай патарилай
Альпарин суваяр къведалди халкьди Аларихан пад кьазвай. ЛукӀарни лежберар адан
къушунрик физвай. Къалурзавай рекьер, тӀуьнар хуьзвай чкаяр. КичӀевиляй катзавай
румажувари чуьнуьхарзавай чпин гапурарни фуъар.

Альприн вилик Аларихан къушунариз Румд къушунри рехъ атӀана. ГьакӀ ятӀани,
румажувар ана тӀимил авай, чӀехи пай аник квай галларни германар тир. Империядин
къушунар кьиле Стилихона тухузвай. Вич ам германрин вандалар халкьдикай тир. Ада
готар катана. Кьилди палканрин къушунар адавай хъхуьз хьана. А чӀавуз
РагъакӀидай пата император итимдин рикӀ авачир, намус авачир Гонорий тир. Готар
гьалтнай вахтуниз ам Италиядин кефер пата авай са къеледиз катна ацукьнай. Румда
авай девлетлу, гьуьрметлу ксари Гонорий чпин чӀалахъ гъана хьи, бес Стилихон,
Аларих хьиз германжув тирди, Рума къуват вичиз къачуз кӀандайди. ГьакӀ хьана
Стилихон ада кьена. Стилихонан юлдашар, рум армияда авай германжув солдатар
катаз эгечӀна. И кардикай пара хъел хьана 30 агъзур варвар-легионер хъфена
Аларихан патал, чеб Румдал тухун патал. Стилихон кьейила Аларихаз мад вижевий
душманар хъхьанач. Ада Рум элкъвена къушунрик кьуна. Са карни алакь тийидай
Гонорий мад Румдай катна, адан агьлияр туна.

410-й йисун август вацран са йифиз лукӀари готриз ахъайна Румдин варар.
«Гьамишан шегьер» Ганнибалдиз къачуз кичӀе хьайи, готривай къачуз хьана. Пуд
йикъан къене абуру шегьерда чуьнуьх авунар ийизавай. Императоррин къалаярни
девлетлу ксарин къалаяр чуьнуьх авуна, статуяяр хана, улубар канай, пара ксар я
кьенвай, я чуьнуьхнай. Пара еке кичӀер гъана империядин агьлийрал Рум къачун.
«Зи ван атӀана, заз чир хьайила, вири чил гъилик квай шегьер къачурла! Дуьньядин
нур туьхвена», — а чӀавуз яшамиш хьайи са касди лагьана. И кӀвалахар авурла
кьулухъ готар кьиблепатахъ фена. Гьа рекье Аларихни сад лагьана кьена.

Румдивай гила мад варварар акъвазар жезвачир. V-лагьай вишйисан юкьва шегьер мад
къачунай. И сеферда вандалри, Одоакр кьиле аваз. Шегьерда лап еке ичӀивилер туна
абуру.

Гила варваррин къавхайри кьилди са РагъакӀидай патан чилер кьиле тухузвачир,
абурун гъилик Италияни атана. 476-лагьай йисуз са гермажув къавхади эхиримжи Рум
императордивай къуват гакъудна. Эхиримжи императордин тӀвар Ромул тир, шегьер
вич эциг авур кас хьти. Яру пекни диадема, императордин къуват къалурзавай зтӀар
тир, германжувари Константинопольдиз ракъурна. РагъакӀидай патан Рум империядин
уьмуьр куьтягь хьана, ам мад яшамиш хьанач. И хабар Дегь Дуьньядин тарихдин эхир
яз гьисабзавайди я.

Рума вирида инанмишзавай чпин гъуцарихъ. Апполон — нехирар хуьдайди, ракъинин
экв гудайди, микитрин къав. Венера — цуьквер авай багъларинни гатфарин гъуц,
кӀанивилин гъуц, рум халкьдин къав. Марс — дяведин гъуц. Юпитер — гъуцарин дах,
цавун гъуц, экуьнин нурун гъуц. Юнонадин гъуьл. Церера — Сатурнан руш, ямишрин
гъуц. Сатурн — чилинни цанарин гъуц. Юнона — папарин, дидевилин, хизандин къав.
Марсан паб.

Империяда хашпересвилини еке чка кьазвай. 337-й йисуз Константин императорди
хашпересриз чпин дин ахъайвилиз инанмиш ийидай ихтияр гана. Хашпересри гьар са
велаятда чпин кьил хкягъзавай — епископар. Рум шегьерда авай епископахъ
виридалайни еке гьуьрмет хьана инанмишзавайбурун кьула. Ада вичиз папа лугьуз
хьана (грек чӀалал «папа» — «буба», «дах» лагьай гаф я). Рум шегьердин сифте
епископ Иисусан юлдаш Пётр апостол хьана. Гьавиляй, руман папайри чеб Пётран
варисар яз гьисабзава.

Рим цивилизациядин чӀехи даях адан армия тир. Гьадан куьмекдалди Римдивай Дегь
чӀаван виридалайни еке империя эциг хьана. Риман армия са шумуд кьатӀарал пай
хьанвай. Виридалайни еке кьатӀ легион тир. Са легиондин къене 5 агъзур кас авай.
Гьабурукай чӀехи пай кӀвачеллай солдатни сакӀус балкӀандаллай. Тарихда амукьнва
50 легиондин тӀвар. ГьакӀ ятӀани са береда Римдихъ кьилди 28 легион авай.
Республикадин девирда легиондин чӀехиди tribunus militum тир. Империяд чӀавуз
легиондин чӀехиди легат тир.

Рум девирдин монументарни кӀвалер парабур исятдани амазма. Абурукай виридалайни
тӀвар-ван алайди Колизей я. Рум империядин шегьеррин чӀехи паюнихъ форумар авай.
Хъвадай яд шегьерриз акведукрай къвезвай.

Са шумуд гьукуматри чеб Рум империядин невеярвилиз гьисабзавай. РагъекъечӀдай
пата адан неве Византий империя тир. VI вишйисан юкьва византий император
Юстиниана РагъакӀидай Рум империядин чилерин еке патар къачуна, адан невейривай
а чилер хуьз хьаначтӀани). РагъакӀидай пата Рум империя цкӀейила, адан чилерал
пара гъвечӀи гьукуматар туькӀуьр хьана. 962-й йисуз Оттон I ЧӀехиди Иоанн XII
папади Пак тир Рум империядин императордин титул гана. А империя гьар
гьукуматвилин жуьрейра жез 1806-й йисалди яшамиш хъхьана. Урус империя, кьве
франузрин империяни (Наполеонанни I Наполеонан III) Осман империяди гьакӀни чеб
Дегь Руман невеяр хьти гьисабзавай. Москвадин гьукуматда Иван III девирдиз
акъатна теория «Москва — Пудлагьай Рум».

«Сифте Рум цкӀирна, гьадахъай кьулухъ кьведлагьайди (Константинополь) чкӀана,
Пудлагьайди (Москва) яшамиш жезва, яшамиш жеда». ГьикӀ туькӀуьр жезва Урусатдин
Гьукумат, Византиядиз пара ухшар авай. XVIII вишйисан эхирда ГШАдин
бубайри-туькӀуьрайбуру чпин гьукумат Рум республикадин адетрин неве я лагьана.
Чи вахтара АСШдин агьлийри чпин гьукумат Рум империядихъ галаз гекъигзава.
Америкмдин къенин гьукуматдин система садбуру гекъигзава Румахъ галаз,
республикадай империядиз дегиш жедай девирдин. Адалай геж девирдиз (XIX — кьиле
XX) Румдин невеяр я лагьана немцарин империйриз Бисмаркани Гитлера.
(«кьведлагьайни» и «пудлагьай» империяр, эгера гьисабун Пак тир Рум империядилай
эгечӀ авуртӀа.



https://lez.wikipedia.org/wiki/%D0%9F%D1%91%D1%82%D1%80_%D0%A7%D3%80%D0%B5%D1%85%D0%B8

I-й Пётр Алексеевич, адан лакӀаб Зурба тир (1672 йисан 30 май — 1725 йисан 28
январь) — Романоврин династиядай тир вири Русьдин эхиримжи пачагь ва Урусатдин
садлагьай император. Вичин цӀуд яшар хьайила ам пачагьдин тахтунал экъечӀнай,
амма вичи гьукум гьализ 1689 йисалай гатӀумнай. Адахъ галаз санал адан хайи стха
Иванани гьукум ийизвай (1696 йисуз рагьметдиз фидалди). Аял чӀавалай кӀелунрал
ва чирвилерал рикӀ алай Пётр, рагъакӀидай патан Европадиз гзаф гагьдин сиятар
авур садлагьай урус пачагь тир. 1698 йисуз Европадай хтайдалай кьулухъ ада
Урусатдин гьукуматда ва жемиятдин къайдайра чӀехи реформаяр авунин крарик кьил
кутунай. I-й Пётрдин виридалайни чӀехи агалкьунрикай сад, Кеферпатан ЧIехи
дяведа къазанмишай гъалибвилелай кьулухъ Прибалтикадин регионда Урусатдин
сергьятар гегьеншарун тир. Адалай кьулухъ адаз императордин тӀвар ганай.



https://lez.wikipedia.org/wiki/%D0%9F%D1%80%D0%B8%D0%BC%D0%BE%D1%80%D1%81%D0%BA_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Приморск (урус. Приморский) — Дагъустан республикадин Мегьарамдхуьруьн районда
авай, «Билбилахуьруьнсоветдик» акатзавай хуьр.

Хуьр Мегьарамдхуьруьн райондин рагъэкъечӀдай пата, Азербайжандихъ галаз
сергьятдин мукьвал, райондин юкь тир Мегьарамдхуьрелай 39 км, Каспи гьуьлуьн
дуьз кьерел ала.

Хуьруьн бине, ХХ виш йисан 30-й йисара Дондай ва Кубандай иниз куьчарнай казакри
кутунай. Вилик ина авай, бакудин промышленник Ахундован гъедер кьунин ватагайрин
чкадал, казакрин паталай Ворошилован тӀварунихъ галай гъедер кьунин колхоз
арадал гъанвай, гьавиляй хуьру «Ворошилов» тӀвар къачунай. 1976 йисуз колхоздин
чкадал «Приморский» гъедер кутунин завод эцигнай.

1960-й йисара, хуьруьн чкадал Сочи хьтин курорт — шегьер туькӀуьрунин проект
авай.

2002 йисан агьалияр сиягьдиз къачунин малуматрив кьурвал хуьре 457 касди уьмуьр
гьалзавай. Агьалидин вири лезгияр, суни — мусурманар я. Вилик хуьруьн агьалияр
вири урусар тир.



https://lez.wikipedia.org/wiki/%D0%9F%D0%BE%D1%80%D1%82%D1%83

По́рту (порт. Porto 'poɾtu, лат. Portus Cale) — Португалияда Лиссабондилай
къулухъ чӀехивиляй кьведлагьай шегьер, са тӀвар алай округдин юкь. ЧӀехи Порту
шегьер агломерициядин юкь я.

Агьалидин къадар — 240,0 агъз. кас (муництипалитет), ЧӀехи Порту агломерациядин
агьали — 1,75 млн кас. Шегьер ва муниципалитет, уьлкведин экономикадинни —
статистикадин Кефер региондик ва ЧӀехи Порту агъарегиондик акатзава. Алатай
чӀавуз Португалиядин Дору - Литорал провинциядиз талукь тир.

Португалиядин кьилин Лиссабон шегьердилай 270 км яргъал чка кьунва. Порту
шегьердин тарихдин юкь Дору вацӀун эрчӀи пата, вацӀ Атлантик океандиз авахьзавай
чкадилай са шумуд км яргъала чка куьнва. Шегердин юкь, ЮНЕСКО паталай Вири
дуьньядин культурадин эменни яз малумарнай.

Муниципалитет кефер патай Матозиньюш, рагъэкъечӀдай патай Гондомар, кьибле патай
Вила-Нова-де-Гайа районрихъ галаз сергьятра ава, ва рагъакӀидай патай Атлантик
океандин ятари кьунва.



https://lez.wikipedia.org/wiki/%D0%9E%D0%BA%D1%82%D1%8F%D0%B1%D1%80%D0%B4%D0%B8%D0%BD_%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F

Октябрдин инкъилаб, Октябрдин революция — 1917 йисан 25 октябрдиз (7 ноябрдиз)
Урусатда хьайи инкъилаб. Адан къаст гьукуматда авай капитализмдин низамар чӀурна
гьукуматни жемият социализмдин рекьяй тухун тир. XX виш йисуз Урусатда хьайи
политикадин виридалайни чӀехи метлеб авай вакъиайрикай сад я. Инкъилабдихъ галаз
санал Урусатда къенепатан дявеяр эгечӀна, Вахтуналди тайин хьанвай регьбервал
къуватдикай хкудна, гьукумат цӀийи регьбервилин гъиле гьатна, чӀехи пай
большевикар квай.

Инкъилаб кьиле тухузвабурук Владимир Ленин, Лев Троцкийни Яков Свердлов квай,
вири большевистрин партиядин чӀехибур. Къанунвилелди инкъилаб кьиле тухузвай
Петросоветдин дявединни инкъилабдин комитетди. Инкъилаб фейи сифте чкаяр
Петроградни Москва тир. Гуьгъуьна, къвез-къвез, къенепатан дявед чӀавуз вири
гьукумат большевикрин гъилик кваз хьана.



https://lez.wikipedia.org/wiki/%D0%9C%D1%83%D0%BAI%D1%80%D0%B0%D1%82I

МукIратI — тIупIар твадай уьнуьгар хьтин тумар квай, юкьвалай къадакьдалди
галкIурнавай чукIулрикай ибарат тир атIудай алат.

«МукIратI» гаф алпан чIалан дегь гафарикай сад я. Къавкъаздин Алпандин, чара -
чара девирра виридалай гзаф кьадардин халкьарикай тир, лезги халкьарин,
эрменийрин ва гуржийрин чIалара и гаф гилалди амукьнава. Мисал патал, эрмени
чIалал (эрм. մկրատ - мкрат), гуржи чIалал (гурж. მაკრატელი - макратели ).

Археологри Дегь Римда жагъур дегь чIаван мукIратIдин 3 - 4 агъсур йис яшар авай
ва куьлуь гьайвандилай сар твадай хитрес тир. И мукIратI кIвенкIвел кьве мурцар
алай чIехи хех хьтинди тир.



https://lez.wikipedia.org/wiki/%D0%9C%D0%B8%D1%81%D0%BA%D0%B8%D1%81%D0%BA%D0%B0%D1%80

Мискискар (урус. Мискинджа) — Дагъустан республикадин Докъузпара районда авай
хуьр. «Мискискарин» хуьруьнсоветдин администрациядин юкь ва сад тир хуьр я.

Хуьр Дагъустан Республикадин Докъузпара райондин кефердинни - рагъакIидай пата,
райондин юкь тир Усугъчай хуьрелай рагъакIидай патахъ 6 км яргъал, Кьулан вацIун
кьерел чка кьунвайди я.

XIX виш йисуз Мискискар хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин
Докъузпарадин наибвалдиз талукь тир. Кьилдин Мискискарин хуьруьнжемят
туькIуьрзавай.

2013 йисан агьалияр сиягьдиз къачунин малуматрив кьурвал хуьре 3 608 касди
уьмуьр гьалзавай . 2010 йисан малуматрив кьурвал хуьре 3 522 касди уьмуьр
гьалзавай . 2002 йисан малуматриз килигна, хуьруьн агьалияр 3 373 кас тир .
Агьалидин вири, вилик иранвияр тир, амма тарихдин къене лезгийрин юкьва гьатна,
ассимиляция хьана лезгийриз элкъвенвай лезгияр, шии - мусурманар я. 1886 йисан
Урусат Империядин агьалияр сиягьдиз къачунин малуматрив кьурвал, Мискискар
хуьруьн агьалияр 2 833 кас тир.



https://lez.wikipedia.org/wiki/%D0%9C%D0%B8%D0%BA%D0%B5%D0%BB%D0%B0%D0%BD%D0%B4%D0%B6%D0%B5%D0%BB%D0%BE

Микела́нджело де Франче́ско де Нери́ де Миниа́то де́ль Се́ра и Лодо́вико ди
Леона́рдо ди Буонарро́ти Симо́ни (итал.  Michelangelo di Francesci di Neri di
Miniato del Sera i Lodovico di Leonardo di Buonarroti Simoni;1475 йисан
6 март(14750306) —1564 йисан 18 февраль) — италиядин чӀехи скульптор,
гуьрчекхъан, фикирийидайди, архитектор, микитис ва зари. Ренессанс бередин
виридалай зурба устӀаррикай сад тир.

Микеланджело 1475 йисан 6 мартдиз Тоскана областьда чка кьунвай Капрез шегьерда,
кесиб хьанвай дворянинан Лодовико Буонарротидин хзанда дидедиз хьана. Адан буба
Лодовико девлет авай кас тушир, ва хуьре авай мулкадикай кьвезвай куьлуь
пулунихъ, хзанда авай пара аялар хуьз агакьзвачир. Гьа дарвиляй мажбур яз ада
Микеланджело пулунихъ ччарадан аял хуьзвай папаз хуьз вугана.



https://lez.wikipedia.org/wiki/%D0%9C%D0%B0%D1%86%D0%B0%D1%80

Мацар (урус. Маза) — Дагъустан республикадин Ахцегь районда авай гадарнавай
хуьр.

Гатфариз, цан цадалди мацарвийри суварал сад-садалай вине авай айванар хьиз
кьантӀар-кьантӀар хкаж хьанвай чилер гьазурзавай. Гьа а жуьре чилериз абуру
мацвар лугьудай. Гьавиляй чкадин агьалиди хуьруьз Мацар тӀвар эцигнай.

Муькуь версиядиз килигна, Мацар (урус чIалал Маза) араб чIалай атанвай гаф я.
«3-4 метрдин гьяркьуь машгьур Пекдин рекьяй фидайла, гирведилай элячIай арабриз
баябан чуьллер ва хуьр акуна, абуру “маза” лагьана гьарайна», - кхьенва мацави­
Эседуллагь Саидован ктабда . Ада лугьузвайвал, маза (араб. ما هذا؟ — ма
гьазьа) — араб чIалал «Им вуч я?» мана гузва. И гаф сувавийрин адетрин ва чIалан
ран­дадикай хкатна, хуьруьн тIвар Маза → Мацар хьана.

Хуьр Ахцегь райондин кьибледа, райондин администрациядин юкь тир Ахцегь хуьрелай
23 км яргъал, Мацар вацIун эрчIи къерехдихъ, пара иер тӀебиат авай чкадал ала.

XVI виш йисалай 1839 йисал кьван хуьр Ахцегьпарадин азад жемиятдин «Ахцегьпара -
2» хуьруьн жемиятдик квай. Ахцегьпарадик квай чIавуз Мацара вичин кавхаяр авай,
абурун кьадар хуьруьн агьалидин кьадардикай ваъ, хуьре авай сихилрин кьадардикай
аслу тир, вучиз лагьайтIа гьар сихилди, хуьре регьбервал кьиле тухун патал чпин
арадай са кавха хкязавай. ГьакIни, хуьре са чавуш (хабар гузвайди) жедай .

1839 йисуз Мацар вири Самур округдихъ галаз Урусат империядин гъилик акатнай.
Урусат империядик квай чIавуз, хуьр Дагъустан вилаятдин Самур округдин
Ахцегьпарадин наибвалдиз талукь тир. 1961 йисал кьван хуьре авай 250 майишатра
5000 кьван кас яшамиш жезвай. Орджоникидзедин тIварунихъ галай колхозда 386
колхозник кIвалахзавай ва 13 майишатар кардик квай. Мацавийриз 1200 лапагар, 500
карч алай чIехи мал, 60 пар ялдай яцар, 200 балкIанар ва са шумуд виш гектар
сад-садалай вине авай айванар хьиз кьантIар-кьантIар хьана фенвай кьуьгъверар
авай .

Инсандин гъил агакь тийир чкадал авайвиляй 1978 йисуз хуьр арандиз куьчарнай.
Хуьруьз тухудай гьич са автомобилдин рехъни авачир, гьавиляй мацарвийриз хуьре
майишатдин кIвалахар кьиле тухуз лап четин тир. Идалай кьулухъ хуьр, физико -
администрациядин субъект жез акъваз хьанвай. Мацавияр Азербайжандин ва
Дагъустандин чара - чара хуьрериз куьч хьанай. Гила, мацавийри кӀватӀидаказ
уьмуьр ийизвай чкаяр Мегьарамдхуьруьн райондин Бутахуьруьн Къазмаяр, Ахцегь
райондин ЦІийи Усур ва Хасавюрт райондин ЦIийи Къуруш хуьрер я. Куьч жедалди
Мацар хуьре 12000 лапагар, 500 кал, 60 яцар, 200 балкIанар квай чIехи майишат
авай, куьч хьайила кьулухъ и мулкар Фиярин ихтиярдиз вуганай.

Хуьр кьуд мягьледикай ибарат тир: Ахкунар, Гъуялар, Кандаяр, Пахтаяр. Абурухъ
гьардахъ ­ви­чин­ булах (бязи вахтара гьар са си­­хилдихъ), мискIин (ва я жуьмя
мис­­кIин), муьжуьд муьгъ, вад регъв авай.

1886 йисан Урусатдин Империядин агьалияр сиягьриз къачунин нетижайриз килигна,
хуьре 1 095 касди уьумуьр ийизвай . Вири лезгияр, суни-мусурманар тир.

Алатай виш йисан сифте кьилера Мацара 50-далай гзаф сихилар авай: Маргъузар,
Къартияр, ПIакьутIар, Сибигер, Асланар, Папацар, МутIацар, Манатар, Зергерар,
Фу­тIар, Исмияр, Фекьияр, Гьажияр ва мсб., абурукай виридалайни гзаф кьадардин
ва тIвар акъатнай сихил – «Маргъузар» тир.

Булахар: Ахкунарин булах, Фекьияр-булах, Херми-булах, Юкьла-булах, Пахтаярин
булах.

КIамар: Жимерз-кIам, Кьифер-кIам, Тарахар-кIам, Тулар-кIам, Уьжур-кIам,
Цифер-кIам, ЦIуванз-кIам.

Кьуьгъверар: Зиза-чIур, Курух-чIур, Ратак, Ругун, Уьраз-ачI, Хинагъ, Хука,
ЦIуги, ЦIуьтIуьгъан, ЧIергъа.



https://lez.wikipedia.org/wiki/%D0%9B%D0%B5%D0%BE%D0%BD%D0%B0%D1%80%D0%B4_%D0%AD%D0%B9%D0%BB%D0%B5%D1%80

Леона́рд Э́йлер (нем. Leonhard Euler; 15 апрелдиз 1707, Базел, Швейцария — 7(18)
сентябрдиз 1783, Санкт-Петербург, Урусатдин империя) — математикадинни
механикадин илимрин виликфиниз фундаментал пай кутур швейцариядин, немцерин ва
урусатдин математикни механик (гьакӀни физикадиз, астрономиядиз ва са жерге
практикадин метлеб авай илимриз). Эйлер — математикадин анализдай, дифференциал
геометриядай, рекъемрин теориядай, мукьва авунвай гьисабунрай, цавун
механикадай, математикадин физикадай, оптикадай, баллистикадай, гимияр расунай,
музыкадин теориядай ва маса хилерай 850-лай (къад фундаментал монографияр кваз)
гзаф кӀвалахрин автор я. Петербургдин, Берлиндин, Туриндин, Лиссабондин ва
Базелдин илимрин академийрин академик, Париждин илимрин академиядин къецепатан
член.



https://lez.wikipedia.org/wiki/%D0%9B%D0%B5%D0%BB%D0%B5%D0%B2%D0%B0%D1%80

Лелев (урус. Шакал) — Африкада, Азияда ва Кьиблединни - РагъэкъечӀдай Европада
гьалтзавай кицерин хзандиз талукь тир пуд ва я кьуд жуьредиз ганвай умуми тӀвар.
Кефер Америкада авай койотдинни лелевдин яшамиш жезвай майдандин экологиядин
гьал сад я. ЧӀехи тушир, юкьван алцумрин, лешер ва амукьаяр недай як недай
гьайван. Адан яргъи кӀвачер ва акӀажай кӀирер, некхъвадай гъвечӀи гьайванрал,
нуькӀверал ва рептилиярал гъуьрч ийиз кутугзава. 16 км/сятда йигинвилелди катун
яргъал вахтуна хуьз жезва. Йифен хурушумра мадни актив я.

Лезги чӀалан нугъатрин чӀехи пайда азербайжан чӀалакай къачунвай «чакъал» гаф
кардик ква (юкьв. азрб чаггал). Амма Зизик, Вини СтӀал ва Юкьван СтӀал хуьрера
лезги чӀалан асулдай авай лелев гаф амукьнава. И гаф, са мана авачир кьве лев
ванерин сад - садахъ гилигунин нетижада арадал атанвайди я.

1816 йисуз Лоренц Окендин Lehrbuch der Naturgeschichte улубдин пудлагьай том
акъатна, гьина кирамди кеферамерикадин кайотдин ва лелевдин сарарин сад хьтинвал
хкягъна, ва и кьве гьайван цӀийи Thos сихилдиз талукь авуна. Амма садани и
теклиф кьабулач.

Гилан чӀаван чирна — жугъурунар лелеврин жуьрейрин арайра авай мукьвавилер
тестикьарна. Къецепатай сад — садаз пара ухшар хьайитӀани, вири сад хьиз туш.
Зулар авай лелев ва кIул чIулав лелев сад — садав пара мукьва я, амма маса
африкадин ва евразиядин чӀуру кицерикай ва жанавуррикай тахминан 6 — 7 млн йис
идлай вилик чара хьанвай. ГьакӀан лелев ва эфиопиядин жанавур, рехи жанавурдин,
кӀвалин кицин ва койотдин сихилдиз талукь я.



https://lez.wikipedia.org/wiki/%D0%9A%D1%8A%D1%83%D1%80%D1%83%D0%BA%D0%B0%D0%BB

Къурукал (урус. Курукал) — Дагъустан республикадин Ахцегь районда авай хуьр.
«Ахцегьрин» хуьруьнсоветдик акатзава.

Хуьр Ахцегь райондин юкьван пата, Ахцегь вацIун кIама, райондин администрациядин
юкь тир Ахцегь хуьрелай 1 км яргъал ала. Ахцегь вацIун эрчӀи къерехда, адаз
Муглах вацI акахьзавай чкадал, Ахцегь ва Муглах кIамарин лекъвера чка кьунва.

Хуьруьн тӀварцӀин арадал атуникай кьве фикир ава. Садлагьайдав кьурвал
«Къурукал» гафуни цив кьит чка мана гузва. Кьведлагьай версиядиз килигна «къуру
калар» — яни, калин кьурурнавай як.

2010 йисан агьалияр сиягьриз къачунин нетижариз килигна хуьре 356 касди уьмуьр
ийизвай. Вири лезгияр, суни-мусурманар я.



https://lez.wikipedia.org/wiki/%D0%9A%D1%83%D0%BC%D1%83%D1%85%D1%8A

Кумухъ (урус. Кумук) — Дагъустан республикадин Дербент райондин чилерал алай
Кьурагь райондин хуьр. «Кумухъ» хуьруьнсоветдин администрациядин юкь ва сад тир
хуьр я.

Хуьр Дагъустан Республикадин Каспий гьуьлуьн кьерин кьулувиле, Дербент райондин
кьибле пата, Гуьлгери вацIал, Дербент шегьердилай 27 км кьибле пата чка
кьунвайди я. Мукьвал алай хуьрер: ЛукIар, Къартас Къазмаяр.

Фактри тестикьарзавайвал, кумухъвийрин улу-бубаяр кьве суварин агъада авай
чкада, Кьурагь вацIун къерехда уьмуьр гьалзавай. Хуьруьн тIвар Хъухъвазар тир.
Надир шагьан вигьинрин чIавуз сувавияр чпин хуьрер хуьз адан аксиниз
къарагъзавай. Амма къуватар сад туширвиляй сувавияр шагьан кIаник акатнай.
Регьимвал авачир шагьа язух текъвервилелди лезги хуьрер терг ийизвай ва вичин
кьушунриз абурун вилик вуж акъатдатIа вири рекьиз эмир авунай. Сагъдиз амукьай
хъухъвазвияр рагъэкъечIдай патаз, сувариз катна са мичIи кIама чуьнуьх хьанвай.
Гуьгъуьнлай, шагьан кьушунри Кьурагь дере туна хъфейдалай кьулухъ, абур кIамалай
экъечIна са къулай чкадал чпиз цIийи хуьр арадал гъанвай. Хуьруьн тIвар
КIамук-Кумукь хьанвай. Хуьруьн эгьлияр лежбервилив, бахчахъанвиливни
чIижерхъанвилив алахънавай. Эхиримжи чIавара кумухъвийрин арада саларбанвални
вилик фенвай. Хуьре мискIин ва гьуьжре (медресе) авайди тир, гьина Кади
Аквердиди аялриз пак Кьуръан улубдин ва араб чIалан тарсар гузвай. Хуьре са
регъв кардик квай. И регъуьникай Цилинг, Кимихуьр, Тител ва Хуьрехуьр хуьрерин
эгьлийрни менфят къачузвай.

XIX виш йисуз Кумухъ хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир. Штул хуьруьхъ галаз Штул хуьруьнжемятдик
акатзавай.

1928 - 1929 йисара Кумухъра садлагьай гражданвилин мектеб эцигнавай. И карда
чIехи дестек большевик, партиядин кIвалахдар Мулла Куьревиди ганвай. Иниз
гьакIни мукьвал алай Цилинг, Кимихуьр, Тител ва Хуьрехуьр хуьрерин аялрини
кIелиз къвезвай. 1939 йисуз хуьруьн эгьлийри Карл Марксан тIварунихъ галай
колхоз арадал гъанвай. Адан садлагьай председатель Эскерали Газаралиев хьанвай.
Майишатди бегьер кIватIунин, цан цунин ва муькуь кIвалахар авун паталай
техникаяр къачунвай. Хуьруьнвийри баркаллувилелди зегьметар чIугвазвай. Абуру
гьукуматдиз къуьлуьн, мардалвилин продукциядин магьсулар тайин авур планрин
кьадардилай пара маса гузвай.

Ватандин ЧIехи дяве чIавуз хуьряй фронтдиз 76 кас рекье гьатнай. Абурукай 32 кас
женгера рагьмет хьанвай.

ЦIийи хуьр 1959 йисуз, Кьурагь райондин ЦIуру Кумухъ хуьруьн эгьлийрин суварилай
арандиз куьч хьунин рекьелди арадал гъанвайди я. 1966 йисуз хьайи къати чилин
зурзунрилай кьулухъ цIуру хуьре амай пайни арандиз куьч хьанвай. 1967 йисуз хуьр
электричестводив таъмин авунай.

2010 йисан агьалияр сиягьдиз къачунин малуматрив кьурвал хуьре 1 167 касди
уьмуьр гьалзавай . Агьалидин вири лезгияр, суни - мусурманар я . 1886 йисан
Урусат Империядин агьалияр сиягьдиз къачунин малуматрив кьурвал, Кумухъ хуьруьн
агьалияр 316 кас тир.



https://lez.wikipedia.org/wiki/%D0%95%D0%B2%D0%B3%D0%B5%D0%BD%D0%B8%D0%B9_%D0%9C%D0%B0%D0%BA%D1%81%D0%B8%D0%BC%D0%B0%D0%BD_%D1%85%D0%B2%D0%B0_%D0%9F%D1%80%D0%B8%D0%BC%D0%B0%D0%BA%D0%BE%D0%B2

Евгений Максиман хва Примаков (урус. Евгений Максимович Примаков,1929 йисан
29 октябрь(19291029), Киев —2015 йисан 26 июнь, Москва) — шурайринни урусатдин
экономист, рагъэкъечӀдай патахъай алим, арабист, сиясатдинни гьукуматдин
крархъан, экономикадин илимрин духтур (1969), профессор (1972), акьалтӀай чӀехи
ва тамам ихтияр авай векил (1996) я. «РТИ» АЖТ-дин директоррин шурадин регьбер;
«Меркурий-клубдин» президент, шурадин регьбер ; УИА-дин Ситуациядин анализдин
юкьван регьбер я.

СССГ-дин ИА-дин академик (1979, член-корреспондент 1974). СССГ-дин гьукуматдин
премиядин (1980) ва Урусатдин гьукуматдин премиядин (2014) лауреат я.
1959-лагьай йисалай гатӀумна ШГ-дин КП член я.

УИА-дин президиумдин член, Урусатдин Федерациядин Президентдихъ галай
Илимдихъайни маарифдихъай шурадин президиумдин член, Урусатдин Федерациядин
Федерал АлтӀушундин Федерациядин АлтӀушундин регьбердихъ галай Илимдинни
экспертрин шурадин член, Халкьарин арада авай крарихъай Урусатдин шурадин
Килигунин шурадин регьбер я.

СССГ-дин Лап кьилин Шурадин ГалкӀдин Шурадин регьбер (1989—1990); СССГ-дин
Килигна чирунин юкьван къуллугъдин регьбер (1991); Урусатдин Къецепатан килигна
чирунин къуллугъдин директор (1991—1996); УФ-дин къецепатан крарин министр
(1996—1998); Урусатдин Федерациядин Гьакиматдин кьил (1998—1999); Урусатдин
Алишверишдинни индустриядин палатадин президент (2001—2011) я.

ШГКП-дин Юкьван комитет член (1989—1990; 1986—1989 йисаррин арада ЮК-дин членриз
кандидат) я. Гьукуматдин думадин ІІІ-лагьай кӀватӀунин депутат (2000—2001) я.



https://lez.wikipedia.org/wiki/%D0%92%D0%B8%D0%BD%D0%B8_%D0%9A%D0%B0%D0%BB%D1%83%D0%BD%D1%85%D1%83%D1%8C%D1%80

Вини Калунхуьр (азер. Yuxarı Qələnxur) — Азербайжан республикадин КцӀар районда
авай хуьр. «Вини Калунхуьруьнсоветдик» акатзава. Хуьруьнсоветдин кьилин хуьр я.

Хуьр КцIар райондин кефер пата, Самур вацIун къерехдихъ, Дагъустандин
Мегьарамдхуьруьн райондихъ галаз сергьятдин мукьвал, райондин кьилин шегьер тир
КцIар шегьердилай 35 км яргъал ала.

Вини Калунхуьруьн мягьлейрин тIварар (ойконимар): Кьасуман мягьле, ПIирен
мягьле, ЧагьутIан мягьле.

Хуьруьн бине са кьадар агъадиз куьч хьанвай ЦIуру Вини Калунхуьруьн эгьлийри
кутунай.

Вини Калунхуьре агъадихъ галай сихилрин веледри уьмуьр ийизва: Ханар, Таравар,
Шидияр .



https://lez.wikipedia.org/wiki/%D0%90%D1%81%D1%82%D0%B5%D1%80%D0%BE%D0%B8%D0%B4

Астероид — Ракъинилай орбитадалди элкъвезвай гекъигайла чӀехитушир Ракъинин
системадин тело я. Планетайрив гегъигайла астероидрин массани кьадарар гзаф
кьадарда гъвечӀи я, абуруз дуьзтушир форма ава, абуруз атмосфера авайди туш,
амма астероидриз спутникар хьун мумкин я.

Астероид термин (дегь-грек. ἀστεροειδής-кай — «гъед хьтин», ἀστήρ-кай — «гъед»
ва εῖ̓δος-кай — «куц, акунар, ери») Уильям Гершель патай илимдиз тунвай, вучиз
лагьайтӀа, а объектриз телескопдалди килигайла гъетерин стӀалар хьиз аквадай,
планетаяр лагьайтӀа  — абур телескопдалди килигайла дискар хьиз аквада. И
чӀавалди «астероид» терминдин дуьз тариф гьеле тайин хьанвач. 2006-й ийсалди
астероидриз гьакӀни гъвечӀи планетаяр лугьудай.

Классификация ийидайла асул параметр — телодин кьадар я. Астероид 30 м — лай
гзаф диаметр авай тело я, адалай гъвечӀи кьадарар авай телойриз метеороид
лугьуда.



https://lez.wikipedia.org/wiki/%D0%90%D1%80%D0%B0%D0%B1%D0%BB%D0%B8%D0%BD%D1%81%D0%BA%D0%BE%D0%B5_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Араблинское хуьруьнсовет (урус. Село «Араблинское») — Дагъустан Республикадин
Дербент райондик акатзавай муниципалитет (хуьруьнсовет).

Хуьруьнсовет Дагъустан Республикадин кьибле пата, Дербент райондин кьиблединни
рагъэкъечIдай пата, «Араблинский» ракьун - рекьин станциядал, Дербент
шегьердилай 8 км кьибле пата чка кьунвайди я.

2002 йисан агьалияр сиягьдиз къачунин малуматрив кьурвал хуьруьнсоветда 1785
касди уьмуьр гьалзавай . 2010 йисан малуматриз килигна, хуьруьнсоветдин агьалияр
2174 касди туькIуьрзавай. Агьалидин чIехи пай лезгияр я, ина гьакIни
табасаранар, цIапар, даргияр ва муькуьбур авайди я, вири суни ва шии -
мусурманар я.



https://lez.wikipedia.org/wiki/%D0%90%D0%BB%D1%8C-%D0%9C%D1%83%D0%B0%D0%B9%D0%B4%D0%B0%D1%80

«Аль-Муайдар» (араб. معيذر‎‎) — вич Доха шегьердай тир къатардин футболдин клуб
я. 1996-лагьай йисуз клубдин диб эцигна. Гилан чӀавуз «Старс-Лигада»
экъечӀзавайди я. «КӀвалин» къугъунар клубди «Аль-Гарафа» (25000 кас гьакьзава)
стадиондал тухузва. Клубдин рангар лацуди ва шуьтруьди я.

Клубдин диб 1951-лагьай йисуз «Аль-Шабаб» тӀваруник эцигна. Къатардин олимпиядин
комитетди клубдиз тӀвар дегишун эмир авуна, гьавиляй 2004-лагьай йисуз кӀеретӀди
гилан «Аль-Муайдар» тӀвар къачуна. 2013-лагьай йисал кьван абуру кьилди са
кьведлагьай дивизионда къугъвазвай тир.

Плей-оффда абурун садлагьай тежриба 1999/2000 сезонда хьана, кӀеретӀди «Къатар
СК-дихъ» галаз къугъвана.

2012 ва 2013 сезонрин нетижада «Аль-Муайдарди» ккӀай матчра иштираквал ийиз
ихтияр къачуна. И къугъунрин винел пад къачурди къведай сезондин къене Къатардин
садлагьай дивизионда къгъвадайди я. А ккӀай матчрал акъажзавай клубар Умм-Салаль
ва Аль-Араби тир. Кьве къугъундани «Аль-Муайдар» «артухан чӀавуз» кӀаник акатна.

КӀеретӀдин чӀехиди, Салегь Аль-Аджи, «Аль-Араби» къайда чӀурай клуб я лугьуз
(«Аль-Муайдардин» векилрин фикирдалди гьа къугъуна «Аль-Арабидин» патал матчдин
вилик кхьидай протоколда авачир Мобелла Баба Кейта экъечӀна) ва ккӀай матчдин
нетижадал рази тахьана апелляция гана. Амма Къатардин футболдин Ассоциацияди
Салегь Аль-Аджидин апелляция таъмин авунач.



https://lez.wikipedia.org/wiki/%D0%90%D0%BB%D0%B8%D0%B4%D1%85%D1%83%D1%8C%D1%80

Алидхуьр (урус. Аликент) — Дагъустан республикадин СтIал Сулейман районда авай
хуьр.

Хуьр СтIал Сулейман райондин юкьван пата, райондин юкь тир Кьасумхуьруьн къвалав
чка кьунвайди я. Арагъ вацIунун эрчIи пата ала. Патав гвай хуьрер: Агъа Арагъ,
Кьасумхуьр.

Хуьр са шумуд гъвечIи хуьрерин гилигунивди арадал атанва. Кьисади
малумарзавайвал, кьуд стха авай: Али, Саид, Кьасум ва Мисрихан. Абуру сад садан
мукьвал эцигай кIвалерин чкадал Алидхуьр, Саийидар, Кьасумхуьр ва Мисриханхуьр
хуьрер арадал атанай. Алидхуьр, кьецIи Тимуран, Надир шагьан ва муькуь душманрин
вигьнар акур, арада масад авачир шагьид я. Хуьруьн патав, алпан гьарфалагдин
гьарфарив кхьинар алай сурун къванер авай, гзаф цIуру сур ава. И хуьр вичин,
бармакар, хуьруьн майишатдин алатар, кIвалин герек затIар расунин ва чатун гурлу
устIаррив тIвар - ван аваз тир.

1839 йисуз Алидхуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Гуьней
наибвалдиз талукь тир.

1937 - 1938 йисара хуьруьнэгьлияр чпин чилерин арандиз куьч хьана ва Кьурагь
вацIни Цмур вацIари сада сад кьве кIарна физвай чкадин мукьвал цIийи хуьр арадал
гъанвай.

Агьалидин вири лезгияр, суьнни - мусурманар я. 1886 йисуз хуьре 124 кIвал авай,
агьалийрин кьадар 783 кас тир: 334 итим ва 449 паб.



https://lez.wikipedia.org/wiki/%D0%90%D0%BB%D0%B0%D0%BA_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Алак — Дагъустан республикадин Ботлих районда авай хуьр. Алак хуьруьнсоветдик
акатзава. Хуьруьнсоветдин кьилин хуьр я.

Хуьр Ботлих райондин кьибле пата, райондин администрациядин юкь тир Ботлих
хуьрелай 6 км яргъал, Анди Койсу вацIун кьерел ала.

1859 йисуз Алак хуьр вири Анди округдихъ галаз Урусат империядин гъилик акатнай.
Империядик квай чIавуз хуьр Дагъустан вилаятдин Анди округдин Карата наибвалдиз
талукь тир.

Чеченарни ингушар депортация авурла кьулухъ 1947 йисуз Алак хуьр терг авунай ва
адан агьалияр Чечнядин Ведено райондин Махкеты хуьруьз куьчарнай. Гуьгъуьнлай,
чеченар элкъвена хтайла 1958 йисуз хуьр гуьнгуьна кухтунай.

2015 йисан агьалияр сиягьриз къачунин нетижайриз килигна хуьре 2 843 касди
уьмуьр ийизвай. Вири аварар, суни-мусурманар я.



https://lez.wikipedia.org/wiki/%D0%90%D0%B7%D0%B5%D1%80%D0%B1%D0%B0%D0%B9%D0%B6%D0%B0%D0%BD%D0%B0%D1%80

Азербайжанар, Кьажарар, Мугъулар, ЦӀапар (азер. азербайджанлылар) — асул
гьисабдалди Азербайжанда ва Ирандин кеферпатан вилаятра уьмуьр ийизвай туьрк
халкь. Идалайни гъейри, пара кьадарда кьажар диаспораяр Урусатда, Гуржистанда,
Иракда ва Турцияда ава . Кьадардиз килигна Къавкъаздин виридалайни чӀехи миллет
я. ГьакӀни, чӀехивилиз килигна туьрк миллетрин арадай мугъулар кьведлагьай
чкадал ала (Турциядин туьркверилай кьулухъ).

Европеоид расадин каспи типдиз талукь я. Азербайжан чӀалал рахазва. Диндал
гьалтайла кьажаррин чӀехи пай шии мусурманар, гъвечӀи пай сунияр я.

Дуьньяда виридалайни пара азербайжанар авай уьлкве Иран я, абур Ирандин кьилин
халкь тир фарсарилай кьулухъ кьадардиз килигна кьведлагьай чкадал ала. Абур
Ирандин РагъакIидай Азербайжан, РагъэкъэчIдай Азербайжан, Эрдебил ва Зенжан
вилаятрин ва Тебриз шегьердин агьалидин чӀехи пай туькӀуьрзава. ГьакӀни, тӀимил
кьадарда азербайжанри Курдистан вилаятдин рагъэкъэчӀдай патан хуьрера, Хамадан
ва Казвин вилаятдин кеферпатан хуьрера уьмуьр ийизва . Ирандин Тегьран, Кередж
ва Мешгьед хьтин чӀехи шегьерра цӀапарин чӀехи жемиятар ава. Иранда абурун
кьадар 25 миллиондив агакьзава, амма бязи чешмейри гузвай малуматриз килигна,
цӀапарин кьадар идалай гзаф виниз я ва 35 миллиондив агакьзавайди тестикьарзава
.

Урусатда азербайжанри адет тирвал Дагъустандин Дербент ва Табасаран районра
уьмуьр ийизва ва абурал республикадин бинедин халкьдин статус гала. 2010 йисан
малуматрив кьурвал, Дагъустанда абурун кьадар 131 агъзур кас тир. Къе цӀапари
Дербент райондин 58 %, Табасаран райондин 18 %, Кизляр райондин 2,3 % ва Рутул
райондин 1,5 % туькӀуьрзава. Советрин ва постсоветдин девирда уьлкведин къене
хьайи азербайжанрин миграциядин процессрин себебдалди, къе Урусатдин саки вири
регионра азербайжанрин жемиятар (диаспораяр) ава. Абурун Урусатда авай
виридалайни чӀехи жемиятар Москва шегьердин (57 123 кас) ва Тюмень вилаятдин (43
610 кас) диаспораяр я. 2010 йисан малуматриз килигна, Урусатдин Федерацияда 603
агъзур азербайжанар къейд авунай.

Грузияда азербайжанри агьалидин кьадардиз килигна гуржийрилай кьулухъ
кьведлагьай чка кьунва. Абур асул гьисабдалди уьлкведин Квемо-Картли вилаятда
гегьенш хьанва. Квемо-Картли вилаятдилай гъейри азербайжанри Кахетия,
Шида-Картли ва Мцхета-Мтианети вилаятра уьмуьр ийизва.

2002 йисуз и вилаятдин агьалидин 45 % (225 агъзур кас) азербайжанри
туькӀуьрзавай.

2002 йисуз и вилаятдин агьалидин 10 % (40 агъзур кас) азербайжанри
туькӀуьрзавай.

2002 йисуз Мцхета-Мтианети вилаятдин 1,8 % (2 агъзур кас) азербайжанри
туькӀуьрзавай. Асул гьисабдалди Мцхета районда уьмуьр ийизва.

Гуржистандин кьилин шегьер тир Тбилисида 11 агъзур азербайжанви къейд авунва, им
вири агьалидин 1 % я. Кьведлагьай чӀехи шегьер Руставида азербайжанрин кьадар 11
агъзур кас я (4 %)

Къарабагъдин гьуьжет гатӀумдалди Армениядин саки вири регионра пара кьадарда
мугъул хуьрер авай. 1897 йисуз Армениядин кьилин шегьер Ереванда 12 359
азербайжанар авай, агьалидин 42,6 % азербайжан чӀалал рахазвай . XIX виш йисан
эхирда Ереван уездда 77 агъзур азербайжанар авай. СССР-дин девирда, 1979 йисан
малуматриз килигна, Арменияда 160 800 цӀапар авай, им вири агьалидин 5,3 % тир .
Къарабагъдин дяве гатӀумдайла, цӀапаринни эрменийрин арада гьатай къаларин
себебдалди, Арменияда авай азербайжанрин вири катна хъфенай. Исятда Арменияда са
мугъулни авачирди малум я .

Турцияда азербайжанар Армениядихъ галаз са сергьятрал авай регионра гегьенш
хьанва, ибур Карс, Игдыр ва Эрзурум вилаятар я. Турцияда авай азербайжанрин лап
чӀехи пай чкадин агьалидихъ галаз акахьнава лугьуз абурун дуьз кьадар малум туш.

Алай аямда азербайжанар Европадин, Кеферпатан Америкадин ва СНГ-дин уьлквейрин
саки виринриз чкӀанва.

XVI – XVII виш йисариз талукь архивра Сефевийрин гьукуматда авай вири халкьариз,
абурун къене цIапарни кваз, «къизилбашар» лугьузвай . И тIвар куьчери туьрк
тайифаяр сад авун паталди ганай. XVIII виш йисан сифте кьилера Къавкъаздин
дявеIКъавкъаздиз дяведин вигьинар авур урусри чкадин «христиан тушир» агьалияр
сад-садавай хкягъзавачир ва виридаз «бусурманар» (мусурманар) лугьузвай .
«Персиядиз дяведин финифар» ийидалди 1722 йисуз Астраханьда чапдай акъатай I-й
Пётрдин манифестда Иранда ва Кьиблепатан Къавкъазда уьмуьр ийизвай кьуд чIехи
халкьарин тIварар кьунвай, ибур: «фарсар, эрменияр, гуржияр ва эжемияр» я. Ина
урусри эжеми тIварцIелди цIапар фикирда кьазва . Малум я хьи, XV – XVIII виш
йисара Усманрин Империяда авай азербайжанриз «эжемияр» лугьузвай . XIX виш йисан
садлагьай паюна уьмуьр авур эрмени кхьираг ва этнограф Хачатур Абовяна курд
миллетдин меденият ва къилихар къелемдиз къачурла кхьенвай хьи, сунни мусурманри
азербайжанриз ва фарсариз «русвагьардай Эжем тIвар ганай» .

Кьиблепатан Къавкъаз Урусатдин империядик акатайдалай кьулухъ, адет тирвал вири
туьрк халкьариз «татарар» лугьузвай урусри азербайжанриз «къавкъаздин татарар»
тIвар ганай .

Брокгаузан ва Евфронан Энциклопедиядин Гафарганда авай «Туьрк-татарар» макъалада
азербайжанриз «адербайжандин татарар» тlвар ганай. Гьа чIавуз Ядринцев, Харузин,
Шантр хьтин алимри «адербайжандин татарриз» «адербайжанар» тIвар гунин теклиф
вилик кутунай. Тlвар-ван авай француз антрополог Жозеф Деникера 1900 йисуз
чапдай акъудай илимдин кIвалахра азербайжанриз «туьрк чIалал рахазвай
Къавкъаздин иранвияр» тIвар ганай . Аквадай гьаларай, азербайжан халкьдин XX виш
йисуз арадал атанвай тIвар чпин тарихдин чилер тир Ирандин Азербайжан вилаятдин
тIварцIихъ галкIанвайди чир жезва . Революциядилай виликан Урусатда азербайжан
миллетдин векил къалурун патал «фарс» гафни кардик квай. XVII виш йисуз
Персиядиз сиягьат авур француз тарихдар Ш. Шардена къейд авунай хьи, гьа чIавуз
миллетдикай аслу тахьана Ирандин вири агьалидиз «фарсар» лугьузвай . Турциядин
Карс вилаятдин суни туьрквери азербайжанриз «шийияр», кьериз «эжем» лугьузвай .
Виликди Азербайжандин Ордубад районда уьмуьр авур зоки-эрменийри азербайжанриз
курдар лугьузвай. Мумкин я, мус ятIа а чилерар виш йисарин къене чкадин
цIапарихъ галаз акахьна абурун къене цIранвай курдри уьмуьр ийизвай ва абурукай
амукьайди са тlвар я. Къе малум я хьи, дяве вахтунда Лачин, Келбежер районрай
катай агьалиди чпи чпиз курд лугьузва, амма курд чIал лап кьуьзуьбурун рикIерал
ама.

Къавкъаздин чIехи пай халкьари азербайжанриз кьажар лугьузва. Къарачайрини
балкарри — къаджарлы, чеченрини ингушри — гIажари, къумукьри, яхулри ва даргийри
— къажар лугьузва . Аварри, андийри, чамалалри, багулалри ва арчийри
азербайжанриз гзаф вахтара падар лугьуда. ГьакIни, Дагъустанда вилик девирда
азербайжан миллетдиз лугьудай мад са гаф авай — гьемшерияр. И фарс гаф кьве
паярикай ибарат я гьем (са) шери (чил) ва «сачиливи» мана гузва. Азербайжан пата
авай цIахуррини рутулри азербайжанриз мугъал лугьузва .

Виш йисарин къене цIапарихъ галаз къуншивал авур лезгийрин лексикада азербайжан
миллетдин векил къалурдай са шумуд гаф ава. Виридалайни гегьеншдиз менфят
къачузвай гаф цIап я . БалкIандин фитедихъ галаз ассоциация жезвай и гаф
русвагьдин этнонимдиз элкъвенва ва эдебдин нормадилай экъечI тавун паталди
лезгийри азербайжанрин вилик и гаф кардик кутузвач. ГьакIни, лезги чIала
азербайжанриз лугьудай мад кьве гаф ава, ибур мугъул ва кьажар я, амма и гафар
асул гьисабдалди Дагъустан пата авай лезгийрин мецерал ала.

Советрин ЧӀехи Энциклопедияди гузвай малуматриз килигна, азербайжан миллетдин
энтогенезда (арадал атуна) Атропатенадин ва Алпандин бинедин агьалиди къати
иштиракнавайди я. Алпандин ва Атропатенадин тайифаяр, чи эрадилай вилик I-й
агъзур йисуз Къавкъаздиз атанвай иран ва туьрк тайифайрихъ галаз (скифар,
гуннар, булгарар, хазарар, угъузар, кипчакар, киммерияр ва мсб.) акахьна
азербайжан миллет арадал атанвайди я .

Британника Энциклопедияда азербайжанрин арадал атуникай икӀ кхьенва:
«Азербайжанар чара-чара миллетрин акахьунин рекьелди арадал атанвай халкь я.
Вичик квай виридалайни дегь элемент Кьиблепатан Къавкъаздин тайифаяр ва
Персиядин кефер пата уьмуьр ийизвай ва фарс чӀалал рахазвай мидийвияр я».

Кеферпатан Ирандин фарс агьалияр туьрквериз элкъуьнин девир, иниз XI виш йисуз
сифте туьрк селжукрин ва гуьгъуьнлайни муькуь туьрк тайифайрин атунихъ галаз
алакъалу тирди гьисабзава. Британникада кхьенвайвал, азербайжан миллетдин арадал
атуна виридалайни пара иштиракай туьрк тайифа, Азербайжандин чилерал 11-й виш
йисуз атанвай — угъузар я.

С. Т. Еремянан версиядив кьурвал, азербайжан миллетдин арадал атуниз мусурманвал
кьабулнай дегь Алпан тайифайрини чIехи кар кутунай. Абур Алпан чилерал атанвай
зурба туьрк-угъуз тайифайрихъ галаз акахьна, виш йисарин къене туьрквериз
элкъвезвай. С. М. Алиеван фикирдалди, ибур гуьгъуьнин угъуз тайифаяр тир:
байатар, кьажарар, кипчакар, афшарар, бегдилияр ва мсб.

В. Ф. Минорскийди къейд авурвал, азербайжан чIалаз хас тир фарс интонация ва
вичик квай зурба кьадарда фарс-араб асулдин гафари, азербайжан миллетдин фарс
бинейрикай хабар гузва, идалайни гъейри, туьрк чIалара жедай вокал гармония
хьтин кьетIен лишан азербайжан чIалак квач.

«РагъэкъечIдай патан тарих» ктабди гузвай малуматриз килигна азербайжан
миллетдин арадал атунин процесс XV виш йисан эхирда акьалтIнай. Сефевийрин
династияди гьукум гьалай девирда абуру шийи мезгьеб кьабулнай. Тарихдарри
азербайжан миллет, кьибле патавай Къизил-Уьзен вацIалай кеферда авай Къавкъаздин
ЧIехи цIиргъел кьван ва Каспи гьуьлуьн кьерерай рагъакIидай пата авай Гуржистан
ва Армениядал кьван экIя хьанвай сергьятрин къене арадал атанвайди гьисабзава.

Туьрк тайифайрин Ирандай Кьиблепатан Къавкъаздиз куьч хьунин процесс дуьз XVI –
XVII виш йисаралди давам жезвай. ГьакI, Мугъандин чилерал шагьсеванар ва падарар
акъатнай .

В. А. Шнирельманан фикирдалди, Кеферпатан Азербайжанда чара-чара туьрк тайифаяр
сад-садахъ галаз акахьна са азербайжан миллетдиз элкъуьнин процесс 1920 – 1930
йисаралди кьиле физвай.

Урусатда азербайжанрин энтогенездикай сифте малуматар XIX виш йисан эхирриз
талукь я. Урусатдин империяда акъатзавай Эфронан ва Брокгаузан Энциклопедияда
мугъулрикай икI кхьенвай: «Адербейжандин татарар — туьрк-селжукрин, Гулагу-Ханан
кьушундин туьрк-монголрин ва тамамдаказ туьрк хьанвай иранвийрин несилар я».

Сефевийрин династияди Иранда гьукум гьалай чIавуз абурун гъилик Персиядин чIехи
пай акатнай ва чкадин туьркни фарс чIалари сад садаз чIехи таъсир къалурнай .
XVIII виш йисуз Сефевийрин династия терг хьайидалай кьулухъ азербайжан миллетди
уьмуьр ийизвай чилерал цIудралди саки аслутушир гьукуматар арадал къвез-хъфизвай
. XIX виш йисан къене урусринни-фарсарин дявеяр гатIумнай. Фарсариз чеб
душмандин кIаник акатзавайди акурла, дяве вахтунда акьалтIарун паталди урусриз
икьрар кьабулиз теклифнай. 1828 йисуз кьве патани «Туьркменчайдин икьрар»диз
къул чIугунай. Икьрардин тIалабунрив кьурвал, Араз вацIалай кефердихъ галай
Ирандин регион (Кеферпатан Азербайжан) Урусатдин Империядин гъилик физвай, амма
Кьиблепатан Азербайжан Ирандин къене аламукьзавай . Идан нетижада азербайжан
халкь кьве патаз пай хьанай, адан чIехи пай Иранда, гъвечIи пайни Къавкъазда
амукьнай ва Иранда авай азербайжанри уьлкведа чпин нуфус квадарнай.

1886 йисан сиягьрин малуматриз килигна, Урусатдин империяда азербайжанри
Бакудин, Елизаветпольдин, Тифлисдин ва Еревандин губерияйра, гьакIни Дербентдин
ва Закаталадин округра уьмуьр ийизвай, абурун вири санлай кьадар 1 139 659 кас
тир .

Чпиз кьилдин гьукуматар авай къунши гуржийрилай ва эрменийлай тафаватлу яз, 1918
йисалди азербайжанриз чпин гьукумат авачир. Абуру чеб мусурман умматдин са чIук
яз гьисабзавай . Урусатдин империя чкIайдалай кьулухъ, 1918 йисуз, къенин
Азербайжандин сергьятрин къене, азербайжан миллетдин тарихда садлагьай
демократик республика арадал гъанай — Азербайжандин Демократик Республика (АДР).
Кьве йис уьмуьр гьалай и жегьил гьукумат фад заманда СССР-дик акатнай. Советдик
акатайдалай кьулухъ Азербайжандин ССР тешкилнай. 1925 йисан малуматриз килигна,
АССР-да 1 241 758 азербайжанди уьмуьр ийизвай, им вири уьлкведин агьалидин
59,6 % тир . Ватандин ЧIехи Дяведин йисара чIехи пай азербайжанар чпин ватан
хуьн патал Яру Кьушунрин жергейрик экечIнай. Азербайжандин вадакай са эгьли
фронтдиз рекье гьатнай. Телеф хьанвайбурун кьадар виш агъзурралди алцумзава.
ГьакIни, 7,5 агъзур азербайжанви Афганистандин дяведани иштирак авурди я.

1990 йисан январьдиз чкадин оппозиция терг авун патал советрин кьушунрин
батальонар Баку шегьердиз залан техникадаллаз гьахьайла вишералди ислягь граждан
агьалияр кьенвай. Гьар йисуз 20 январьдин юкъуз Азербайжанда траурдин югъ
малумарзавайди я. 1991 йисуз СССР-дин эсердикай хкъечIай Азербайжан аслутушир
гьукуматдиз элкъвенай. 1991-1993 йисарин къене давам хьайи Сувун Къарабагъдин
дяведин нетижада 1 миллион кьван азербайжанри Къарабагъдин чилер гадарна
Азербайжандин къене патан районриз ва шегьерриз куьч хьанай ва гуьгъуьнлай
абурал катайбурун статус гилигнай . 1992 йисан февраль вацра эрмени яракьвийри
Хужалы хуьре авур гатун-кьиникьра вишералди ислягь азербайжанар телеф хьанай. И
югъ Азербайжанда траур хьиз къейдзава. 1988-1989 йисарин къене Армениядай
Азербайжандиз 186 агъзур мугъул катнай.

Мугъулрин кьетIен этник группа терекемеяр я. Абур Дагъустандин Дербент районда
ва Азербайжандин бязи районриз чкIанва. Сифте яз «терекеме» гаф са тайифадин
милли тIвар тир, амма XIX — XX виш йисара Азербайжанда куьчери малдарвилел
алахънавай агьалидин виридаз терекеме лугьуз хьанай. Дагъустандин терекемеяр
яргъал йисара дарги ва яхул ханрин мулкара лукIвилин къуллугъдал алай.

Азербайжан чIал — туьрк чIаларин хзандин кьиблединни-рагъакIидай патан угъуз
чIаларин группадик акатзава. И группадик гьакIни гагауз, туьрк, туьркмен, салар,
хорасан-туьрк чIалар ва крым-татар чIалан кьиблепатан нугъат, узбек чIалан
хорезм нугъатни акатзава . Виш йисарин къене азербайжан чIал фарс ва араб
чIаларин зурба таъсирдик квай виляй, къе и чIалак 10 агъзуралай виниз араб-фарс
бинедин гафар ква.

Азербайжан чIал Азербайжандин агьалидин саки 98 % пайдин хайи чIал я . Идалайни
гъейри, азербайжан чIалал Ирандин кеферпатан вилаятрин, Гуржистандин
рагъэкъэчIдай патан региондин ва Дагъустандин Дербент ва Табасаран райондин
агьалияр рахазва. Азербайжанда, Гуржистанда ва Урусатда уьмуьр ийизвай
азербайжанрин саки виридаз хъсан ва я пис дережада урус чIал чизва. Иранда авай
азербайжанриз фарс чIал хайи чIалан дережада чизва. Самур вацIалай кьибле пата
уьмуьр ийизвай гзаф пай лезгийрин азербайжан чIалан чирвилер усалбур туш, гьатта
жегьил несилриз хайи лезги чIалалай хъсан азербайжан чIал чизва. ЦIудралди лезги
хуьрерин агьалияр тамамдаказ азербайжан чIалал элячIнава.

Генетикадин жигьетдай азербайжан чIал кьве жуьредин нугъатрин группадиз пай
хьанва: угъуз ва кипчак нугъатар). Вичин нубатда и кьве группайрик пара кьадарда
нугъатар ва чкадин рахунар ква. Тарихдин къене кьве патаз пай хьана къакъатнавай
азербайжан чIал (Иран ва Азербайжан) и вилаятра кьилди вилик физвай. Иранда фарс
чIалан къати таъсирдик галай эдеби азербайжан чIал Къавкъаздин эдеби азербайжан
чIалавай са кьадар тафаватлу я. Кеферпатан Азербайжан Урусатдин империядик
акатайдалай кьулухъ, XIX виш йисуз шемахадин ва бакудин нугъатрин бинедал къенин
эдеби азербайжан чIал туькIуьрнай .

Азербайжан чIалал кхьенвай сифтегьан тарихдин материалар XIII виш йисариз
талукьбур я . Чи йикъарив агакьай виридалайни дегь азербайжан эдебиятдин эсерар,
XIII – XIV виш йисарин къене уьмуьр гьалай шейгь Пуре Гьасанан туькIуьрунар я .
XV виш йисан эхирар азербайжан чIал зарбдиз вилик физвай ва цуькведа авай вахтар
тир. Гьа девирда азербайжан чIалал Насими, Хатаи, Физули хьтин зурба кхьирагри
ва шаирри кхьизвай . Чпин эсерар абуру азербайжан чIалан тебриздин нугъатдал
туькIуьрзавай. Яргъал вахтунда азербайжан чIалди Кеферпатан Иранда ва
Кьиблепатан Дагъустанда «чкадин чIалан» роль къугъвазвай, яни чара-чара миллетри
сад-садахъ галаз рахадай умуми чIал (месела, къе Дагъустанда урус чIал хьиз) .
Виш йисарин къене лезгийрихъ галаз къуьн-къуьневаз уьмуьр гьалай азербайжанрин
чIалай лезги чIалак пара кьадарда цIап гафар гьатнава, гьатай гафарин гзафбуру
бинедин лезги гафар чуькьвена арадай акъуднавайди я.

XX виш йисан къене азербайжан чIалан кхьинар пудра дегиш хьанай. 1922 йисалди
азербайжанри араб гьарфаралди кхьизвай. 1920 йисара араб гьарфар латин
алфавитдиз дегишарнай, гуьгъуьнлайни кирил графикадиз . 1958 йисуз алфавит
чIалаз мадни кутугдайвал кирилл алфавит хъсанарнай ва адак са алфавитдани гьалт
тийизвай Ҝ и Ҹ гьарфар кутунай. 1991 йисуз Азербайжанди СССР-дикай аслутуширвал
малум авурдалай кьулухъ, абуру туьрк алфавит кьабулна виликан латин графикадиз
элкъвенай.

Азербайжан миллетдин вини толерантвал француз тарихдар Элизе Реклюдини
къейднавай: «Эхирни, муькуь динриз ибадат ийизвай миллетрихъ галаз хуш авсият
хуьн – азербайжан халкьдиз хас тир хъсан тIуларикай сад. Кьиблепатан Къавкъазда
шиийри винизвал ийизвайтIани, абуру чкадин суни эгьлийриз садрани дарвал гайиди
туш. Араб уьлквейра и кьве мезгьебрин арада жедай пехъи душманвал, Кьиблепатан
Къавкъаздин азербайжанриз хас туш.»

«ТIулариз килигна азербайжанар азадвал кIандай, дамахар квачир, гьар са кар
чирунал рикI алай, хиве кьур гаф кьилиз акъуддай миллет я. Са кьадар умун ятIани
абуру чеб лайихлудаказ тухузва ва къарарар фад кьабулзава. Чпиз гьуьрметсузвал
авур ва ягь-намусдик кягъай касдиз азербайжанри къати жаваб гуда.
Къал-гьуьжетдин гьалара вичик туьнтвал хас тир цIаправай вич гъилера кьаз жезвач
ва гзаф гагьди лас хъжезвач, амма абур чеченар ва осетинар хьиз пехъи туш» .



https://lez.wikipedia.org/wiki/%D0%90%D0%B3%D1%8A%D1%83%D0%BB_%D1%87I%D0%B0%D0%BB

Агъул чӀал — агъул халкьдин хайи чIал. Нах-Дагъустан чIаларин хзандин лезги
чIаларин группадик акатзава. ЧIал асул гьисабдалди Дагъустандин Агъул ва са
кьадар Кьурагь районра гегьенш я. Агъул чӀалал рахазвайбурун кьадар — 29,3
агъзур кас я (2010 йис). 1990 йисуз Ш. А. Мазанаеван, С. Н. Гасанован ва
И. А. Мазанаевадин санал куьмекдалди, урус чIалан алфавитдин бинедал алаз агъул
чӀалан алфавит туькӀуьрнай. ЧӀал вад нугъатриз пай жезва: тпиг нугъат, керен
нугъат, кушан нугъат, буркихан нугъат ва фите нугъат.

2010 йисуз тухвай Вири Урусатдин агьалияр сиягьдиз къачунин малуматрив кьурвал,
Урусатда агъул чIалал рахазвайбурун кьадар 29 287 кас тир. Им вири агъулрин 83 %
пай я.

Агъул чIал Дагъустан Республикадин Агъул (92,53 %) ва Кьурагь районра (7%)
гегьенш хьанва.

Агъул чIалаз виридалайни мукьва чIалар лезги ва табасаран чIалар тирди
гьисабзавайди я. Совет береда агъул хуьрера тарсар лезги чIалал тухузвайвиляй
гила кьуьзуьбурун саки виридаз лезги чIал чизва, амма жегьилриз ваъ. Кьурагь
районда лезгийрихъ галаз къуншивиле уьмуьр гьалзавай агъулриз лезги чIал чизва.



https://lez.wikipedia.org/wiki/%D0%90%D0%B3%D1%8A%D0%B4%D0%B0%D0%BC_%D1%80%D0%B0%D0%B9%D0%BE%D0%BD

Агъдам район (азер. Ağdam rayonu / Агъдам району) — вилик Азербайжанда авай
муниципалитетдин район. 1993 йисан гаталай райондин 77 % пай, кьиблединни -
рагъакIидай пад, кьабул тахьанвай Суван Къарабагъдин Респубдикадин гъилик
акатнава. Гила и райондин чилер административвилелди СКъР - дин Аскеран райондин
чилерал ала. Амай 23 % пайни Азербайжанда ава.

Администрациядин юкь — Агъдам шегьер тир, Азербайжан пата гила вахтуналди яз
посёлок Кузанлы я.

Район Къарабагъдин юкьван пата, Къарабагъдин суван цIиргъинин кефердинни -
рагъэкъечIдай пата, Куьре - Аракс арандин рагъакIидай пата алайди я.

Гьуьлуьн дережадилай 410 м кьакьанда ала, виридалай кьакьан чка — 1365 метр я.
Климат асул гьисабдалди юкьван дережадин чими, субтропик кьурагь я. Кьакьандиз
хкаж хьунивай гьава хъуьтуьл жезва. Райондин чилерайтIуз Каркарчай ва Хачинчай
вацIар авахьзава .



https://lez.wikipedia.org/wiki/%D0%90%D0%B3%D1%8A%D0%B0_%D0%9A%D0%B0%D1%82%D1%80%D1%83%D1%85

Агъа Катрух (урус. Нижний Катрух) — Дагъустан республикадин Рутул районда авай
хуьр. «Агъа Катрух» хуьруьнсоветдин администрациядин юкь ва сад тир хуьр я.

Хуьр Дагъустан Республикадин Рутул райондин юкьван пата, райондин юкь тир Рутул
хуьрелай 30,9 км яргъал, Хиривалю вацIал чка кьунвайди я. Хуьруьн са пай вацIун
чапла пата, муькуь пайни эрчIи пата ала.

XIX виш йисуз Агъа Катрух хуьр вири Самур округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Самур округдин
Лучек наибвалдиз талукь тир. Вини Катрух хуьруьхъ галаз Катрух хуьруьнжемятдик
акатзавай.

2010 йисан агьалияр сиягьдиз къачунин малуматрив кьурвал хуьре 429 касди уьмуьр
гьалзавай . 2002 йисуз хуьруьн агьалияр 710 кас тир . Агьалидин вири цIапар, шии
- мусурманар я. 1886 йисан Урусат империядин агьалияр сиягьдиз къачунин
малуматрив кьурвал, Агъа Катрух хуьруьн агьалияр, вири яхулар яз 766 кас тир .



https://lez.wikipedia.org/wiki/%D0%90%D0%B3%D1%8A%D0%B0_%D0%9A%D0%B0%D0%B7%D0%B0%D0%BD%D0%B8%D1%89%D0%B5

Агъа Казанище (урус. Нижнее Казанище) — Дагъустан республикадин Буйнакск районда
авай хуьр. Агъа Казанище хуьруьнсоветдик акатзава. Хуьруьнсоветдин кьилин хуьр
я.

Хуьр Буйнакск райондин кьулан пата, райондин администрациядин юкь тир Буйнакск
шегьердилай 7 км яргъал ала.

1864 йисуз Къавкъаздин Дяведин финифра Агъа Казанище хуьр вири Дагъустандихъ
галаз Урусат империядин гъилик акатнай. Империядик квай чIавуз, хуьр Дагъустан
вилаятдин Темир-Хан-Шурадин округдин Темир-Хан-Шурадин наибвилиз талукь тир.

2015 йисан агьалияр сиягьриз къачунин нетижайриз килигна хуьре 13 823 касди
уьмуьр ийизвай. Вири къумукьар, суни-мусурманар я.



https://lez.wikipedia.org/wiki/%D0%90%D0%B2%D0%B0%D1%80%D0%B0%D0%BD

Аваран (азер. Avaran) — Азербайжан республикадин КцӀар районда авай хуьр я.
«Аваран» хуьруьнсоветдик акатзава. Хуьруьнсоветдин кьилин хуьр я.

Хуьр КцIар райондин кьибле пата, райондин кьилин шегьер тир КцIар шегьердилай
6 км яргъал ала. Аваран хуьруьн мягьлейрин тIварар (ойконимар): Регъуьн мягьле,
Сирт мягьле.

Хуьруьн агъсакъалрин эхтилатриз килигна, Дагъустандин Кьурагь райондин Бахцугъ
хуьруьн агьалияр Урусатдин Империя чӀавуз Аварандиз куьч хьанай. Идаз субут,
Аваран хуьруьнни Бахцугъ хуьруьн сихилрин тIварар сад тирди я .

Аваран хуьре агъадихъ галай сихилрин веледри уьмуьр ийизва: Башар, Алияр,
Хушумар, ЦIаралар, Тумакьар .



https://lez.wikipedia.org/wiki/JPMorgan_Chase

JPMorgan Chase — америкадин зурба банк ва финансрин конгломерат. Дуьньядин
вирилалайни чӀехи халкьдин компания я. Са йисан къене къекъвезвай пулар 110,8
млрд АСШ-дин доллар артух хьана.

2012-йисан апрелдиз компанийрин рейтингда Forbes журналдин версиядалди JPMorgan
Chase кьведлагьай чка кьуна. Компаниядин штаб-квартира Нью-Йорк шегьерда авайди
я.

1824-йисуз «Нью-Йоркдин Химиядин Гьасилдай Компания»-ди (ингл. New York Chemical
Manufacturing Company) (1823-й ийсуз туькӀуьрнавай) «Chemical Bank of New York»
компаниядин бине эцигнай.

1851-й йисуз и банк «Нью-Йоркдин Химиядин Гьасилдай Компания»-лай ччара хьанай.
1996-йисуз Chase Manhattan Bank патай а банк къачунай, амма Chemical Bank-ди вич
иеси тирвилиз килиг тавуна «Chase Manhattan Bank»-дин тӀвар вичиз къачунай,
вучиз лагьайтӀа, тӀварце «Chase» гафунин авайвал инвесторар патай хъсан
къабулзавай. 2000 цӀийи Chase Manhattan Corporation-ди 7,7 млрд доллардихъ
британиядин Robert Fleming & Co. компания къачунай.

1871 Нью-Йорк шегьерда «Drexel, Morgan & Co.» тӀвар алай банк арадал гъанай,
1875-й ийсуз адал «J.P. Morgan & Co.» тӀвар эхцигнай.



https://lez.wikipedia.org/wiki/2012_%D0%93%D0%B0%D1%82%D1%83%D0%BD_%D0%9E%D0%BB%D0%B8%D0%BC%D0%BF%D0%B8%D1%8F_%D0%BA%D1%8A%D1%83%D0%B3%D1%8A%D1%83%D0%BD%D0%B0%D1%80

2012 йисан Гатун Олимпия къугъунар (ингл. 2012 Summer Olympics, франц. Jeux
Olympiques d'été de 2012, официал тӀвар XXX Олимпиададин къугъунар) —
ЧӀехибританиядин кьилин шегьерда Лондонда, 27 йюльдилай 12 августдал кьван кьиле
тухванай къанницӀудлагьай гатун Олимпиада къугъунар. И къугъунар пудра тухванай
садлагьай шегьер Лондон хьана (вилик ина 1908 — й ва 1948 — й йисара кьиле
тухванай).

2003 йисан 15 июльдиз шегьеррин кандидатура эцигунин кьабулун куьтягь хьанвай.
Гьа чӀавуз чпин уьлкведа Къугъунар тухунин мурад гъуьгъуьнин шегьерри къалурнай:
Гьавана, Стамбул, Лейпциг, Лондон, Мадрид, Москва, Нью-Йорк, Париж ва Токио.

Спортдин объектрин чӀехи пай ЧIехи Лондондин цӀарцӀин къене хьанай ва пуд
зонадиз пай хьанвай: олимпиядин зона — Олимпиядин паркуна, вацӀун зона — Темза
вацIун яргъивилихъ, ва юкьван зона — региондин юкьван ва рагъакӀидай пата.

Шикил, кьуд дуьз тушир, «2», «0», «1», «2» цифрайрин лишанар къалурзавай, гзаф
пипӀериндикай ибарат я. Са пайда «London» гаф кхьенвайди я, маса пайда
олимпиядин уьнуьгърин лишан. Эмблема кьуд рангунин вариантра ганва: вили, къацу,
расу-яру ва хъипи. И логотип Wolff Olins компания паталай са йисан къене
расзавай ва 400 агъзур фунт стерлинг къиметдихъ акъвазна. 2012 йисан мартдин
сифте кьилера Ирандин гьукуматди 2012 Гатун Олимпия къугъунар бойкот ийиз къаст
авунай, вучиз лагьайтӀа 2012 Олимпиядин логотип «Zion» — Сион гаф хьиз
аквадайвал стилда ттунвай. Ирандин олимпия комитетдин кьил Багьрам Афшарзадегьди
и логотипдиз «расиствилин» логотип яз тӀвар кьунвай. ГьакӀни, логотип
свастикадиз ухшар я лугьузвай малуматарни ава.

Къугъунрин тӀилисимар 2010 ийсан 19 майдиз малумарнай. Абур, Болтон шегьердай
гъанвай Венлок ва Мандевиль тӀварар авай гьулдандин кьве стӀал хьана. И тӀварар,
ЧӀехибританиядин чилера садлагьай Паралимпия къугъунар тухванай Мач-Венлок
шегьердин ва Сток-Мандевиль хуьруьн гуьрметдай эцигнавайди я. Гьардаз са вил
ава, ва гьардан винел Къугъунрин логотипар ава (Велнокдин винел — Олимпиядадин
логотип, Мандевилан винел — Паралимпиададин).

Са медалдин диаметр 85 миллиметр кьван, яцӀувал 7 миллиметр. Са пишкешдин
заланвал 375—400 грамм туькӀуьрзава. Им Олимпия къугъунрин тарихда виридалай
чӀехи медалар я. Олимпиададиз вири санал тахминан 2100 медаль акъуднавай. Гьар
са къиметдин медальра экуьнин нурар галай Къугъунрин логотипдин къазмишна расай
гириш ава, медальдин кьулухъ пата гъалибвилин Ника гъуцран ва Темза вацӀун гириш
къалурна. Вири проектдин кирам дизайнер Дэвид Уоткинс хьана.

Олимпиядадин официал гимн «Muse» группадин «Survival» (лезг. «сагьдиз амукьун»)
мани хьана. И мани Олимпиядадин ахъаюнда ва гьакӀни иштирак ийизвайбуруз
пишкешар вугунин церемонияда ван авунвай.

2011 йисан зулуз Лондонда Кока-Кола компаниядин бине эцигнавай «Move to the
beat» компания кьил кутуна. Пара гьейбат авай шоу кьиле тухванай, гьина тӀвар —
ван авай спортсменар иштиракнай, гьакӀни XXX Олимпиададин официал гимнрикай сад
«Anywhere In The World» (лезг. «Дуьньяда гьина хьайитӀани» лугьунвай. Марк
Ронсон — музыкадин кирам, манийриз спортсменри гьерекатар авурла акъудзавай
ванар кутунвай (мисал паталай: агалтдай гъвардайтӀуз хкадрайла музыкадин битдиз
ухшар ван акъатзава). Манидин гафар лугьуз мани лугьудайди Katy B экъечӀнай.



https://lez.wikipedia.org/wiki/%D0%A7%D0%B0%D1%85%D1%87%D0%B0%D1%85

Чахчах, Вини Чахчах, ЦIуру Чахчах (урус. Чахчах) — Дагъустан республикадин
Мегьарамдхуьруьн районда авай тунвай хуьр.

Хуьр Дагъустан Республикадин Мегьарамдхуьруьн райондин рагъакIидай пата,
Азербайжандин КцIар райондихъ галаз сергьятдин лап мукьвал, Кьулан вацIун чапла
кьерел ала.

XIX виш йисан 1864 йисуз Чахчах хуьр вири Куьредин ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьредин округдин Хъутур-Куьредин наибвалдиз талукь тир. Хужадхуьр ва ГазардкIам
хуьрерихъ галаз Чахчах хуьруьнжемятдик акатзавай.

1944 йисуз Чахчахра са сифте кьилин мектеб эцигнай. Гьа а йисузни хуьре тамам
тушир юкьван мектеб кардик кутунай.

Ватандин ЧIехи дяведин йисара хуьре тек са кьуьзекарни аялар амукьнай. Абуру
фронтдиз куьмек гун ва гьа вахтунда чпин кьил хуьн патал тежер хьтин четин
кIвалахар ийизвай, зегьметар чIугузвай.

1967 йисуз хуьр Мегьарамдхуьруьн райондин рагъэкъечIдай патаз, арандиз куьч
хьана Чахчах Къазмаяр хуьр кутунай.

Куьч жедалди хуьруьн агьалийрин вири лезгияр, суни - мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьруьн агьалийрин
кьадар 463 тир.



https://lez.wikipedia.org/wiki/%D0%A7%D0%B0%D1%80%D0%BB%D1%8C%D0%B7_%D0%A7%D0%B0%D0%BF%D0%BB%D0%B8%D0%BD

Сэр Чарльз Спенсер «Чарли» Чаплин (ингл. Sir Charles Spencer; «Charlie» Chaplin;
1889 й. 16 апрель — 1977 й. 25 декабрь) — америкадинни англиядин тIвар-ван авай
киноактёр, сценарияр кхьизвайди, композиторни режиссёр, кинематографиядин
устӀар.

1889 йисан 16 апрельдиз Лондонда дидедиз хьана. Адан бубани диде — Чарльз
Спенсер Чаплин — чIехиди ва Ханна Чаплин — эстрададин актёрар тир. Дидеди гьар
жуьредин театорра манияр лугьуз, кьулер ийиз экъечӀзавай.

Спенсер Чаплин — чӀехиди — хъсан ван авайди, 1880 йисарин юкьвара лондондин
мюзик-холлра (макъамдин кIвалера) пара тIвар — ван авайди тир. Са шумудра
Европада гастрольра хьанва, Нью-Йоркдани экъечӀун авунай. Ада вичини манияр
туькӀуьрзавай.



https://lez.wikipedia.org/wiki/%D0%A7%D0%B0%D0%BD%D1%82%D0%B0%D1%80%D1%85%D1%83%D1%8C%D1%80

Чантархуьр (урус. Чантаркент) — Дагъустан республикадин СтIал Сулейман районда
авай тунвай хуьр.

Хуьр СтIал Сулейман райондин кьулан пата, райондин юкь тир Кьасумхуьрелай
тахминан 4,8 км яргъал чка кьунвайди тир.

XIX виш йисуз Чантархуьр вири Куьре округдихъ галаз Урусат империядин гъилик
акатзава. Империядик квай чӀавуз, хуьр Дагъустан вилаятдин Куьре округдин Гуьней
наибвалдиз талукь тир. Асалдхуьр, Барбархуьр ва Шерифахуьр хуьрерихъ галаз
Асалдхуьруьнжемятдик квай.

1977 йисуз хуьруьн агьалияр «Агъа СтӀал» совхоздиз талукь чилериз куьч хьанвай.
Гила абур Агъа СтӀалрин Къазмайра яшамиш жезва.

Куьч жедалди хуьруьн агьалийрин вири лезгияр, суьнни — мусурманар тир. 1886
йисан агьалияр сиягьдиз къачунин нетижайрин малуматрив кьурвал, хуьре 34
майишатар авай, агьалийрин кьадар 185 кас тир.



https://lez.wikipedia.org/wiki/%D0%A6I%D0%B8%D0%B9%D0%B8_%D0%A4%D0%B8%D1%80%D0%B8%D0%B3%D1%8A

ЦIийи Фиригъ (урус. Новый Фриг) — Дагъустан республикадин Дербент райондин
чилерал алай Хив райондин хуьр, «ЦIийи Фиригъ» хуьруьнсоветдик акатзавай хуьр.
Хуьруьнсоветдин администрациядин юкь я.

Хуьр Дербент райондин кьибле пата, райондин юкь тир Дербент шегьердилай 23,5 км
яргъал ала. Мукьвал алай хуьрер: Билиж.

Хуьруьн бине, 1967 йисуз Кьурагь райондин Фиригъ, Камархуьр ва Куьре хуьрерай
арандиз куьч хьанвайбуру кутунай.

2013 йисан агьалияр сиягьдиз къачунин малуматрив кьурвал хуьре 1 877 касди
уьмуьр гьалзавай . 2012 йисан малуматриз килигна хуьруьн агьалияр 1 946 кас тир
. 2002 йисуз — 1999 кас . Агьалидин вири лезгияр, суни - мусурманар я. 1886
йисан агьалияр сиягьдиз къачунин нетижайрин малуматрив кьурвал, Фиригъ хуьруьн
агьалийрин кьадар вири лезгияр яз 415 кас тир .



https://lez.wikipedia.org/wiki/%D0%A5%D1%8A%D0%B0%D1%87%D0%BC%D0%B0%D0%B7_%D1%80%D0%B0%D0%B9%D0%BE%D0%BD

Кьилин шегьер ва администрациядин юкь — Хъачмаз шегьер я. Хъачмаз шегьердилай
кьулухъ кьведлагьай чӀехи шегьер — Худат я.

Район Азербайжандин кефердинни — рагъэкъечӀдай пата, республикадин кьилин шегьер
тир Бакудилай 140 км яргъал чка кьунвайди я. Хъачмаз район кефер патай
Дагъустандин Мегьарамдхуьруьн районрихъ галаз, рагъакӀидай патай КцӀар ва Къуба
районрихъ галаз кьибле патайни Шабран (виликан Девечи) райондихъ галаз са
сергьятра ава. РагъэкъечӀдай патай район Каспи гьуьлуьхъ галаз сергьятарзава,
цин кьерин зулун яргъивал — 70 км я.

Райондин чилерин гзафни-гзаф пай тамари кьунвайвиляй ва гьуьлуьн кьерел
алайвиляй, Хъачмаз Азербайжандин виридалайни кӀвенкӀве аваз физвай туризмдин
зонайрикай сад я. Яргъариз тӀвар чкӀанвай туризмдин лезги хуьр Набран гьа и
райондин кефер пата ала.

Район 1930 йисуз арадал гъанвай. 1959 йисуз райондик терг авунвай Худат район
кутунвай. 1963 йисуз Хъачмаз район терг авунвай, ва адан чилер КцӀар ва Къуба
районрин чилерик кутунвай. 1965 йисуз район мад гуьнгуьна хутунай. 2010 йисуз,
халкьдин наразивилер ва и кардин аксина кьиле тухвай митингар гьисаба къачун
тавуна, Дагъустандин Мегьарамдхуьруьн райондиз талукь тир кьве лезги Храхуба ва
Урьянуба хуьрер 600 кас агьалияр галаз, ягь авачирвилелди Хъачмаз райондиз
вуганвай. Идалайни гъейри, Кьулан вацIун ятарин 50 % Азербайжандин ихтиярдик
ква.

Хъачмаз, Азербайжандин виридалайни гзафмиллетрин район я. Ина 25 — лай пара
миллетар ава, абурун чӀехи пай лезги халкьарин миллетрин группадик акатзавай:
лезгияр, будугъар, къирицӀар, ергуьжар, жекар, хинелугъар я. Лезгияр, асул
гьисабдалди, райондин кеферпатан хуьрера ва Худат шегьердин кьибледихъ галай
хуьрера уьмуьр гьалзавайди я. Лезгийрин виридалайни чӀехи хуьрер Ялама ва
Мукьтадир посёлокар я. Районда авай лезгийрин саки зур пай цӀапарихъ галаз
ассимиляция хьана цӀапариз элкъвенвайди я, лезги чӀал анжах лап кьуьзуь несилриз
чизва. Гьатта, са бязи лезгийри чеб са мус ятӀа лезгияр тирди кьатӀузвач.
КӀвалера цӀапдал рахазвайди я. Ихьтин хуьрерик Нежефхуьр, Ругудлагьай отделение,
Сейидли, Мукьтадир посёлокдин Велемирни Совхоз куьчеяр, Хурай ва маса хуьрер я.
Акахьай агьалияр авай хуьрера вири цӀапдал рахазва. ЦӀапарихъ галаз
ассимиляциядилай гъейри, лезгияр урусрихъ галазни акахьна терг хьанвайди я. Урус
лезгияр авай хуьрер ибур — Набранни Мукьтадир посёлокар я. Ина лезги агьалийрин
гзафни гзаф пай кӀвалерани куьчеда урус чӀалакай менфят къачузва. Аялривай лезги
чӀалал рахаз жезвач, и хуьрера гьатта кьуьзуьбурни итимар сад садахъ галаз
урусдал рахазва. Идан себеб, вилик хуьруьн агьалийрин чӀехи пай урусар тирди я.
Эхиримжи ийсара, цӀапари тухузвай туркизациядин политикадин куьмекдалди, и кьве
хуьре урус чӀалал рахазвай лезгийрин контингент цӀап чӀалаз элячӀзавайди акваз
жеда. Набрандинни Мукьтадир хуьрерин мектебра цӀап ва урус секторар кардик ква,
адет тирвал лезгияр урус, муькуь халкьарни цӀап секторра тарсар къачузва. Лезги
хуьрерин мектебра лезги чӀалан тарсариз са кьве сят чара авунвайтӀани, лезги
чӀалан муаллимарни ктабар авачирвиляй тарсар саки тухузвайди туш.



https://lez.wikipedia.org/wiki/%D0%A5%D0%BA%D0%B5%D0%BC

Хкем, ЦIийи Хкем (урус. Хкем) — Дагъустан республикадин Ахцегь районда авай
хуьр. «Ахцегьрин» хуьруьнсоветдик акатзава.

Хуьр Ахцегь райондин рагъэкъечIдай пата, Самур вацIун чапла къерехдал, райондин
администрациядин юкь тир Ахцегь хуьрелай 200 м яргъал ала. Хуьрелай 2 км
мензилда суван чкада, тарихдин хуьр тир гадарнавай ЦIуру Хкем хуьруь чка кьунва.

Хуьруьн тарих адан тарихдин чка тир ЦIуру Хкемрихъ (Вини Хкем) хуьурьхъ галаз
алакъалу я. Хуьруьн тарихдикай гегьенш малуматар гузвай гъилив кхьинар чав
агакьнач, амма Самур округдиз талукь тир документра хуьруьн тIвар гзаф сеферда
кьазва.

XIX виш йисуз Хкем хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин
Ахцегьпара наибвалдиз талукь тир. Хъуьлерихъ хуьруьхъ галаз Хкемрин
хуьруьнжемятдик акатзавай.

1966 йисуз сувал алай Вини Хкемрин агьалияр са кьадар кьибле патахъ галай къулай
чкадиз куьч хьана гилан Хкем хуьр кутунай. Идан себебар цIийи чкада уьмуьр
гьализ регьят шартIар ва Самур вацIуз мукьвавал тир.

2010 йисан агьалияр сиягьриз къачунин нетижариз килигна хуьре 406 касди уьмуьр
ийизвай. Вири лезгияр, суни-мусурманар я.



https://lez.wikipedia.org/wiki/%D0%A5%D0%B8%D0%B2_%D1%80%D0%B0%D0%B9%D0%BE%D0%BD

Хив район (урус. Хивский район) — Урусат Федерациядин Дагъустан республикада
авай муниципалитетдин район.

Хив район Дагъустан Республикадин кьибле пата ала ва Табасаран, Сулейман -
СтIал, Кьурагь ва Агъул районрихъ са сергьятра ава.

Хив райондин бине ДАССР-дин Юкьван Комитетдин Президиумдин къарардалди 1935
йисуз кутунвай.

2002 йисан Вириурусатдин агьалияр сиягьдиз къачунин нетижайрин малуматрив
кьувал, райондин агьалияр 20,747 кас тир: 11.878 (57,3 %) — табасаранар, 8.725
(42,1 %) — лезгияр.

2010 йисан Вириурусатдин агьалияр сиягьдиз къачунин нетижайрин малуматриз
килигна, Хив райондин миллетрин сиягь:

Райондик, вичик 42 хуьр квай 16 муниципалитетар акатзава (къалин шрифтдив, са
шумуд хуьрерин арадай администрациярин юкьвар къалурнава);



https://lez.wikipedia.org/wiki/%D0%A5%D0%B0%D1%81%D0%B0%D0%B2%D1%8E%D1%80%D1%82_%D1%80%D0%B0%D0%B9%D0%BE%D0%BD

Хасавюрт район (урус. Хасавюртовский район) — Урусат Федерациядин Дагъустан
республикада авай муниципалитетдин район.

Хасавюрт район Дагъустан Республикадин рагъакIидай пата ала ва ЦIийи Лак,
Къазбек, Кизилюрт ва Бабаюрт районрихъ са сергьятра ава.

1921 йисуз Терек вилаятдин Хасавюрт округдин чилерал Хасавюрт кантон арадал
гъанай. 1929 йисуз кантон райондиз элкъуьрнай.

1941 йисуз ГКО-дин (Гьукуматдин Хуьнуьхин Комитет) № 827 къарардалди районда
уьмуьр гьалзавай немецрин вири акъудна Къазахстандиз ва Азиядин маса уьлквейриз
куьчарнай.

1944 йисуз, СССР -дин Гьукуматдин Хуьнуьхин Комитетдин «Чеченрин ва ингушрин
Юкьван Азиядиз депортация авунин» № 5073 къарардалди, райондин чечен ва ингуш
агьалияр акъудна Къазахстандин ва Киргизиядин ССР-риз куьчарнай.

2010 йисан Вириурусатдин агьалияр сиягьдиз къачунин нетижайрин малуматриз
килигна, Хасавюрт райондин миллетрин сиягь:

Райондик 42 муниципалитет ва 59 хуьр акатзава (къалин шрифтдив, са шумуд
хуьрерин арадай администрациярин юкьвар къалурнава);



https://lez.wikipedia.org/wiki/%D0%A5%D0%B0%D1%81%D0%B0%D0%B2%D1%8E%D1%80%D1%82

Хасавюрт ([хасавъю́рт] хьиз лугьузвайди я, урус. Хасавюрт чеч. Хасу-Эвл,
авар. Хасавюрт, къум. Хасавюрт, ях. Хасав) — Урусатдин Дагъустан республикада
шегьер. Хасавюрт райондин администрациядин юкь я .

Шегьер Дагъустандин юкьванни — рагъакӀидай пата, республикадин кьилин шегьер тир
Магьачкъаладилай 25 км кефердинни — рагъакӀидай патахъ чка кьунвайди я.

Шегьердин тIвар, Костек хуьуьн эгьли тир, къумукьрин князь Хасаван гьуьрметдай
эцигнавайди я .

Хасавюртдин бине 1846 йисуз Ярык-су вацIун эрчIи кьерел, урус савдагарар «ислягь
тушир сувавийрин» — чеченрин паталай вигьинрикай хуьзвай дявевилин къеле хьиз
кутунвайди я. 1867 йисуз ам гражданвилин регьбервилик квай слобода тир. 1869
йисуз Хасавюрт округ арадал гъанвай, адак Салатавия ва Аух кутунвай .

2002 йисан агьалияр сиягьдиз къачунин малуматриз килигна, Хасавюрт шегьердин 121
817 кас агьалийрикай:

Шегьерда, хуьруьн майишатдин хам-мал расунал бинеламиш хьанвай, тIуьнин
продуктар гьасилунин кеспият вилик фенва: консерврин комбинар (емишрин, салан
мейвайрин, якIун консерваяр) , якIун комбинат, некIедин ва чехирар хкуддай
завод. ГьакIни ципицIрин бахчахънвал ва нуькIвер хуьнин хилер вилик фенвайди я.
.

Шегьерда кьуд клиса авайди тир. Абурукай сад чи къенин йикъалди амукьнавай,
Ордженикидзе куьчедал алай — Гъуцран Дидедин Лишанрин ибадатхана я. Мукьва
чIавалди Кеферпатан Къавкъаздин виридалайни чIехи провославиядин ибадатхана тир
.



https://lez.wikipedia.org/wiki/%D0%A4%D0%B8%D0%BB%D0%B5%D1%80

Филер, Вини Филер, ЦIуру Филер (урус. Филя) — Дагъустан республикадин
Мегьарамдхуьруьн райондин чилерал алай, тарихдин къене Докъузпарадиз талукь тир
гадарнавай хуьр.

XII виш йисалай гатIумна Филер хуьр Дагъустандин чилерал аваз я. ЧIехи
бубайрилай амай сивяй-сивиз атанай кьисадиз килигна, хуьр пуд гъвечIи ДепIенар,
КIвахъар ва ЧIуру хуьр хуьрерин сад-садахъ гилиг хьунин нетижада арадал
атанвайди я.

XIX виш йисуз Филер хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин
Докъузпарадин наибвалдиз талукь тир. Гъебцегь хуьруьхъ галаз Филер хуьруьнжемят
туькIуьрзавай.

Куьч жедалди хуьруьн агьалийрин вири лезгияр, суни - мусурманар тир. 1886 йисан
агьалияр сиягьдиз къачунин нетижайрин малуматрив кьурвал, хуьруьн агьалийрин
кьадар 1 102 кас тир.

Филерин эгьлияр сихилриз пай жезвай, ибур: Гачалар, Иридар, Мундугъар, КIвахъар
я.



https://lez.wikipedia.org/wiki/%D0%A4%D0%B0%D1%80%D1%81_%D1%87I%D0%B0%D0%BB

Фарси, ЦӀийи фарси (زبان فارسی [zæ'bɒːne fɒːr’siː]) — Инд-европадин чӀаларин
хзандин иран чIаларин группадик акатзавай, гзаф девлетлу ва виш йисаралди алцум
жезвай литература авай, иран чӀаларин арада кӀвенкӀве аваз физвай чӀал. И
чӀалал, вири дуьньядин литературади кьабулнавай ва дуьньядин эсеррин хазинада
гьатнавай, шедевр тир эсерар кхьенвайди я. Гилан фарс чӀал цӀийи чӀал я, ам Иран
гьукумат арабри дяведалди къачунвай ва уьлкведа Ислам динди винизвал къачузвай
девирда араб чIалан къати таъсирдик акатнавай дегь пегьлеви чIалакай арадал
атанвайди я ва а чӀалан давам я.

Фарси, пуд сад-садаз мукьва тир вариантриз чара хьанвай ва Азиядин пуд
уьлквейра, Иранда, Афганистанда ва Тажикистанда официал чӀалар хьиз кьабулнавай
плюрицентрик чIал я. Абурукай виридалайни вилик фенвай ва дуьньядиз мадни
машгьурди Иран Ислам Республикадин фарс чӀал я, идаз себеб уьлкведи дуьньядин
дережада кьунвай экономикадин потенциал ва и чӀалал рахазвайбурун чӀехи кьадар
я. Ирандин фарс чӀалаз «рагъакӀидай патан фарси»ни лугьузвайди я. Фарс чӀалан
рагъэкъечӀдай патан вариантар Афганистандин гьукуматдин чӀал тир дари ва
Тажикистандин тажик чIалар я.



https://lez.wikipedia.org/wiki/%D0%A3%D0%BD%D1%86%D1%83%D0%BA%D1%83%D0%BB_%D1%80%D0%B0%D0%B9%D0%BE%D0%BD

Унцукул район (урус. Унцукульский район, авар. Унсоколо район) — Урусат
Федерациядин Дагъустан республикада авай муниципалитетдин район.

Унцукул район Дагъустан Республикадин юкьван пата ала ва Буйнакск, Леваши,
Гергебиль, Хунзах ва Гьумбет районрихъ са сергьятра ава.

1935 йисуз Авар округдин Койсубули район терг авуна адан чилерал Унцукул район
арадал гъанай.

Дагъустандин маса районрив гекъигайла 2011 йисуз криминалдин жигьетдай Унцукул
районда гьалар лап тIарам тир. Шумуд са йис яз ана шариатдин «Жемият»
группировкадин кьил тир Ибрагьим Гьажидадаева чкадин агьалидин арада къалабулух
кутунай. 2009 йисуз райондин кьил Къазимбег Агьмедов яна кьинай, 2011 йисуз
цIийиз тайин хьанвай райондин кьил Магомедгаджи Тагировахъ кIеви херер
галукьнай, ва адан хва яна кьинай. Идалай гъейри, районда муькуь чиновникрал,
бизнесменрал ва гьукуматдин махсус къуватра кIвалахзавай ксарал къаст авунин
алахъунарни къейд авунай . 2011 йисан августдин 9-риз Унцукул райондин Унцукул
ва Гимры хуьрерин эгьлийрин арада яракьарлу гуьжет хьанай, нетижада 7 кас кьенай
. Органрин малуматриз килигна, гуьжетдин кьил кутур кас бандадин кьил унцукулви
Мегьамед Абдулмежидов тир .

2010 йисан Вириурусатдин агьалияр сиягьдиз къачунин нетижайрин малуматриз
килигна, Унцукул райондин миллетрин сиягь:

Райондик 12 муниципалитет ва 21 хуьр акатзава (къалин шрифтдив, са шумуд
хуьрерин арадай администрациярин юкьвар къалурнава);



https://lez.wikipedia.org/wiki/%D0%A3%D0%BC%D0%B0%D1%80_%D0%A5%D0%B0%D0%B9%D1%8F%D0%BC

Гиясаддин Абу-аль-Фатгь Умар ибн Ибрагьим аль-Хайям Нишапури (фарс غیاث ‌الدین
ابوالفتح عمر بن ابراهیم خیام نیشابورﻯ‎;  1048 йисан 18 май, Персия (Иран),
Нишапур — 1113 йисан 1 декабрь, Персия, Нишапур) — фарсарин зурба зари, философ,
математик, астроном, астролог.

Умар вири дуьньядиз «рубаи» тӀвар алай кьуд цӀарцӀин бенддикай ибарат тир
шииррив машгуьр хьанва. Алгебра илимда ада кубдин барабарвилин классификация
туькӀуьрна, ва конусдин кьацӀарин куьмекдалди абурун гъял ганвай. Иранда Умар
Хайям, чна къенин юкъуз менфят къачузвай европадин (григорийдин) чӀаваргандилай
(календарь) мадни дуьз тир «Ракъинин гьижра» чӀаварган туькӀуьрунив тӀвар-ван
аваз хьанвай. И чӀаварган Иранда ва Афганистанда XI виш йисалай гатӀумна гилалди
кардик ква.

Умар Ирандин рагъэкъечӀдай патан Хорасан вилаятдин (гила Хорасан-Резави) Нишапур
шегьердин эгьли я. Адан буба гъвечӀи туьквендин иеси тир, гьакӀни адаз гъвечӀи
вах Аиша авай. Адан 8 йис хьайила ам математика, философия ва астрономия илимрал
дегьнедай алахънавай. 12 йисуз Умар Нишапур шегьердин медреседин шакӀурт
хьанвай. Мусурман диндин къанунрин ва медицинадин курсар акьалтӀай хъсан
дережада акьалтӀарна, ада гьакимдин, яни духтурдин пешекарвилин дережа къачунай.
Амма медицинадин практикадал Умаран акьванни гьевес квачир. Ада машгьур
математик ва астроном Сабит ибн Курран ва грециядин математекрин эсерар кӀелна
чирзавай.

Хайяман аялвал Юкьван Азия селжукри дяведалди кьунвай регьим авачир вахтариз
атанвай. А чӀавуз пара кьадарда инсанар кьенвай, абурук алимрин чӀехи пайни
кваз. Гуьгъуьнлай, вичин «Алгебра» улубдин сифте гафара Хайяма уьмуьрдин
туькьуьл вакъиаяр рикӀел хкизвай гафар кхьизва:

ЦӀуругуд яшара Хайямаз вичин уьмуьрдин садлагьай чӀехи хажалат акунай,
тӀегъуьнин чӀавуз сифте адан дах, ахпани диде кьенай. Умара дахдин кӀвал ва
устӀархана маса хгана Самарканддиз хъфенай. Гьа чӀавуз и шегьер РагъэкъечӀдай
пата кьабулнавай илимдинни культурадин юкь тир. Самаркандда Хайям сифте
медреседин шакӀурт жезва, гуьгъуьнаваз, илимдин месэладал халкь кӀватӀ хьанвай
чкада гьуьжетдин рахунра экъечӀнавай Умарди ана авай алимар вичин акьулдивни
алимвилив тажуб авурдилай кьулухъ, адаз гьасятда муаллимвилин везифа ганвай.

1074 йисуз адаз Инсафахан шегьердиз, селжукрин султан I Мелик - шагьан пачагьдин
кӀвалериз ша лагьанвай. Шагьдин кьилин визир тир Низам аль-Мулкан сифте кьил
кутунин ва гъилик хуьнин куьмекдалди Умар султанан ругьани муаллим хьанвай. Кьве
йисалай, Мелик — шагьа ам, дуьньяда виридалайни чӀехи обсерватория тир,
пачагьдин кӀвалин обсерваториядин регьбер хьиз тайин авунай. И везифада
кӀвалахиз, Умара са математикадин илимдал алахъунилай гъейри, ам дуьньяда
виридалайни машгьур астрономрикай сад хьанвай. Алимрин кӀеретӀдихъ галаз ада, чи
гилан григориан календарьдилай дуьз, ракъинин календарь туькӀуьрнавай. Ада
гьакӀни, гъетерин каталогдикай ибарат тир «Мелик — шагьан астрономиядин
таблицаяр» туькӀуьрнавай. Амма 1092 йисуз, ам лувак хуьнвай султан Мелик-шагь ва
визир Низам аль-Мулк кьейидилай кьулухъ, Умаран Исфаханда уьмуьрдин девир
куьтягь жезва. Аллагь авачирвилин тегьерда азад фикир авунин тахсир кутунвай
Хайям, селжукрин кьилин шегьердай хъфин мажбур жезва.

Заридин сурун гуьмбет Нишапур шегьерда, имама Махрукан гуьрметдай эцигнавай
мискӀиндин мукьвал ала. Алимдин сурун винел виниз акъатнай гьейбат авай сурун
гуьмбет, Ирандин виридалайни хъсан мемориал дараматрикай сад я. 1934 йисуз, адан
эсерар гзаф рикӀ алаз сейлиз кьадайбурун, дуьньядин гьар са патай кӀватӀнавай
такьатралди заридин сурал обелиск хкажнавай.



https://lez.wikipedia.org/wiki/%D0%A2%D0%BE%D0%BF%D0%BE%D0%BB%D0%BE%D0%B3%D0%B8%D1%8F

Тополо́гия (дегь-грек. τόπος-ай — чка ва λόγος — гаф, чирвал) — лап умуми
тегьерда арадатӀайвилин гьал чирзавай математикадин пай я, месела, ара датӀай
деформацийрин нетижада дегиш тежезвай генгвилин кьетӀенвилер, мисал яз, гилигун
жезвайвал, ориентация жезвайвал. Геометриядикай тафаватлу яз, топологияда
объектрин метрик кьетӀенвилериз фикир гузвач (мисал яз, кьве точкайрин арада
авай яргъавал). Мисал яз, топологиядин фикирдалди, кружка ва бублик (тамам
торий) тафават авачирбур я.

Топологиядин лап еке метлеб авай фикирар гомеоморфизм ва гомотопия я. Кубутдиз
лагьайтӀа, ибур атӀунар ва кукӀурунар авачиз кьиле физвай деформацийрин жуьреяр
я.



https://lez.wikipedia.org/wiki/%D0%A2%D0%BB%D1%8F%D1%80%D0%B0%D1%82%D0%B0_%D1%80%D0%B0%D0%B9%D0%BE%D0%BD

Тлярата район (урус. Тляратинский район, авар. ЛъаратІа район) — Урусат
Федерациядин Дагъустан республикада авай муниципалитетдин район.

Тлярата район Дагъустан Республикадин юкьван пата ала ва Бежта, Цунта, ЦIумада,
Шамил ва ЧIарода районрихъ са сергьятра ава.

1926 йисуз ДАССР ЦИК-дин къарардалди, виликан Гуниб округдин Анчух-Капучи ва
Бахнада участокрин чилерал Анчух-Капучи район арадал гъанай. 1926 йисан 10
октябрьдиз райондин тIвар дегишарна Тлярата эцигнай.

2010 йисан Вириурусатдин агьалияр сиягьдиз къачунин нетижайрин малуматриз
килигна, Тлярата райондин миллетрин сиягь:

Райондик 18 муниципалитет ва 89 хуьр акатзава (къалин шрифтдив, са шумуд
хуьрерин арадай администрациярин юкьвар къалурнава);



https://lez.wikipedia.org/wiki/%D0%A2%D0%B0%D0%B1%D0%B0%D1%81%D0%B0%D1%80%D0%B0%D0%BD_%D1%80%D0%B0%D0%B9%D0%BE%D0%BD

Табасаран район (урус. Табасаранский район) — Урусат Федерациядин Дагъустан
республикада авай муниципалитетдин район.

Район Дагъустан Республикадин кьибле пата ала. Хив, Сулейман - СтIал, Дербент,
Къайтагъ ва Агъул районрихъ са сергьятра ава.

Райондин бине ДАССР-дин Юкьван Комитетдин Президиумдин къарардалди 1929 йисуз
кутунай.

2010 йисан Вириурусатдин агьалияр сиягьдиз къачунин нетижайрин малуматриз
килигна, Табасаран райондин миллетрин сиягь:

Райондик 22 муниципалитетар (хуьруьнсоветар) ва 74 хуьр акатзава (къалин
шрифтдив, са шумуд хуьрерин арадай администрациярин юкьвар къалурнава);



https://lez.wikipedia.org/wiki/%D0%9F%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F%D0%B4%D0%B8%D0%BD_%D1%82%D0%B0%D1%80%D0%B8%D1%85

Тахминан агъзур йис идлай вилик Юкьван Европадай иниз кельтар куьч хьанвай, ва
ина яшамиш жезвай иберрик галаз акахьнавай, грекрин жугъурна — чирзавай крар
тухузвай ксари и ччилериз «Ofiussa» (дегь грек. Гуьрзедин ччил) тӀвар ганвай,
вучиз лагьайтӀа гьа чӀавуз и ччилерин агьалиийри кобрадиз ибадат авун мумкин я.

Ч.э.вилик 814 йисуз финикийри Карфаген колония туькӀуьрнай, и колониядик
Пирненей зуростровда чка кьунвай Португалиядин кьибле падни акатнай.
Гуьгъуьнлай, Дору ва Тежу вацӀарин арада яшамиш жезвай са шумуд тайифарикай
виридалай чӀехи лузитан тайифади гьукум чпин гъилик чӀугнай.

Ч.э.вилик 219 йисуз Римдинни Карфагендин арада дяве эгечӀнай. 200 йисан къене
римдин кьушунри Пиреней зуростровдин чӀехи пай кьунвай. Ч.э.в IV—III виш йисара
Португалиядин ччилерин чӀехи пайда лузитанар яшамиш жезвай. Ч.э.в 1 виш йисан
эхирда Римди Португалия муьтӀуьгъарнай. Ч.э. V—V виш йисарин 2-лагьай зур пайда
Португалия вестготри кьунвай, 713—718 йисарани арабри. Реконкистадин финифда
1095 йисуз Португалядин графвал туькӀуьрнай, 1139 ийсуз (официал 1143 йисуз) ада
короллвал хьана. XV виш йисалай дяведин рекьелди ччара пачагьлугъар кьаз
коллонияяр туькӀуьрунин кӀвалахар эгечӀнавай. Къуватар лап хкаж хьайи дережадиз
португалиядин колониалвилин империя XVI виш йисан 1-лагьай зур пайда агакьнава.
1581 йисуз Испаниядиз муьтӀуьгъ хьанвай.

Дяведин финифда 1703 йисуз Лиссабондин ва Метуэндин икьрарар къабул авур
Португалия, ЧӀехибританиядин экономикадинни политикадин аслувилик акатзва. 1807
йисуз Португалиядиз I Наполеон кьушунар гьахьзава, 1808 йисузни англиядин
кьушунри португалиядин патриотрин кьумекдалди абур чукурнай. XIX виш йис
Португалиядин кьиспесда революциярин виш йис хьиз лишан кьунва (1820 йисан
Португалиядин революция, 1836 йисан Сентябрьдин революция), гражданвилин дявеяр
(Мигелист дявеяр, Мария да Фронтедин дяве), ва гьакӀни конституциядин пад
хуьзвайбурунни аксиниз къарагънавайбурун арада хьанвай кӀеви женг. XIX виш йисан
2-лагьай зур пайдилай гькуматвилинни социалвилин гьерекат гегьенш жезвай.

1910 йисуз Португалияда хьанвай революциядин нетижада, Португалияди республика
статус къачуна. Уьлкве Дуьньядин садлагьай дяведани Антантадин пад кьуна
иштиракнай, дяведиз 100 000 солдат рекье ттунвай, абурукай 7000 кас кьенвай.
Дуьньядин кьведлагьай дяведин финифда Гьитлердихъ галаз мукьва дуствилин
алакъаяр авайди тир. Амма ЧӀехибританиядихъ галазни санал крар ийизвайвиляй и
дяве чӀавуз нейтрал гьукумат яз амукьнай. Дяве береда Португалия пара къадарда
вольфрам маса гудай уьлкве тир, ва гьа идалди зурба пулар къачунай, вучиз
лагьайтӀа сад садахъ галаз женг тухузвай немецарини англичанри гьар са бицӀи
твар хьайитӀани къачуз гьазур тир, тек душмандиз гьат тавурай лугьуз.

1926 йисуз уьлкведа гьукуматдин «элкъуьн» хьана, ва ина дяведин диктатура
эцигнай. Гьа идалди «ЦӀуру Уьлкведин» гьукум куьтягь хьанвай. 1932 йисуз саки
вири гьукум премьер-министр Антониу ди Оливейра Салазардин гъилик гьатна, 1933
йисуз ада уьлкведа авторитар къайдадин режим эцигнай, са бязи совет жугъурна —
чирдай ксари и режимдиз «фашиствилин» режим тӀвар ганвай. Кьилди са «Халкьдин
садвал», «Халкьдин жегьилрин садвал» ва «Чинебан полиция» (PIDE) партиярри
кьиливал ийизвай, ин масакӀаяр «ЦӀийи Уьлкве» туькӀуьрунин мураддалди авунвай.
Дуьньядин кьведлагьай дяведа нейтралвал хуьнайтӀани, дуствилин уьлквейриз Азор
островра дяверин базаяр туькӀуьриз ихтияр ганвай, ахпа дяведилай къулухъ
Португалия НАТОдиз гьатнай. Диктатор Оливейрадин таъсир гилани акваз жеда, ада
уьлкведа политикадин стабилвилвал авунвай, экономика хкажна кӀеви авунай ва
Дуьньядин кьведлагьай дяведилай къерехда амукьиз куьмекнай.

1960 Португалиядин Африкада авай Ангола, Гвинея-Бисау ва Мозамбик колонияра
регьим авачирвилин дявеяр гатӀуна. 1968 ийсуз Салазар сагъвалдин усалвиляй
къуллугъдай экъечӀна, ва адан крар давам ийиз Каэтано Марчелло атанай. Дяверин
себебдай гьукуматдин буржар ва инфляция хкаж жезва. Дяве кьиле тухузвайбуру фад
гъавурда гьатна хьи и дяведа абур кӀаник акатда, ва и месэлада политиквилин гьял
жагъуриз хьаначирвиляй 1975 йисуз дяве ислягьвилелди акьалтӀун паталай
Португалияди вичин колонияриз аслу туширвал гана, ва виш йисарин къене тухузвай
колониалвилин политикадиз эхир эцигна. 1975 йисан 25 ноябрьдиз ихьтин хабарар
чир хьанвай радикал чапла кӀеретӀри (асул яз десантникар ва Лиссабондин
дявевилин полиция) гьукуматдин «элкъуьн» кьилиз акъудиз алахъна. Гьа чӀавузни
«КӀуьдар группади» кьилел Рамалью Эаниш алаз абурун къаншардиз активдаказ
дявевилин план — жаваб туькӀуьрна абуру радикал кӀеретӀар кӀаник кутуна.
Гъуьгъуьнин йисуз уьлкведа демократия кӀеви ийиз куьмек авунай. 1976 йисан 14
июньдиз Рамалью Эаниша президентвилиз вичин кандидатура эцигзава ва хкягъунра
вирида ван гунин нетижада португалиядин президент къуллугъдиз къвезва. Ада
демократиядин конституция тестикьарзава ва уьлкве, гьардаз вичин гьукум кьиле
тухудай кас авай, муниципалитетриз пайзава ва Азор ва Мадейра островриз
автономиядин регионал гьукумат статус гузва.

1949 йисуз Португалия НАТОдик акатзава, адан член ва санал крар тухузвайди
жезва, 1960 йисуз Европадин Ада Савдадин Садвалдик акатзава, 1961 йисуз
Экономикадин ва Вилик финин крара Санал кIвалахунин Организациядик ва 1986 йисуз
Европадин Экономикадин КIапIалдик акатзава. 1999 йисуз Португалия эвро зонадиз
гьахьзава, гьакӀни и йисуз Китай Халкь Республикадин гьукумдик Макао вугузва.
Европадин Садвалдик гьахьай чӀавалай, уьлкве пудра председетельвал кьиле
тухузвай, 2008 йисуз Лиссабондин икьрар къабулнавай.



https://lez.wikipedia.org/wiki/%D0%9F%D0%BB%D0%B0%D0%B7%D0%BC%D0%B0

Плазма (грек.: πλάσμα чӀалай «раснавай», «кӀалубдиз тунвай») — са кьадар ва я
тамамдаказ ионизация хьанвай, нейтрал атомрикайни (ва я молекулрикай) заряд квай
кӀусарикай (ионрикайни электронрикай) туькӀуьр хьанвай газ. Плазмадин лап чӀехи
метлеб авай кьетӀенвилерикай адан квазинейтралвал я, имни акӀ лагьай чӀал я хьи,
ам туькӀуьрзавай заряд квай нулдикай виниз ва агъуз тир кӀусарин къенен
кьадардин къалинвилер саки чеб-чпиз барабар жезва. Плазмадиз гагь-гагь
веществодин кьудлагьай (газдикай, жимивидикай кӀевидикай къулухъ) агрегат гьални
лугьуда.

Алай чӀаван чирвилериз килигна, каинатдин веществодин виридалайни гзаф паюнин
фазадин гьал (массадиз килигна саки 99,9 %) плазма я .

Вири чӀехивилер Гауссдин СГС текра ганвайди я, амма ифин (температура) — eV ва
ионрин масса — протондин массадин текда ганвайди я μ = m i / m p {\displaystyle
\mu =m_{i}/m_{p}} ; Z — заряддин число; k — Больцмандин константа; К — лепедин
яргъивал; γ — адиабатик индекс; ln Λ — Кулондин логарифм.

v T i = ( k T i / m i ) 1 / 2 = 9.79 × 10 5 μ − 1 / 2 T i 1 / 2 cm/s
{\displaystyle v_{Ti}=(kT_{i}/m_{i})^{1/2}=9.79\times 10^{5}\,\mu
^{-1/2}T_{i}^{1/2}\,{\mbox{cm/s}}}



https://lez.wikipedia.org/wiki/%D0%9D%D1%83%D0%B3%D1%8A%D0%B0%D0%B9_%D1%80%D0%B0%D0%B9%D0%BE%D0%BD_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Нугъай район (урус. Ногайский район) — Урусат Федерациядин Дагъустан
республикада авай муниципалитетдин район. Республикадин виридалайни чIехи район.

Район Дагъустан Республикадин кефердинни-рагъакIидай пата ала. РагъэкъечIдай
патай Тарум райондихъ галаз, кефер патай Калмыкиядихъ галаз, рагъакIидай патай
Ставрополдин крайдихъ галаз ва кьибле патайни Чечнядихъ галаз са сергьятра ава.

ЦИК ДАССР-дин 4-й сессияди 1928 йисан 22 ноябрьда кьабулай къарардалди, виликан
Кизляр округдай Къаранугъай участок чара авуналди Къаранугъай кантон арадал
гъанвай ва администрациядин юкь Терекли-Мектеб хуьр тайин авунай. 1929 йисуз
кантон райондиз элкъуьрнай.

2002 йисан Вири Урусатдин агьалияр сиягьдиз къачунин нетижайрин малуматриз
килигна, Нугъай райондин миллетрин сиягь :

Нугъай райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%9D%D0%BE%D0%B2%D0%B0%D1%8F_%D0%9D%D0%B0%D0%B4%D0%B5%D0%B6%D0%B4%D0%B0_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Новая Надежда (урус. Новая Надежда, нем. Neu-Hoffnung) — Дагъустан Республикадин
Бабаюрт районда авай, статус тайин тушир хуьр.

Хуьр Бабаюрт райондин юкьван пата, райондин юкь тир Бабаюрт хуьрелай 24,5 км
яргъал ала.

Хуьруьн сифтегьан тIвар немец чIалал Neu-Hoffnung (Ней-Гьоффнунг) тир, яни ЦIийи
Умуд, вучиз лагьайтIа иниз куьч хьанвай ксари чпин уьмуьр хъсан жеда лагьана
умуд кутунай.

Хуьруьн бине, иниз куьч хьанвай люцеран-немецар тир — швабри ХХ виш йисуз хьиз
кутунай. Хуьруьн къваларив немецрин муькуь колониярни гвай — Эйгенгейм (гила
Татаюрт) ва Шпренгель. Куьруь муьгьлетдин къене хуьр вилик фенвай хуьруьн
майишатдин юкьваз элкъвенай. Терек вилаятда сифте сефер яз гьа и хуьруьн немецри
некIедин хъсан бегьер гудай карч алай чIехи малар тунвай. 1934 йисуз хуьре
Горбунован тIварунихъ галай колхоз арадал гъанвай. НикIериз яд гана хъсан бегьер
кIватIун патал хуьруьнэгьлийри хуьруьз Аксай ва Терек вацIарай цин къубуяр
чIугунай. 1941 йисуз хуьре 83 немец хзанри уьмуьр гьалзавай.

ГКО-дин «Дагъустандин ва Чечнядинни-Ингуш АССР-ра авай немецар куьчарун» № 827
чинебан къарардалди, 1941 йисан 22 октябрьда Дагъустанда авай вири немецар,
абурук и Ней-Гоффнунг хуьруьн немец эгьлиярни кваз, акъудна Сибирдиз ва
Къазахстандиз дугурнай.

Гуьгъуьнлай йисара, иниз къуншидал алай хуьрерин эгьлияр куьчарна ацукьарзавай,
асул гьисабдалди ногъаяр. 1950-й йисарин юкьвара Новая Надежда хуьруьз къвезмай
аямда хъсан умудар авачир хуьр я лагьана терг авунай ва эгьлияр къуншидал алай
чIехи хуьрериз куьчарнай.



https://lez.wikipedia.org/wiki/%D0%9C%D0%B8%D1%85%D0%B0%D0%B8%D0%BB_%D0%9B%D0%B5%D0%B7%D0%B3%D0%B8%D0%BD%D1%86%D0%B5%D0%B2

Лезгинцев Михаил Васильевич (Мегьамед Гьуьсейнов) (1893 - 1941) — пешекар
революционер, Владимир Ленинан соратник, Октябрдин революциядин гьевес квай
иштиракчи, армиядин генерал, Урусатдин Реввоенсоветдин финансрин идарадин кьил,
Халкьдин Комиссаррин Советда хуьнуьхин министерстводин патай векил.

М.Гьуьсейнов 1893 йисан 28 январдиз Дагъустан вилаятдин Куьре округдин Кьурагь
волостдин Штулрин хуьре дидедиз хьана. Вахтар ахьтинбур тир хьи, хзандин
агьваллувал хкажун, ризкьи артухарун патал сувавияр зегьмет чIугваз маса чкайриз
физвай. Штулви Гьуьсейнован хзанни чIехиди тир. Гъилиз ирид лагьай велед атайла,
абур хуьн регьят акъвазнач. Гьуьсейн вичин хзанни галаз виликдай кIвалахай
Астрахан шегьердиз фена. Ина фадлай адан стха Къилижни яшамиш жезвайди тир. И
чIавуз Мегьамедан 11 йис хьанвай. Астраханда гъетерхъанвилин майишат вилик
фенвайди тир. Мегьамеда дахдихъ, стхайрихъ галаз гъетерхъанвилин карханайра
кIвалахна.



https://lez.wikipedia.org/wiki/%D0%9C%D0%B8%D0%B3%D1%80%D0%B0%D0%B3%D1%8A%D0%B0%D1%80_(%D0%94%D0%BE%D0%BA%D1%8A%D1%83%D0%B7%D0%BF%D0%B0%D1%80%D0%B0_%D1%80%D0%B0%D0%B9%D0%BE%D0%BD)

Миграгъ са нугъатра Муграгъ (урус. Микрах) — Дагъустан республикадин Докъузпара
районда авай хуьр. «Миграгърин» хуьруьнсоветдик акатзава. Хуьруьнсоветдин
администрациядин юкь я. Лезгистандин виридалайни дегь хуьрерикай сад я. 1994
ийсан чиле вацра миграгъвийри тарихдин Вгьрен ТӀул тӀвар алай майданда чпин
хуьруьн 5000 ийсан юбилей гурлудаказ къейднай.

«Арабрин тарихчийри лезгийрин Кьвепеле, Шабран, Билисан, Муьшкуьр, Алан,
Билижар, Хьелар, Йаргу, Лакгу, Миг Рагъ, ТӀип хьтин шегьеррикай малуматар
ганва», — кхьизва М.Меликмамедова вичин «Лезги тӀвар алатӀа» лагьай ктабда.
Арабрин тарихчийрилай чешне къачуна, и авторди Миграгърин тӀвар кьве гаф яз
кхьенва — «Миг Рагъ». М. М. Ихилова «Лезги дестедин халкьар» ктабда вичи Миграгъ
акӀ ватӀай малуматар ва рикӀел хкунар ганва. Хуьруьн тӀвар «мугни» «рагъ»
гафарихъ галаз алакъалу тирди тестикьарзава. Хуьр алай чкадин, ам элкъуьрна
кьунвай сувайрин шикилар ганва. Нисин сувдиз «Сятдин цӀикьведан сув» лагьана
икӀа кхьизва: «Рагъ суван кукӀвалай дуьм-дуьз йикъан сятдин цӀикьведаз пайда
жезва ва ада югъ куьтягь жедалди хуьруьз экв гузва». КӀелай касдин фикирдиз
къузадик квай хуьр къвезва. Рагъ пакамахъ экуьн сувдикай хкатзава, мадни ада
югъди хуьруьз экв гузва. Рагъ Шагьдагъдин юкьвал атайла, сятдин цӀикьвед жезва,
гьавиляй адаз Нисинин сув лугьузва!!! Гьин фикир дуьз я. Гуржи тарихчидизни яб
гана кӀанда: къадим чӀавара чи сувайрин гьар са дереда са тайифа яшамиш жезвай.
Мумкин я, микӀар миграгъвийрин ата-бубаяр я.

Миграгъ — Лезгистандин, ва гьакӀни Дагъустан халичачивилин сенетдин юкьварикай
сад я. Миграгъдин халичаяр вири дуьньядиз сейли я. ГьакӀни и хуьр гзаф тӀвар-ван
авай шаирринни кхьирагрин диге (ватан) я. Мисал яз, и тӀварар кьаз жеда: Миграгъ
Къемер (15-й виш ийс) — дишегьли шаир-мазан (ашугъ),Миграгъ Мардали(1820—1927) —
шаир, Шихнесир Къафланов- шаир, Арбен Къардаш — шаир, кхьираг ва таржумачи ва
масадбур. 14-й виш ийса инал тарсар гайи ва илимдин трактатар кхьей шейх Шурван
яшамиш хьанай.



https://lez.wikipedia.org/wiki/%D0%9C%D0%B5%D0%B3%D1%8C%D0%B0%D0%BC%D0%B5%D0%B4_%D0%AD%D1%84%D0%B5%D0%BD%D0%B4%D0%B8

Мегьамед Эфенди, Ярагъ Мегьамед (1771 йисуз Вини Ярагъ хуьре дидедиз хьана —
1838 йисуз Гуниб райондин Согратль хуьре рагьметдиз фена) — Кеферпатан
Къавкъазда суни мезгьебдин муьридизм рекьин бине кутур кас, вири Дагъустандинни
Чечнядин имамрин муаллим, чIехи философ, лезгийрин, гьакIни Дагъустандин маса
халкьарин азадвал патал ара датIана женг чIугур кас. Накшбанди тIарикъатдин
муршид. Къази Мегьамед ва Имам Шамилан муаллим. Къавкъаздин халкьар пак дяве тир
«Гъазаватдиз» сифте яз эверайди Мегьамед Ярагъви тир.

Мегьамед Эфенди 1771 йисуз Куьре округдин Гуьне наибвилин Вини Ярагъ хуьре,
лезги алимдин хзанда дидедиз хьанай.

Мегьамед Эфендидин паб Айшат Ахцегьви Магьарам Эфендидин руш тир. Абуруз пуд аял
авай: Гьажи-Исмаил, Исхак ва руш Гьафисат. Гуьгъунлай, Гьафисат имам Къази
Мегьамедаз фенай.

1825 йисуз Мегьамед Эфенди урусри кьуна Кьурагь кIеледа дустагъвиле тванай. Амма
ам конвойдихъ галаз генерал Ермолован патав Тбилиси шегьердиз тухузвай рекье
вичин женгинин юлдашрин куьмекдалди азад хьанай.

Мегьамед Ярагъви 1838 йисуз аваррин Согратль хуьре рагьметдиз фенвай. Адан сур
къе пIир я.

Диндин сифтегьан чирвилер ада хайи хуьруьн медресада къачунвай. Гуьгъуьнлай ам
Согратль ва Аракани хуьрера авай чIехи алимрин шакIуртвилик квай. Адан
муаллимар, а чIавуз гзаф машгьур тир, Сейид Хъачмазви, Сейид Шиназви, Гьасан
Кудатливи ва Ахцегьви Магьарам Эфенди тир. КIелунар акьалтIайдалай кьулухъ,
Мегьамед Ярагъви вичин хайи хуьруьз элкъвена чкадин медресада араб чIалан,
теологиядин, логикадин ва риторикадин тарсар гуз эгечIнай. Гуьгъуьнлай
Дагъустандинни Чечнядин имамар хьайи Къази-Мегьамед ва Шейгь Шамил, Бухарадай
тир Хас-Мегьамед ва Къази-Къумухви Жамалдин — Мегьамед Эфендидин шакIуртар тир.

Мегьамед Эфенди, 1910 йисуз М. Мавраеван типографияда чапдай акъатай «Асарал
ас-Ярагъи» ктабдин кирам тир. Ктабда Мегьамед Эфендиди вичин уьмуьрдикай ва
диндин рекьикай кхьенвай. Идалайни гъейри, ктабда муькуь шейгьриз кхьей чарарин
кьатIар, поэмаяр гьалтзава.



https://lez.wikipedia.org/wiki/%D0%9C%D0%B0%D0%B3%D0%B0%D0%B4%D0%B0%D0%BD

Магадан — Урусатдин Яргъа РагъэкъечӀдай пата авай порт-шегьер. Магадан областдин
административ юкь я. Шегьерда 92 974 агьали яшамиш жезва. Вич Охот гьуьлуьн Тауй
губадин къерехал сопкайрин арада ава, Старицкийдин полуостров материкдихъ галаз
Нагаеванни Гертнеран бухтайралди галкӀурзавай чкадал. Климат пара заланди я
куьруь гад аваз, а чӀавуз лацу йиферин бере къвезвайди я. Шегьердик кьил
кутунвайди тир кӀвалахардайбурун хуьр хьиз Колыма крайдин чилик квай хийирар
акъудун патал 1929 йиса. 1939 йисуз хуьруьз шегьердин дережа гана. Магаданка
вацӀу шегьер кьвенал пайзава. Шегьердин округда авайбурукай виридалайни еке вацӀ
Дукча я, адан дередихъ хуьруьн майишатрин патахъайни шегьердин экономикадиз
важиб мана ава. Тарихвилин юкьа Ленинграддин архитекторри неоклассицизм стильда
1950 йисара кӀвалер эцигнавай.



https://lez.wikipedia.org/wiki/%D0%9B%D0%B5%D1%87%D0%B5%D1%82_(%D0%9A%D1%86I%D0%B0%D1%80_%D1%80%D0%B0%D0%B9%D0%BE%D0%BD)

Лечет (азер. Ləcət) — Азербайжан республикадин КцӀар районда авай хуьр.
«Яргунрин» хуьруьнсоветдик акатзава.

Хуьр КцIар райондин кефер пата, Дагъустандихъ галаз сергьятдин мукьвал, райондин
кьилин шегьер тир КцIар шегьердилай 53 км яргъал ала.

Лечет хуьруьн бине адан мукьув галай кIунтIал алай ЦIуру Лечетрин эгьлийри
агъаниз куьч хьана кутунай. Гьа кIунтIал цIуру хуьруьн харапIаяр гилалди ама.

Хуьруьн тIвар «личи» гафуникай арадал атанвайдал гиман ала, Ли гафуни лезги
чӀалал чIехи гьайвандин хам мана гузва ва туьрк чIалал Чи (лезг. Хъан) цIийи
гафар арадал гъизвай суффикс я. Вилик и хуьре лихъанри гамишрин лидикай шаламар
расзавай.

Лечет хуьре агъадихъ галай сихилрин веледри уьмуьр ийизва: ЦIаруяр, Гилакар,
Суьквелар .



https://lez.wikipedia.org/wiki/%D0%9B%D0%B5%D0%B7%D0%B3%D0%B8_%D1%8D%D0%B4%D0%B5%D0%B1%D0%B8%D1%8F%D1%82

2000 йисуз Я. Яралиева мад са кьери чирна — жагъурун кьилиз акъудна: алимди
гьеле 1908 йисуз Крит кьураматдилай жагъай чепедин чархунал авунвай кхьинар
(абур тахминан цӀийи аямдилай 1700 йисан вилик шикилралди атӀанва) сифте яз
кӀелна ва лезги чӀалаз мукьва Къавкъаздин са чӀалал авунвайди тайинарна. Ихьтин
къиметлу чирна — жагъурунри чи халкь Мукьвал РагъэкъечӀдай патан дегь халкьарихъ
галаз яшайишдин, культурадин, литературадин ва маса жигьетрай галкӀанвайди
успатарзава. Муькуь патахъай, чаз малум тирвал, лезги зарийрин ва алимрин эсерар
гьеле дегь заманра РагъэкъечӀдай патан халкьариз малум тир. Абурукай хейлинбур,
А. Шихсаидова ва М. Ярагьмедова тестикьарзавайвал, Ирандин, Туьркиядин,
Азербайжанди, Гуржистандин, Эрменистандин ва маса гьукуматрин архиврани фондара,
ирссагьибриз хабар авачиз, ама. Ихьтин зарийрик винидихъ тӀварар кьунвай
Алпандин, Ширвандин ва Муьшкуьрдин зарияр, гуьгъуьнин виш йисара уьмуьр
гьалнавай Кьурагьви Маруф, Лезги Хва ва масабур акатзава.

Чи литературани алпан ва лезги чӀаларал арадал атана вилик фенвайди я. Тарихдин
вакъиайрин ва гьаларин таъсирдик алатай виш йисара гзаф лезги зарийри чпин
эсерар фарс, араб, туьрк ва азербайжан чIаларал теснифна. И карди къунши
халкьарин арада авай алакъаяр мадни мукьва авуна ва вилик фенвай литературайрин
тежрибадикай менфят къачудай мумкинвал гана: лезги литература, РагъэкъечӀдай
патан литературадин са хел яз, кӀвенкӀве аваз хьана. Лезги литературадин кьилин
темаяр бинедилай халкьдин уьмуьрдихъ ва тӀебиатдихъ галаз галкӀанвайди тир.
Зарийри фикир-фагьумзавай, гекъигзавай, чпин гьиссер ахъайзавай: арадал
уьмуьрдикай, тӀебиатдикай ва муьгьуьббатдикай теснифнавай эсерар, философиядин
шиирар атана. VII виш йисан зари Давдакьан «ЧӀехи шарвал Жаваншир кьейила авур
ишел» эсердай гьа девирдин уьмуьрдин шикилар, адетар, дуьнья кьатӀун ва шаирдин
устадвилин дережа аквазва.

Алатай виш йисара лезги литература, жинсериз пай тахьана, яни лирикадин, эпосдин
ва драмадин лишанар квай эсеррин кӀватӀал яз, вилик фена. Михьи гьикаятдин ва
драмадин эсерар анжах XX виш йисан сифте кьилера арадал атана. ЯтӀани абуруз
жанррин жуьреба-жуьревал хас тир: чав VII виш йисалай Давдакьан ясдин чӀални
Дасхуьруьнви Моисеян тарихдинни гьикаятдин эсер, XII виш йисай Мехсети-Хануман
гъезеларни рубаияр, Ширванви Хаганидинни Генжеви Низамидин поэмаяр агакьнава.
Лезги литературадиз фарс, араб, туьрк ва маса литературайрин жанрар къвезвай ва
цӀийи накьвадал милли лишанар кваз экъечӀавай.

Къецепатан чӀаларин ва литературайрин таъсирдиз килиг тавуна, лезги зарийри чпин
эсерар дидедин чӀалал теснифзавай, и карни къвердавай къуватлу жезвай. Чав
агакьнавай делилрай аквазвайвал, XIV виш йисуз Куьре Мелика, XV виш йисуз
Миграгъ Къемера, XVI виш йисуз Мискин Велиди, XVII виш йисуз Лезги Къадира,
XVIII виш йисуз Кьуьчхуьр Саида ва маса зарийри дидедин чӀалал лап иер эсерар
теснифна, литература халкьдин руьгьдин игьтияжриз мукьва авуна. И адалатвал авай
рехъ XIX виш йисуз Етим Эмина давамарна, адан шиират чӀехи дережадив агакьна.

ХIХ виш йисуз Лезгистан Урусатдик акатна, чи халкьдин культурадиз, литературадиз
урус ва Европадин культуради, литературади таъсир ийиз гатӀумна. И кар XX виш
йисуз мадни къуватлу хьана.

XX виш йисуз лезги литература, винидихъ къейд авурвал, йигин камаралди вилик
фена: ам вири жинсерин ва жанрайрин эсерар авай, тамам, агакьанвай литературадиз
элкъвена; са жерге алакьунар авай зарийри: СтIал Сулеймана, Хуьруьг Тагьира,
Алибег - Фетягьова, Къияс Межидова, Забит Ризванова, Межид Гьажиева, Алирза
Саидова, Байрам Салимова, Жамидина, Ибрагьим Гьуьсейнова, Азиз Алема, Ханбиче
Хаметовади ва масабуру лезги ва Дагъустандин литературайра лайихвилер авай чка
кьунва.

XX виш йисан 90 — й йисарин ва XXI виш йисан сифте кьилерин литература уьлкведа
жемиятдинни-политикадин туькӀуьрун масакӀа жезвай, демократиядиз рехъ ганвай ва
социализм гужуналди капитализмдалди эверзавай, халкьарик къалабулух акатнавай
шартӀара вилик физва. Ихьтин шартӀара, тӀебии кар яз, лезги зарийри
туькӀуьрзавай эсерриз халкьдин кьисмет чӀуру патахъ гьялзавай месэлайри:
советрин халкьарин гьукумат — СССР чукӀуни, лезги халкь, адавай хабарни кьун
тавуна, кьве чкадал пай авуни, халкьдин мал-девлет тараш авуни, инсанар бейкар
хьуни ва кесибвиле гьатуни гзаф таъсирзава.

Хайи ватандикай ва халкьдикай кьегьалвилин эсерар, уьлкведа кьиле физвай ахлакь
авачир гьерекатрикай сатирадин эсерар кхьинилай гъейри, лезги зарийри
жемиятдинни-политикадин гьерекатрани иштиракзава. 1989 йисуз лезги халкьдин
«Садвал» гьерекат арадал атун ва адан кӀвалах 3. Ризванованни И. Шерифован, Б.
Салимованни М. Меликмамедован, Ф. Нагъиеванни А. Мурсалан, А. Магьмудованни X.
Хаметовадин тӀварарихъ галаз алакъалу я. Лезги халкь сад хъувунин ва Лезгистан
Республика тешкилунин мураддихъ ялзавай зарийрин са кӀеретӀди 1990 йисан 27
октябрдиз Магьачкъалада тарихда сифте яз лезги кхьирагрин съезд кӀватӀна ва
ЛКС — Лезги кхьирагрин садвал туькӀуьрна. Кьибле Дагъустандин районра ва
шегьерра вичин отделенияр авай эсерар туькӀуьрдай союзди зарийриз куьмекар
гузва, милли литература ва харусенят пропаганда ийизва, «Шарвили» газет
акъудзава, Азербайжанда уьмуьр гьалзавай лезги зарийрихъ галаз алакъаяр хуьзва.

Амма литературадин гьерекат акъвазнавач, акси яз, йигин хьанва: уьлкведа ва
дуьньяда кьиле физвай вакъиайри цӀийи-цӀийи эсерар арадал гъизва. Лезги зарийриз
милли культурадихъ, литературадихъ, чӀалахъ ва тарихдихъ авай майилар мадни хци
ва къуватлу хьанва, абуру халкьдин азадвилихъ ва садвилихъ ялзава. Нетижада и
темайрай цӀудралди шиирар, манияр, гимнияр ва поэмаяр, «Шарвили» эпос басмадай
акъатна, кӀелзавайбурув агакьна. Абурун кьилин кьегьалар лезги халкьдин кьегьал
рухваяр: Шарвили, Гьажи Давуд, Ярагъ Мегьамед ва масабур я. Лезги шииратдин
дережа хкаж хьунин, адан агалкьунрин гьакъиндай чи алакьунар авай зарийриз:
Жамидиназ «Ам ваз чидач» улубдай, А. Къардашеваз «Ватандин гум» улубдай
республикадин премияр ва Б. Салимоваз «Дагъустандин халкьдин зари» тӀвар гуни,
2000 йисалай Ахцегьа «Шарвили» эпосдин сувар тухуни шагьидвалзава.

Шииратдихъ хьиз, темайрин, эцигзавай месэлайрин ва жанрайрин жигьетрай
агалкьунар гьикаятдихъ ва драмадихъни ава. 90 — й йисара лезги гьикаят цӀийи
жанрайрин эсерри: А. Магьмудован «Веси» тӀвар алай детективдин повестди (1990),
М. Меликмамедован «Лезги тIвар алатIа. . .» эсседи (1991), Ф. Беделован «Миф»
романди (1993), А. Агъаеван «Пад хьайи рать» (1993) ва Гь. Къурбанан «Ирид чин
алай хуьр» (1997) сатирадин романри девлетлу авуна.

Лезги литература маса чӀаларални вилик физва: бязи зарийри чпин эсерар урус
(Сфи-Буба, М. Каиди, 3. Акимова, 3. Аминова, Я. Эфендиев ва мсб.), азербайжан
(К. Келентеров, Т. Агъавердиев, С. Керимова ва мсб.) ва туьрк (Н. Самури ва М.
Эсер) чӀаларал теснифзава. Лезги чӀалал чпин эсерар, вилик виш йисара хьиз, маса
миллетрин векилрини (К. Агьмедова ва мсб.) кхьизва.

2000—2001 йисара чав са шумуд заридин сад лагьай улубар: М. Агьмедован «Камбар
булах», А. Ашурагъаеван «Илгьамдин лепеяр», А. Межидован «Вафалувал», СтӀал
Сулейманан райондин зарийрин эсеррин кӀватӀал «Куьредин ярар» ва мсб. агакьна.
Анжах гьайиф чӀугуналди лагьана кӀанда: литература пропаганда авунин ва маса
гунин къайдаяр базардинбуруз элкъуьрун себеб яз, цӀийи улубар районрин, хуьрерин
туьквенриз ва библиотекайриз хквезмач, гьавиляй абур милли литературадал рикӀ
алайбурув четиндаказ агакьзава.

Литературадиз зарийрин цӀийи несилар къвезва. Абур гьазурун милли мектебра
тешкилнавай литературадин кӀватӀалра, 1993 йисуз Магьачкъалада ахъайнавай
«Жегьил литератор» махсус мектебда, Дагъустандин гьукуматдин университетра кьиле
физва.

Милли литература вилик финиз таржумачийрин кӀвалахди араб, азербажан, туьрк,
урус, фарс, Дагъустандин халкьарин ва маса чӀаларай лезги чӀалаз, лезги чӀалай
уьлкведин ва къецепатан чӀалариз литературадин, тарихдин ва илимдин эсерар
элкъуьруни, дуьньядин литературадин лап иер эсерар лезги чӀалал акъудуниз чӀехи
куьмек гузва. Ихьтин кӀвалахар дегь заманра гатӀум хьанвай: месела, алпан зари
ва алим Дасхуьруьнви Моисеян «Алпанрин тарих» ктаб эрмени чӀалаз, арабрин,
персерин, грекрин, эрменийрин зарийрин эсерар алпан ва лезги чӀалариз
элкъуьрнай.

Таржумадаррин гьамиша виле акьан тийидай, амма чӀехи метлеб авай кӀвалах
къвердавай къати хьана ва чи йикъарани давам жезва. XIX—XI виш йисара и кар урус
чӀалахъ галаз гзаф алакъалу хьана: 1892 йисуз Башир Султанова лезги халкьдин
махар ва мисалар сифте яз урус чӀалаз таржума авуна ва Тифлисда басмадай
акъудна; 1929 йисуз Али Гьасанова вичин буба Алкьвадар Гьасанан «Дагъустандин
эсер» улуб азербайжан чӀалай урус чӀалаз элкъуьрна, Магьачкъалада басмадай
акъудна.

XX виш йисан 80-90-й йисара лезги таржумадаррин кӀеретӀ мадни къалин хьана. Ш.
Юсуфова урус чӀалай лезги чӀалаз Г. Лезгинцеван «Дагъларай тир инсан» роман, А.
Къардашева лезги чӀалай урус чӀалаз Е. Эминанни С. Сулейманан шиирар, Р.
Ризванова лезги чӀалай урус чӀалаз 3. Ризванован повестар ва «Шарвили» эпос
элкъуьрна.



https://lez.wikipedia.org/wiki/%D0%9A%D1%8A%D0%B8%D1%8F%D1%81_%D0%9C%D0%B5%D0%B4%D0%B6%D0%B8%D0%B4%D0%BE%D0%B2

Межидов Къияс Межидан хва (1911–1974) — тIвар-ван авай лезги шаир, кхьираг,
драматург, Дагъустандин халкьдин кхьираг.

Къияс Межидов 1911 йисуз Самур магьалдин Ахцегьрин хуьре фяле Межидан хизанда
дидедиз хьана. Ада сифтедай хайи хуьре кIелна, гуьгъуьнлай Бакуда юкьван
мектебни ругуд вацран муаллимвилин курсар акьалтIна. Къияс Межидова пара чIавуз
Кьиблепатан Дагъустанда муаллимвални Магьачкъалада журналиствал авуна, цIуд
йисалай пара лезги районра прокурорвилени судьявиле кIвалахна.

1954 йисуз Къияс Межидов, сагъвилин гьалариз килигна пенсиядиз экъечIна ва
михьиз эдебиятдин кIвалахрал машгъул хьана. 1974 йисуз ам яргъал чIугур залан
начагъдик рагьметдиз фена.

Кхьирагдин сифте туькӀуьрунир тежрибаяр «ЦIийи дуьнья» газетдихъ галаз алакъалу
я. Адан цIудралди шиирарни «Масан» поэма, «Партизандин хзан», «ЧIехи бубаяр»
пьесаяр литература кIанибурун рикIел гилани алама. Дяведилай гуьгъуьнин йисара
Къияс Межидова гьикаяяр кхьиз эгечIна.

1950 йисар Къияс Межидов патал гъалабур (бегьерлубур) хьана. Адан гьа чIавуз
чапдай акъатай «Дагълара», «Зи гъвечIи дустариз», «Лувар квай дустар»,
«КIвачерик лувар квай Алуш», «Дагъларин аялар» тIварар алай гьикаяйрин
кIватIалар, «Стхаяр», «Дагълар юзазва» повестар, Хуьруьг Тагьирахъ галаз санал
туькӀуьрай «Ашукь Сайд» драма кIелдайбуру хушвилелди кьабулна.

1963 йисуз «Къашкъа духтур» роман акъатайдалай гуьгъуьниз, Къияс Межидован тIвар
чкIайди малум хьана. Эсерда 1895–1919 йисара лезгийрин арада уьмуьр авур ва
абурун шадвилерани пашманвилера иштиракай урус халкьдин хцикай, жегьил духтур
Антон Никифорович Ефимовакай, лап кIанивилелди ихтилат ийизва.

А. Ефимован къаматдалди кхьирагди урусни лезги халкьдин дуствилин темани
ахъайна. Сувавийрин рикIерик дуствилин гьиссер кутурбур Урусатдин кIвенкIведар
интеллигенциядин векилар тирди роман кIелзайбуруз ахъадаказ аквазва. Кьилин
кьегьалдихъ галаз санал кхьирагди гьакIан сувавийрин образарни ганва. Абурун
арада Гьажимурадни Къази Мегьамед, Алванни Жават кьетIендиз къейд авуниз
лайихлубур хьанва.

Адан туькӀуьрунрин асул-метлеб, кьилин мана инсанрин, халкьарин дуствал ва
сад-садаз рекье чан эцигайвал, жемиятдин къуватдихъ агъунвал я. И фикирар адан
эхиримжи йисара теснифай «Дагъларин деринрин булахар» романдиз, чIехи шаир СтIал
Сулейманакай кхьенвай «РикIин хиялралди яшамиш хьана зун» повестдизни маса
эсерриз хас я.



https://lez.wikipedia.org/wiki/%D0%9A%D1%8A%D0%B0%D1%8F%D0%BA%D0%B5%D0%BD%D1%82_%D1%80%D0%B0%D0%B9%D0%BE%D0%BD

Къаякент район (урус. Каякентский район) — Урусат Федерациядин Дагъустан
республикада авай муниципалитетдин район.

Район Дагъустан Республикадин рагъэкъечIдай пата, Каспи гьуьлуьн къерехдал ала.
Дербент, Къайтагъ, Сергокъала ва Къарабудахкент районрихъ галаз са сергьятра
ава.

ДАССР ВЦИК-дин 23.01.1935 тарихдин къарардалди, Магьачкъала, Дербент ва
Коркмаскъала районрин чукIарикай, администрациядин юкь яз Къаякент хуьр тайин
авуна Къаякент район арадал гъанвай. 1957 йисуз райондин юкь Избербаш шегьер
хьанвай. 1965 йисуз райондин администрациядин юкь ЦIийи Къаякент хуьруьз
тухванай.

2002 йисан Вири Урусатдин агьалияр сиягьдиз къачунин нетижайрин малуматриз
килигна, Къаякент райондин миллетрин сиягь :

Къаякент райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%9A%D1%8A%D0%B0%D1%80%D0%B0%D0%B4%D0%B0%D0%B3%D1%8A%D0%BB%D1%8B_(%D0%94%D0%B0%D0%B3%D1%8A%D1%83%D1%81%D1%82%D0%B0%D0%BD)

Къарадагълы (урус. Карадаглы) — Дагъустан республикадин Дербент районда авай
хуьр. Татляр хуьруьхъ галаз «Татляр» хуьруьнсоветдик акатзава.

Хуьр Дагъустан Республикадин кьибле пата, Дербент райондин кефердинни -
рагъакIидай пата, Дербент шегьердилай 29 км кефердинни - рагъакIидай пата,
Уллучай вацIун кьерел ала.

Хуьруьн тIвар туьрк чIалан «къара» - чIулав, ва «дагълы» - сувави, гафарикай
арадал атанвайди я, яни «чIулав сувавияр», «чIулав суван эгьлияр».

XIX виш йисуз Къарадагълы хуьр вири Къайтагъ-Табасаран округдихъ галаз Урусат
империядин гъилик акатзава. Империядик квай чIавуз, хуьр Дагъустан вилаятдин
Къайтагъ-Табасаран округдин Агъа-Къайтагъ наибвалдиз талукь тир. Падар ва Татляр
хуьрерихъ галаз Падар хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 779 касди уьмуьр
гьалзавай . Агьалийрин вири цIапарин этник группа тир терекемеяр я, суни -
мусурманар я. 1886 йисан Урусат Империядин агьалияр сиягьдиз къачунин малуматрив
кьурвал, Къарадагълы хуьруьн агьалияр 131 кас тир, вири цIапар (терекемеяр) тир
.



https://lez.wikipedia.org/wiki/%D0%9A%D1%8A%D0%B0%D1%80%D0%B0%D0%B1%D1%83%D0%B4%D0%B0%D1%85%D0%BA%D0%B5%D0%BD%D1%82_%D1%80%D0%B0%D0%B9%D0%BE%D0%BD

Къарабудахкент район (урус. Карабудахкентский район) — Урусат Федерациядин
Дагъустан республикада авай муниципалитетдин район.

Район Дагъустан Республикадин рагъэкъечIдай пата, Каспи гьуьлуьн къерехдал ала.
Къаякент, Леваши, Сергокъала, Буйнакск ва Кумторкъала районрихъ галаз са
сергьятра ава.

20.01.1921 тарихда ВЦИК-а кьабулай къарардалди, виликан Темир-Хан-Шура округдин
Къарабудахкент участокдин чкадал Къарабудахкент район арадал гъанвай.

2002 йисан Вири Урусатдин агьалияр сиягьдиз къачунин нетижайрин малуматриз
килигна, Къарабудахкент райондин миллетрин сиягь :

Къарабудахкент райондин хуьруьнсоветар ва абурук акатзавай хуьрер, (къалин
шрифтдив администрациярин юкьвар къалурнава);



https://lez.wikipedia.org/wiki/%D0%9A%D1%8A%D0%B0%D0%BB%D0%B0%D0%B6%D1%83%D1%85_(%D0%94%D0%BE%D0%BA%D1%8A%D1%83%D0%B7%D0%BF%D0%B0%D1%80%D0%B0_%D1%80%D0%B0%D0%B9%D0%BE%D0%BD)

Къалажух (урус. Каладжух) — Дагъустан республикадин Докъузпара районда авай
хуьр. «Къалажух» хуьруьнсоветдин администрациядин юкь ва сад тир хуьр я.

Хуьр Дагъустан Республикадин Докъузпара райондин кефер пата, райондин юкь тир
Усугъчай хуьрелай 9 км кьибле пата, Усугъ вацIун эрчӀи кьерел ала.

Хуьруьн сифтегьан тӀвар, къеле мана гузвай «Къала» тир. Гилан Къалажух авай
чкадилай са тӀимил вине, цӀуру эгьлийри «Хуьруьн кьил», «ЦӀуру хуьр хьайи чка»
лугьудай, кӀунтӀар авай чкадал къеле алайди тир. XX виш йисан 50 — й йисара,
хуьруьн мектебдин тарихдин муаллим Жаватов Пирим ва хайи дигедин тарих чирунал
рикӀ алай муаллим Эмиралиев Али, юкьван мектебдин чӀехи классра кӀелзавай
шакӀуртрихъ галаз цӀуру «Къала» алай чкада археологиядин эгъуьнар кьиле
тухванвай. Эгъуьнар ийизвай чӀавуз, чилин кӀаник тахминан кьве метр дегьнедай
абуру къеледин цлан хандакӀ, пара кьадарда сагъдиз амукьнавай кӀвалин затӀар
(хъенчӀин гетӀеяр, кӀуьцуьяр, кварар, цурцин синияр, нек ацадай гетӀеяр) ва
къайи яракьар (гапурар, ракьун жидаяр, хьилерин кӀвенкӀер ва мсб.) дуьздал
акъуднай. КӀвалерин элкъвена къваларив 3 — 4 метр кьакьанвилин къванцин цлар
хкаж хьанвай. Хуьруьнвияр Къаладиз кӀарасдин чӀехи варарай гьахна экъечӀзавай.

НикӀин кӀвалахар ийизвай чӀавуз, варар къенепатай дапӀардал кӀевзавай, ва
куьлегар нубатдалди хуьруьнви къаравулри хуьзвай. Къеледин эгьлийрин асул
кӀвалах — малдарвал тир. Тварцин магьсулрикай, асул гьисабдалди, мух, къуьл, сил
ва харар цазвай. Къеледа пара кьадарда инсанри уьмуьр гьалзвай. Им
тестикьарзавайди, къеледин мукьвал алай «РегъверачӀ» ва «Гаралай ягъв» тӀварар
авай чкайра авай, 2 гектардилай пара майдан кьунвай дегь чӀаван гегьенш сурар я.
Хуьруьн эгьлийрин ислягь уьмуьр XI виш йисан юкьварай XII виш йисан сифте
кьилерал кьван давам хьанвай. Гуьгъуьнлай, сад-садан къвалав гвай
хуьруьнжемятрин арада къенепатан дявеяр эгечӀнавай. Нетижада «Къала» къеле
чкӀана ичӀи хьана терг хьанвай. Зарар галукьай хуьруьнвийрин куьмекдал Къара
Куьредин эгьлияр атанай. «Экуьнин сув» сувун пата куьревийри къелевийриз кӀвалер
эцигуниз ва магьсулар цуниз чилер чара авунай ва чпини абуруз дараматар хкажиз
куьмекар ганвай.

Алай чӀавуз, Къара Куьре хуьре, агьалийрин ва кьунвай майдандин кьадардай саки
са хуьр кьван язвай, «КӀелетрин мягьле» лугьудай къалажухвийрин чӀехи мягьле
ава. Къалурнавай чӀавуз (XI — XII виш йисара) Къала хуьруьн эгьлийрин гъиляй
чпиз талукь тир «Агъа кӀри», «Вини кӀри», «Там», «Бекеранд рук», «Тухьур»,
«ЦӀарубур», «Бахчаяр», «Агъа тӀун» мулкар акъатнай. Масаниз куьч жез мажбур
хьайи къалавийрин са пайди гилан Азербайжандин Исмаиллы районда авай Къалажух
хуьруьн бине, муькуь пайдини Азербайжандин КцIар районда авай Къалажух хуьруьн
бинеяр кутунвай. Гила Исмаиллыдин Къалажух хуьре 2000-дилай пара къалавийрин
несилри уьмуьр гьалзава, амма абурун чӀехи пай цӀапарихъ галаз ассимиляция хьана
цӀапариз элкъвена. Асулдай Къаладай тир са шумуд хзанар гила Рутул районда секин
хьана уьмуьр гьалзава. ГьакӀни, виликан Къала хуьруьн чара-чара сихилар гила
КцIар райондин — Лацар, Зинданмуругъ, Къаяхуьр, ЦIуру Худат, Киригар,
Бидиркъеле, Хъачмаз райондин — Къусарчай, Худат, Мукьтадир, Набран, Хъачмаз
хуьрерани шегьерра ва Баку шегьерда секин хьанвайди я.

Гьар саниз чӀканвай къалавийрин рикӀера чпин хайи дигедиз, ватандиз кьарувал
туьхвенвачир. Чара чкайда яргъалди къекъуьнрикай кьулухъ, къалавийрин бязибур
хайи ватандиз элкъвена ва цӀийи, яни гилан Къалажух хуьруьн бине кутунвай. Хуьр,
вилик цӀуру Къала хуьр алай чкадилай 500 метр агъа пата авайди я. Лезги
тарихдаррин тахминан тир гьисабриз килигна, хуьруьн бинедал атунин тарих 1400 —
1450 йисарал къвезва. ЧӀехи сурарин садлагьай жергеда авай сурал, араб
хатӀаралди: «Мирзеханан сур. Кьиникьин йис: 1662 йис» кхьенвай къван ала. А
къванцел гьакӀни, цӀийи хуьруьн мискӀин Мирзехана эцигнавайди кхьенва.

Хуьр, пара кьадарда куьчеяр авай 15 мягьлейрикай ибарат я. Гьар мягьледа
компактдаказ чара-чара сихилрин векилар амукьзава.

XIX виш йисуз Къалажух хуьр вири Самур округдихъ галаз Урусат империядин гъилик
акатзава. Империядик квай чӀавуз, хуьр Дагъустан вилаятдин Самур округдин
Докъузпарадин наибвалдиз талукь тир. Кьилдин Къалажух хуьруьнжемят
туькӀуьрзавай.

Самур дугундин эгьлийрин арада, Лезгистандинни Ширвандин гьаким, лезгийрин
сунивилин ругьани лидер Гьажи Давуд Муьшкуьрвидин диде-бубаяр асулдай Ахцегь
райондин Чепер хуьряй тирди лугьузва. Хайи халкь чара халкьарин лукӀвиляй хкудна
азад авун патал, Гьажи Давуда, ватанэгьлийриз вичин кьушундиз гуьгьуьллувилелди
акатна интервентрин аксиниз санал женг чӀугуниз эверун патал вичин ихтибарнавай
амадагар вири лезги хуьрериз ракъурнавай. Гьажи Давудан кьушундин аскеррин арада
ЧIехичай вацIун дугундин хуьрерин, абурук Къалажухни кваз, эгьлияр авай. Ибур
Тажибрин Хазран ва Шейхрин Рамазан тир. Амма къарагъун кӀаник акатнавай, женгера
Шейхрин Рамазанни телеф хьанвай. Им мецяй мециз атай кьиса я, ва чав агакьай
тарихдин документрин малуматар авач. Идан гуьгъуьна аваз, 1848 йисуз имам Шамила
урусрин аксиниз Самур дугундиз дяведин фин кьиле туванвай. Чкадин эгьлияр адан
куьмекдиз атанвай, абурун арада Башларрин Мамедшагь, Бедирханрин Бедирхан ва
Испатрин Ханали хьтин къалажухвиярни авай. КичӀ квачир кьегьалар жуьрэтлувилелди
женг чӀугузвай. Кафиррин аксиниз дяведа къалурай итимвалинни викӀегьвал паталай
имам Шамила вичи Испатрин Ханалидиз тур пишкешнавай, и тур Ханалидин несилри
къенин йикъалди хуьзва.

Октябрьдин революциядилай кьулухъ, хуьрера, жемиятдин уьмуьр хъсанарна регьят
хъувун патал, гьукуматдин идараяр туькӀуьриз эгечӀнавай. АкӀ, 1926 йисуз
Къалажухрин хуьруьн советдини вичин уьмуьрдин сифте кьил кутунвай. Вири Урусатда
колхозарни совхозар ахъайзавай, хуьруьн чкайра кулакар дуьздал акъудна терг авун
патал Кесибвилин Комитетар (урус. Комбед) арадал гъизвай. Къалажухра 1928 йисуз
арадал гъанвай Комбеддин членар: Къаибханов Надиршагь, Эвленов Эвлен,
Гуьлнезеров Каибханов, Седрединов Седредин, Атемова Дусту, Сутаев Султан,
Сардарова Шагьнисе, Жамалудинов Жамалудин, Муксаев Тураб тир. Комбеддин
председательвиле Сархатов Мердали, ва адан заместительвиле — Ишрефов Жават
хкянай. А чӀавуз хуьре савад авай са касни авачир. Савад авачирвал терг авун
патал хуьрера махсус курсар — ликбезар (урус. Ликвидация безграмотности) (Савад
авачирвал терг ийидай курсар) ахъайзавай. Къалажухра садлагьай ликбез 1922 йисуз
кардик кутунвай. Тарсар, хуьруьнви Микаилова Гевилан кьилдин кӀвале тухузвай.
Сифте муаллимар: Къара Куьредай — Расулов Мугудин, Чепер хуьряй — Эфендиев
Нажмудин ва Миграгърай — Зейналов Зиядин тир.

Совет гьукум тайин жедалди хуьре хуьруьнжемятдин крар юзбашиди (виш ксарин кьил)
кьиле тухузвай. Хуьруьн эхиримжи юзбаши, кар чидай, гафуни атӀудай, девлетар
авай хуьруьнэгьли Гьасанбеков Гуьлагьмед тир. Совет, гьукумдин орган яз кардик
1926 йисуз эгечӀнавай. Советдин садлагьай председательвиле Къурбанов Къурбан
хкянавай. 1936 йисуз, коллективизацияди йисара, хуьруьн эгьлийрин гьисабдай 14
касдиз жазадин серенжемар акунвай: Гасанбегрин Гуьлахмед, Гьасанбек ва Эмирбег,
Михралиев Гьажали, Мамедшагь Мамедгьахов, Сейидкъули Атемов, Алипанах Шайдаев,
Муртаза Шекиев, Шагь Шагьов, Агъалар — Эфенди, Расул Расулов, Шагькеримрин
Шагькерим ва Шихкерим, Мамедали Мамедалиев.

Ватандин ЧIехи дяве чӀавуз Къалажух хуьряй фронтдиз 138 кас рекье гьатнай.
Абурукай 63 кас хабар амачиз квахьнай ва женгера телеф хьанвай. Элкъвена
ватандиз хтанвайбурун гзафбур инвалидар ва херер квайбур тир. Абурун авангардда
коммунистарни комсомолар авай. Къалажухвияр блокададик квай Ленинград, Москва,
Воронеж, Одесса, Киев, Сталинград, Севастополь, Новороссийск, Керч, Белоруссия,
Молдавия, Украина, Латвия, Литва, Къавкъаз фашистрин гъиляй азад авунин женгера
кьегьалдаказ иштирай авунай. Абурун жергедай дяве тухунин тактикани теория фад
кьадай, хъсан командирар акъатнавай. Абуруз виридай медаларни орденар
пишкешнавай. Ибур: капитан Агъабалаев Султангьамид, чӀехи лейтенант политрук
Жаватов Пирим, лейтенант Эмиралиев Али, капитан Селимов Челеби, чӀехи лейтенант
кавалерист Примов Жават, чӀехи лейтенант Сардаров Шихбуба, лейтенант Шамилов
Азай, капитан Седрединов Филядин ва масабур. Гвардиядин фронтра тафаватлувилелди
лейтенант Эмиралиев Алиди жуьрэтдалди женг чӀугунай.

2010 йисан агьалияр сиягьдиз къачунин малуматрив кьурвал хуьре 1 758 касди
уьмуьр гьалзавай. 2002 йисан малуматриз килигна, хуьруьн агьалияр 1750 кас тир.
Агьалидин вири лезгияр, суни — мусурманар я. 1886 йисан Урусат Империядин
агьалияр сиягьдиз къачунин малуматрив кьурвал, Къалажух хуьруьн агьалияр 1 335
кас тир.

Къалажухрин эгьлияр сихилриз пай жезва ибур: Балбутар, Жибияр, Машахар,
Мегьдияр, Мензифар, Небияр, Самалчияр, Тажанар, Кекишар, Кишияр, Кажинар, Улуяр,
КӀецӀилар, Эрменияр я.



https://lez.wikipedia.org/wiki/%D0%9A%D1%8A%D0%B0%D0%B9%D1%82%D0%B0%D0%B3%D1%8A%D0%B0%D1%80

Къайтагъар (дарг. хайдакъан) — Дагъустандин бинедин суван халкь.
Нах-дагъустандин халкьарин группадин дарги халкьарин хзандик акатзава. Советрин
береда умуми дарги этносдик кутунвайди я. 2010 йисан малуматриз килигна абурун
тахминан кьадар 25 агъзур кас я.

XIV виш йисуз къайтагъриз Дагъустанда чпин Къайтагъ уцмийвал лугьудай пачагьвал
авай. И пачагьвал Дагъустандин тарихда виридалайни нуфус авай пачагьвилерикай
сад тир. Адан таъсир къунши гьукуматрални гегьенш жезвай. Адан кьил — уцми тир.
Уцми гаф дарги чIалара стха мана гузвай уци гафуникай арадал атанвайди я.
Адетдалди гьа уцмийвал кьве чкадиз пай жезвай, уьзденар тир Вини Къайтагъдин
Уцми-Дарго пад ва абуруз къуллугъ ийизвай лукIар тир Башлыкент, Янгикент
хуьрерин ва Терекеме магьалдин эгьлияр авай пад.



https://lez.wikipedia.org/wiki/%D0%9A%D1%8A%D0%B0%D0%B7%D0%B8_%D0%9C%D0%B5%D0%B3%D1%8C%D0%B0%D0%BC%D0%B5%D0%B4

Къази Мугьаммад (авар. Гъази МухІаммад) (1795 йисуз Дагъустандин Гимры хуьре
дидедиз хьанва — 1832 йисан 17 октябрьдиз Гимры хуьре рагьметдиз фенва) —
Дагъустандинни Чечнядин садлагьай имам, алим, чIехи диндар, Урусатдин
Империядихъ галаз женгина къавкъаздин сувавийрин регьбер.

1828 йисуз Къази Мегьамед Дагъустандинни Чечнядин имамвиле тайинарнай ва
Урусатдин Империядиз «гъазават» (пак дяве) малумарнай.

Къази Мегьамед 1832 йисан 17 октябрьдиз Гимры хуьрел вигьин авур урус кьушунрин
паталай яна кьинай. Барон Розенан кьушунар хуьруьз гьахьайла Къази Мегьамед
вичиз виридалайри мукьва тир 15 женгинин юлдашрихъ галаз къаравулдин минарада
кIев хьанай, абурун арада жегьил Шамилни авай. Душманди элкъуьрна кьунвай
минарадай женгиналди хкъечIиз алахъай Мегьамед ва адахъ галайбур, кьадардиз пара
тир душмандин кIаник акатна дуьнья дегишарнай. Сагъдиз анжах кьве кас амукьнай,
абурукай сад, гуьгъуьнлай вири Дагъустандинни Чечнядин имам хьайи Шамил тир.

Сифте яз ам Тарки хуьре (Магьачкъаладин мукьвал) кучуднай, амма 1843 йисуз Гьажи
Кебед ал-Унцукулавидин кьушунри Тарки шамхалвал дяведалди къачурла кьулухъ,
Къазидин мийит вичин хайи хуьруьз Гимрыдиз тухванай. Ана адан сурун винел
гъвечIи мавзолей туькIуьрнай.

ГьакI ятIани, шариатдилай чкадин адетар инсанрин акьулдиз мадни мукьва тир.
Вучиз лагьайтIа халис ислам динди инсанрин уьмуьрда гзаф сергьятар эцигзавай ва
къайгъу авачир уьмуьр гьализ, дуьньядин няметрикай кефиз кIандай кьван менфятар
хкудиз вердиш хьайи инсанри и кар кьабулзавачир. Са вязер ахъаюнивди инсанар
дуьз рекьиз хкиз тежедайди акур жегьилри кьетIъи серенжемриз камар вегьенай.
Хуьруьн эгьлийриз авай гьахъсузвилер субутун патал абуру Гимры хуьруьн фекьи
синагъдай акъуднай. Са юкъуз хуьруьнвияр эхиримжи хабарар веревирд ийиз хуьруьн
кимел кIватI хьайила, Шамила фекьидиз лагьанай: «Куь яцра зи кал крчарив яна,
яцран иеси хьиз куьне заз вуч гьакъи гана кIанзава заз галукьай зарардин
чкадал?». Фекьиди Шамилаз ихьтин жаваб гана: «Чи адетрив кьурвал, инсанди вичин
фагьум авачир гьайвандиз жаваб гузвайди туш, гьавиляй завай са затIни вилив
хуьмир.». Гьа береда гуьжетдик Мегьамед экечIна ва фекьидиз лагьана: «Гьуьрметлу
фекьи тха, куьне гъил къачу, Шамил акахьна, ам куь яцра ваъ Шамилан яцра куь кал
яна». Им ван хьайи фекьидик къалабулух акатна, ада кимел алайбуруз вич сифте
ягъаламишайди субут ийиз эгечIна ва адетдив кьурвал, Шамилакай эвез атана
кIанзавайди малумарнай. Кимел алайбуру фекьи хъуьруьнал акъуднай. И
гьахъ-гьисабдикай хабар хьайи гимрывияр кьве рикIин хьанай, вирида фикирзавай —
кIан хьайила вичин менфятдиз элкъуьриз жедай адетралди уьмуьр тухуз хъсан яни,
тахьайтIа виридаз сад хьиз кхьенвай исламдин къанунар тир — шариатдив. И
гьуьжетдин бинедаллаз хуьре тIимил амаз къаларни акъатзавай, амма вахтунда
арадиз гьатай Мегьамеда, хуьруьз шариат атайтIа ина гьихьтин гьахъ-адалат,
бахтлувал, хуш авсият жедайди лагьана, вичин хуьруьнвийриз регьятдаказ вири
гъавурда тванай ва халкьдин кIватIалда Гимры хуьруьз тадиз пак шариат гъунин
къарар кьабулнай ва батIул фекьини чIуру адетар чпин жемиятдай терг авунай.

Хуьрерай хуьрериз физвай Мегьамеда инсанар адетар терг авуна шариатдиз
эверзавай. Ада шариатдалди вири инсанар сад садаз стхаяр хьиз ва азад жедайди
лугьузвай. Шагьидрин гафаралди, Къази Мегьамедан несигьатри инсанрин рикIера
цIай куькIуьрзавай. Сувун Дагъустанда шариат, нарази фекьияр, кьве чин алай
агъсакьалар ва нуфуз квадарзавай аристократар терг ийиз, цIайлапан хьиз гегьенш
жезвай. Къази Мулладик пара кьадарда муьридар агатнай. Адан вязери вири
Аваристанда ванзавай. Жегьил фекьидин тIвар вири Дагъустандиз акъатнай. Къази
Мегьамедакай агьалидин вири мертебайра рахазвай. Са юкъуз Аслан-Хан
Къазикъумухвиди Мегьамед вичин патав эвернай ва миллет рекьяй акъудзава лугьуз
Къазидиз туьгьметар авунай: «Вун вуж кас я, квелди дамахзава, араб чIалал
рахазва лугьуз дамахзавани?» — «Зун алим я, за жуван савадлувилив дамахзава, бес
вуна квелди дамахзава?» – жаваб гана Мегьамеда, — «Къе вун тахтунал ала, амма
пака жегьеннемда хьун мумкин я». Хандиз халис мусурманди вуч амална кIанзавайди
ятIа ва вич гьикI тухвана кIандатIа гъавурда твана Къази Муллади хандиз далу
элкъуьрна кIвачин-къапар алукIиз эгечIна. Мегьамедан викIегь эдебсузвиляй
мягьтел хьайи хандин хци гьарайна: «Зи бубадиз кцIиз талугьудай хьтин гафар
лагьана. Вун алим хьаначиртIа за ви кьил атIуз гудай». КIваляй экъечIзавай
Мегьамеда къуьнелай жаваб вегьена: «Ун, атIудай, Аллагьди ихтияр ганайтIа».

Гьукуматди шариатдаррин цIийи гьерекатдиз акьванни чIехи метлеб ганачир. Амма и
крарин зурба къуват тIвар-ван авай алим Акаранви Сайида кьатIанай. Ада
Мегьамедаз чар кхьенай, а чарче алимди Мегьамедавай и хаталу кIвалахар туна
илимдиз хтун тIалабнай. Жаваб яз Мегьамедани Шамила Сайидаз гъазаватдин дяведа
чпиз дестек гуз теклифна, вучиз лагьайтIа урусри Кьиблепатан Дагъустан муьтIуьгъ
авурдалай кьулухъ аваррин куьмекдиз къведай касни жедач, амма алимди ваъ
лагьана. Араканвидиз ибур умуд авачир ва тIем агакь тийир крар тирди чизвай. Гьа
чIавуз Къази Мегьамеда Сайидан пара кьадар шакIуртриз чин къачуна ихьтин гафар
лагьана: «Эй, куьн, чирвилерин гелеваз физвайбур! Квекай чIехи алимар жедалди
куь хуьрер руьхъдиз элкъуьн тавурай гьа! Сайидавай квез анжах адак вуч гватIа
гьам гуз жеда, амма ам кесиб я. ТахьайтIа адаз царьди гузвай мажиб герек
къведачир.».



https://lez.wikipedia.org/wiki/%D0%9A%D1%86%D3%80%D0%B0%D1%80_%D1%80%D0%B0%D0%B9%D0%BE%D0%BD

КцӀар район (азер. Qusar rayonu / Гусар району) — Азербайжан республикада авай
муниципалитетдин район. Агьалидин кьадардиз килигна, дуьньяда виридалайни чӀехи
лезги район я.

Район Къавкъаздин Кьилин цIиргъинин кефердинни — рагъэкъечӀдай патан хушал,
Азербайжандин кефердинни — рагъэкъечӀдай пата, республикадин кьилин шегьер тир
Бакудилай 179 км яргъал ала.

КцӀар район кефер патай Дагъустандин Докъузпара ва Мегьарамдхуьруьн районрихъ
галаз, рагъэкъечӀдай патай Хъачмаз, кьиблединни — рагъакӀидай патай Кьвепеле,
кьибле патайни Къуба райондихъ галаз са сергьятра ава.

Райондин чилерин чӀехи пай сувари кьунва, абурун Шагь сув (4243 м), Яру сув
(3925 м) ва КичIен сув (4466 м) кукӀвар Азербайжандинни Дагъустандин виридалайни
кьакьан чкаяр я. Райондин чилерайтӀуз, асул гьисабдалди суварал алай живеринни
муркӀарин цӀурунин нетижада арадал къвезвай, пара кьван сувун вацӀар авахьзава.
Абурукай виридалайни чӀехибур Кьулан вацIни КцIар вацI я. 20 % тамари кьунвай
райондин чилер Азербайжандин туризмдин асул зонадиз элкъуьрнава.

Райондин гьуьлерихъ галаз сергьятар авач. Виридалайни мукьвал алай Каспий гьуьл
райондилай 15 км яргъал рагъэкъечӀдай патахъ ала.

Гилан КцIар райондин чилер Къуба уезддин къене аваз 1840 йисуз Каспи вилаятдик
акатнай. 1846 йисуз и чилер Дербентдин губерниядик, 1860 йисузни Бакудин
губерниядик кутунай.

Республикадин составдин къене муниципалитетдин район хьиз сифте яз 1930 йисуз,
администрациядин юкь Гьил хуьре аваз Гьилерин район тешкилнай. Гуьгъуьнлай, 1934
йисуз администрациядин юкь КцIар шегьердиз тухвана райондин тIвар КцIар райондиз
дегишарнай.

Райондин агьалийрин лап чӀехи пай лезгияр я. Бала КцIар, Вини Лакар, Суважал,
Хурай, Бидиркъеле, Гьесенкъелени Чилегир хуьрера тӀимил пай лезгийрихъ галаз
акахьна азербайжанари уьмуьр ийизва. Абур лезги чӀаланни азербайжан чӀалан
акахьунал рахазва.

КцIар райондин хуьруьнсоветар ва абурук акатзавай хуьрер, (яцIу шрифтдив
администрациярин юкьвар къалурнава);



https://lez.wikipedia.org/wiki/%D0%9A%D1%83%D1%8C%D1%80%D0%B5_%D0%BE%D0%BA%D1%80%D1%83%D0%B3

Куьредин магьал (урус. Кюринский округ) — 1866 — 1928 йисара хьайи, Дагъустандин
вилаятдик ва Дагъустандин АССРдик квай администрациядин тек.

Округ наибвалриз пай жезвай. 1899 йисуз наибвилер участокриз элкъвенай. Вичин
нубатда гьа наибвилер хуьруьн-жемиятрикай ибарат тир.

Куьредин округ 1866 йисуз Куьредин ханвилин чкадал арадал гъанай. 1921 йисуз
округ Дагъустандин АССР-дик акатнай.

1928 йисан ноябрь вацра Дагъустандин АССР-да кантонриз паюнин система къуватда
гьатнававиляй вири округар терг авунай. Округдин къене сифте кантонар,
гуьгъуьнлай гьа кантонрикай гилан районар тешкилнай.

1886 йисан агьалияр сиягьдиз къачунин нетижайрив кьурвал, округда 79 796 касди
уьмуьр ийизвай .



https://lez.wikipedia.org/wiki/%D0%9A%D1%83%D1%82%D1%83%D0%BB

Кутул, КӀутӀул (урус. Кутул) — Дагъустан республикадин Кьурагь районда авай
хуьр. Эхниг хуьруьхъ галаз «Кутул» хуьруьнсоветдик акатзава. Хуьруьнсоветдин
администрациядин юкь я.

Хуьр Дагъустан Республикадин Кьурагь райондин рагъэкъечӀдай пата, райондин
администрациядин юкь тир Кьурагь хуьрелай 18 км яргъал, Кьурагь вацIун мукьвал
чка кьунвайди я. Кьасумхуьрелай Кутулрал кьван авай яргъавал 22 км я.

Хуьруьн арадал атунин тарих малум туш. 1966 йисал кьван хуьр гилан чкадилай са
тӀимил винина «Гуьнепад» тӀвар алай кӀунтӀал алай. Хуьруьн тӀварни гьа
кӀунтӀунихъ галаз алакъалу тирди мумкин я. КӀунтӀ → КӀунтӀунал → КӀунтӀал алай
хуьр → КӀутӀул. Кутулвийрин асул машгъулатар малдарвал, лежбервал, бахчахъанвал
тир. Ина гьакӀни гъилин, къванцин ва кӀарасдин устӀарар авай ва гилани ава. 1909
йисуз хуьре мискӀин эцигнавай, гуьгъуьнлай и мискӀинда араб чIалал тарсар гузвай
садлагьай мектеб ахъайнавай. Хуьре гзафбуру сейлиз кьунвай пӀир ава. Яран
суварриз хуьруьнвийри и пӀирелай яру яц элкъуьрна тухуна тукӀвазвай. И
мажусивилин адетдив абуру чеб вили ягъуникайни хажалатрикай хуьзвай. Абуру
пӀирерин къуватдиз рикӀин сидкьидай агъазвай.

XIX виш йисуз Кутул хуьр вири Куьре округдихъ галаз Урусат империядин гъилик
акатзава. Империядик квай чӀавуз, хуьр Дагъустан вилаятдин Куьре округдин
Кьурагь наибвалдиз талукь тир. Ругун ва КIири хуьрерихъ галаз КӀири
хуьруьнжемятдик акатзавай.

Ватандин ЧIехи дяведалди хуьре 100 майишатар авай. Фронтдиз чпин хзанар туна 35
итим рекье гьатнай. Абурукай 23 кас женгерин майданра телеф хьанвай. Гзафбуруз
СССР-дин гьукуматди орденарни медалар вуганвай. Абурун арадай чӀехи лейтенант
Мегьамедагъа Асланов тафаватвал кваз я. Дяведин йисара хуьруьнвийриз дарвилер,
кӀевер акуначир. Колхоздин лежберри кохоздин ва чпин чилерал къуьлуьн ацӀай
бегьерар цана чеб ва мукьвал алай хуьрер тӀуьнин суьрсетрив таъминарзавай. А
чӀавуз, Молотован тӀварунихъ галай колхоз районда кӀвенкӀве аваз физвай кохозрин
жергедик квай. Ахпа, адаз цӀийи «Правда» тӀвар эцигнавай.

1966 йисуз агьалийрин чӀехи пай, Дербент райондин чилерал алай колхоздин чилериз
куьч хьанвай, ва чӀехи Муллахуьр хуьр арадал гъанвай. Хуьре Кутул амукьнавай
гъвечӀи пай эгьлийри, са тӀимил агъаниз, Кьурагь вацIук эвичӀна чпиз цӀийи
кӀвалер эцигна цӀийи Кутул хуьруьн бине кутунвай. Хуьруьн чилерал пара кьадарда
булахар, векьин чкаяр, багъар, чӀурар ава ва виридалайни пара фикир гуниз лайих
тир затӀ — минералдинни-дармандин цин чешме я. Чешмедин патав гьамам эцигнавайди
я. ЦӀапдал «Фан-Су» (Фан-Яд) тӀвар алай дарман — яд шуьшейра цвана маса гузвайди
я.

2002 йисан агьалияр сиягьдиз къачунин малуматрив кьурвал хуьре 167 касди уьмуьр
гьалзавай. 1886 йисан Урусат Империядин агьалияр сиягьдиз къачунин малуматрив
кьурвал, Кутул хуьруьн агьалияр 370 кас тир.



https://lez.wikipedia.org/wiki/%D0%9A%D1%83%D0%BC%D1%82%D0%BE%D1%80%D0%BA%D1%8A%D0%B0%D0%BB%D0%B0_%D1%80%D0%B0%D0%B9%D0%BE%D0%BD

Кумторкъала район (урус. Кумторкалинский район) — Урусат Федерациядин Дагъустан
республикада авай муниципалитетдин район.

Район Дагъустан Республикадин рагъэкъечIдай пата, Каспи гьуьлуьн къерехдал ала.
Буйнакск, Бабаюрт, Кизилюрт ва Магьачкъала шегьердин Киров районрихъ галаз са
сергьятра ава.

ДАССР ВЦИК-дин 19.03.1935 тарихдин къарардалди, виликан Магьачкъала райондин ва
Буйнакск райондин Капчугай ва Экибулак хуьруьнсоветрин чкадал, администрациядин
юкь Кумторкъала хуьр тайин авуна Кумторкъала район арадал гъанвай.

2002 йисан Вири Урусатдин агьалияр сиягьдиз къачунин нетижайрин малуматриз
килигна, Кумторкъала райондин миллетрин сиягь :

Кумторкъала райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%9A%D0%B8%D0%BD%D1%88%D0%B0%D1%81%D0%B0

Кинша́са (1966-лагьай йисал кьван — Леопольдви́ль, франц. Léopoldville, нидер.
Leopoldstad) — Конго Демократиядин Республикадин кьилин шегьер, Конго вацӀун
къерехал ала, Браззавиль шегьердиз (Конго Республикадин кьилин шегьер) аксина.
2010-лагьай йисан гьалдиз килигна Киншасада 10 миллиондилай пара кас
яшамишзаватӀани, адан чилеррикай 60 % тӀимил агьалияр авай хуьруьн чкаяр я, вич
шегьердин административ сергьятрин къенез гьахьзава. Инсанар къалиндаказ яшамиш
жезвай шегьердин мягьлейри провинциядин рагъакӀидай пата чилин ичӀи са гъвечӀи
паяр кьазва.

Агьалийрин сан-гьисабдал гьалтайла Африкада Киншасадини Йоханнесбургдихъ галаз
3-лагьай чка (Лагосдинни Каирдин кьулухъ) пай ийизва. ГьакӀни франк чIалал
рахадай агьалийрин сан-гьисабдал килигна ам дуьньяда кьведлагьайди я (Париждин
кьулухъ). Алай чӀаван демографиядин гьал амукьиз хьайитӀа 2020-лагьай йисуз
Киншаса агьалийралди Париждилай виниз жеда.

ДРК-да, нин кьилин шегьер Киншаса я, официал яз франк чIал кьабулнава. Гьа идаз
килигна, Киншаса Франкофонияда виридалайни чӀехи шегьер, гьакӀни франк чӀалал
рахадайбурун агьалийрин сан-гьисабдал гьалтайла ам кьведлагьайди я. Амма лингала
рахунрин чӀал яз гьяркьуьдаказ кӀвалахарзава.

Франк чӀал администрацияда, маарифда, документар кьил кьиле ягъунра, рекьерин
лишанра, прессада, ТВ-да, миллетринни жемятрин арада авай акахьунра
кӀвалахарзава. Амма жемятринни миллетрин кӀапӀалрин къене авай гьакӀан акахьунра
мукьдин (чкадин) африкадин чӀалари (киконго, лингала, луба и суахили) кьилин пай
кьазва.

Конгодин чапдай акъудунин агенство (Agence Congolaise de Presse — ACP).
Гьакиматдин информагенства, 1960-лагьай йисан 12-лагьай пахундиз адан диб
эцигнава.



https://lez.wikipedia.org/wiki/%D0%9A%D0%B8%D0%B7%D0%BB%D1%8F%D1%80_%D1%80%D0%B0%D0%B9%D0%BE%D0%BD

Кизляр район (урус. Кизлярский район) — Урусат Федерациядин Дагъустан
республикада авай муниципалитетдин район.

Район Дагъустан Республикадин кефер пата, Каспи гьуьлуьн къерехдал ала. Кефер
пата Тарумовка, кьибле пата Бабаюрт районрихъ галаз ва рагъакIидай пата Чечня
Республикадихъ галаз са сергьятра ава.

Кизляр райондин чилер Каспи гьуьлуьн кьулувилел, Терек вацIун сивел ала.
Гьавилияй инин ландшафтдиз чуьлер, векьин чкаяр, уьленар ва шуьрекат чилер хас
я.

Кизляр райондин бине 1920 йисуз кутунай. 1938-й йисалай 1944-й йисал кьван район
Орджоникидзе крайдин Кизляр округ тир. 1944-й йисалай 1957-й йисал кьван район
Грозный вилаятдин составдик квай. 1957 йисан 9 январьда район Дагъустандин
АССР-див вуганвай.

Кизляр районда урусрин ва терекдин казакрин кьадар 1959 йисан 78,6 % (16 471
кас) кьадардилай 2002 йисан 19,01 %-дал кьван (10 907 кас) агъуз хьанвай, амма
Дагъустандин суван районрай куьч хьана атанвай сувавийрин кьадар 1959-2002
йисарин арада агьадихъ галайвал дегиш хьанвай: аварар — 4,0 %-дилай (862 кас) —
39,67 %-дал кьван (22 907 кас), даргияр — 0,8 %-дилай (165 кас) — 17,47 %-дал
кьван (10 091 кас), лезгияр — 0,01 %-дилай (3 кас) — 3,71 %-дал кьван (2 142
кас), яхулар — 0,1 %-дилай — 3,55 %-дал кьван (2 052 кас). Къунши халкьар тир
къумукьринни ногъайрин кьадарни 1959-2002 йисарин арада пара агъуз хьанвай:
къумукьар — 8,3 %-дилай (1 786 кас) — 6,5 %-дал кьван (3 754 кас), ногъаяр —
2,0 %-дилай (422 кас) — 1,5 %-дал кьван (868 кас).

2002 йисан Вири Урусатдин агьалияр сиягьдиз къачунин нетижайрин малуматриз
килигна, Кизляр райондин миллетрин сиягь :

Кизляр райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%9A%D0%B8%D0%B7%D0%B8%D0%BB%D1%8E%D1%80%D1%82_%D1%80%D0%B0%D0%B9%D0%BE%D0%BD

Кизилюрт район (урус. Кизилюртовский район) — Урусат Федерациядин Дагъустан
республикада авай муниципалитетдин район.

Район Дагъустан Республикадин юкьван пата ала. Хасавюрт, Бабаюрт, Кумторкъала,
Къазбек ва Буйнакс районрихъ галаз са сергьятра ава.

ДАССР-дин Лап кьилин Советдин Президиумдин 5.07.1944 тарихдин къарардалди,
Кумторкъала райондин тIвар дегишарна, администрациядин юкь Кизилюрт шегьердиз
тухуналди ва Капчугайни Экибулак хуьруьнсоветар Буйнакск райондив вугуналди
Кизилюрт район арадал гъанвай. 1963 йисуз район терг авуна чилер Хасавюрт
райондик кутунай. 1966 йисуз район виликан сергьятра гуьнгуьна хутунай. 1992
йисуз райондин рагъэкъечIдай пад чара авуна Кумторкъала район арадал гъанвай.

Йисариз килигна Кизилюрт райондин агьалийрин дегиш хьунин динамика (Кизилюрт
шегьер квачиз):

2002 йисан Вири Урусатдин агьалияр сиягьдиз къачунин нетижайрин малуматриз
килигна, Кизилюрт райондин миллетрин сиягь :

Кизилюрт райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%9A%D0%B5%D1%81%D0%BF%D0%B8%D1%8F%D1%82

Промышленность, цӀийи гаф Кеспият (лат. Industria) — хуьруьн майишатдин хилерин,
зегьметдин алатар гьасилунин, хам-мал, материалар, кудай затӀар акъудунин крар
ва кеспиятдин муькуь хилера ва майишатра арадал гъайи продуктрин адалай
кьулухъан расунин кӀвалахар кьиле тухузвай карханайрин кӀватӀал (заводар,
фабрикаяр, шахтаяр, электростацияяр ва мсб.).

Кеспият, кӀвалин — лежбервилин тӀебии майишатдин сергьятра арадал акъатайди я.
Сифтегьан яшайишдин девирда, халкьарин гзафбуруна затӀ гьасилунин асул дибдин
хилер арадал къвезвай (лежбервал, малдарвал).

Гьасилзавай кеспиятдик, мядендинни — химиядин хам-мал, металлургиядиз чӀулав ва
рангунин металлрин минералар, металл тушир рудаяр, нафтI, газ, цIивин, торф,
чепрекьан, кьел, киреждин къван хкудзавай карханаяр, ва гьакӀни
цинэлектростанцияяр, цин гунгар, тамар эксплуатация авунин, гъедер кьунин ва
гьуьлуьн продуктар гьасилунин карханаяр акатзава.



https://lez.wikipedia.org/wiki/%D0%98%D0%BE%D1%81%D0%B8%D1%84_%D0%A1%D1%82%D0%B0%D0%BB%D0%B8%D0%BD

Иосиф Виссарионович Сталин (1879—1953) — революционер, Советрин гьукуматдин
чӀехиди, ЦК ВКП (б)дин чӀехиди яз, СССР-дин кьиле хьана 1924—1953-йисара.

Иосиф Сталин 1879-йисуз дидедиз Гори шегьерда хьана, Тифлисдин губерниядик квай.
Миллетдин жигьетдай адан буба-диде гуржуяр тир. Са кӀус чӀехи хьайила ам
Тифлисдиз хашперес диндин семинария кӀелиз фена. Ахпа ам марксистрин кӀеретӀдик
экечӀна Москвадиз хъфена кӀвалахал. Са шумуд сефер Сталин Урусатдин Империядин
къуватри Сибирьдиз ракъурнай. ГьакӀ ятӀани, 1917-йиса Урусатда Революция хьайила
ам адан чӀехибурукай сад тир, Лениназ куьмекариз. 1924-йисуз Ленин кьейила
Сталиникай партияда ва 1940-йисуз гьукуматдин чӀехиди хьана. Вичихъ кьве гадани
са руш авай. Кьена 1953-й йисуз.

Сталин парабурун рикӀе амукьна, халкьар депортацияр авурвиляй. ГьакӀ хьана,
1944-й йисуз 23 февралдиз чеченарни ингушар вагонра туна Къазакъстандиз
ракъурна. Абурукай са пай рекьени гишила кьена. Гьа йисуз 8-мартдиз
къарачай-балкъарар Сибирдиз ракъурна.



https://lez.wikipedia.org/wiki/%D0%98%D0%BB%D0%B8%D1%85%D1%8A

Илихъ (азер. Əlix) — Азербайжан республикадин КцӀар районда авай кьакьан сувун
хуьр. «СтIурин» хуьруьнсоветдик акатзава.

Хуьр КцIар райондин рагъакIидай пата, ЧIехи Къавкъаздин хушарал, Гъенер вацIун
кьерел, райондин кьилин шегьер тир КцIар шегьердилай 76 км яргъал ала. Хуьр
инсандин гъил агакь тийизвай чкадал ала. КцIарилай акьванни яргъал алачиртIани,
шегьердилай хуьрел кьван авай рехъ кьуд сят яргъи жезва. Умуми яз, КцIар
райондин гьа и Арчан, СтIур, Кьуьхуьр, Яргъи КIек ва маса ихьтин сувун хуьрериз
тухузвай дуьз рехъ авачирди лагьайтIа гъалатI жедач. Рекьерин чкадал жигъирарни
гелер я. И хуьрериз анжах сувун машинрал алаз (джипар) хкаж хьун мумкин я.
ХъуьтIуьз жив къвадайла и жигъирайтIуз уьцIуьзвай живедин маргъалрин гъиляй гьич
физ жезвач ва хуьрер инсаниятдин цивилизациядилай лап атIанвай хьиз жезва.



https://lez.wikipedia.org/wiki/%D0%97%D0%B0%D0%BB%D1%8C%D1%86%D0%B1%D1%83%D1%80%D0%B3

Грац (нем. SaӀzburg) — Австрияда авай шегьер. ЧӀехивилел гьалтайла Вена, Грац,
Линцдилай кьулухъ уьлкведин кьудлагьай шегьер я. Са тӀвар алай Зальцбург
бундесланддин кьилин шегьер я.

488 йисуз шегьер алай чкадал авай рим шегьер Ювавум ичӀи хьана. Зальцбург 696
йисуз епископдин кӀвал хьиз цӀийиз эцигна. 798 йисуз Архиепископдин кӀвал хьана.
Зальцбургдиз хийир гудайди кьел акъудун, элверни къизилар хкудун тир.
Гьоэнзальцбург къеле 11 вишйисуз эциг ийиз эгечӀнавай. Ам Европадин юкьван
вишйисарин къелейрикай виридалайни екебурук квай. 17 вишйисалай эгечӀна шегьер
архиепископ Вольф Дитрихани адан валадри лап багьаз авуна, иер кӀвалер кваз.



https://lez.wikipedia.org/wiki/%D0%94%D0%BE%D0%BA%D1%8A%D1%83%D0%B7%D0%BF%D0%B0%D1%80%D0%B0_%D1%80%D0%B0%D0%B9%D0%BE%D0%BD

Докъузпара район (урус. Докузпаринский район) — Урусат Федерациядин Дагъустан
республикада авай муниципалитетдин район.

Дукъузпара азербайжан чIалан гаф я ва «кIуьд пай» мана гузва; доккуз — «кIуьд»,
пара — «пай/чIук». И кар виликан Дукъузпарадин азад жемиятдик акатзавай кIуьд
хуьруьхъ галаз алакъалу я.

Район Дагъустан Республикадин лап кьибле пата, Азербайжандихъ галаз сергьятдин
мукьвал ала. Докъузпара район рагъакӀидай пата Ахцегь, кефер пата
Мегьарамдхуьруьн, рагъэкъечӀдай пата Азербайжандин КцӀар ва кьибле патайни
Кьвепелени Огъуз районрихъ галаз са сергьятра ава.

1934 йисан 1 сентябрьдиз ВЦИК-ан Президиумди кьабулнай къарар: «Ахцегь райондин
Гъебцегь, Гъуьгъвезар, Къалажух, Къара Куьре, Къуруш, Макьар, Миграгъар,
Мискискар, Филер ва Чахчах хуьруьнсоветар сад авуна, администрациядин юкь Къара
Куьре хуьр тайин авуна Докъузпара район арадал гъин».

26.04.1935 тарихда райондин администрациядин юкь Къара Куьредай Усугъчайдиз
тухванай. ПВС ДАССР-дин 14.09.1960 тарихда кьабулай къарардалди, район терг
авунай ва адан чилер Ахцегь ва Мегьарамдхуьруьн районрин арада апайнай.
Дагъустан Республикадин ПВС-дин 24.06.1993 тарихдин къарардалди, район гуьнгуьна
кухтунай.

1952 йисуз Дагъустандин АССР-динни Азербайжандин ССР-дин арада кутӀуннавай
икьрардив кьурвал, Дагъустандин Ахцегь ва Докъузпара районрин кьиблепатан лезги
чилер Азербайжандин гъиле вуганвай. А чилерик са шумуд лезги хуьр, мулкар,
чӀурар ва парахар акатнай. Икьрардалди Азербайжандиз маса хганвай лезги хуьрерин
сиягьда Филфили, Къуруш, Игъир, КIурукIун ва Мацар хуьрер акатнай. Гьа и
себебдалди и хуьрерин гзафбур цӀапарин гъиле гьат тавун патал чпин хайи чилер
туна Дагъустандин маса районриз кучь хьанвай, анжах Филфили хуьруьвай куьч жез
агакь тавуна Азербажандин Огъуз райондик акатнай. Гила ана кьве Филфили хуьрер
арадал атанва: сад вич бинедин Филфили, садни сувалай са кӀус агъаниз куьч хьана
кутунвай Агъа Филфили хуьр я. ЦӀапарин юкьва гьатай и хуьрерин лезги агьалияр
цӀапарихъ галаз ассимиляция хьана къвез-къвез хайи чӀал, адетар ва лезгивал
квадарзава.

2013 йисуз Урусатдин гьукуматди лезги халкьдивай ихтияр къачун тавуна,
Докъузпара райондин Къара Куьре хуьруьн 1500 гектар майдандин «Елах» тӀул,
Къалажух хуьруьн 900 гектар майдандин «Кежел» чӀур ва Къара Куьре хуьруьз талукь
тир «Пуд булах» тӀвар алай векьин чкаяр (110 гектар) тир лезги чилер
Азербайжандиз гьахъ авачирвилелди вуганвай.

2002 йисан Вири Урусатдин агьалияр сиягьдиз къачунин нетижайрин малуматриз
килигна, Докъузпара райондин миллетрин сиягь:

Райондик 8 муниципалитетдин образование (хуьруьнсовет) акатзава, абурукни 19
хуьрер акатзава.

Докъузпара райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);

Некхъвадайбур: гъвечӀи нер-леэн кьаркьулув, лелев, цуцӀул, бакьуч, серна, сев,
гьакӀан муьнуьгъ, тамун вак, гьакӀни квахьзавай жуьрейрикай — суван кьун ва
вилик-патан-азиядин лекьен ва мсб.

Рептилияр: юкьван чурчул, раган чурчул, персиядин руьц, гуьрзе, тӀехвер алай
кьамунин гъуьлягъ ва мсб.

Гьашаратар: майдин пепе, шагьсуван жиж-пепе (эндемик), чилинин красотел
(квахьзавай жуьре), Фаустан жиж-пепе, Апполон, Нордман ва Лацу чепелукьар.



https://lez.wikipedia.org/wiki/%D0%94%D0%B5%D1%80%D0%B1%D0%B5%D0%BD%D1%82_%D1%80%D0%B0%D0%B9%D0%BE%D0%BD

Дербент район (урус. Дербентский район) — Урусат Федерациядин Дагъустан
республикада авай муниципалитетдин район.

Район Дагъустан Республикадин кьиблединни-райгъэкъечIдай пата, Каспи гьуьлуьн
къерехдал ала. Дербент район Табасаран , Мегьарамдхуьруьн , СтIал Сулейман,
Къайтагъ ва Къайтагъ районрихъ галаз са сергьятра ава. Райондин райгъэкъечIдай
пад Каспи гьуьлуьн ятари кьунва.

Дагревкоман 1921 йисан 22 июль тарихдин къарардалди, Къайтагъ-Табасаран округдин
Агъа-Табасаран участокдин ва Куьре округдин Муьшкуьр участокдин чилерал Дербент
район арадал гъанвай. ПВС ДАССР-дин къарардалди, район округдиз элкъуьрнай ва
адан администрациядин юкь Дагъустандин ЦIаяр посёлокдиз тухванай. 1953 йисуз
район виликан составда гуьнгуьна кухтунай.

Йисариз килигна Дербент райондин агьалийрин дегиш хьунин динамика (Дербент
шегьер квачиз):

2002 йисан Вири Урусатдин агьалияр сиягьдиз къачунин нетижайрин малуматриз
килигна, Дербент райондин миллетрин сиягь :

Райондик 29 муниципалитетдин образование (хуьруьнсовет) акатзава, абурукай 27
хуьруьнсоветар ва 2 шегьервилин посёлокар я .

Дербент райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%93%D1%8C%D0%B0%D0%B6%D0%B8_%D0%94%D0%B0%D1%83%D0%B4

Гьажи Дауд Муьшкуьрви — Ширвандин имам , лезги чилер кIватIна са гьукумат
туькIуьрай кас, лезгийрин тарихда ва Кьиблепатан Къавкъазда гьукуматдин зурба
кIвалахдар, ирандин аксиниз къарагъун тешкил авур кас ва адан регьбер.

Имам Гьажи Давуд Къуба уезддин Муьшкуьр магьалдин Дедели хуьре дидедиз ханвай.
Дидедиз хайивиликай малуматар авачирвиляй, ам хайи тарих малум туш. Гила Дедели
хуьр Азербайжандин Хъачмаз районда ава. Вилик ам лезги хуьр тиртIа гила ана
уьмуьр гьалзавайбур цIапариз элкъвенвай лезги несилар я ва татар я. Абуру чпи
чеб цIапар хьиз кьатIанвайди я ва жегьил несилриз чпин улу-бубаяр са мус ятIа
лезгияр тир чIал чизвач.



https://lez.wikipedia.org/wiki/%D0%92%D0%B8%D0%BD%D0%B8_%D0%9A%D1%8A%D0%B0%D1%80%D1%82%D0%B0%D1%81

Вини Къартас (урус. Юхари Картас) — Дагъустан республикадин СтIал Сулейман
районда авай, «Уллугъетягърин» хуьруьнсоветдик акатзавай хуьр.

Хуьр СтIал Сулейман райондин кьибле пата, райондин юкь тир Кьасумхуьрелай 6,5 км
агъа пата чка кьунвайди я. Патав галай хуьр: Агъа Къартас.

1839 йисуз Вини Къартасар вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Гуьне
наибвалдиз талукь тир. Агъа Къартас ва ЦIарахуьр хуьрерихъ галаз Агъа Къартасрин
хуьруьнжемятдик квай.

Фад заманарилай хуьруьнэгьлияр малдарвилел, хуьруьн майишадал, бахчахъанвилел ва
кеспи ийиз шегьерриз фидай лежбервилел алахънавайди тир, гзаф кьадарда гамишар
хуьзвай.

XIX виш йисан эхирра Вини Къартас хуьруьн эгьлияр арандиз куьч хьана
Мегьарамдхуьруьн районда Къартас Къазмаяр хуьр кутунвай.

Алай чIавуз хуьре 73 майишатар гваз 252 кас яшамиш жезва. Агьалидин вири
лезгияр, суьнни - мусурманар я. 1886 йисан агьалияр сиягьдиз къачунин нетижайриз
килигна, хуьре 111 кIвал авай, агьалийрин кьадар 649 кас тир: 330 итим ва 320
паб.

Хуьруьнвияр лезги чIалан куьре нугъатдик акатзавай гуьней агъа - нугъатдал
рахазвайди я.



https://lez.wikipedia.org/wiki/%D0%92%D0%B8%D0%BA%D1%82%D0%BE%D1%80_%D0%93%D1%8E%D0%B3%D0%BE

Викто́р Мари́ Гюго́ фр. Victor Marie Hugo (26 феврал 1802, Безансон — 22 мая
1885, Париж)- француз тӀвар-ван авай шаир. Вири дуьньядиз чидай «Нотр дам де
Пари» кхьенвайди я. Аялвилин чӀавуз ам гьар жуьре чкайра яшамиж жезвай - Марсел,
Корсика, Эльба, Италия, Испания, вучиз лагьайтӀа анра адан дахди кӀвалахзавай.
Вични гьар сефердиз абур анай Париждиз хкезвай. 1814-1818 йисара ада Людовик
ЧӀехидан лицейда кӀелзавай. Кьена ам 1885 йисан 22 майдиз 83 йисуз
пневмониядивай. ЦӀуд йикъан къене ам кучукзавай. Миллион касди ам ээхиримжи
рекье хутазвай.

Гюго пуд рухвайрикай виридалайни жегьилди тир, 1809 йиса Наполеона генералвилиз
кьабул авур графвилиз хкаж авур Жлзеф Леопольд Сигисберт Гюгодинни (1773-1828)
адан папан Софи Требушедин (1772–1821) хзанда. Стхайрин аялвал секинтушиз
акъатна. Буба чӀехи къуллугърик квайди хьиз кӀвале авачиз дидени кӀан хьайила
аялрилай элячӀзавай. 1812 йисуз бубани диде чара хьайила, амни адан юкьван стха
Евген Парижда чпин дидедихъ галаз яшамиш жезвай. 1815 йисуз чӀехи стха Абель
Париждиз атайла бубади пуд стхани санал са интернатдиз (пансион) гана.



https://lez.wikipedia.org/wiki/%D0%92%D0%B0%D1%82%D1%84%D1%83%D1%80%D0%B4_(%D1%84%D1%83%D1%82%D0%B1%D0%BE%D0%BB%D0%B4%D0%B8%D0%BD_%D0%BA%D0%BB%D1%83%D0%B1)

«Ватфорд» футболдин клуб (ингл. Watford Football Club) — Гьартфурдшир графвилик
акатзавай Вотфорд шегьердай тир ингилис футболдин клуб я.

«Вотфорд» 1881-лагьай йисуз туькIуьр хьанва. Хъипини яруни чIулав рангар
кIеретIдин адет тирбур я. Им акьван пара агалкьунар авай клуб туш. 1980-лагьай
йисар арадай акъатзава. 1973-лагьай йисуз Элтон Джон клубдин директор хьана. Гьа
чIавуз «хузар», икIа хъипини яруни чIулав рангар авай формадин гъиляй
«Вотфордин» къугъвадайбуруз лугьузава, Англиядин Кубокдин финалдиз экъечIна ва
уьлкведин чемпионатда кьведлагьай чка къачуна. Грэм Тейлор чIехи тренер яз
тайинарун Элтон Джонан кар кьетIъ ийидай къарар хьана.

Гьа чIавуз Англиядин миллетдин кIеретIдин жезмай регьбер лап жегьил специалист
тир, гьавиляй «Вотфордихъ» галаз авур кIвалах адан дебют хьана. Адан вилик
эцигнавай везифаяр Тэйлордилай лап хъсан кьилиз акъудиз алакьна, вад йисан къене
адавай «хузар» деринрай лап кIукIал хкажиз хьана. 1982/83-лагьай сезонда кьве
сифтедин къугъунилай кьулухъ абуру садлагьай ингилис дивизиондин (гилан
Премьер-лигадин вилик хьайиди) таблицадин кьил кьуна. «Хузаривай» Англиядин
чемпионрин титул къачуз хьанвачтIани, абурун кьведлагьай чка гьейран ийидай
агалкьун яз тестикьарна. Адалай гуьгъуьнин йисуз кIеретI Англиядин Кубокда
финалдал кьван агакьна, УЕФА Европадин лигада – финалдикай 1/8-дал кьван.

2015-лагьай йисан 5-лагьай кьамугдиз клубдин кьилел испан тренер Кике Санчес
Флорес акъвазна.



https://lez.wikipedia.org/wiki/%D0%91%D1%83%D1%85%D0%B3%D0%B0%D0%BB%D1%82%D0%B5%D1%80%D0%B4%D0%B8%D0%BD_%D0%B3%D1%8C%D0%B8%D1%81%D0%B0%D0%B1%D1%83%D0%BD

Бухгалтердин гьисабун (урус. Бухгалтерский учёт) са идарадин чӀехиди
бухгалтердихъ къекъвезвай. КӀвалах кӀанз атай са шумуд кас ада кьабул тийиз
элкъуьрна. Виридаз са суал гузвай: «Кьведра кьвед шумуд жеда?». «Кьуд»
лугьузвай — кьабулзавачир. Тамам къад кас кьван рахкурна жеди. Эхирни сада суал
гайила, — «Ваз гьикьван кӀан ятӀа, гьакьван, ЧӀехиди», — жавабна. Шад хьана
ЧӀехидаз. Чкадал ацукьна адан рикӀ. Вичин итим жагъана адаз. Амма атайдак са
нукьсан квай: адахъ амайди са сас тир. «Бес са кӀир амай, вуна вуч тӀуьрай?»
лугьуз, язухар чӀугурла, ада жавабналда:



https://lez.wikipedia.org/wiki/%D0%91%D0%B5%D0%BB%D0%BE%D1%80%D1%83%D1%81%D1%81%D0%B8%D1%8F

Белару́с (бел. Беларусь), тамам официал тIвар Беларус Республика (бел.
Рэспу́бліка Белару́сь) – РагъэкъечIдайпатан Европада авай гьукумат.

Кьилин ва виридалайни чIехи шегьер Минск я. Муькуь чIехи шегьеррикай Брест,
Гродно, Гомель, Могилёвни Витебск я. Уьлкведин вири чилерикай 40%–далай виниз
тамари кьунва. Гьукуматдин чIалар беларус ва урус чIалар ятIани агьалидин лап
чIехи пай урус чIалал рахазва.

РагъакIидай пата Польшадихъ галаз, кьиблединни рагъакIидай пата Литвадихъ галаз,
кефер пата Латвиядихъ галаз, рагъэкъечIдай пата Урусатдихъ галаз ва кьибле пата
Украинадихъ галаз са сергьятра ава.

XX–лагьай виш йисал кьван гилан Беларусдин чилер жуьреба–жуьре уьлквейрик квай
тир, мисал патал, Полоцк князвал, Литвадин ЧIехи князвал, Реч Пуспулитая, Польша
ва Урусатдин Империя. Урус инкъилиб хьайидайлай кьулухъ Беларусди вичин аслу
туширвиликай ва Беларусдин халкьдин республика туькIуьруникай малумарна. Амма
адавай вичин аслу туширвал хуьз хьанвач, Беларусдин чилерал Беларусдин Шурайрин
Социализмдин Республика (БШСР) туькIуьрнава. 1920–лагьай йисарра уьлкведин
рагъакIидай пад Полшадик квай тир, ам БШСР–дик анжах 1939–лагьай йисуз кутунва.
Пара инсанар кьейи Дуьньядин кьведлагьай дяведин чIавуз гьар пудлагьай беларус
агьали кьенва. 1945–лагьай йисуз Шурайрин ГалкIдихъни Украйин ШСР–дихъ галаз
санал Беларус Садхьанвай миллетрин тешкилат туькIуьрнавай уьлквейрин арада авай
тир.

2016–лагьай йисан сифте кьилин гьалдив кьурвал, агьалийрин кьадар 9 498 700 кас,
чилин кьадар – 207 600 км² я. Агьалийрин кьадардал гьалтайла дуьньяда ада
93–лагьай мукь (чка) кьунва, чилин кьадардал гьалтайла ам 84 –лагьайди я. Уьлкве
6 вилаятдиз чара ийизва, Минск республикадин метлеб авай шегьер я. Беларусдин
вири агьалайрикай 70%–далай виниз беларусар язва, гьакIни Беларусда урусар,
полякарни украйинар яшамишзава. 1995–лагьай йисан референдумдив кьурвал
Беларусдиз кьве гьукуматдин чIал ава: беларусни урус. Беларус Республикадин
конституциядив килигайвал, гьукуматдиз са официал динни авач, амма уьлкведин
кьилин дин православие язва. ГьакIни чIехи умма католикриз ава, дин гвайбурун
кьадардал гьалтайла ам кьведлагьайди я. ГьакI ятIани Святки (бел. Каляды) ва
Пасха (бел. Вялікдзень) миллетдинбур хьиз сувар ийидайди я.



https://lez.wikipedia.org/wiki/%D0%90%D1%85%D1%86%D0%B5%D0%B3%D1%8C_%D1%80%D0%B0%D0%B9%D0%BE%D0%BD

Ахцегь район — Урусат Федерациядин Дагъустан республикада авай муниципалитетдин
район.

Район Дагъустандин кьибле пата ала, Рутул, Кьурагь, Мегьарамдхуьруьн ва
Дукъузпара районрихъ галаз са сергьятра ава. Азербайжанда авай Шеки райондин
сергьятдихъ галаз кьиблединни — рагъэкъечӀдай патай 62 км яргъивилихъди агатна.

Райондин чилера авай сувун цӀиргъер: Къавкъаздин Кьилин цIиргъ, Шалбуздагъдин
цӀиргъ, Самур цӀиргъ, Гельмец — Ахцегь цӀиргъ.

Асул вацӀар: Самур вацI, Ахцегь вацI, Муглах вацІ, Фий вацI, Мацар вацI,
Къизилдере вацI.

Гьуьлуьн дережадилай 2385 м вине чка кьунвай Ахцегь райондин виридалай кьакьанда
алай хуьр — Фий хуьр я. Райондин виридалай агъада авай хуьр, гьуьлуьн
дережадилай 274 м вине авай, Мегьерамдхуьруьн райондин сергьятрин къене чка
кьунвай — ЦІийи Усур хуьр я.

ДагЦИКан 4-ай сессиядин 1928 йисан 22 ноябрьдин къарардив, виликан Самур
округдин Ахцегьпарадин наибвалдикай Ахцегь кантон арадал гъанвай. ВЦИКан
Президиумдин 1929 йисан 3 июньдин къарардив и кантондиз район статус эцигнай.
1934 йисуз Ахцегь райондик Хин хуьр кутунвай. 1952 йисалай 1953 йисал кьван
административвилелди Дагъустандин АССРдин Дербент округдиз талукь тир. ПВС
ДАССРдин 1960 йисан 14 сентябрьдин къарардив Дукъузпара райондин, Самур вацIун
кефер пата авай Мегьарамдхуьруьн райондик акатнай чилерай гъейри, чилер Ахцегь
райондик кутунвай. Дагъустан Республикадин ПВСдин 1993 йисан 24 июньдин
къарардив, Ахцегь райондикай, гилан Дукъузпара район арадал атанвай, чилер
хкатзава.

2010 йисан Вири Урусатдин агьалияр сиягьдиз къачунин нетижайрин малуматриз
килигна, Ахцегь райондин миллетрин сиягь :

Райондик 19 хуьр ва 13 муниципалитетар акатзава (къалин шрифтдив, са шумуд
хуьрерин арадай администрациярин юкьвар къалурнава);

1950 — 1960 йисара Советрин гьукуматди Ахцегь райондин кьакьан суван хуьрерин
эгьлияр кьулу чкайриз, гзафни-гзаф Мегьарамдхуьруьн райондиз куьч авунин
тедбирдик эгечӀнай.

Райондин экономикадин асул хилерикай сад хуьруьн майишат я. Экономикада метлеб
авай чка, кьуьд акъуддай чкайриз куьч ийиз хуьдай малдарвили кьунва. Кьуьд
акъудун патал майишатрин малар асул гьисабдалди Дербент, Бабаюрт ва Тарум
районрин зонайриз гьалзава. Райондин эгьлияр малдарвилив, емишар, салан мейваяр
(келем) ва муькуь хуьруьн майишатдин продукция цунив алахънава.

Районда, гьуьлуьн дережадилай 1100 метр кьакьанда иер Ахцегь вацIун дугунда чка
кьунвай бальнеологиядин курорт «Ахты» авайди я.

2012 йисан 6 майдиз «Советское-Ахты» газдин чӀулун ахъаюнин мярекат кьиле
тухванвай. Вири Ахцегь район газдив таъминарунин кӀвалахар гилани физва.

Районда 21 мектеб, 4 аялрин мектебдилай вилик идараяр, 3 аялринни — жегьилрин
спортдин мектебар, са художестводин мектеб, кьве музыкадин мектебар,
харусенятдин мектеб, аялрин эсерар туькӀуьрунин (творчестводин) КӀвал, жегьил
натуралистрин станция ва СПТУ-29 кардик ква.

Районда 23 культурадинни — мажалвилин идараяр кардик ква: са культурадин
Райондин дворец, 14 культурадин хуьрерин кӀвалер, 6 хуьруьн клубар, са
шахматарни — тIамаяр къугъвадай клуб.

Ахцегь райондин кьибле патан сергьят, Урусат Федерациядин Азербайжандихъ галаз
гьукуматдин сергьят я. Урусат Федерациядин Президентди 2011 йисан 9 январьдиз
къабулнавай къарардив кьурвал, районда сергьятдин мукьув галай чилер, урусатдин
гражданство авачир ксариз ва чара уьлквейрин юриспруденциядин ксариз маса гун
къадагъа я. Сергьятдин зулалай гъейри, райондин къене къекъуьнин кьадар авач.



https://lez.wikipedia.org/wiki/%D0%90%D1%81%D1%82%D1%80%D0%B0%D1%85%D0%B0%D0%BD%D1%8C

Астрахань — Урусатда авай шегьер я, Астрахань областдин административ юкь. Агъа
Волгадинни Каспийдин экономикадинни культурадин дегь юкь. Адаз мукьвал Россиядин
кьибле патан форпостни Каспийдин кьилин шегьер лугьуда. Россиядин тарихвилелди
къимет авай 115 шегьердик ква. Шегьер Волгадин дельтадин вини пата авайди я,
Каспийдин агъавилин 11 островдал. Москвадалди рехъ 1411 километр я. Астрахань 4
административ райондал пайнавайди я: Кировский, Советский, Ленинскийни
Трусовский. Шегьерда 532 699 кас яшамиш жезва. Майдан 208,7 км². Шегьерда
гьамиша гьар жуьре культурайрин инсанар яшамиш жезвайди я. Исятда ана 100
миллетдилай пара ава, 14 динни 17 милли медениятдин тешкилат.



https://lez.wikipedia.org/wiki/%D0%90%D0%BD%D1%81%D0%B0%D0%BB%D1%82%D0%B0

Ансалта — Дагъустан республикадин Ботлих районда авай хуьр. Ансалта
хуьруьнсоветдик акатзава. Хуьруьнсоветдин кьилин хуьр я.

Хуьр Ботлих райондин рагъакIидай пата, райондин администрациядин юкь тир Ботлих
хуьрелай 9 км яргъал, Чечнядихъ галаз сергьятдин мукьвал, Ансалта вацIал ала.

1859 йисуз Ансалта хуьр вири Анди округдихъ галаз Урусат империядин гъилик
акатнай. Империядик квай чIавуз хуьр Дагъустан вилаятдин Анди округдин Технуцал
наибвалдиз талукь тир.

2010 йисан агьалияр сиягьриз къачунин нетижайриз килигна хуьре 4 598 касди
уьмуьр ийизвай. Вири аварар, суни-мусурманар я.



https://lez.wikipedia.org/wiki/%D0%90%D0%BD%D0%B4%D0%B8_%D0%BE%D0%BA%D1%80%D1%83%D0%B3

Анди округ (урус. Андийский округ) — 1861 — 1928 йисара хьайи, Дагъустандин
вилаятдик ва Дагъустандин АССРдик квай администрациядин тек.

Округ наибвалриз пай жезвай. 1899 йисуз наибвилер участокриз элкъвенай. Вичин
нубатда гьа наибвилер хуьруьн-жемиятрикай ибарат тир.

Анди округ 1861 йисуз сад авунай авар жемиятрин, Терек губерниядин 5 жемиятрин
ва Бежит округдин са кьадар чилерал арадал гъанай. 1921 йисуз округ Дагъустандин
АССР-дик акатнай.

1928 йисан ноябрь вацра Дагъустандин АССР-да кантонриз паюнин система къуватда
гьатнававиляй вири округар терг авунай. Округдин къене сифте кантонар,
гуьгъуьнлай гьа кантонрикай гилан районар тешкилнай.

1886 йисан агьалияр сиягьдиз къачунин нетижайрив кьурвал, округда 47 198 касди
уьмуьр ийизвай .



https://lez.wikipedia.org/wiki/%D0%90%D0%BD%D0%B4%D0%B8%D1%8F%D1%80

Андияр (анд. андал) — тарихдин къене Дагъустандин рагъакIидай пата, Анди
цIиргъинин кьиблепатан хилерал алай хуьрера уьмуьр ийизвай Къавкъаздин бинедин
суван халкь. Нах-дагъустан халкьарин группадин авар-анди-цез халкьарин хзандик
квай анди халкьарин группадик акатзава. Кьилдин бицIи халкь ятIани, гьеле совет
береда гьукуматди андияр ва вири анди халкьар фад квадарун патал абур чIехи авар
халкьдин этник группа хьиз къейд авунай. Мектебра абуруз хайи чIалан чкадал авар
чIал чирзавай.

Андияр Дагъустандин бицIи халкьарикай сад я. Абур Дагъустандин Ботлих райондин:
Анди, Ашали, Гагатли, Гунха, Джугут, Зило, Кванхидатли, Мехетури, Муни, Риквани,
Хандо, Цибилта, Чанко, Шивор хуьрера; Хасавюрт райондин: ЦIийи Гагатли ва
Андийский посёлокда; Бабаюрт райондин: Бутуш хуьре ва маса халкьарихъ галаз
акахьна Кизилюрт, Бабаюрт, ЦIийилак, Кизляр ва Тарумовка районрин хуьрера уьмуьр
ийизвайди я.

1897 йисан малуматрив кьурвал Тифлис губернияда 34 130 анди авай. 1926 йисан
малуматриз килигна СССР-да 7 840 андиди уьмуьр ийизвай. Гуьгъуьнин йисара
агьалияр сиягьриз къачунра андияр кьилдин халкь хьиз ваъ, аваррин умуми
кьадардик кутазвай. Дагъустандин сувун районриз кьиле тухвай эспедицияррин
докладри ва илимдин архиври гайи тахминан малуматриз килигна 1958 йисуз андийрин
кьадар 8 агъзур кас тир, 1967 йисуз и къимет 8-9 агъзур касдив агакьнай . 2002
йисан Вири Урусатдин агьалияр сиягьдиз къачудайла чеб анди халкьдин векилар хьиз
21 808 касди къалурнай, амма абур авар халкьдин умуми кьадардик кутунай.
Абурукай 21 270 кас Дагъустанда уьмуьр ийизвай. 2010 йисан малуматри уьлкведа 11
789 анди къейд авунай.

Урусатдин Илимрин Академиядин алим тир С. А. Лугуева тестикьарзава хьи, виш
йисаралди къунши чIехи авар халкьдин таъсирдик квай андийри чпин милли махсусвал
квадарзава ва къвез-къвез авар халкьдихъ галаз акахьна сад жезва. Гила абурун
жегьил несилрин чIехи пайди чеб аварар хьиз кьатIузва . Гьавиляй андийрин
гьакъикъи кьадар малум туш, амма са бязи малуматрикай абурун кьадар 30 000-дилай
пара тирди чир жезва.

Анди халкьдин ва «Андиу» уьлкведин тIвар сифте яз чи. э. вилик IX виш ийисуз
ассириядин царь II Саргона вичин пак тир кхьинра кьунвайди гьисабзава. Ада
кхьенай хьи: «За андийрин уьлкве тир Телусина дяведалди къачуна ва анай 4200 кас
ва абурун мал-лапагар есир кьуна.». Саргона тIвар кьунвай андияр дагъустандин
андийриз талукь тирни тахьайтIа ваъ, чIехи академикар Г. М. Меликишвилиди ва
Играр Алиева абур сад-садав гутуна килигнай. Чи эрадин сифте кьилериз талукь тир
тарихдин чарара грекви тарихдар Страбона ва римви кхьираг Плиний ЧIехида
андийрин тIвар «анияр» - «андакар» хьиз кьунай.

Исятда Дагъустандин рагъэкъечIдай пата авай хуьрерин тIварариз килигайтIа, вилик
девирра андияр гзаф гегьенш чилерал уьмуьр авурди малум жезва. Мисал патал,
Мехельта (Мелъелт1а), Аргвани (Аргъвани), Шабадух (Щаб- духъ), Ичичали
(ИчичIали), Инхо, Игали (Игьали), Тлянтляри (Лъанлъари), Чирката (ЧIиркъатIа),
Бетли (Бекьиль), Унцукуль (Онсо-коло) ва маса авар хуьрерин ва чIурарин чкайрин
тIварар анди чIалакай туькIуьр хьайи топонимар я. Гила гьа хуьрера авай аварар,
вахтунин къене ассимиляция хьана аварриз элкъвенай андияр я .

Урусатдин этнограф И. Г. Гербера гайи малуматра андияр «таулияр» тIварцIелди
къалурнай ва абурукай агъадихъ галайвал кхьенай: «Йисан къене живери кьунвай
къванцин сувара, гуржийрин, аваррин, лезгийрин ва дагъустанвийрин арада уьмуьр
йизвай халкь» .

Брокгаузан ва Ефронан Энциклопедиядин гафарганда андияр лезги халкьарикай сад
тирди ва андийрин чилер Лезгистандик квай тирди лугьузва ref>Новейшия известия о
Кавказе, собранныя и пополненныя Семеном Броневским. — Peterburgskoe
Vostokovedenie, 2004. — С. 182.</ref>.

Андияр нах-дагъустандин чIалариз талукь тир анди чIаларин хилек квай анди чIалал
рахазва. ЧIал кьве нугъатдиз пай хьана: вини анди нугъат ва агъа анди нугъат.
Андийриз чпин хайи чалалай гъейри гьакIни авар, урус ва са кьадар чечен чIалар
чизва. Кхьинар кирилл графикадалди ийизва.



https://lez.wikipedia.org/wiki/%D0%90%D0%BC%D0%B0%D0%B4%D0%BE%D1%80%D0%B0

Амадора (порт. Amadora; [ɐmɐ'doɾɐ]) - Португалияда авай шегьер, Лиссабон
округдин квай са тIвар алай муниципалитетдин юкь я. Агьалийрин сан-гьисаб - 175
135 жителей (шегьерни муниципалитет). Шегьерни муниципалитет Лиссабон
региондикни ЧIехи Лиссабон субрегиондик акатзава. ЧIехи Лиссабон агломерациядик
ква. ЦIуру административ паюнив кьурвал, шегьер Эштремадура провинциядик квай
тир.

Амадоради Лиссабон шегьердин юкьвалай 10 км кефердинни рагъакIидай патахъ чка
кьунва, ам Португалиядин кьилин шегьердин сарекьинви (спутник) я. ЧIехи Лиссабон
агломерациядин ибаратдик ква.

Ина Эштрела-де-Амадора стадионди мукь (чка) кьунва, адал са тIвар алай клубди -
Португалиядин Лигадик иштиракхъан «Эштрела» - экъечIзава.



https://lez.wikipedia.org/wiki/%D0%90%D0%BB%D0%BA%D1%8C%D0%B2%D0%B0%D0%B4%D0%B0%D1%80

Алкьвадар (урус. Алкадар) — Дагъустан республикадин СтIал Сулейман районда авай
хуьр. «Алкьвадар» хуьруьнсоветдин административ юкь.

Хуьр СтIал Сулейман райондин кеферни — рагъакӀидай пата, райондин юкь тир
Кьасумхуьрелай кеферни — рагъакӀидай пата, Кьасумхуьр — Хив авторекьел чка
кьунвайди я. Чирагъ вацIун эрчӀи къерехда ала. Мукьвал алай хуьрер: Сардархуьр,
Курхуьр, Векьелар.

Хуьруьн бине эцигай тарих дуьз малум туш, амма X виш йисуз хуьр авайди тир.
Вичин тӀвар хуьруь тахминан 10 — лагьай виш йисуз къачунвайди я.

Хуьрелай 500 м кьибледа, Чирагъ вацIун эрчӀи къерехда тунвай «ЦӀуру Алкьвадар»
хуьр авайди я. И хуьруьн рагъакӀидай къерехда архитектурадин имаратар — капӀ —
тӀят ийидай ПӀир ва Рамазанан кӀвалин гъенел алай ПӀир ала.

Хуьр, къецепатан къуватралди шумудни са сеферда барбатӀнавай ва хуьруьнвийри
цӀийи чкадал гуьнгуьна кухтазвай тир, и кар тестикьарзавайди ам я хьи, хуьруьн
къваларив 30 гектар майданда авай 6 чӀурал дегь чӀаван харапӀаяр амукьнава. 1839
йисуз Абдуллагь-эфендиди хуьре гьуьжре эцигайди тир, 1865 йисуз ада и гьуьжреда
вичин хва ва сухта тир — дагъустандин машгьур халкьдин арада чирвилер, илим
чукӀурдай кас Гьасан-эфенди Алкьвадаридиз тарсар гузвай. Гуьгъуьнлай и гьуьжре
гражданвилин мектебдиз элкъуьрнай.

1866 йисалай 1928 йисал кьван Алкьвадар хуьр вири Куьре округдихъ галаз Урусат
империядин гъилик акатзава. Империядик квай чӀавуз, хуьр Дагъустан вилаятдин
Куьре округдин Хъутур - Куьредин наибвалдик акатзавай. Векьелар ва Сийидар
хуьрерихъ галаз Векьелрин хуьруьнжемят арадал гъанвай.

Алай чӀавуз хуьре 325 майишатар гваз 982 кас яшамиш жезва. Агьалидин вири
лезгияр, суьнни — мусурманар я. 1886 йисуз хуьре 65 кӀвал авай, агьалийрин
кьадар 397 кас тир: 206 итим ва 162 паб.

Хуьруьн килигиз лайихвал авай кьилин чкайрикай сад — Алкьвадар Гьасан-Эфендидин
музей я. Муькуь килигиз лайих тир чкаяр — архитектурадин имаратар — капӀ — тӀят
ийидай пӀир ва Рамазанан кӀвалин гъенел алай ПӀирер я.



https://lez.wikipedia.org/wiki/%D0%90%D0%BB%D0%B8%D1%85%D0%B0%D0%BD%D0%BC%D0%B0%D1%85%D0%B8

Алиханмахи (дарг. ГIялиханмахьи) — Дагъустан республикадин Акуша районда авай
хуьр. Алиханмахи хуьруьнсоветдик акатзава. Хуьруьнсоветдин кьилин хуьр я. 1933
йисал кьван хуьр Леваши райондик, 1946 йисалай - 1956 йисал кьван Цудахар
райондик квай.

Хуьр Акуша райондин кефер пата, Акуша вацIал, райондин администрациядин юкь тир
Акуша хуьрелай 24 км яргъал ала.

XIX виш йисуз Кассагумахи хуьр вири Дарги округдихъ галаз Урусат империядин
гъилик акатнай. Империядик квай чIавуз, хуьр Дагъустан вилаятдин Дарги округдин
Цудахар наибвалдиз талукь тир.

2010 йисан агьалияр сиягьриз къачунин нетижайриз килигна хуьре 826 касди уьмуьр
ийизвай. Вири даргияр, суни-мусурманар я.



https://lez.wikipedia.org/wiki/%D0%90%D0%B7%D0%B5%D1%80%D0%B1%D0%B0%D0%B9%D0%B6%D0%B0%D0%BD_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Азербайжан (азер. Azərbaycan Respublikası, Азәрбајҹан Республикасы) —
Кьиблепатан Къавкъазда авай уьлкве. Адан чилерин чIехи пай Виликпатан Азиядиз,
гъвечIи пайни (тахминан 3-9 %, кеферпатан лезги чилер) Европадиз талукь я. 9
миллиондилай пара агьалияр ва 86 600 км² (адак Къарабагъни кваз) чилерин майдан
галай Азербайжан Кьиблепатан Къавкъазда виридалайни чIехи гьукумат я.

Кьилин ва виридалайни чIехи шегьер — Баку я. Гьукуматдин официал чIал цIап чIал
я. Пулунин тек — азербайжандин манат я. Диндин тушир уьлкве я.

Кьилел президент алай унитар уьлкве я. 2003 йисалай къедалди Азербайжандин
президент Илгьам Алиев я.

Къе Азербайжан зарб камаралди вилик физвай экономика гвай аграрни-индустриал
уьлкве я. 2012 йисан малуматрив кьурвал, уьлкведин къенепатан вири бегьер 98.776
млрд. АСШ-дин доллар туькIуьрзавай. Им агьалидин са касдал къвезвай пулунин
кьадар 10 624 агъзур доллар тирди лагьай чIал я. ГьакI ятIани кIвалах, пул
къведай чкаяр гьат тийизвай жемятдин гзафни-гзаф пай чара авачиз гъурбатдиз
чкIизва, иллаки Урусатдиз.

«Азербайжан» гаф дегь парфия ва юкьван фарс чIаларин «Атурпатакан» (Āturpātakān)
гафуникай арадал атана. Им Атропатена (ва я Мидия-Атропатена) гьукуматдин тIвар
тир. Александр Македонскийди дяведалди вигьинар авурла Мидиядин агьеменияр
династиядикай тир эхиримжи сатрап Атропата (Артурпатак) уьлкведин кефер пата
Атропатена тIвар алай пачагьвал туькIуьрнай. Адаз гьакIни ГъвечIи Мидия
лугьудай. Гьа Атурпаткан уьлкведин фарс чIалал «Адербадган» (перс.
Âzarâbâdagân‎) тIварцIикай гилан Азербайжан гаф арадал атанай.

1918 йисалди Азербайжан гафуникай анжах Урмия вирин къваларив галай чилер
къалурун патал менфят къачузвай. ТIа лагьайтIа дегь Атропатена гьа и чилерал
алай. ГьакI ятIани чара-чара девирра Азербайжан гаф Урмия вирин кефердихъ галай
Араз вацIалай анихъни гьалтзавай.

Сифте яз и термин 1918 йисан 28 майдиз Азербайжандин Демократиядин Республика
малум авур чIавуз уьлкведин официал тIвар хьиз кардик кутунай.

И. М. Дьяконов ва В. Ф. Минорский тарихдарри къейд авурвал, XX виш йисалди
Азербайжан гаф, цIапари уьмуьр ийизвай анжах Ирандин кеферпатан регион фикирда
кьурла лугьузвай. Чпиз чара гьукумат туькIуьрзавай цIапариз Ирандин РагъакIидай
Азербайжан ва РагъэкъечIдай Азербайжан вилаятарни чпин чилерик кутадай,
гуьгъуьнлай кьилиз акъат тавур къастар авай.

Азербайжандин гимндин тIвар «Азербайжандин марш!» (азерб. «Azərbaycan Marşı!»)
я. Гимндин макьам 1918 йисуз азербайжандин композитор Уьзеир Гьажибекова
туькIуьрнай, гафарни зари Агьмед Жаваданбур я. И гимн гьеле совет бередилай
вилик девирдани Азербайжандин официал гимн яз кардик квай.

Азербайжандик 66 район, 77 шегьер (абурукай 11 республикадиз табий тир чIехи
шегьерар я), 257 посёлок, 4260 хуьр ва 1 автономиядин республика Нахчиван
акатзава.

Азербайжандин хъуьтуьл климат ва уьмуьр авуниз кутугай шартIари сифте яшайишдин
инсанриз фад заманайрилай ина чпиз макан кутуниз мумкинвал ганай. Сифте
яшайишдин инсанри уьмуьр гьалай чкайрин гелер виридалайни пара кьадарда
Къарабагъдин, Нахчивандин ва Къазах райондин зонайра дуьздал акъатзава.
Къарабагъдин Азых, Таглар ва Зар кьветIера геологри сифте инсанрин кIарабар ва
алатар хьтин дуьньядин метлеб авай затIар жагъанай. Азых кьветIедай сифте
инсандин са свах амай кIаник рекьуьн кIус жагъанай.

Дегь чIавуз гилан Азербайжандин гегьенш чилерал цIапар къведалди лезги чIаларал
рахазвай алпан халкьари уьмуьр ийизвай. Чав агакьай лингвистикадин малуматрилай
аквазвайвал, гьа тайифайрин дуьз несилар гилан арчияр, къирицIар, агъулар,
табасаранар, лезгияр, цIахурар, удияр, рутулар ва муькуь лезги миллетар я. Са
удийрилай гъейри амай миллетар чара-чара тайифайрин сад-садахъ галаз акахьунин
нетижада арадал атанвайди я. Чпин сифтегьан къамат, чIал ва дин хвенвайбур са
удияр я. Вилик удияр Алпандин вирибурулайни нуфус авай чIехи халкь тир. Абуруз
чпин культура, кIел-кхьинар авай. Гила абур Азербайжанда терг хьана къвердавай
цIапариз элкъвезвай халкьарикай сад я.

Бязи алимри тестикьарзавайвал, Алпанда классдин жемият чи. э. вилик II виш йисан
эхирда туькIуьр хьанвай. Адалай вилик уьлкве гагь Мидиядин сатраприн, гагьни
Атропатенадин пачагьрин гьукумдик квай. Чи э. вилик II виш йисан сифте кьилера
Куьре вацIалай Араз вацIал кьван экIя хьанвай Алпан ЧIехи Армениядин паталай
дяведалди къачунвай. Чи эрадилай вилик II виш йисан эхир кьилера алпандин
тайифайри чпиз чара пачагьвал туькIуьрнай, амма а пачагьвал персиядин Сасанидрин
аслувилик квай. Ва 457 ийсуз сасанидри алпанрин пачагъвал терг авунай.

VII виш йисуз арабри Алпания фарсаривай дяведалди къачунай. Гьа береда фарсарин
кIеви таъсирдик яргъалди квай Куьре вацIун чапла пата авай алпан тайифайри чпин
милли кьетIенвал квадарна фарс чIалалди рахазвай. Им асул гьисабдалди гьа чIавуз
Азербайжандин кьилин шегьерар хьайи Аран ва Ширван вилаятрин чIехи шегьеррин
агьалийриз талукь тир. Амма хуьрерин эгьлийри чпин хайи чIалар хвенвай. Гьа
чIаларикай гила чун рахазвай лезги чIалар арадал атанай.

VII виш йисан юкьвара Алпан Арабрин Халифатдин кьушунрин мукьвал-мукьвал
вигьинрик акатнй. Алпандин Гардман вилаятдин кьил тир Жаваншир князьдин тIвар,
душмандиз акси румар гудай береда къалурай кьегьалвилиз килигна виринриз
чкIанай. Адакай ахпа вири Алпандин регьбер хьанай. Анжах VIII виш йисан сифте
кьилера халкьдин къарагъунар ва къалабулух къуватралди алудиз алакьай арабри
Алпан ва гьакIни вири Кьиблепатан Къавкъаз кIаник кутунай. Гьа чIавалай чкадин
эгьлийрик ислам дин кутунин процесс гатIумнай.

ЦIийи иесийри инсанрал эцигай залан харжидин система, вини везифайрал алай ксари
миллетдиз гузвай зулумар ва къанунар чIурунин вакъиаяр, ибур вири алпанвийриз
арабар ва абурун гъилибанар тир феодал чиновникар дакIан хьуниз гъанвай. Пехъи
халкьдин арада фад-фад наразивилер ва къалабулухар акатиз хьанай. IX виш йисуз
арабрин аксиниз Бабек кьилел алаз сифте яз ирандин хуррамитар къарагънай. Али
аль Масуди ва Ибн ан Надим дегь араб тарихдаррин гъилив кхьинрин малуматриз
килигна, Бабекан машгьурвал цуькведавай чIавуз адан гьукумдик акатай чилер
кьибледавай Эрдебил шегьердал кьван, рагъэкъечIдай пата Каспи гьуьлел кьван,
кефер пата Мугъан арандал кьван ва рагъакIидай пата Нахчивандал кьван экIя
хьанвай.

IX—X виш йисарин къене къвердавай зайиф хьайи арабрин таъсирдин чкадал майдандиз
цIийи сиясатдин гъулгъулаяр акъатнай. Гилан Азербайжандин рагъакIидай пата сифте
Ширваншагьрин гьукумат, гуьгъуьнлайни Шеддадидрин гьукумат (Генжедин эмират)
арадал атанай.

Аранда ва Ширванда гьукум гьалзавай мурусман династияррин къати эсердин
куьмекдалди чкадин агьалияр мусурманвилиз элкъуьрунин процессар йигиндаказ
физвай. ГьакI ятIани дуьз XI—XII виш йисарал кьван агьалидин чIехи пайди чпин
адетдин динар ва христианвал хвенай.

Са кIус геж, Азиядай Кьиблепатан Къавкъаздиз зурба кьадарда туьрк-огъузар
атунилай кьулухъ, чкадин агьалидин гзафни-гзаф пай ассимиляция хьана туьрквал
кьабулнай. ГьакI, XI—XIII виш йисарин къене азербайжан халкь арадал атанай.
ЦIапарин энтогенезда чара-чара халкьари иштиракнай, ибур чеб алпанар, куьрдер,
ирандин халкьар, татар ва мсб. тир. ЦIапарин энтогенез тамам яз XV виш йисуз
акьалтI хьанай. XVI виш йисан къене цIапаринни туьркверин арада авай тафават
къвердавай чIехи жезвай ва абур сад-садавай тамамдаказ къакъатнай. Къакъатунин
кьилин себебрикай сад, Сефевийрин девирда иран халкьарин таъсирдик мадни пара
квай цIапари шийивал кьабулун тир.

1037 йисалай 1194 йисал кьван гегьенш чилерал гьукум гьалай Селжукрин
гьукуматдик Кьиблепатан Къавкъаздин чилерни акатнай. Селжукрин империя
туьхвейдалай гуьгъуьниз сиясатдин майдандал кыпчак Илдегизидрин династия
экъечIнай. Кьилин шегьерар хьиз Тебриз, Эрдебил ва Нахчиван хкянай абуру чпиз
«Азербайжандин ЧIехи Атабегар» статус ганай. Чпин гьукумдин къуватралди атабегри
Ирандин Азербайжан ва гилан Азербайжандин са пад сад авунай.

И гьукуматни 1225 йисуз Хорезмшагь Жалаладдинан кьушунрин кIаник акатна терг
хьанай. Гуьгъуьнлай, монголар Хорезмдин, Ирандин ва Къавкъаздин винел дяведалди
атайла вич Жалаладдинни абурун телефуник акатна кьенай.

XIII виш йисан сифте кьилера регион монголрин кIаник акатнай. Виш йисан юкьвара
ина монголрин Хулагуидрин империя туькIуьр хьанай. Империядин асул база Ирандин
Азербайжан, кьилин шегьерни Тебриз тир.

Дербентдилай Багъдаддал кьван экIя хьайнвай Хулагуидрин империя чкIайдалай
кьулухъ и чилерал, сад-садахъ галаз даим дявеяр тухузвай туркман - огъузрин
тайифайрин Агъ Къуюнлу (азерб. Лацу хпер авайбур) ва Къара Къуюнлу (азерб.
ЧIулав хпер авайбур) гьукуматар арадал атанай. Гьа тайифаяр иниз Кьулан Азиядай
монголри чуькьвена акъуднай. 1410 йисуз Къара Къуюнлуйрин гьукумдик Кьиблепатан
Къавкъаздин чIехи пай, Кеферпатан Иран ва Ирак акатнай. 1461 йисуз региондин
винел гьукум Агъ Къуюнлуйрин гъилериз элячIнай.

XV виш йисан юкьвара Агъ Къуюнлуйринни Османрин Империядин арада дяве гатIуннай.
И регионда Османрин Империя виридалайни къуватлу тир виляй, чарадик къекъвезвай
Агъ Къуюнлуйриз гуржийрин пачагьвилер, Трапезунд империя ва гьатта бязи
европадин гьукуматар сад авуна османрин аксиниз союз туькIуьриз кIанзавай. Амма
1461 йисуз Османрин зурба кьушунри Трапезунд империя чилихъ галаз сад авунай, ва
1473 йисуз Тержандин мукьвал абуру Агъ Къуюнлуйрин кьил тир Узун Гьасанан
кьушунар барбатIнай.

1987—1994 йисарин къене Азербайжандиз Армениядай 200 агъзурав агакьна катайбур
атанай, гьа катайбурукай 170 агъзур цIапар, 30 агъзурни курдар ва муькуь
миллетрин векилар тир. ГьакIни, уьлкведиз Кьулан Азиядай (асул гьисабдалди
Къазахстандай) саки 40 агъзур кас туьрквер-месхетияр атанай. 1940-й йисара
Сталинан къарардалди абур чпин хайи чилер тир Месхетиядай Кьулан Азиядиз
акъуднай. Идалайни гъейри, эрменийри цIапаривай къакъуднавай Сувун-Къарабагъдай
500 агъзурав агакьана кьажарри чпин чилер гадарна Азербайжандин муькуь районриз
ва шегьерриз чкIанай. Расис Мусабекован фикирдалди, Азербайжандин агьалидин 10 %
катайбур я.

Азербайжан Республикадин гьукуматдин чIал — азербайжан чIал я. Азербайжан чIал
туьрк чIаларин группадин угъуз чIаларин хзандик акатзава. Гьайдар Алиева 2001
йисан 9 августдиз кьабулай къарардалди и югъ азербайжан чIалан ва алфавитдин югъ
хьиз къейдзава.

Рахазвайбурун кьадардиз килигна кьведлагьай чкадал урус чIал акъвазнава. 1994
йисуз вири агьалидин 38 % урус чIалал рахазвай. Къе урус чIалал рахазвайбурун
чIехи пай урусламиш хьанвай лезгияр, татарар, цIапар, чувудар ва украинар,
тIимил пайни этник урусар я. Баку, Сумгаит хьтин чIехи шегьерра уьмуьр гьалзавай
лезгийрин лап чIехи пай фадлай урус чIалал элячIнава. Гзаф вахтара ахьтин хзанра
чIехи жезвай аялриз лезги чIалакай гьич хабарни авач, кIвале абур урусдал,
къецел цIап чIалал рахазвайди я. Ажеб кар я, амма идалай гъейри Азербайжанда
урус чIалал элячIнавай гьатта лезги хуьрерни ава. Месела, Хъачмаз райондин
Мукьтадир ва Набран хуьрерин лезгияр урус чIалал рахазва, гзаф пай жегьилриз
лезги чIал бегьем чизвач.

Азербайжан гзаф-миллетрин уьлкве тирвиляй ина чIаларни пара ава. Закатала,
Белокан, Къах, Шеки, Угъуз районра авар, цIахур, рутул, уди, ингилой чIалар
гегьенш хьанва, Кьвепеле, Исмаиллы, Къуба, КцIар, Хъачмаз, Шабран районрин
агьалидин са пай лезги ва тат чIаларал рахазва, кьибле пата авай Лерик,
Ленкаран, Масаллы, Ярдымлы, Астара районра уьмьур ийизвай талышар талыш чIалал
рахазва.



https://lez.wikipedia.org/wiki/%D0%90%D0%B4%D0%B8%D0%BB%D1%8C_%D0%AF%D0%BD%D0%B3%D0%B8%D1%8E%D1%80%D1%82_%D1%85%D1%83%D1%8C%D1%80%D1%83%D1%8C%D0%BD%D1%81%D0%BE%D0%B2%D0%B5%D1%82

«Адиль Янгиюрт» хуьруьнсовет (урус. Адиль-Янгиюртовский сельсовет) — Дагъустан
Республикадин Бабаюрт райондик акатзавай муниципалитет.

Администрациядин юкь — Адиль-Янгиюрт хуьр я. Хуьруьнсоветдик акатзавай хуьрер:
Адиль-Янгиюрт, Чанкаюрт.

Хуьруьнсовет Дагъустан Республикадин Бабаюрт райондин кьиблединни-рагъакIидай
пата, Аксай цин гьамбарханадин мукьвал, райондин юкь тир Бабаюрт хуьрелай 15,5
км яргъал ала.

2013 йисан агьалияр сиягьдиз къачунин малуматрив кьурвал хуьруьнсоветда 4 267
касди уьмуьр гьалзавай . 2012 йисан малуматрив кьурвал, хуьруьнсоветдин агьалияр
4 303 кас тир .



https://lez.wikipedia.org/wiki/%D0%90%D0%B4%D0%B8%D0%BB%D1%8C-%D0%AF%D0%BD%D0%B3%D0%B8%D1%8E%D1%80%D1%82

Адиль-Янгиюрт — Дагъустан республикадин Бабаюрт районда авай хуьр.
«Адиль-Янгиюрт» хуьруьнсоветдик акатзава.

Хуьр Бабаюрт райондин кьиблединни-рагъакIидай пата, Аксай цин гьамбарханадин
мукьвал, райондин юкь тир Бабаюрт хуьрелай 15,5 км яргъал ала.

Къумукьрин версиядив кьурвал, хуьруьн бине Адил-бег Капланован чилерал
кутунвайди я ва тIварни адан гьуьрметдай эцигнавай (къумукь чIалай таржумада
«Адиль-Янгиюрт» — Адилан ЦIийи хуьр лайгьай чIал я) .

Чеченрин версиядив кьурвал, хуьруьн бине акки-чеченри кутунай ва адан виликан
тIварцIикай малуматар авач .



https://lez.wikipedia.org/wiki/%D0%90%D0%B3%D1%8A%D0%B0_%D0%A1%D1%82I%D0%B0%D0%BB

Агъа СтIал, Агъа Кран (урус. Ашага-Стал) — Дагъустан республикадин СтIал
Сулейман районда авай хуьр. «Агъа СтIалрин» хуьруьнсоветдин административ юкь.

ЧIехивилел гьалтайла СтIал Сулейман райондин виридалай чIехи хуьрерикай сад я.
Магьачкъаладилай 184 км кьибле пата ала.

Агъа СтIал хуьрелай 1 км рагъакIидай пата, Кьулан СтIалриз тухузвай рехъ физвай
кьакьан чкадин синел дегь заманадин сур авайди я. Эгъуьнна хкуднай кьве
кучудуникай садан къеняй гимишдин цамар, хтар ва япагьанар, муькьудан — гимишдин
са япагьан жагъанвай.

Агъа СтIалрилай 6 - 7 км кьиблединни - рагъэкъечIдай пата, Гуьлгьери вацIун
эрчIи къерехда ва Арал чIурал алай фермадилай 0,2 км рагъакIидай пата, чилин
винел пата дараматрин амукьаяр ва ч. э. вилик VII-IV виш йисариз талукь тир
хъенчIин хайи кIусар авай, дегь заманада шегьер хьайи чка авайди я. Чкадин улу -
бубайрилай амай сивяй - сивиз атай кьисайрив кьурвал, и чкадал юкьван виш
йисарин шегьер алайди тир.

Къавкъаздин Алпандин заманада, гилан хуьр алай чкадал Кран вилаятдин кьилин
шегьеррикай сад авайди тир. 1610 йисуз Вини СтIал, Кьулан СтIал ва Агъа СтIал
хуьрерин мукьув иранвийрин лезгийрихъни кьабгъанрихъ галаз ягъунар хьанвай.
Хуьруьн агьалияр, 1877 йисан Урусат империядин аксиниз кьиле тухвай къарагъунда
активдаказ иштирак авунвай. Империядин кьушинри гужалди бамишрай къарагъундилай
кьулухъ, иштиракнавайбурун чIехи пайдиз кьиникьалди жазаяр ганвай ва хуьряй
акъудна Сибирдиз ракъурнай.

Вилик хуьре кьве чад кIвалахзавай. Майишатдин крара вишелай пара куьтенан, пуд
вишелай пара жуьт яцар ва 12 - дилай гзаф регьвер: Тайибан, Ферзилагьан,
Бедеван, Нурдинан, Кериман, Шахмирзедин, Кайибан, Эмирханан, Шихжамалан ва
муькуь регъвер кардик квай. Вири йиса кьиляй - кьилиз иниз къуншидал алай
хуьрерай гъуьр регъвез къвезвай, вучиз лагьайтIа, Мамрачрилай, Кьасумхуьрелай ва
СтIал вацIалай эгечIна, КIварчагъ дугундал кьван яргъи хьанвай чилер
агъастIалвийриз талукь тир. АгъастIалвияр 2522 гектардилай пара майдандин
чилерин иесияр тир. Магьсулар кIватI хъувунин къати кIвалахрин вахтара, векьер
ядай вахтара, абуруз куьмек гуз суван хуьрерай цIудралди инсанар къвезвай.
ЧIугвазвай зегьмет паталай абуру техилдив кутугай гьакъи къачузвай. Гьар йисуз
ина техилдин магьсулрин, емишрин ва салан мейвайрин бул бегьерар кIватзавай.

«ЧIурухуьр» тIвар алай кIунтIунин кIаник галай чкадал, Кьвевардихъ, Шекидихъ ва
Ширвандихъ галаз жемиятдинни - экономикадин, савдавилин алакъайра чIехи метлеб
авай роль къугъвазвай, Къавкъаз Алпандин Кран вилаятдин кьилин шегьеррикай сад
авайди тир. ЧIурухуьруьн къваларив гвай чкайра, «ХъуцIу» кIунтIал са чIавуз цур
цIурурдай завод кIвалахзавайди тестикьарзавай шагъидвилер ава. Райондин хуьрериз
газ тухудай гунгар чIугвадайла, «ЧIурухуьр» кIунтIалай 50 км яргъал сур дуьздал
акъуднай. Жагъанвай затIарин арада авай са бязи затIари шагьидвалзава хьи, и
чкайрин яшайишдин дин мус ятIа христианвал хьанвай. Жинеррин кIунтIарин муькув
археологиядин эгъуьнар тухвадайла Александр Македонский девирдиз талукь тир
хьилерин чахмахд къванцин кIвенкIвер жагъанвайди тир.

Тахминан X-XII виш йисара Агъа-Кран хуьр «ЧIурухуьр» чкадай гилан чкадиз
тухванвай.

XIX виш йисуз Агъа СтIал хуьр вири Куьре округдихъ галаз Урусат империядин
гъилик акатзава. Империядик квай чIавуз, хуьр Дагъустан вилаятдин Куьре округдин
Гуьней наибвалдиз талукь тир. Вини СтIал ва Кьулан СтIал хуьрерихъ галаз Агъа
СтIалрин хуьруьнжемятдик акатзавай.

2008 йисан агьалияр сиягьдиз къачунин нетижайрив кьурвал, хуьруьн 1425 майишатра
2749 кас яшамиш жезвай. Агьалидин вири лезгияр, суьнни - мусурманар я. 1886
йисуз хуьре 246 кIвал авай, агьалийрин кьадар 1269 кас тир: 630 итим ва 639 паб.
Хуьруьнэгьлийрин гзафбур куьч хьана Агъа СтIалрин Къазмаяр хуьр арадал гъанвай.



https://lez.wikipedia.org/wiki/%D0%90%D0%B3%D1%8A%D0%B0_%D0%9B%D0%B0%D0%BA%D0%B0%D1%80_(%D0%9A%D1%86I%D0%B0%D1%80_%D1%80%D0%B0%D0%B9%D0%BE%D0%BD)

Агъа Лакар (азер. Aşağı Ləgər) — Азербайжан республикадин КцӀар районда авай
хуьр. «Агъа Лакарин» хуьруьнсоветдик акатзава. Хуьруьнсоветдин кьилин хуьр я.

Хуьр КцIар райондин рагъэкъечIдай пата, Хъачмаз райондихъ галаз сергьятдин
мукьвал, райондин кьилин шегьер тир КцIар шегьердилай 6 км яргъал ала.

Агъа Лакарин мягьлейрин тIварар (ойконимар): Агъа мягьле, Вини мягъле, Дере
мягьле, КIамун мягьле.

И хуьруьн бине кутунвайбур Дагъустан республикадин Мегьарамдхуьруьн райондин
Гилияр хуьряй куьч хьана атанвайбур тир чӀал субутарзавай ксарни авайди я. Абуру
Лакар ва Гилияр хуьрерин нугъатрин мукьвавал шагьид яз къалурзава.

Хуьруьн чилера авай тарихдин имаратар, хуьруьн дегьвал тестикьарзава. Мисал
паталай, «Рушарин кIунтIар» тӀвар авай къеле хьтин чкади субутарзава хьи, и
чилера 4 — 8 виш йисарани инсанри уьмуьр ийизвай.

Гьакъикъи яз, хуьруьн тӀвар лезги тайифадикай арадал атанвайди я. Антик тарихдал
кӀвалахзавай Страбондин, Геродотдин ва мсб. тестикьзавай фикирриз килигна,
Алпанда 26-дилай пара тайифаяр авай. Алимри фадлай субутнава хьи, и тайифайрин
вири лезги ва лезги чӀалан тайифаяр тир. Шак авачиз и хуьруьн тӀвар дегь чӀаван
лезги Лег тайифадикай арадал атанвайди я. Ва тарихдин вакъиаррин таъсирдай «Лег
+ ар» гаф «Лак + ар» гафуниз дегиш хьанва.

Хуьруьн тӀвар урусрин «лагерь» гафуникай арадал атанвайди тир лугьузвай фикир
шак авачиз гъалатӀ тир фикир я, вучиз лагьайтӀа Къавкъаздиз урусар 19 — й виш
йисан сифте кьилера атанвайди я ва абур къведалди хуьр тӀвар галачиз тушир.

2010 йисан агьалияр сиягьриз къачунин нетижайриз килигна хуьре 1 725 касди
уьмуьр ийизвай. Вири лезгияр, суни-мусурманар я.

Агъа Лакара агъадихъ галай сихилрин веледри уьмуьр ийизва: Айибанбур,
Сеферанбур, Пириманбур, Тагьиранбур, СикIер, Шухунар, Шагьабасар .

Хуьрерин тарих чируниз кьетӀен роль, эпиграфиядин имаратар — сурун винел алай
къванерал алай ва цӀуру кӀвалерин цларал алай кхьинри къугъвазва. Лакарин сурар
чал сифтегьан кӀалубда агакьнач, сурарин чӀехи пай тӀебиатдин вакъиайрин эсердай
чкӀанва. ГьакӀни, Совет гьукуматди гьукум тухузвай береда, «Дин — халкьдин
терьяк я» лозунгар галаз диндин аксиниз женгер тухувай чӀавуз, и сурарин чӀехи
пай терг авунай ва абурун чкадал цӀийи дараматар эцигнай. Амукьнавай сурарин
садан — кьведан кьилин къванцел кучукнавай инсанрин кьиникьин 1762 йис кӀелиз
хьана. ГьакӀни адан винел гапурдин, тфенгдин, чекмейрин ва лампадин суратар
атӀанвай. Лакар хуьруь тарихдин имаратрин арада кьетӀен чка «Агъаханд кӀунтӀ» ва
«Рушарин кӀунтӀар» хьтин дегь чӀаван имаратри кьунва. Хуьруьн тарихдин муькуь
имаратрикай сад — цӀуру мискӀин я. МискӀиндин цларал авай кхьинрикай чир хьана
хьи, адан бине 1904 — й йисуз кутунай.



https://lez.wikipedia.org/wiki/%D0%90%D0%B3%D1%8A%D0%B0_%D0%9A%D1%8A%D0%B0%D1%80%D1%82%D0%B0%D1%81

Агъа Къартас (урус. Ашага Картас) — Дагъустан республикадин СтIал Сулейман
районда авай, «Уллугъетягърин» хуьруьнсоветдик акатзавай хуьр.

Хуьр СтIал Сулейман райондин кьибле пата, райондин юкь тир Кьасумхуьрелай 5,2 км
агъа пата чка кьунвайди я. Патав галай хуьр: Вини Къартас.

1839 йисуз Агъа Къартас вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Гуьней
наибвалдиз талукь тир.

1930 - йисара ина колхоз арадал гъанвай ва садлагьай мектеб эцигнай.
Хуьруьнэгьлияр лежбервилинни малдарвилин крарал алахънавай. 1966 йисуз хуьруьн
агьалийрин са пай Мегьарамдхуьруьн райондин Советский хуьруьз, муькуь пайни
Кьасумхуьруьз куьч хьанвай. 1970 йисуз Агъа Къартасрин чилерал 91 майишат амай
ва агьалийрин кьадар 398 кас тир.

Алай чIавуз хуьре 51 кIвале 216 кас яшамиш жезва. Агьалидин вири лезгияр, суьнни
- мусурманар я. 1886 йисан агьалияр сиягьдиз къачунин нетижайриз килигна, хуьре
96 кIвал авай, агьалийрин кьадар 544 кас тир: 250 итим ва 294 паб.

Хуьруьнвияр лезги чIалан куьре нугъатдик акатзавай гуьней агъа - нугъатдал
рахазвайди я.



https://lez.wikipedia.org/wiki/%D0%90%D0%B3%D1%8A%D0%B0_%D0%90%D1%80%D0%B0%D0%B3%D1%8A

Агъа Арагъ (урус. Ашага Араг) — Дагъустан республикадин СтIал Сулейман районда
авай тунвай хуьр.

Хуьр СтIал Сулейман райондин юкьван пата, райондин юкь тир Кьасумхуьрелай 3,5 км
яргъал ала.

XIX виш йисан 1864 йисуз Агъа Арагъ хуьр вири Куьре ханвалдихъ галаз Урусат
империядин гъилик акатнай. Империядик квай чIавуз, хуьр Дагъустан вилаятдин
Куьре округдин Гуьней наибвалдиз талукь тир ва кьилдин Агъа Арагърин
хуьруьнжемят туькIуьрзавай.

1966 йисуз агьалидин чIехи пай Кьасумхуьруьз куьч хьанай. 1970 йисуз хуьре гьеле
17 кIвални 20 кас авай.

Куьч жедалди агьалидин вири чувударни лезгияр тир. 1886 йисан Урусат Империядин
агьалияр сиягьдиз къачунин малуматрив кьурвал, Агъа Арагъ хуьруьн агьалидин
кьадар, вири чувудар яз 713 кас тир .



https://lez.wikipedia.org/wiki/Deep_Purple

Deep Purple - Гьартфурдда (Англия) 1968-лагьай йисан эхен вацраз арадал атанвай
британиядин рок-цIвал я. Ам 1970-лагьай йисарин гьард-рокдин виридалайни чIехи
ва рок макьаматдиз зурба таъсир къалурай цIваларикай сад тирди гьисабзава.
Музыкадин критикрин фикирралди, Deep Purple хард-рокдин бине кутунвайбурукай сад
я, гьакIни абуру прогрессив-рок ва хэви-метал вилик ракъуруник кутур чIехи
метлеб авай кардиз критикри кьакьан къимет гузава.. Deep Purple «классикадин»
ибаратдик квай музыкантар (месэла, гитарахъан Ричи Блэкмор, клавишархъан Джон
Лорд, далдамхъан Ян Пейс) инструменталистар-виртуозар яз гьисабзава. Дуьньяда
абурун албумрин 100 миллиондилай пара копия маса ганва.



https://lez.wikipedia.org/wiki/%D0%AF%D0%BB%D0%B0%D1%85%D1%8A

Ялахъ (урус. Ялак) — Дагъустан республикадин Ахцегь районда авай хуьр.
«Ялахърин» хуьруьнсоветдик акатзава.

Хуьр Ахцегь райондин кефер пата, райондин администрациядин юкь тир Ахцегь
хуьрелай 14 км яргъал, Самур цIиргъинин кӀама, Зегье-дере тӀвар алай тӀебии
сергьятда, Суван-кӀам вацӀ Гъвали-кӀам вацӀуз акахьзавай чкадал ала.

Тарихдал гьалтайла хуьр гуьгъуьнин мягьлейриз пай жезва: Берги мягьле, Сурар
мягьле, ЦӀурар мягьле.

ХVIII виш йисуз хуьр Рутул хуьруьн-жемиятдик акатнай. Ялахърин ва
хуьруьн-жемиятдин кьилин Рутул хуьруьхъ галаз хьайи кӀеви женгер субутарзавай
кхьинар амукьнава, и ягъунрин себеб, рутулриз менфят гун патал ялахъвийриз залан
кӀвалахар ийиз кӀан тахьун тир. И женгерин вакъиайрин садакай, Ялахъ хуьре
амукьай кьисади хабар гузва, а кьисадин малуматрив кьурвал, Рутул хуьруьн Кцыр
тӀвар алай векил ялахъвийрин патахъай кьуна, Тагьар хуьруьн мукьув шешелда твана
кьакьан рагалайгъуз вигьенвай.

ХVIII виш йисан кьудай са паюна, Рутул жемиятдай эхкъечӀиз алахъзавай ялахъвийри
ахцегьрин кавхайривай чеб Ахцегьпарадин хуьруьн-жемиятдиз кьабулун тавакъу
авунай, амма политикадин са бязи себебралди ахцегьвийри ваъ лагьана жаваб ганай.
Чара авачир гьалариз атай ялахъвияр луткунвийрихъ галаз мажбур яз къазикъумухдин
хандивай адан лувак хьун тавакъу авунай. Гьар йисуз ялахъвийри ханаз тайин тир
кьадарда къуьл вугунивди абур кьве патазни менфят авай икьрардал атанай. И
тегьерда ялахъвийрини луткунвийри чпиз хата авачир уьмуьр таъмин авунай.
Сифтедай хана вичин наибни нуьквер Ялахъриз ракъурнай, гуьгъуьнлай ХVIII виш
йисан эхирда II Сурхай — хана, адаз кьве хуьряй къвезвай къуьлуьн ихтияр вичин
хайи Шуайб-бег ва Исаак-бег стхайриз вуганай. И стхаяр КьакIар хуьре хана абуруз
пулунихъ къачуна пишкешнавай мулкара уьмуьр ийизай. Гьа чӀавуз, къазикъумухдин
беган гъилик квай Ялахъ ва Луткун хуьрер, кьакӀарин бегвалдин ихтиярдик физва.
Адалай кьулухъан вахтара, ХIХ виш йисуз ялахъвийринни кьакӀарин бекрин арада
шумудни са сефердин акьунар хьанвай.

1839 йисуз Ялахъ хуьр вири Самур округдихъ галаз Урусат импердиядин гьукумдик
акатнай. Империядик квай чӀавуз, хуьр Дагъустан вилаятдин Самур округдин
Ахцегьпара наибвалдиз талукь тир.

Ватандин ЧIехи дяве чӀавуз 121 ялахъви фронтдиз рекье гьатнай, абурукай 87 кас
ягъунра кьегьалвилелди кьенай. Абур рикӀел хуьн патал устӀар Мурада хуьре
гуьмбет эцигнай.

2015 йисан агьалияр сиягьриз къачунин нетижариз килигна хуьре 565 касди уьмуьр
ийизвай. Агьалидин вири лезгияр, суни-мусурманар я.

ХIХ виш йисуз Ялахъар бегьем чӀехи хуьр тир, им хзанрикай малуматри, агьалияр
сиягьдиз къачунин цӀуру нетижайри ва муькуь архиврин малуматри тестикьарзава,
идалайни гъейри, виш йисан кьведлагьай паюна хуьруьн агьалийрин кьадар гзаф хьун
къейд авунай. 1865 йисуз Ялахъра 132 куьче, 1873 йисуз — 140 куьче, ва 1886
йисан агьали сиягьдиз къачунин нетижайриз килигна, хуьре 163 куьче авай. 2009
йисан 27 августдиз — 114 куьчеяр ва 520 касди уьмуьр гьалзавай.

Тарихдал гьалтайла Ялахърияр агъадихъ галай сихилриз пай жезва: Квасаяр, ЦӀурар,
Мегьреванар, Салманар, Чкибар.

Жуьме мискӀин. МискӀиндин цларал набататрин нехишар ва 1282 йисуз мискӀин
туьхкӀуьр хъувуникай хабар гузвай малуматар араб гьарфарив атӀай нехишар авай
пара иер плитаяр авайди я.



https://lez.wikipedia.org/wiki/%D0%AE%D0%BA%D1%8C%D0%B2%D0%B0%D0%BD_%D1%84%D0%B5%D0%B4%D0%B5%D1%80%D0%B0%D0%BB_%D0%BE%D0%BA%D1%80%D1%83%D0%B3

Юкьван федерал округ (урус. Центральный федеральный округ), куьрелди ЮФО
(урус. ЦФО) — Урусатдин рагъакIидай пата (европа пата) алай федерал округ. Округ
УФ-дин президентдин 2000 йисан 13 майдиз кьабулнавай къарардалди туькIуьрнай.

Округдин составдик вилаятар ва уьлкведин кьилин ва федерал метлебдин шегьер тир
— Москва акатзава. Ам округдин виридалайни чIехи шегьер я. Округдин къене
республикаяр авач.

Урусатдин маса округрив гекъигайла ЮФО-да агьалийрин чуькьуьнвал виридалайни
чIехиди я — 60,12 кас./км² (2016 йис). Агьалидин кьадардиз килигна округ
Урусатда кIвенкIве ава — 39 091 231 кас (2016 йис) (им вири Урусатдин агьалидин
26.68 % я). ГьакIни, маса округрилай тафаватлу яз ЮФО-да урус эгьлидин
процентдин кьадар виридалайни чIехиди я — 89 % (2010 йис). Им милли республика
авачир тек сад тир округ я. Округдин агьалидин зур пай Москва шегьерда ва
Подмосковьеда уьмуьр гьалзава.

2010 йисан агьалияр сиягьдиз къачунин нетижайриз килигна ЮФО-дин миллетрин
гьисаб :



https://lez.wikipedia.org/wiki/%D0%AD%D1%85%D0%BD%D0%B8%D0%B3

Ахнигар,Эхнигар (урус. Ахниг) — Дагъустан республикадин Дербент райондин чилерал
алай Кьурагь райондин хуьр. Кутул хуьруьхъ галаз «Кутул» хуьруьнсоветдик
акатзава.

Хуьр Дагъустан Республикадин Каспий гьуьлуьн кьерин кьулувиле, Дербент райондин
кьибле пата, Дербент шегьердилай 26 км кьибле пата, Билиж посёлокдин агъана чка
кьунвайди я.

Хуьрел Ахнигар тIвар хьуникай гьар жуьредин риваятар ава. 2012-йисуз “Лезги
газетдиз” Шагьабудин Шабатова Ахнигрин хуьруьн югъ къейд авур мярекатдикай хабар
ганай. Хуьруьн тIварцIикай авторди кхьизва: “Ина Жуьмя мискIин эцигун патал са
маса гьи хуьряй ятIани лап хъсан тIвар-ван авай устIар, вичи лагьай къимет гана,
гъаналдай. Ада мискIин эцигна ва жемятди ам рази авуна, амма устIарди а пул
мискIиндиз гана ва сагърай лагьана хъфена. Са арани фенач, са кьадар вахтунда
хар къвана. Жемятди а кесиб устIардин язухар чIугваз хьана. Хар секин хьайила,
агьалияр адан суракьдиз фена. УстIар лагьайтIа, хуьруьн патав гвай кIамун а пата
авай никIе акъвазнавалдай. Ам алайвал са рат кьван чкадал я марфадин стIал, я
хар аватнавачир. УстIардиз вичин сир-гьунардикай жемятдиз хабар хьайиди чир
хьайила, “Я Аллагь, чи арада авай сир раиж хьана хьи” лагьана, ам вилерикай
квахьналдай. Ахнигвийри а чкадал пIир эцигнава, анал садакьаяр пайзава. И
хуьруьн тIвар гьикI арадал атайди ятIа малум туш, риваятдин ван хьайила, ихьтин
фикирдал къвезва жемят: и аламат акурла, белки, “агь, ник” гафуникай арадал
атанатIа, я тахьайтIа а чкадал нивай “агь, нивай” физ жедатIа лугьудай гафуникай
хьанватIа?...” Кьурагь райондин “Дагъдин булах” газетдин кьилин редактор хьайи
Абдул Семедова (ам вични ахнигви я) хайи макандикай кхьенвай макъалада хуьруьн
тIвар арадал атуникай рахадайла къейдзава: “Гьеле алатай асирдин пудкъад лагьай
йисарин эвел кьиляй, хуьруьн агъсакъалри тестикьарзавайвал, хуьр эвелдай вилик
квай кьакьан синел бинеламиш хьанвалдай ва къати гараринни тIурфанрин мусибатар
себеб яз, ам яваш-яваш кеферпатахъ атана. Гьа и кар себеб яз хуьрел Эхнигар
(Ахнигар) тIварни акьалтналда”. Винидихъ гъанвай кьве жуьрени чав чIехи
бубайрилай агакьнавай тахминан делилар я.

Хуьруьн арадал атунин тарих малум туш. Гъиле авай малуматрив кьурвал, хуьруьн
бине кьунин тарих виш йисарин дегьнейриз фена акъатзава. Чкадин агьалийри
къейдзавайвал, Ахнигрин тахминан 1500 йис я. И кар са шумуд гектардин мулкунал
экIя хьанвай кьве къатан сурари тестикьарзава. Хейлинбур абурукай Дагъустандиз
ислам дин къведалди арадал атанвайбур я. И делил кучуднавай тегьерди, сурарин
къванерал алай жуьреба-жуьре лишанри субутзава. Эхнигвийрин машгъулатар асул
гьисабдалди лежбервални малдарвал тир. А чIавуз хуьре, муькуь лезги хуьреризни
тIвар акъатнавай, хъсан кьавалар авайди тир. Революция жедалди хуьре кьве
мискIин авай. Абурукай сад са пак тир касди эцигнавай. Гуьгъунлай, адан
гьуьрметдай хуьруьнвийри пIир эцигнай. Хуьруьн кьведлагьай пIир тамун чкадин
муьквал ала. Хуьруьнвийри адаз «ПIирен там» лугьузвайди я. Садани а тамун тарар
кIарасриз атIузвач.

XIX виш йисуз Эхниг хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Котур
- Куьредин наибвалдиз талукь тир. КIама Кучун, Кучун ва Гъугъан хуьрерихъ галаз
Гъугъан хуьруьнжемятдик акатзавай.

1937 йисуз хуьре «Красный октябрь» колхоз арадал гъанвай. А чIавуз хуьре 94
майишат гьисабнавай. Ватандин ЧIехи дяведин йисара хуьряй фронтдиз 53 кас рекье
гьатнай. Абурукай вирини - вири 12 кас элкъвена хайи хуьруьз хтанвай. Амайбур
женгера телеф хьанвай. 1951 йисуз Эхниг ва Кутул хуьрери чпин колхозар
сад-садахъ гилигна, «Правда» тIвар эцигнай цIийи колхоз туькIуьрнавай. Эхнигра
вири райондиз тIвар-ван авай малдарар кIвалахзавай. Абурукай сад, Яралиев
Серкер, вичин чан къурбанд ийиз гьазур зегьмет патахъай гьукуматдин паталай
пишкешриз лайих хьанвай.

ЦIийи хуьруьн тарих, вичин тунвай тарихдин суван ЦIуру Эхниг хуьруьхъ галаз
алакъалу я. 1966 йисуз, къати чилин зурзунрилай кьулухъ, эхнигвияр Дербент
райондин Билиж посёлокдин къвалав куьч хьана ЦIийи Эхниг хуьр арадал гъанвай.
Гила абур, гьа чеб хтай чIавуз, и чилериз Хпеж хуьряй куьч хьанвай хпежвийрихъ
галаз къуншидал уьмуьр гьалзавайди я. Кьурагь райондин Эхниг хуьре эхнигвийрин
лап тIимил пай амукьнава.

2002 йисан агьалияр сиягьдиз къачунин малуматрив кьурвал хуьре 79 касди уьмуьр
гьалзавай . 1886 йисан Урусат Империядин агьалияр сиягьдиз къачунин малуматрив
кьурвал, Эхниг хуьруьн агьалияр 430 кас тир.

Эхнигвийри чпин хуьруьнви тир алим, физикадинни-математикадин илимрин кандидат
Къурбанов Малик ва спортдин бокс жуьредай устIар Сефербеков Вакъиф хьтин аквадай
ксарив дамахарзава.



https://lez.wikipedia.org/wiki/%D0%AB%D0%B3%D1%8B%D0%BB

Ыгыл, Угул (урус. Ухул) — Дагъустан республикадин Ахцегь районда авай кьакьан
суван хуьр. «Ухулрин» хуьруьнсоветдик акатзава. Хуьруьнсоветдин кьилин хуьр я.

Хуьр Ахцегь райондин рагъэкъечӀдай пата, райондин администрациядин юкь тир
Ахцегь хуьрелай 27 км яргъал, Шалбуздагъдин къерехдив гвай цIиргъинал, сувун
кукIвалай рагъакIидай пата, Муглах вацIун къерехдихъ гала.

Хуьруьн мукьвал алай тIебии сергьятар: ВацIун гъенер, Камай, Къапал, Къацугъ
никIер, КьвечIер сув, Лекь сув, ЧIикIер чIун, ТIегъуьн пад, ХарапIар, ЦIар, Цула
кал, ЧIулав шим, Амбар булах, Мегьмедан кьил хай булах, Лукьманан булах.

Тарихдал гьалтайла хуьр гуьгъуьнин мягьлейриз чара жезва: Багьар мягьле, Мегер
мягьле, Хшар мягьле, Мафар мягьле.

Хуьруьн бине кутур дуьз тарих малум туш. ЦIурудай уьмуьр гьалзавай кьуьзуь
эгьлийрин эхтилатриз килигна, сифтедин хуьр «СутIар» тIвар алай сувал алай.
Тахминан XI виш йисуз, хуьруьн агьалидин са пай гилан чкадиз куьч хьанвай,
муькуь пайдини алай чIавуз КцIар районда авай СтIур хуьруьн бине эцигнай.

XVI виш йисалай 1839 йисал кьван Ыгыл Докъузпарадин азад жемятдик акатзавай. Гьа
чIавуз хуьр Докъузпарадин виридалайни чIехи хуьрерикай сад тир.

1839 йисуз Ухул хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин
Докъузпара наибвалдиз талукь тир. Храх ва Лгар хуьрерихъ галаз Ухулрин
хуьруьн-жемиятдик акатзавай ва гьа жемиятдин кьилин хуьр тир. 1929 йисуз Ухул,
цIийиз арадал гъанвай Ахцегь райондик кутунвай.

Ватандин ЧIехи дяведин фронтра 33 ухулви кьенай, хайи хуьруьз 22 кас элкъвена
хтанай.

1996 йисал кьван хуьре Азизбекован тIварунихъ галай колхоз, муьжуьд йисан
мектеб, клуб, библиотека, магазин кIвалахзавай. 1961 йисуз гьа колхоздин
майишатдихъ 210 карч алай чIехи мал, 4045 лапагар галай ва 151 колхозник
кIвалахзавай. Колхоздин сифте председатель Перинов Элиф, эхиримжиди Гидайдин
Рефиев тир.

2015 йисан агьалияр сиягьриз къачунин нетижариз килигна хуьре 211 касди уьмуьр
ийизвай. Агьалидин вири лезгияр, суни-мусурманар я.

Тарихдал гьалтайла Ухулвияр агъадихъ галай сихилриз пай жезва: Шагьар, Къирихар,
Къацанар, Такацар, Пахълар, Идрисар, Къирер, Панагьар.

Ухулвийрин гзафбур райондин юкь Ахцегьриз, Дукъузпара райондин Къаракуьре
хуьруьз, Мегьарамдхуьруьн райондин ЦIийихуьруьз, ва Азербайжандин Еникент ва
Узунмеше хуьруьз куьч хьанвайди я.

Хуьре Ыгылрин сифте чирвилер гузвай мектеб, лежбервилин фермадин майишат
«Ухулви» , хуьруьн майишатдин затIар гьасил авунин кооператив «Шалбуздагъ»
кардик ква.



https://lez.wikipedia.org/wiki/%D0%A8%D1%82%D1%83%D0%BB

Штул (урус. Штул) — Дагъустан республикадин Кьурагь районда авай хуьр.
Ашахуьруьхъ галаз «Штул» хуьруьнсоветдик акатзава. Хуьруьнсоветдин
администрациядин юкь я.

Хуьр Дагъустан Республикадин Кьурагь райондин рагъэкъечIдай пата, Кьурагь вацIун
чапла пата, Кьурагь хуьрелай 12 км яргъал чка кьунвайди я. Гьуьлуьн дережадилай
1431 кьакьанда ала.

XIX виш йисуз Штул хуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин
Кьурагь наибвалдиз талукь тир. Кумухъ хуьруьхъ галаз Штул хуьруьнжемятдик
акатзавай. Хуьруьнжемятдин кьилин хуьр тир.

2002 йисан агьалияр сиягьдиз къачунин малуматрив кьурвал хуьре 278 касди уьмуьр
гьалзавай . Агьалидин вири лезгияр, суни - мусурманар я. 1886 йисан Урусат
Империядин агьалияр сиягьдиз къачунин малуматрив кьурвал, Штул хуьруьн агьалияр
1 191 кас тир.



https://lez.wikipedia.org/wiki/%D0%A8%D0%B8%D1%85%D0%B8%D0%B4%D1%85%D1%83%D1%8C%D1%80

Шихидхуьр (урус. Шихикент) — Дагъустан республикадин СтIал Сулейман районда
авай, «Шихидхуьруьнсовет»дик акатзавай хуьр.

Хуьр СтIал Сулейман райондин кьибледа, райондин юкь тир Кьасумхуьрелай 7,5 км
кьибле пата чка кьунвайди я. Мукьвал алай хуьрер: Шихидхуьр, Бутахуьр.

Кьисади лугьузвайвал, хуьруьн бине Кьибле Лезгистандин Къуба шегьердай атанвай
Шихи тIвар алай касди кутунай. Хуьруьн «Шихидхуьр» тIвар адахъ галаз алакъа аваз
я. Амма хуьр мус арадал атанватIа дуьз малум туш.

Тарихда хуьруькай садлагьай сефер тIвар кьун, 1811 йисуз Шихидхуьруьн мукьув
урусрин кьушунри Сурхай II-дахъ галаз хьайи ягъунихъ галаз галкIанвайди я.

Фад заманрилай инихъ шихидхуьрвияр лежбервилив, малдарвилив, бахчахъанвилив ва
гъилин устIарвилив алахънавайди я. Улу - бубайри кутунвай багъар хуьре гилалди
амукьнавайди я. ЦIуру эгьлийрин эхтилатралди, шихидхуьрвияр ада ва аслу тушир
жемятдин къанунрив яшамиш жезвай, абур ханриз муьтIуьгъ тушир, нуькверрин
тIалабунар бегьемарзвачир ва харжар вугузвачир. ГьакIни абуру, 140 йис уьмуьр
гьалнай Кьасумрин Шикерхандикайни эхтилатзавай. 1877 йисан къарагъунра иштирак
авурвиляй царьдин гьукумди Шикерхан Сибирдиз акъудна ракъурнай, амма 17 йисалай
ам ватандиз элкъвена хтанай. Фад вахтарилай хуьре, хуьруьнвийрин ругьани
чирвилер къачузвай гьуьжре (медресе) кардик ква. И гьуьжредай тIвар - ван авай
диндин - алимар акъатнай. Абурун арада кьетIендаказ машгьурди Абдул - Гьалим -
эфенди я. Адан тIвар, Алкьвадари Гьасана вичин «Асари Дагъустан» улубда
кьунвайди я. Абдул - Гьалим - эфенди Мегьамед Ярагъвидин шакIуртрикай сад тир.
1850 йисуз Абдул - эфенди кьейила кьулухъ адан кар адан хва Молла Абдул - Ганиди
давамарнай. Хуьруьн муькуь алим Алипулат - эфенди, медицинадин, географиядин ва
тарихдин пара кьадарда улубрин кирам тир. Гьайиф, а улубар ва гъилелди кхьинар
чи къенин йикъалди гьеле жагъанвач.

XIX виш йисуз Шихидхуьр вири Куьре округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Куьре округдин Гуьней
наибвалдиз талукь тир. Испик ва Хезерхуьр хуьрерихъ галаз Испикрин
хуьруьнжемятдик акатзавай.

Алай чIавуз хуьре 164 кIвале 591 кас яшамиш жезва. Агьалидин вири лезгияр,
суьнни - мусурманар я. 1886 йисан агьалияр сиягьдиз къачунин нетижайрин
малуматрив кьурвал, хуьре 94 маишатар авай, агьалийрин кьадар 481 кас тир.



https://lez.wikipedia.org/wiki/%D0%A8%D0%B5%D0%B2%D0%B0%D1%80%D0%B4%D0%BD%D0%B0%D0%B4%D0%B7%D0%B5,_%D0%AD%D0%B4%D1%83%D0%B0%D1%80%D0%B4_%D0%90%D0%BC%D0%B2%D1%80%D0%BE%D1%81%D0%B8%D1%8F%D0%BD_%D1%85%D0%B2%D0%B0

Эдуард Амвросиян хва Шеварднадзе (гуржи: ედუარდ ამბროსის ძე შევარდნაძე, Эдуа́рд
Амбро́сис дзе Шевардна́дзе, 1928 йисан 25 гьерез, Мамати хуьр, Ланчхути район,
Гурия — 2014 йисан 7 чиледиз, Тбилиси) — гуржийринни советрин политикадинни
гьукуматдин крархъан, Гуржистандин ССР Жемятдин къайда хуьнуьхин министр
(1965—1968 й-р.); Гуржистандин ССР Къепепатан крарин министр (1968—1972 й-р);
Гуржистандин КП ЮК-дин 1-лагьай секретарь (1972—1985 й-р); СССГ-дин Къецепатан
крарин Министр (1985—1990 й-р); СССГ-дин Къецепатан алакъайрин Министр (1991
йисан 19 цӀехуьл — 1991 йисан 8 лагьай фундукӀ); Гуржистандин Президент
(1995—2003 й-р) я. 1985—2000 йисарин къене СГКП ЮК Политбюродин член.
Социализмдин зегьметдин кьегьал я, къенепатан къуллугъдин генерал-майор.



https://lez.wikipedia.org/wiki/%D0%A7I%D0%B2%D0%B5%D0%B3%D1%8C%D0%B5%D1%80

ЧIвегьер (урус. Чохор) — Дагъустан республикадин Ахцегь районда авай, лап дегь
чIавуз гадарнавай сувун хуьр.

Хуьр Ахцегь райондин кеферни - рагъэкъечIдай пата, Грар кIамун эрчIи пата,
кIунтIунин чапла пата алай. Адан мукьвал Грар хуьр ала.

Хуьруьн дегьвилиз килигна адан тарихдикай ва куьч хьуникай са малуматни авач.
Кьисадиз килигна, агъу квай гъуьлягърин вигьинрин себебдалди мажбур яз тунвай
гзаф дегь хуьруькай тек са 2 - 3 къатарин сурари ва душманрин вигьинрикай хуьдай
кIунтIал алай пуд къаравулдин минарайрин харапIайри малумарзава. Мумкин я и
минараяр сигнал гудай алатар хьиз кардик квай. Вучиз лагьайтIа и кIунтIалай
Дукъузпарадин Усугьчай хуьрелай Рутул райондин Хъулидар хуьрел кьван экӀя
хьанвай вири Самур дугун аквазва.

2010 йисуз «Лезгияр» фонд паталай и хуьре археологиядин эгъуьнинни-жагъурунин
кIвалахар кьиле тухванай. Эгъуьнрин финифра, хуьруьн къене ва къваларив гзаф
кьадарда авай чепедин сахсийрикай кьуд чешне кхяна къахчунай. Тарихдин илимрин
доктор Даудов Омара гуьгъуьнин нетижа хкуднай, «авай чепедин сахсияр XI виш
йисан сифте кьилерай — XIII виш йисуз талукь я, яни 1000 - 1300 йисарин къене
авай девир кьунва». Идаз килигна, ЧIвегьер хуьруьнни сурарин яшар гьа девирдиз
талукь тир чIал гиман ийиз жеда .

Ахцегь райондин эгьлийрин лексиконда Самур вацӀун кьведлагьай тӀвар тир
«ЧIвегьер вацӀ» гаф ава. И гаф гьа дегь ЧIвегьер хуьруьн тӀварцӀхъ галаз
алакъалу тирди шак авачиз я.



https://lez.wikipedia.org/wiki/%D0%A7%D3%80%D1%83%D1%82%D1%80%D0%B0%D1%86%D1%83%D1%8C%D0%BA

ЧӀутрацуьк (лат. Matricária, урус. Ромашка) — гзаф ийсарин векьин хъач я, тандал
гзаф хилер жеда. Адан кьакьанвал 35 сантиметрдив агакьда. Вични тӀулара, салара,
кӀвалерин къваларив экъечӀда. Ам Урусатда, Дагьустанда, Къавкъазда,
РагъакӀидайпатан Сибирда, РагъэкъечӀдайпатан Сибирда, Юкьван Азияда, Яргъа
РагъэкъечӀдайпата гьалтда. ЧӀутрацуькверихъ гзаф жуьреяр ава, амма азарлуяр
сагъар хъувун патал абурукай кьве жуьрединбур кардик кутазва: аптекдин
чӀутрацуьквер ва хъсан атирлу ни къведай, мецер галачир чӀутрацуьквер.
ЧӀутрацуьк — 20 кьван биологиядин жуьреяр сад йизвай набатат я.



https://lez.wikipedia.org/wiki/%D0%A7%D0%B8%D0%BD%D0%B0%D1%80%D1%82%D0%B0%D0%BB%D0%B0

Чинартала — Азербайжандин Хъачмаз районда авай, Палчухуба муниципалитетдик
акатзавай хуьр.

Хуьруьн агьалидин асул пай кърызри туькIуьрзава, ина гьакIни татар, лезгияр ва
азербайжанар яшамиш жезвайди я.

Хуьруьн бине, XVIII виш йисуз Къуба райондин Кърыз хуьряй куьч хьана атайбуру
кутунвай. 1897 - й йисуз Н. К. Зейдлицди вичин «Урусатдин Империядин Къавкъаз
вилаятдин яшамиш жезвай чкайрин сиягь» улубда и хуьр кърыз хуьрерин сиягьдик
кутунвай ва хуьре 20 мягьле авай тир чIал къейд авунвай. Кърыз халкьдин муькуь
хуьрер хьиз Чинарталани Кърыз жемятдик акатзавай.



https://lez.wikipedia.org/wiki/%D0%A7%D0%B5%D0%BF%D0%B5%D1%80

Чепер (урус. Джаба) — Дагъустан республикадин Ахцегь районда авай кьакьан суван
хуьр. «Чеперин» хуьруьнсоветдик акатзава. Хуьруьнсоветдин кьилин хуьр я.

Хуьр Ахцегь райондин кефердинни-рагъэкъечӀдай пата, райондин администрациядин
юкь тир Ахцегь хуьрелай 14 км яргъал, Дукъузпара райондин сергьятдин мукьвал
ала. Шалбуздагъдин цӀиргъинин хиле, гьуьлуьн дережадилай 1450 км кьакьанда,
Цорцин суван (2257 м) кӀане чка кьунва. Чепер хуьрелай «Мегьарамдхуьр — Ахцегь —
Рутул» рекьел кьван суван рекьерайтӀуз алай яргъавал 9 км я.

Тарихдал гьалтайла хуьр гуьгъуьнин мягьлейриз пай жезва: Агъа мягьле, Къаргъа
мягьле, Салус мягьле, Жалар мягьле .

Чепер хуьр, гьукуматдинни дяведин зурба лезги кардар тир Гьажи Давуд
Муьшкуьрвидин сихилдин хуьр я.

XVI виш йисалай 1839 йисал кьван Чепер хуьр Дукъузпарадин азад жемятдин кьилин
хуьр тир.

1839 йисуз Чепер хуьр вири Самур округдихъ галаз Урусат империядин гъилик
акатзава. Империядик квай чIавуз, хуьр Дагъустан вилаятдин Самур округдин
Дукъузпарадин наибвилиз талукь тир. 1869 йисуз хуьре 214 мягьлеяр гьисабнай.

1920 йисуз Чепера садлагьай умуми чирвилер гузвай мектеб эцигнай. 1929 йисуз
хуьр цӀийиз арадал гъанвай Ахцегь райондик кутунвай. 1936 йисуз хуьре колхоз
тешкилнай, 1961 йисуз ана 358 карч алай чӀехи малар, 8000 лапагар авай.

Гьеле Октябрьдин революциядилай вилик Чепер хуьруьн эгьлийри Азербайжандин
Хъачмаз районда авай чпин гатун чӀурарал Урьянуба хуьр арадал гъанай. Гьа хуьр
Азербайжандин чилерал алай Дагъустандин хуьр-анклав тир. 2012 йисуз Урусатди
Урьянуба ва Храхуба хуьрер, абурун 400-ев агакьана лезги агьалидихъ галаз
Азербайжандиз маса ганай.

2015 йисан агьалияр сиягьриз къачунин нетижариз килигна хуьре 667 касди уьмуьр
ийизвай. Агьалидин вири лезгияр, суни-мусурманар я.

Тарихдал гьалтайла Чепервияр гъуьгъуьнин сихилриз пай жезва: Къараханар,
КӀисрияр, Гъабгъанар, Будахар, Жалалар, Ширван Къулияр .

Хуьре умуми чирвилер гудай мектеб, XIX виш йисан жуьме — мискӀин, клуб,
улубхана, фельдшервилин пункт ва 35 карч алай чӀехи малар, 1200 лапагар хуьзвай
совхоз ава .



https://lez.wikipedia.org/wiki/%D0%A6I%D1%83%D1%8C%D0%BB%D1%83%D1%8C%D0%BA

ЦIуьлуьк (лат. Lepidium sativum, урус. кресс-салат, клопо́вник посевно́й) - фад
экъечIдай нез жедай са тахьайтIа кьве йисан хъчун набатат я, Келемринбур хзандин
(Brassicaceae) ШутIран хъач сихилдиз талукь тир жуьре я.

Иран и набататдин диге (ватан) хьиз гьисабзавайди я. ЧIуру гьалда набатат
Африкада (Эфиопия, Египет), гьакIни Азияда - Аравилин гьуьлуьн рагъэкъечIдай
къерехдилай Пакистандал кьван - гьалтзава.

Пара регионра, гьа гьисабдик Урусатдин Европадин паюна, и набатат чIуру
хъижезва, ам зирзибилганра ва маса инсанрин кIвалерин патав гвай чкайра, ракьун
рекьерин кьантIарал гьалтзава.

Таза пешер калийдин, кальцийдин, фосфордин, йоддин, ракьун, гугуртдин,
магнийдин, цурун ва мсбурун. минерал квай кьелер бул авайбур я. Абурук аскорбин
кислота, B кIватIалдин витаминар, каротин, тиамин, рутин, рибофлавин, горчицадин
эфирдин ягъ ква. Эхиримжидик квай ликозид пропсолин пешериз абурун кьетIен нини
тIям гъизва.

Дувулрикни набататрин чилин винел жедай паюник туькьуьл материя лепидин ква,
тумарик - 50-60% вишекайдал кьван зур кьуразвай пара гъери квай ягъ
(триглицеридар).

Хуш туьнтдайдини дарманар ийидайди хьиз набатат Дегь чIаван Египетда, Грециядани
Римда чизвайди тир. Таша пешерик хуш сивер ритIидай, туькьуьлни кудай хренни
кулампI тIям ква. Кьилди са таза гьалда салатрин, якIан, гъетрен, атIай
какайрин, шурпайринни соусрин тIям хъсанрун патал кутадайди я. Кьурай гьалда
вичин мас авай сифетар квадарзава.

Вичик аскорбин кислота квай нетижада ада цингадиз акси эсер ийизва. Набататдин
чилин винел жедай пайни туькьуьл материя лепидин квай дувулар фулан дарман хьиз,
пешерикай чуькьвена хкуддай кьеж анемиядин дарман хьиз, гатанвай тумарикай авур
порошок горчица алтаднавай мелгьемдин чкадал кардик кутазва.

Кьурурнавай гатай тумарикайни хъчарикай авур мазь халкьдин медицинада аллергия,
хъутур хьайила ва хирер сагъ ийидайни бактерияр рекьидай дава хьиз
кIвалахарзавай тир.



https://lez.wikipedia.org/wiki/%D0%A6I%D0%B8%D0%B9%D0%B8_%D0%9B%D0%B0%D0%BA_%D1%80%D0%B0%D0%B9%D0%BE%D0%BD

ЦIийи Лак район, ЦIийи Яхул район, Новолакский район (урус. Новолакский район) —
Урусат Федерациядин Дагъустан республикада авай муниципалитетдин район.

Район Дагъустан Республикадин рагъакIидай пата ала. Кефердинни-рагъэкъечIдай
патай Хасавюрт райондихъ галаз, кьиблединни-рагъэкъечIдай патай Къазбек
райондихъ галаз ва рагъакIидай патайни Чечня Республикадихъ галаз са сергьятра
ава.

2010 йисан Вири Урусатдин агьалияр сиягьдиз къачунин нетижайрин малуматриз
килигна, ЦIийи Яхул райондин миллетрин сиягь :

ЦIийи Лак райондин хуьруьнсоветар ва абурук акатзавай хуьрер, (къалин шрифтдив
администрациярин юкьвар къалурнава);



https://lez.wikipedia.org/wiki/%D0%A6I%D0%B0%D0%BF%D0%B0%D1%80

Азербайжанар, Кьажарар, Мугъулар, ЦӀапар (азер. азербайджанлылар) — асул
гьисабдалди Азербайжанда ва Ирандин кеферпатан вилаятра уьмуьр ийизвай туьрк
халкь. Идалайни гъейри, пара кьадарда кьажар диаспораяр Урусатда, Гуржистанда,
Иракда ва Турцияда ава . Кьадардиз килигна Къавкъаздин виридалайни чӀехи миллет
я. ГьакӀни, чӀехивилиз килигна туьрк миллетрин арадай мугъулар кьведлагьай
чкадал ала (Турциядин туьркверилай кьулухъ).

Европеоид расадин каспи типдиз талукь я. Азербайжан чӀалал рахазва. Диндал
гьалтайла кьажаррин чӀехи пай шии мусурманар, гъвечӀи пай сунияр я.

Дуьньяда виридалайни пара азербайжанар авай уьлкве Иран я, абур Ирандин кьилин
халкь тир фарсарилай кьулухъ кьадардиз килигна кьведлагьай чкадал ала. Абур
Ирандин РагъакIидай Азербайжан, РагъэкъэчIдай Азербайжан, Эрдебил ва Зенжан
вилаятрин ва Тебриз шегьердин агьалидин чӀехи пай туькӀуьрзава. ГьакӀни, тӀимил
кьадарда азербайжанри Курдистан вилаятдин рагъэкъэчӀдай патан хуьрера, Хамадан
ва Казвин вилаятдин кеферпатан хуьрера уьмуьр ийизва . Ирандин Тегьран, Кередж
ва Мешгьед хьтин чӀехи шегьерра цӀапарин чӀехи жемиятар ава. Иранда абурун
кьадар 25 миллиондив агакьзава, амма бязи чешмейри гузвай малуматриз килигна,
цӀапарин кьадар идалай гзаф виниз я ва 35 миллиондив агакьзавайди тестикьарзава
.

Урусатда азербайжанри адет тирвал Дагъустандин Дербент ва Табасаран районра
уьмуьр ийизва ва абурал республикадин бинедин халкьдин статус гала. 2010 йисан
малуматрив кьурвал, Дагъустанда абурун кьадар 131 агъзур кас тир. Къе цӀапари
Дербент райондин 58 %, Табасаран райондин 18 %, Кизляр райондин 2,3 % ва Рутул
райондин 1,5 % туькӀуьрзава. Советрин ва постсоветдин девирда уьлкведин къене
хьайи азербайжанрин миграциядин процессрин себебдалди, къе Урусатдин саки вири
регионра азербайжанрин жемиятар (диаспораяр) ава. Абурун Урусатда авай
виридалайни чӀехи жемиятар Москва шегьердин (57 123 кас) ва Тюмень вилаятдин (43
610 кас) диаспораяр я. 2010 йисан малуматриз килигна, Урусатдин Федерацияда 603
агъзур азербайжанар къейд авунай.

Грузияда азербайжанри агьалидин кьадардиз килигна гуржийрилай кьулухъ
кьведлагьай чка кьунва. Абур асул гьисабдалди уьлкведин Квемо-Картли вилаятда
гегьенш хьанва. Квемо-Картли вилаятдилай гъейри азербайжанри Кахетия,
Шида-Картли ва Мцхета-Мтианети вилаятра уьмуьр ийизва.

2002 йисуз и вилаятдин агьалидин 45 % (225 агъзур кас) азербайжанри
туькӀуьрзавай.

2002 йисуз и вилаятдин агьалидин 10 % (40 агъзур кас) азербайжанри
туькӀуьрзавай.

2002 йисуз Мцхета-Мтианети вилаятдин 1,8 % (2 агъзур кас) азербайжанри
туькӀуьрзавай. Асул гьисабдалди Мцхета районда уьмуьр ийизва.

Гуржистандин кьилин шегьер тир Тбилисида 11 агъзур азербайжанви къейд авунва, им
вири агьалидин 1 % я. Кьведлагьай чӀехи шегьер Руставида азербайжанрин кьадар 11
агъзур кас я (4 %)

Къарабагъдин гьуьжет гатӀумдалди Армениядин саки вири регионра пара кьадарда
мугъул хуьрер авай. 1897 йисуз Армениядин кьилин шегьер Ереванда 12 359
азербайжанар авай, агьалидин 42,6 % азербайжан чӀалал рахазвай . XIX виш йисан
эхирда Ереван уездда 77 агъзур азербайжанар авай. СССР-дин девирда, 1979 йисан
малуматриз килигна, Арменияда 160 800 цӀапар авай, им вири агьалидин 5,3 % тир .
Къарабагъдин дяве гатӀумдайла, цӀапаринни эрменийрин арада гьатай къаларин
себебдалди, Арменияда авай азербайжанрин вири катна хъфенай. Исятда Арменияда са
мугъулни авачирди малум я .

Турцияда азербайжанар Армениядихъ галаз са сергьятрал авай регионра гегьенш
хьанва, ибур Карс, Игдыр ва Эрзурум вилаятар я. Турцияда авай азербайжанрин лап
чӀехи пай чкадин агьалидихъ галаз акахьнава лугьуз абурун дуьз кьадар малум туш.

Алай аямда азербайжанар Европадин, Кеферпатан Америкадин ва СНГ-дин уьлквейрин
саки виринриз чкӀанва.

XVI – XVII виш йисариз талукь архивра Сефевийрин гьукуматда авай вири халкьариз,
абурун къене цIапарни кваз, «къизилбашар» лугьузвай . И тIвар куьчери туьрк
тайифаяр сад авун паталди ганай. XVIII виш йисан сифте кьилера Къавкъаздин
дявеIКъавкъаздиз дяведин вигьинар авур урусри чкадин «христиан тушир» агьалияр
сад-садавай хкягъзавачир ва виридаз «бусурманар» (мусурманар) лугьузвай .
«Персиядиз дяведин финифар» ийидалди 1722 йисуз Астраханьда чапдай акъатай I-й
Пётрдин манифестда Иранда ва Кьиблепатан Къавкъазда уьмуьр ийизвай кьуд чIехи
халкьарин тIварар кьунвай, ибур: «фарсар, эрменияр, гуржияр ва эжемияр» я. Ина
урусри эжеми тIварцIелди цIапар фикирда кьазва . Малум я хьи, XV – XVIII виш
йисара Усманрин Империяда авай азербайжанриз «эжемияр» лугьузвай . XIX виш йисан
садлагьай паюна уьмуьр авур эрмени кхьираг ва этнограф Хачатур Абовяна курд
миллетдин меденият ва къилихар къелемдиз къачурла кхьенвай хьи, сунни мусурманри
азербайжанриз ва фарсариз «русвагьардай Эжем тIвар ганай» .

Кьиблепатан Къавкъаз Урусатдин империядик акатайдалай кьулухъ, адет тирвал вири
туьрк халкьариз «татарар» лугьузвай урусри азербайжанриз «къавкъаздин татарар»
тIвар ганай .

Брокгаузан ва Евфронан Энциклопедиядин Гафарганда авай «Туьрк-татарар» макъалада
азербайжанриз «адербайжандин татарар» тlвар ганай. Гьа чIавуз Ядринцев, Харузин,
Шантр хьтин алимри «адербайжандин татарриз» «адербайжанар» тIвар гунин теклиф
вилик кутунай. Тlвар-ван авай француз антрополог Жозеф Деникера 1900 йисуз
чапдай акъудай илимдин кIвалахра азербайжанриз «туьрк чIалал рахазвай
Къавкъаздин иранвияр» тIвар ганай . Аквадай гьаларай, азербайжан халкьдин XX виш
йисуз арадал атанвай тIвар чпин тарихдин чилер тир Ирандин Азербайжан вилаятдин
тIварцIихъ галкIанвайди чир жезва . Революциядилай виликан Урусатда азербайжан
миллетдин векил къалурун патал «фарс» гафни кардик квай. XVII виш йисуз
Персиядиз сиягьат авур француз тарихдар Ш. Шардена къейд авунай хьи, гьа чIавуз
миллетдикай аслу тахьана Ирандин вири агьалидиз «фарсар» лугьузвай . Турциядин
Карс вилаятдин суни туьрквери азербайжанриз «шийияр», кьериз «эжем» лугьузвай .
Виликди Азербайжандин Ордубад районда уьмуьр авур зоки-эрменийри азербайжанриз
курдар лугьузвай. Мумкин я, мус ятIа а чилерар виш йисарин къене чкадин
цIапарихъ галаз акахьна абурун къене цIранвай курдри уьмуьр ийизвай ва абурукай
амукьайди са тlвар я. Къе малум я хьи, дяве вахтунда Лачин, Келбежер районрай
катай агьалиди чпи чпиз курд лугьузва, амма курд чIал лап кьуьзуьбурун рикIерал
ама.

Къавкъаздин чIехи пай халкьари азербайжанриз кьажар лугьузва. Къарачайрини
балкарри — къаджарлы, чеченрини ингушри — гIажари, къумукьри, яхулри ва даргийри
— къажар лугьузва . Аварри, андийри, чамалалри, багулалри ва арчийри
азербайжанриз гзаф вахтара падар лугьуда. ГьакIни, Дагъустанда вилик девирда
азербайжан миллетдиз лугьудай мад са гаф авай — гьемшерияр. И фарс гаф кьве
паярикай ибарат я гьем (са) шери (чил) ва «сачиливи» мана гузва. Азербайжан пата
авай цIахуррини рутулри азербайжанриз мугъал лугьузва .

Виш йисарин къене цIапарихъ галаз къуншивал авур лезгийрин лексикада азербайжан
миллетдин векил къалурдай са шумуд гаф ава. Виридалайни гегьеншдиз менфят
къачузвай гаф цIап я . БалкIандин фитедихъ галаз ассоциация жезвай и гаф
русвагьдин этнонимдиз элкъвенва ва эдебдин нормадилай экъечI тавун паталди
лезгийри азербайжанрин вилик и гаф кардик кутузвач. ГьакIни, лезги чIала
азербайжанриз лугьудай мад кьве гаф ава, ибур мугъул ва кьажар я, амма и гафар
асул гьисабдалди Дагъустан пата авай лезгийрин мецерал ала.

Советрин ЧӀехи Энциклопедияди гузвай малуматриз килигна, азербайжан миллетдин
энтогенезда (арадал атуна) Атропатенадин ва Алпандин бинедин агьалиди къати
иштиракнавайди я. Алпандин ва Атропатенадин тайифаяр, чи эрадилай вилик I-й
агъзур йисуз Къавкъаздиз атанвай иран ва туьрк тайифайрихъ галаз (скифар,
гуннар, булгарар, хазарар, угъузар, кипчакар, киммерияр ва мсб.) акахьна
азербайжан миллет арадал атанвайди я .

Британника Энциклопедияда азербайжанрин арадал атуникай икӀ кхьенва:
«Азербайжанар чара-чара миллетрин акахьунин рекьелди арадал атанвай халкь я.
Вичик квай виридалайни дегь элемент Кьиблепатан Къавкъаздин тайифаяр ва
Персиядин кефер пата уьмуьр ийизвай ва фарс чӀалал рахазвай мидийвияр я».

Кеферпатан Ирандин фарс агьалияр туьрквериз элкъуьнин девир, иниз XI виш йисуз
сифте туьрк селжукрин ва гуьгъуьнлайни муькуь туьрк тайифайрин атунихъ галаз
алакъалу тирди гьисабзава. Британникада кхьенвайвал, азербайжан миллетдин арадал
атуна виридалайни пара иштиракай туьрк тайифа, Азербайжандин чилерал 11-й виш
йисуз атанвай — угъузар я.

С. Т. Еремянан версиядив кьурвал, азербайжан миллетдин арадал атуниз мусурманвал
кьабулнай дегь Алпан тайифайрини чIехи кар кутунай. Абур Алпан чилерал атанвай
зурба туьрк-угъуз тайифайрихъ галаз акахьна, виш йисарин къене туьрквериз
элкъвезвай. С. М. Алиеван фикирдалди, ибур гуьгъуьнин угъуз тайифаяр тир:
байатар, кьажарар, кипчакар, афшарар, бегдилияр ва мсб.

В. Ф. Минорскийди къейд авурвал, азербайжан чIалаз хас тир фарс интонация ва
вичик квай зурба кьадарда фарс-араб асулдин гафари, азербайжан миллетдин фарс
бинейрикай хабар гузва, идалайни гъейри, туьрк чIалара жедай вокал гармония
хьтин кьетIен лишан азербайжан чIалак квач.

«РагъэкъечIдай патан тарих» ктабди гузвай малуматриз килигна азербайжан
миллетдин арадал атунин процесс XV виш йисан эхирда акьалтIнай. Сефевийрин
династияди гьукум гьалай девирда абуру шийи мезгьеб кьабулнай. Тарихдарри
азербайжан миллет, кьибле патавай Къизил-Уьзен вацIалай кеферда авай Къавкъаздин
ЧIехи цIиргъел кьван ва Каспи гьуьлуьн кьерерай рагъакIидай пата авай Гуржистан
ва Армениядал кьван экIя хьанвай сергьятрин къене арадал атанвайди гьисабзава.

Туьрк тайифайрин Ирандай Кьиблепатан Къавкъаздиз куьч хьунин процесс дуьз XVI –
XVII виш йисаралди давам жезвай. ГьакI, Мугъандин чилерал шагьсеванар ва падарар
акъатнай .

В. А. Шнирельманан фикирдалди, Кеферпатан Азербайжанда чара-чара туьрк тайифаяр
сад-садахъ галаз акахьна са азербайжан миллетдиз элкъуьнин процесс 1920 – 1930
йисаралди кьиле физвай.

Урусатда азербайжанрин энтогенездикай сифте малуматар XIX виш йисан эхирриз
талукь я. Урусатдин империяда акъатзавай Эфронан ва Брокгаузан Энциклопедияда
мугъулрикай икI кхьенвай: «Адербейжандин татарар — туьрк-селжукрин, Гулагу-Ханан
кьушундин туьрк-монголрин ва тамамдаказ туьрк хьанвай иранвийрин несилар я».

Сефевийрин династияди Иранда гьукум гьалай чIавуз абурун гъилик Персиядин чIехи
пай акатнай ва чкадин туьркни фарс чIалари сад садаз чIехи таъсир къалурнай .
XVIII виш йисуз Сефевийрин династия терг хьайидалай кьулухъ азербайжан миллетди
уьмуьр ийизвай чилерал цIудралди саки аслутушир гьукуматар арадал къвез-хъфизвай
. XIX виш йисан къене урусринни-фарсарин дявеяр гатIумнай. Фарсариз чеб
душмандин кIаник акатзавайди акурла, дяве вахтунда акьалтIарун паталди урусриз
икьрар кьабулиз теклифнай. 1828 йисуз кьве патани «Туьркменчайдин икьрар»диз
къул чIугунай. Икьрардин тIалабунрив кьурвал, Араз вацIалай кефердихъ галай
Ирандин регион (Кеферпатан Азербайжан) Урусатдин Империядин гъилик физвай, амма
Кьиблепатан Азербайжан Ирандин къене аламукьзавай . Идан нетижада азербайжан
халкь кьве патаз пай хьанай, адан чIехи пай Иранда, гъвечIи пайни Къавкъазда
амукьнай ва Иранда авай азербайжанри уьлкведа чпин нуфус квадарнай.

1886 йисан сиягьрин малуматриз килигна, Урусатдин империяда азербайжанри
Бакудин, Елизаветпольдин, Тифлисдин ва Еревандин губерияйра, гьакIни Дербентдин
ва Закаталадин округра уьмуьр ийизвай, абурун вири санлай кьадар 1 139 659 кас
тир .

Чпиз кьилдин гьукуматар авай къунши гуржийрилай ва эрменийлай тафаватлу яз, 1918
йисалди азербайжанриз чпин гьукумат авачир. Абуру чеб мусурман умматдин са чIук
яз гьисабзавай . Урусатдин империя чкIайдалай кьулухъ, 1918 йисуз, къенин
Азербайжандин сергьятрин къене, азербайжан миллетдин тарихда садлагьай
демократик республика арадал гъанай — Азербайжандин Демократик Республика (АДР).
Кьве йис уьмуьр гьалай и жегьил гьукумат фад заманда СССР-дик акатнай. Советдик
акатайдалай кьулухъ Азербайжандин ССР тешкилнай. 1925 йисан малуматриз килигна,
АССР-да 1 241 758 азербайжанди уьмуьр ийизвай, им вири уьлкведин агьалидин
59,6 % тир . Ватандин ЧIехи Дяведин йисара чIехи пай азербайжанар чпин ватан
хуьн патал Яру Кьушунрин жергейрик экечIнай. Азербайжандин вадакай са эгьли
фронтдиз рекье гьатнай. Телеф хьанвайбурун кьадар виш агъзурралди алцумзава.
ГьакIни, 7,5 агъзур азербайжанви Афганистандин дяведани иштирак авурди я.

1990 йисан январьдиз чкадин оппозиция терг авун патал советрин кьушунрин
батальонар Баку шегьердиз залан техникадаллаз гьахьайла вишералди ислягь граждан
агьалияр кьенвай. Гьар йисуз 20 январьдин юкъуз Азербайжанда траурдин югъ
малумарзавайди я. 1991 йисуз СССР-дин эсердикай хкъечIай Азербайжан аслутушир
гьукуматдиз элкъвенай. 1991-1993 йисарин къене давам хьайи Сувун Къарабагъдин
дяведин нетижада 1 миллион кьван азербайжанри Къарабагъдин чилер гадарна
Азербайжандин къене патан районриз ва шегьерриз куьч хьанай ва гуьгъуьнлай
абурал катайбурун статус гилигнай . 1992 йисан февраль вацра эрмени яракьвийри
Хужалы хуьре авур гатун-кьиникьра вишералди ислягь азербайжанар телеф хьанай. И
югъ Азербайжанда траур хьиз къейдзава. 1988-1989 йисарин къене Армениядай
Азербайжандиз 186 агъзур мугъул катнай.

Мугъулрин кьетIен этник группа терекемеяр я. Абур Дагъустандин Дербент районда
ва Азербайжандин бязи районриз чкIанва. Сифте яз «терекеме» гаф са тайифадин
милли тIвар тир, амма XIX — XX виш йисара Азербайжанда куьчери малдарвилел
алахънавай агьалидин виридаз терекеме лугьуз хьанай. Дагъустандин терекемеяр
яргъал йисара дарги ва яхул ханрин мулкара лукIвилин къуллугъдал алай.

Азербайжан чIал — туьрк чIаларин хзандин кьиблединни-рагъакIидай патан угъуз
чIаларин группадик акатзава. И группадик гьакIни гагауз, туьрк, туьркмен, салар,
хорасан-туьрк чIалар ва крым-татар чIалан кьиблепатан нугъат, узбек чIалан
хорезм нугъатни акатзава . Виш йисарин къене азербайжан чIал фарс ва араб
чIаларин зурба таъсирдик квай виляй, къе и чIалак 10 агъзуралай виниз араб-фарс
бинедин гафар ква.

Азербайжан чIал Азербайжандин агьалидин саки 98 % пайдин хайи чIал я . Идалайни
гъейри, азербайжан чIалал Ирандин кеферпатан вилаятрин, Гуржистандин
рагъэкъэчIдай патан региондин ва Дагъустандин Дербент ва Табасаран райондин
агьалияр рахазва. Азербайжанда, Гуржистанда ва Урусатда уьмуьр ийизвай
азербайжанрин саки виридаз хъсан ва я пис дережада урус чIал чизва. Иранда авай
азербайжанриз фарс чIал хайи чIалан дережада чизва. Самур вацIалай кьибле пата
уьмуьр ийизвай гзаф пай лезгийрин азербайжан чIалан чирвилер усалбур туш, гьатта
жегьил несилриз хайи лезги чIалалай хъсан азербайжан чIал чизва. ЦIудралди лезги
хуьрерин агьалияр тамамдаказ азербайжан чIалал элячIнава.

Генетикадин жигьетдай азербайжан чIал кьве жуьредин нугъатрин группадиз пай
хьанва: угъуз ва кипчак нугъатар). Вичин нубатда и кьве группайрик пара кьадарда
нугъатар ва чкадин рахунар ква. Тарихдин къене кьве патаз пай хьана къакъатнавай
азербайжан чIал (Иран ва Азербайжан) и вилаятра кьилди вилик физвай. Иранда фарс
чIалан къати таъсирдик галай эдеби азербайжан чIал Къавкъаздин эдеби азербайжан
чIалавай са кьадар тафаватлу я. Кеферпатан Азербайжан Урусатдин империядик
акатайдалай кьулухъ, XIX виш йисуз шемахадин ва бакудин нугъатрин бинедал къенин
эдеби азербайжан чIал туькIуьрнай .

Азербайжан чIалал кхьенвай сифтегьан тарихдин материалар XIII виш йисариз
талукьбур я . Чи йикъарив агакьай виридалайни дегь азербайжан эдебиятдин эсерар,
XIII – XIV виш йисарин къене уьмуьр гьалай шейгь Пуре Гьасанан туькIуьрунар я .
XV виш йисан эхирар азербайжан чIал зарбдиз вилик физвай ва цуькведа авай вахтар
тир. Гьа девирда азербайжан чIалал Насими, Хатаи, Физули хьтин зурба кхьирагри
ва шаирри кхьизвай . Чпин эсерар абуру азербайжан чIалан тебриздин нугъатдал
туькIуьрзавай. Яргъал вахтунда азербайжан чIалди Кеферпатан Иранда ва
Кьиблепатан Дагъустанда «чкадин чIалан» роль къугъвазвай, яни чара-чара миллетри
сад-садахъ галаз рахадай умуми чIал (месела, къе Дагъустанда урус чIал хьиз) .
Виш йисарин къене лезгийрихъ галаз къуьн-къуьневаз уьмуьр гьалай азербайжанрин
чIалай лезги чIалак пара кьадарда цIап гафар гьатнава, гьатай гафарин гзафбуру
бинедин лезги гафар чуькьвена арадай акъуднавайди я.

XX виш йисан къене азербайжан чIалан кхьинар пудра дегиш хьанай. 1922 йисалди
азербайжанри араб гьарфаралди кхьизвай. 1920 йисара араб гьарфар латин
алфавитдиз дегишарнай, гуьгъуьнлайни кирил графикадиз . 1958 йисуз алфавит
чIалаз мадни кутугдайвал кирилл алфавит хъсанарнай ва адак са алфавитдани гьалт
тийизвай Ҝ и Ҹ гьарфар кутунай. 1991 йисуз Азербайжанди СССР-дикай аслутуширвал
малум авурдалай кьулухъ, абуру туьрк алфавит кьабулна виликан латин графикадиз
элкъвенай.

Азербайжан миллетдин вини толерантвал француз тарихдар Элизе Реклюдини
къейднавай: «Эхирни, муькуь динриз ибадат ийизвай миллетрихъ галаз хуш авсият
хуьн – азербайжан халкьдиз хас тир хъсан тIуларикай сад. Кьиблепатан Къавкъазда
шиийри винизвал ийизвайтIани, абуру чкадин суни эгьлийриз садрани дарвал гайиди
туш. Араб уьлквейра и кьве мезгьебрин арада жедай пехъи душманвал, Кьиблепатан
Къавкъаздин азербайжанриз хас туш.»

«ТIулариз килигна азербайжанар азадвал кIандай, дамахар квачир, гьар са кар
чирунал рикI алай, хиве кьур гаф кьилиз акъуддай миллет я. Са кьадар умун ятIани
абуру чеб лайихлудаказ тухузва ва къарарар фад кьабулзава. Чпиз гьуьрметсузвал
авур ва ягь-намусдик кягъай касдиз азербайжанри къати жаваб гуда.
Къал-гьуьжетдин гьалара вичик туьнтвал хас тир цIаправай вич гъилера кьаз жезвач
ва гзаф гагьди лас хъжезвач, амма абур чеченар ва осетинар хьиз пехъи туш» .



https://lez.wikipedia.org/wiki/%D0%A6%D1%83%D1%80%D1%83%D0%B3%D1%8A

Цуругъ (урус. Зрых) — Дагъустан республикадин Ахцегь районда авай хуьр.
«Цуругърин» хуьруьнсоветдик акатзава. Хуьруьнсоветдин кьилин хуьр я.

Хуьр Ахцегь райондин рагъакIидай пата, райондин администрациядин юкь тир Ахцегь
хуьрелай 16 км яргъал, КьехуьлкIам вацIал ала. Хуьруьн къаншардилай Гельмец -
Ахцегь цIийргъинин иер акунар ахъа жезва. Хуьруьн кьлихъ самур дугунда яргъи
хьанвай Самур цIиргъинин 3004 м кьакьанвал авай Ялахъ кIукI хкаж хьанва.

Тарихдал гьалтайла хуьр гуьгъуьнин мягьлейриз чара жезва: Къаникъал, ЦIапаз,
ЦIарах, Вигьра, Хулихъ, РатIар, Къигьихъ, Шуьтерухъ .

Хуьруьн мукьув гвай тIебиатдин сергьятар: Аркъа, Верхьер, Вини сурар, ГъвечIи
яйлах, ЧIехи яйлах, Зигье кал, ЧIутериз, ЧIулав цIарар, Кал, Калун мигьий,
Къванеркар, ЦIутIар кам, Силин кам, Цигнид кам, ГъвечIи сув, Кьилин ятах, ПIирен
ятах, Харабрин ятах, ТIежибан ятах, ЦIарал ятах, Умах дередин ятах, Тамун кьилин
ятах, Кьаладин кьагияр, Хтум авай тIулар.

Хуьре ва адан къваларив гвай булахар: ВацIун булах, Юрфа булах, Харабрин булах,
Суван булах, Келен цин булах, МуркIад булах, Таран чIукарин булах, Аспарин
булах, Панагьрин булах, НуькIрен булах, Милижаян булах, Къачан булах, Гьажисейн
бубад булах, Купул цин булах, Хибдин чипIерин булах.

Цуругъар хуьруьн тIвар «Цур» (металл) гафуникай арадал атанва. Вучиз лагьайтIа,
вилик вахтара хуьре цурцин чатун устIарвал абад тир.

Цуругъ хуьр, вилик Азербайжандин Къуба районда авай са тIварцин хуьряй
Дагъустандиз куьч хьанвайбуру арадал гъанвай. Абурун иниз куьч хьунин себеб ара
датIур тарашунар ва къенепатан дявеяр тир. Катнавайбур Ахцегь беквалдин гъилик
квай чилерел секин хьанвай. Сифте Ахцегь беквалдин, ахпа Ахцегьпарадин азад
жемиятдин сергьятда авай хуьр яз, Цуругъар гьамиша Рутул беквал паталай
вигьинрик акатзавай. Мукьвал авай Кусесер хуьр рутулри барбатIнай, ва агьалияр
лукIвилиз мажбур авунай. Рутулри Цуругъриз виридалайни къати пуд вигьин кьиле
тухванай, гьа пудрани цуругъвийри Ахцегьрин куьмекдалди рутулар яна алуднай.
Къенепатар дявеяр кьве патайни регьимсузрвилерин арадал атунин себебар тир.
XVIIІ виш йисуз бязи муькуь лезги хуьрерни кваз Цуругъарни Рутул беквалдик
акатнай. Са тIимил вахтунилай, рутулрин чIехи мертебайра авай ксарин патахъай
зулум къвезвайвиляй, Рутул беквалдик квай лезги хуьрерин эгьлийри каъзикъумухрин
хан тир Сурхай-ханан гъилик акатун тIалабнай.

1839 йисуз Цуругъар вири Самур округдихъ галаз Урусат империядин гъилик акатнай.
Империядик квай чIавуз, хуьр Дагъустан вилаятдин Самур округдин Ахцегьпара
наибвалдиз талукь тир. Ва Кьехуьл хуьруьхъ галаз Цуругърин хуьруьнжемятдик квай.

Гьа чIавуз хуьре дувандин крар адетрин ва Шариатдин делилралди кавхайри ва
къадийри кьиле тухузвай. СССР цIийиз арадал атайла Цуругъар 1929 йисал кьван
Самур округдик квай, гуьгъуьнлай, администрациядин реформайрилай кьулухъ хуьр
цIийиз арадал гъанвай Ахцегь райондик кутунай.

Ватандин ЧIехи дяведин йисара 108 цуругъви фронтдиз рекье гьатнай, абурукай 60
кас элкъвена хтанач. Афгъан дяведа 8 цуругъви иштиракнай.

2015 йисан агьалияр сиягьриз къачунин нетижариз килигна хуьре 1 644 касди уьмуьр
ийизвай. Агьалидин вири лезгияр, суни-мусурманар я.

Алай чIавуз 200 цуругъви хзан Тюмень вилаятдин Радужный шегьерда уьмуьр гьалзава
.

Тарихдал гьалтайла Цуругъвияр гъуьгъуьнин сихилриз пай жезва: Панагьар,
Татарханар, Усманар, Искирияр, Аспарар, Эпелар, Къагьраяр, ЦIиркIерар,
Палтабашар .

Хуьре культурадин КIвал, XIX виш йисан гьуьжре галай мискIин, 600 кIелдайбур
гьакьарзавай мектеб, улубхана, фельдшерни - акушервилин пункт.

Хуьре колхозар ва хуьруьн майишатдин сад хьанвай муькуь организацияр авайди туш,
гьавиляй хуьруьн майишатвилин асул субъект кьилдин майишатар я. Вилик абад
хьанвай бахчахъанвал 1990 йисуз агъуз аватнай. Асул гьисабдалди келемар цунивди
вилик фенвай лежбервални гила агъуз аватна. Аксина, малдарвал гегьеншдаказ вилик
фенва, хуьруьнвийри 1537 карч алай чIехи малар, ва 700 - дилай пара лапагар
хуьзва. Хуьре чилериз яд гудай гуьгъуьнин системаяр ава: «Ахцегь - КьакIарин
къубу», «Селер хвал», «ЦIаран хвал», «Кьехуьл кIам», «ЧIагъвар кIам», «Кьиян
кIам» .



https://lez.wikipedia.org/wiki/%D0%A6%D1%83%D0%BD%D1%82%D0%B0_%D1%80%D0%B0%D0%B9%D0%BE%D0%BD

Цунта район — Урусат Федерациядин Дагъустан республикада авай муниципалитетдин
район.

Район Дагъустандин лап рагъакIидай пата ала ва ЦIумада, Тлярата районрихъ, Бежта
белгендихъ ва Гуржистандихъ галаз са сергьятра ава.

СССР-дин ВЦИК-дин Президиумдин 1930 йисан 25 декабрь тарихдин къарардалди,
ЦIумада райондин ирид хуьруьнсоветрикай администрациядин юкь Кидеро хуьре аваз
Цунта район арадал гъанай. 1935 йисуз райцентр Шаури хуьруьз акъуднай.

Чеченрин ва ингушрин депортациядилай кьулухъ, 1944 йисуз райондин вири агьали
ЧИАССР-дин Ведено райондиз акъудна куьчарнай ва КПСС Дагобкоман къарардалди
Цунта район терг авунай ва адан чилер ЦIумада райондин ихтиярдиз вуганвай.

Гуьгъуьнлай, Чеченарни ингушар элкъвена чпин хайи чилер хтайла, 1955 йисан 15
ноябрьда РСФСР-дин Вини Советдин Президиумдин Къарардалди администрациядин юкь
Бежта хуьре аваз Цунта район гуьнгуьна хъхтунай. 1992 йисуз райондин
администрациядин юкь Кидеро хуьруьз акъуднай.

2013 йисуз Дагъустандин Халкьдин КIватIалди кьабулай къарардалди Цунта районда
ва Бежта белгенда цIийи хуьрер арадал гъанай: Цунта районда — Цунта хуьр, Бежта
белгенда — Балакури, Жамод, Исоо.

2010 йисан Вириурусатдин агьалияр сиягьдиз къачунин нетижайрин малуматриз
килигна, Цунта райондин миллетрин сиягь:

Райондик 12 муниципалитетар (хуьруьнсоветар) ва 57 хуьр акатзава (къалин
шрифтдив, са шумуд хуьрерин арадай администрациярин юкьвар къалурнава);

Шаитли хуьре гьар йисуз февраль вацра дидо халкьдин «игби» сувар кьиле
тухузвайди я.



https://lez.wikipedia.org/wiki/%D0%A5%D1%8A%D1%83%D1%8C%D0%BB%D0%B5%D1%80

Хъуьлер (урус. Хуля) — Дагъустан республикадин Ахцегь районда авай гадарнавай
сувун хуьр.

Хуьр Ахцегь райондин кефер пата, райондин администрациядин юкь тир Ахцегь
хуьрелай 9 км яргъал, Самур цIиргъинин кьиблепатан хушарал ала.

XVI виш йисалай 1839 йисал кьван хуьр Ахцегьпарадин азад жемиятдик акатзавай
«Ахцегьпара - 1» хуьрерин жемиятдик квай.

1839 йисуз Хъуьлер вири Самур округдихъ галаз Урусат империядин гъилик акатнай.
Империядик квай чIавуз, хуьр Дагъустан вилаятдин Самур округдин Ахцегьпара
наибвалдиз талукь тир. ЦIуру Хкем хуьруьхъ галаз Хкемрин хуьруьн-жемиятдик квай.

1929 йисуз хуьр цIийз арадал гъайи Ахцегь райондик кутунай. Вилик хуьре 700-лай
пара майишатар авай. ХIХ виш йисан сифтейра чилин уьцIуьнрин себебдилай
хуьруьнвийрин чIехи пай маса чкадиз куьч хьанай, амма куьч тахьана амукьайбуру
хуьреалай 3,5 км яргъал ЦIийи Хъуьлер арадал гъанай, гьана 400 майишатар авай.
Хуьр вичин мублагь чилерив, тежриба авай лежберрив, Куйбышеван тIварунихъ галай
девлет авай колхоздив, иер мискIиндив ва араб чӀалан алимрив машгьур тир.

Ватандин ЧIехи дяве чIавуз фронтдиз 80 хъуьлуьви рекье гьатнай, абурукай
вирини-вири 7 кас элкъвена хтанай.

1951 йисуз 400 майишатрикай хуьре вирини-вири 70 майишат амай ва 1960 йисуз
абуру хайи сувар эбеди яз гадарна хъфенай. Хъуьлуьвийрин гзафбуру Дагъустандин
ЦIаяр шегьерда уьмуьр ийизва.

1886 йисан Урусатдин Империядин агьалияр сиягьриз къачунин нетижайриз килигна,
хуьре 359 касди уьумуьр ийизвай . Вири лезгияр, суни-мусурманар тир.



https://lez.wikipedia.org/wiki/%D0%A5%D1%83%D1%8C%D1%80%D1%83%D1%8C%D0%B3

Хуьруьг (урус. Хрюг) — Дагъустан республикадин Ахцегь районда авай хуьр.
«Хуьруьгрин» хуьруьнсоветдик акатзава.

Хуьр Ахцегь райондин кефер пата, райондин администрациядин юкь тир Ахцегь
хуьрелай 14 км яргъал, Самур вацIун чапла къерехдихъ гала. Самур вацӀун дугундин
кефер патайтӀуз Самур цIиргъ яргъи хьанва ва адан 3004 м кьакьанвал авай Ялахъ
кӀукӀ Хуьруьг хуьряй акваз жеда.

1839 йисуз Хуьруьг хуьр вири Самур округдихъ галаз Урусат импердиядин гьукумдик
акатнай. Империядик квай чIавуз, хуьр Дагъустан вилаятдин Самур округдин
Ахцегьпара наибвалдиз талукь тир.

2010 йисан агьалияр сиягьриз къачунин нетижариз килигна хуьре 2 241 касди уьмуьр
ийизвай. Агьалидин вири лезгияр, суни-мусурманар я.

Тарихдал гьалтайла хуьруьгвияр агъадихъ галай сихилриз пай жезва: Халтаяр,
Болбутар, МикӀияр, ЭкӀерар, Мхацар, Челдияр, ЦӀурар, Хашалар, Саларар,
Гъуьруьгъар.



https://lez.wikipedia.org/wiki/%D0%A5%D1%83%D1%8C%D1%80%D0%B5%D1%85%D1%83%D1%8C%D1%80

Хуьрехуьр (урус. Хюрехюр) — Дагъустан республикадин Кьурагь районда авай,
«Кьурагь» хуьруьнсоветдик акатзавай хуьр.

Хуьр Дагъустан Республикадин Кьурагь райондин кьибле-рагъакӀидай пата, райондин
администрациядин юкь тир Кьурагь хуьрелай автомобил рекьелайтӀуз 17 км яргъал
кьиблединни-рагъакӀидай пата чка кьунва.

Хуьрехуьр хуьруьн тӀвар «Хуьруьн къене авай хуьр» хьиз аквазва. Идан квехъ галаз
алакъа аватӀа дуьз малум туш. Мумкин я, им гилан хуьруьн мукьвал (200—300 м)
алай Хуьрехуьр куьч хьанвай кьведлагьай чка ава лугьуз арадал атай тӀвар я.
ГьакӀни, цӀийи чкадиз куьч хьайила хуьруьз «ЦӀийихуьр» тӀвар ваъ, «Хуьрехуьр»
вучиз эцигнавайди ятӀа гьеле малум туш. ТӀварцӀин арадал атунин кьведлагьай
версиядив кьурвал, хуьруьнвияр арабри чеб гужуналди ислам диндиз элкъуьрунин
алахъунриз муьтӀуьгъ тежезвайвиляй, арабри абуруз, араб чIалал «МуьтӀуьгъ
тежербур» мана гузвай «Хуьрехуьр» ва я и гафуниз мукьва са гафуналди тӀвар
эцигнавай.

Хуьруьн арадал атунин тарих, адан тӀварцӀин арадал атун ва яшар чирун гьеле
герек я. Чав агакьай кьисайриз килигна, хуьр сувара са чкадай маса чкадиз пудра
куьч жезвай, гилан чка хуьруьн тарихда пудлагьайди я. Хуьруьн сифтегьан чка
гилан чкадилай 3 км рагъэкъечӀдай пата вацӀун агъана алай. Ина сурун ва чилив
сад хьанвай дараматрин харапӀаяр ама. Кьведлагьай чкадиз, гилан хуьруьз
200—300 м мадни мукьвал, хуьр мус ва гьи себебдилай куьч хьанватӀа малум туш.
Амма, са тестикь хьанвачир версия ава хьи, са чӀавуз тӀебиатдин катаклизмрин
нетижада и чкайра чӀехи гъуьлягъар арадиз акъатнай ва чкадин эгьлийриз пара
инжиклу ийизвайвиляй хуьр суван гуьнедал алай цӀийи чкадиз куьч хьун мажбур
хьанвай. ЦӀийи чка адав тафаватлу ва менфятлу тир хьи, ам чарабурун вилериз
таквадай чкадал алай. Хуьруьн кьулухъ галай суван кьве кукӀвал, къецепатай
хатавал акурла хуьруьз хабар гузвай къаравулдин минараяр эцигнавай. И чкадал
алай чӀавуз хуьруьн яшар гькӀни малум туш. ЦӀуру эгьлийрин (гила рагьметда авай
Къужа буба, Азим буба ва мсб) эхтилатралди, пудлагьай, гилан, чкадиз хуьр
тахминан 1800 — 1820 йисара куьч хьана ацукьнавай. Гьавиляй хуьруьн 200 йис яшар
авайди гьисабайтӀа жеда. Хуьруьн эхиримжи куьч хьун, адан кьилихъ галай сувалай
къванерин аватун мукьвал-муькьвал хьана кӀвалерин чукӀурунар, гьатта инсанрин
телефвилер ва майишатриз чӀехи зарарар галукьарунин себебдилай хьанвай. И карди
инжиклу авур хуьруьнвийри яргъалди фикир-фагьумна цӀийи чка кьуна секин жез
къетӀнай. Маракьлуди ам я хьи, бязибуру и карда хуьрехуьрвийрихъ галаз
Кьурагьдин хандини иштирак авурди лугьузва. Хандин куьмекдалди цӀийи хуьруьн
план туькӀуьриз урус инженер эвернавай. Ада хуьр кӀуьд мягьлейриз пайнай. Гила
хуьруьн винел патан пландиз килигайтӀа, кьве дуьз тик ва кьве дуьз къаткай
куьчеяр акваз жеда.

XIX виш йисуз Хуьрехуьр вири Куьре округдихъ галаз Урусатдин империядин гъилик
акатзава. Империядик квай чӀавуз, хуьр Дагъустан вилаятдин Куьре округдин
Кьурагь наибвалдиз талукь тир. Кимихуьр ва Тител хуьрерихъ галаз
Хуьрехуьруьнжемятдик акатзавай. Хуьруьнжемятдин кьилин хуьр тир.

Вилик хуьр кьве мискӀин авай, абурукай сад жуьмя мискӀин тир. Совет береда
абрурукай колхоздин майишатдин алатар хуьдай гьамбархана авунай. Алай чӀавуз
абур кьведни уьцӀена. 1932 йисуз вири эгьлийрин куьмекдалди хуьре садлагьай
мектебдин дарамат эцигнавай. Ам эцигунин кӀвалахрал Урусатдай устӀарар
эвернавай. Абурукай сад тир Сергей хуьре яргъалди амукьна уьмуьр гьалнай. Яргъал
йисара мектебдин директорвиле, ДАССР-дин лайихвилер авай муаллим, Шагьпазов
Мегьамад кӀвалахнавай.

Ватандин ЧIехи дяве чIавуз хуьряй фронтдиз 45 хуьруьнви рекье гьатнай. Абурукай
анжах 25 кас элкъвена хтанвай.

1966 йисан чукӀурдай къати чилин зурзунрилай кьулухъ, Хуьрехуьруьн агьалийрин са
пай Мегьарамдхуьруьн райондин КьепIир Къазмаяр хуьруьз, са кьадарни ЦІийи Усур
хуьруьз куьч хьанвай. Гила ана хуьрехуьрвийрин 200-лай пара майишатар ава.
Кьулувилиз куьч жедалди хуьре 120 майишатар ава. Алай чӀавуз хуьре майишатрин
кьадар 80-ав агакьна. Жуьреба-жуьре себебралди пара кьадарда хуьрехуьрвияр
виликан СССР-дин чара-чара пипӀера секин хьанва. Азербайжандин чара-чара районра
ва шегьерра абурун тамам сихилар арадал атанвайди я.

1967 йисалай 1968 йисал кьван хуьр «Кьурагь» совхоздик квай, ва 1989 йисалай
«Хуьрехуьруьн» колхоз цӀийи кьилелай гуьнгуьна кухтунвай. Колхоздиз 20 йис кьван
практик — Абдулкеримов Вагьаба регьбервал ийизвай, гуьгъуьнлай ада ДАССР-дин Лап
Вини Советдин Депутатвилин везифа къачунвай. Колхоздин экономикадин вилик финин
ва кӀеви хьунин себебдилай хуьруьн социал сферани вилик физвай. АкӀ, Ватандин
ЧӀехи дяведин йисара колхоздин геллегьра 7 агъзур кьил лапагар, 400 — лай пара
карч алай чӀехи малар, 100 кьван балкӀанар, 30 жуьт яцар гьисабдик квай.
Райондин садлагьай хуьрерин жергеда, Хуьрехуьр радиодин аппаратурадалди,
телефондин алакъадив таъмир авунвай, клуб ва улубхана эцигнавай. 1950 — й
цисарин эхирда хуьре ина дизельдин муьгъ ва электростанция эцигнавай.

2002 йисан агьалияр сиягьдиз къачунин малуматрив кьурвал хуьре 363 касди уьмуьр
гьалзавай. Агьалидин вири лезгияр, суни — мусурманар я. 1886 йисан Урусат
Империядин агьалияр сиягьдиз къачунин малуматрив кьурвал, Хуьрехуьруьн агьалияр
311 кас тир.

Хуьре ругуд асул сихилар ава: Квашар, ПцӀияр, Къурдумар, Къалаяр, Такаяр,
КьатӀар.



https://lez.wikipedia.org/wiki/%D0%A5%D1%83%D0%BD%D0%B8%D0%BA

Хуник (урус. Хнюх, рут. ХыIныIхъ) — Дагъустан республикадин Рутул районда авай,
«Рутул» хуьруьнсоветдик акатзавай хуьр.

Хуьр Дагъустан Республикадин Рутул райондин рагъэкъечӀдай пата, райондин юкь тир
Рутул хуьрелай 5 км кефер пата, Самур цIиргъинин кьиблепатан гуьнеда, Рутул
вацIун дугуна ала.

XIX виш йисуз Хуник хуьр вири Самур округдихъ галаз Урусат империядин гъилик
акатзава. Империядик квай чӀавуз, хуьр Дагъустан вилаятдин Самур округдин Лучек
наибвалдиз талукь тир. Играх, ИчIа, Лакун, Рутул, Кича ва Рутул хуьрерихъ галаз
Рутул хуьруьнжемятдик акатзавай.

2002 йисан агьалияр сиягьдиз къачунин малуматрив кьурвал хуьре 129 касди уьмуьр
гьалзавай. Агьалидин вири рутулар, суни — мусурманар я. 1886 йисан Урусат
империядин агьалияр сиягьдиз къачунин малуматрив кьурвал, Хуник хуьруьн
агьалияр, вири рутулар яз 132 кас тир.

Хуьруьн сихилар: Шейхийер (и сихилдин улу-буба шейх тир пак кас тир), Кавхыйер,
Тахъуйер, Мисийер, Уджалыйер (рутул чIалал — пакбур, арабрин уьлквейрай
атайбурун несилар), Апсарыйер.



https://lez.wikipedia.org/wiki/%D0%A5%D1%83%D0%B4%D0%B0%D1%82

Шегьер Азербайжан Республикадин кефердинни-рагъэкъечIдай пата, Самур-Девечи
аранда, Хъачмаз райондин юкьван пата, райондин кьилин шегьер тир Хъачмаз
шегьердилай 20,4 км кефер пата, Баку шегьердилай 184 км яргъал, «Худат» ракьун
рекьин станциядал ала.

2009 йисан Азербайжан Республикадин агьалияр сиягьдиз къачунин малуматриз
килигна, шегьерда 15.437 касди уьмуьр гьалзавай, абурукай: итимар — 7.615 кас,
папар — 7.822 кас тир.

Худат гзафмиллетрин шегьер я. Ина азербайжанар, лезгияр, куьрдер, татар, урусар,
туьрквер, цыганар хьтин халкьари санал уьмуьр гьалзава. Агьалийрин чIехи пай
цIапари туькIуьрзава. Совет береда шегьерда цIапаринни лезгийрин кьадарар саки
сад хьиз тиртIа, гила цIапар лезгийрилай саки кьведра пара ава. Лезгийрин тIимил
хьунин себебар, Суван Къарабагъдин конфликт чIавуз гзафбурун Дагъустандиз куьч
хьун ва шегьерда амукьай пара кьадарда лезги хзанар ассимиляция хьана цIапариз
элкъуьн я. Ахьтинбурун паспортра миллет къалурзавай цIарцIел “азербайжанви”
кхьенвайди я. Шегьерда, паспортра “азербайжанви” кхьенвай “михьи” азербайжанвияр
саки авайди туш. Азербайжанвияр хьиз къалурнавайбурун гзафни-гзаф пай тарихдин
къене цIаплашмиш хьанвай татар, куьрдер, туьрквер, лезгияр, цыганар ва маса
бицIи халкьар я. Абуруз чпин улу бубаяр маса халкьар тирди чизва, амма чIал ва
гьа миллетдиз талукьвилин кьатIун тамамдаказ квахьнава. Хайи чIал са гьалда
хвенвай тек сад тир халкь — лезгияр я. Амма а лезгийрин са паюнин лезги чIалан
чирвилер акьван усал я хьи, абур лезги чIаланни цIап чIалан акахьунал рахазва. И
акахьай чIалан цIапарни гъавурда акьазва. Азербайжан агьалидин кьуьзуь несилар
лезги чIалан гъавурда акьазва, гзафбурувай адал рахазни жезва.



https://lez.wikipedia.org/wiki/%D0%A5%D1%80%D0%B0%D1%85%D1%83%D0%B1%D0%B0

Храхуба — Азербайжандин Хъачмаз районда авай хуьр. КцIар вацIун чапла патан
къерехда чка кьунвай хуьр я.

Храхуба Урусатдин Пачайгьлугъдин Дагъустандин областдин Самурский округдин Храх
лугьудай хуьряй куьч хьайи хизанри 20-асирдин сифте кьиляй кутуна. 1920-йисус
цӀийиз хьанвай Азербайджандин гьукуматди Дагъустандик акатзавай Храх хуьруьн
жемят КӀцар вацӀун чапла пата 148 га чилин иеси я лагьай чар гана. Ватандин
чӀехи дяведилай вилик Храхубада кӀвалер, колхоздин ферма ва маса ицигнавай
дараматар авай. 1954-йисуз СССР-дин гьукуматдин къарардалди Дагъустандин
АССР-дин ва Азербайжандин ССР-дин арада вахтуналди яз (20 йис) хпер хуьнуьн
кӀвалахра кардик кутаз сада-садан гъиле ччилер (50 000 га) вуганай. И кардин
нетижада Дагъустанди, гьалзавай малар-лапагар хъуьтӀуьз хуьн патал вахтуналди
Азербайжандин ччилер къачунвай. Са бязибуру къвез-къвез а чкайра нехирбанар ял
ягъаз акъваззавай чкаяр, инсанри уьмуьр гьалзавай кӀвалер арадал къвезвай. Са
бязибуру гьа и тегьерда, гьа чӀвавуз Ахцегьрин райондик акатзавай Храхуба ва
Урьянуба лезги хуьрер арадал атанвай лугьузва. Амма ибур таб ихтилатар я. Сад
лагьайди, Советрин гьукуматди 1954-йисан 28-майдиз кьабуднавай 1023-нумрадин
къарар, вичин бинедал Азербайджандини Дагъустанди ччилер сада-садав вугай, ерли
Храхубадикайни Урьянубадикай туш: ана ихтилат физвайди хъуьтӀуьз хпер хуьдай
Мугъанда авай чилерикай я. Кьвед лагьайди, Храхубани Урьянуба а 1954-йис
алукьдалди авай хуьрер тир.

1991-йисуз СССР чкӀайдалай кьулухъ, республикайрин сергьятриз гьукуматдин статус
хьана ва и хуьрер Азербайжан пата амукьнавай урусатдин анклавриз элкъвенай.
ГьакӀ ятӀани и кьве, сад-садан мукьув гвай хуьрерин агьалийри и чӀавалди,
Урусатдин ватанагьлияр яз, Урусатдин хкягъунра иштиракзавай, Урусатдин пенсиярни
пулунин куьмекар къачузвай, ва эскервилиз анин жегьилриз Урусатдиз эверзавай.
Храхуба хуьре урус чӀалан мектеб кардик квай ва кӀелзавайбуру Урусатдин
программадалди чирвилер къачузвайди тир.



https://lez.wikipedia.org/wiki/%D0%A5%D0%BF%D0%B8%D1%82I%D0%B0%D1%80

ХпитIар (урус. Хпит) — Дагъустан республикадин СтIал Сулейман районда авай
тунвай хуьр.

Хуьр СтIал Сулейман райондин кьиблединни - рагъакIидай пата, райондин юкь тир
Кьасумхуьрелай тахминан 12 км яргъал чка кьунвайди я.

XIX виш йисуз ХпитIар хуьр вири Куьре округдихъ галаз Урусат империядин гъилик
акатнай. Империядик квай чIавуз, хуьр Дагъустан вилаятдин Куьре округдин
Хъутур-Куьредин наибвалдиз талукь тир. Макьар, ЦицIер, Бигер ва ЯлцIугъ
хуьрерихъ галаз ЯлцIугърин хуьруьнжемятдик квай.

ХпитI хуьруькай виридалай сифте малуматар, Кьурагь хуьре авай цIуру мискIиндин
цлал алай кхьинрай малум хьанвай. ГьакIни, Кьурагь дере гьукуматдин сергьятар
къалурзавай тарихдин документра хпитIрин регъуьн тIвар кьунвай.

Гьеле Октябрьдин революциядилай вилик, 1914 йисуз хьайи нубатдин зурзуникай
кьулухъ хуьр виже текъвер гьалариз атанай, ва адан эгьлияр цIийи чкадиз куьч
хьуниз мажбур тир. Ахьтин чка къвалав галай. Сувал алай кьулу чка, гьинай дуьз
Каспий гьуьлелай экъечIзавай рагъ акваз жедай. Ахпа, 1966 йисан кIеви
зурзунрилай кьулухъ хпитIвияр кьведлагьай сефер куьч хьуникай чара авачиз тир,
амма и гъилера абур кьулувалдиз, Эминхуьруьз куьч хьана ацукьнай.

Куьч жедалди хуьруьн агьалийрин вири лезгияр, суьнни - мусурманар тир. 1886
йисан агьалияр сиягьдиз къачунин нетижайрин малуматрив кьурвал, хуьре 51 майишат
авай, агьалийрин кьадар 304 кас тир: 167 итим ва 137 паб.



https://lez.wikipedia.org/wiki/%D0%A5%D0%B8%D0%BD

Хин (урус. Хнов) — Дагъустан республикадин Ахцегь районда авай хуьр. «Хинерин»
хуьруьнсоветдик акатзава. Хуьруьнсоветдин кьилин хуьр я.

Хуьр Ахцегь райондин кьибле пата, райондин администрациядин юкь тир Ахцегь
хуьрелай 29 км яргъал, Къавкъадин Кьилин цIиргъинин суван хилеринни Гельмец -
Ахцегь цIиргъинин арада чка кьунва. Ахцегь вацIуз Къизилдере вацІ ва Дали вацI
акахьзавай чкада алайди я. Райондин юкь тир Ахцегь хуьрелай 29 км аргъал алайди
я.

Тарихдал гьалтайла хуьр гуьгъуьнин мягьлейриз чара жезва: Гьажибала, Мыданар,
Ужагълар, Ибайшты, Човгънайшты.

Хуьруьн мукьвал алай тIебиатдин сергьятар: Урумуда, Говундады, Тарадады, Духуду,
Гукьейшид хал, Донгъуз там, Бухай, Пахурчи, Катаван, Вурады Катаван, ЙикIигды,
Хыдсайича, Махраб, Вусун, Вузаяр, Шурдых дад, Югъалмад, Архаб, Кырыдад,
Калдывус, Анады.

Хуьре ва адан къваларив гвай булахар: Азамудады булах, Хдымад булах, Махраб,
Кимурдад, Мугьумуй, Адысид, Амедеид, Катаван булах, Велес булах, ЧIылыхун булах,
КIачекди булах, Пахурчи булах, Ймкьади усуду булах, Кулейши булах, Анади булах .

Хуьруьн бине кутур дуьз тарих малум туш, амма Ахцегь-наме хроникадай чир жезва
хьи, Хин хуьруьн бине арабар Къавкъаздиз къведалди, Хин, Донгуз-Тала, Нухух,
Жилих, Курдул хуьрерин сад хьунин рекьелди кутунай. Хуьре, 650 йисан тарихдиз
талукь тир Мегьаммад ибн - Аббас лугьудай са касдин дегь чIаван сур амукьнава .
XI виш йисуз Фарибурз І ширваншагьди Хинерин аксина вигьин кьиле тухванай, адаз
себеб Хиневийри мус ятIа Кьвепеледин мукьув адан Лашкаристан тIвар алай амледин
хва яна кьинай. Пара кьван инсанар телеф хьанай, малар чуьнуьхна тухванвай,
суван хуьрериз цIай яна курнай . 1555 йисуз хиневияр рутулрихъни цIахуррихъ
галаз санал Кахетиядиз дяведиз рекье гьатна, абуру гуржияр Алазан вацIалай анихъ
куьч жез мажбур авунай. 1597 йисуз хинерин къушунри урусрин аксиниз дяведа
Таркийрин шамхалдин пад кьуна иштиракнай. XVII виш йисалай 1839 йисал кьван Хин
хуьр Гутум, Фий, Мацар ва рутулрин Борч хуьрерихъ галаз Ахцегьпарадин азад
жемиятдик акатзавай Ахцегьпара - 2 хуьруьн жемиятдик квай. Ахцегьпарадик квай
чIавуз Хинера вичин кавхаяр авай, абурун кьадар сихилрин кьадардикай аслу тир,
вучиз лагьайтIа гьар сихилди, хуьре регьбервал кьиле тухун патал, чпин арадай са
кавха хкязавай. ГьакIни, хуьре са чавуш авай . 1838 йисуз хиневийри рутулдин бег
тир Агъа - Бегахъ галаз Шеки шегьер къачунин карда иштирак авунай. 1846 йисуз
Хин хуьруьн мукьвал алай Ахцегьрин женгинин рехъ туькIуьрун патал, урусрин
аскерри суван жинсина туннель акъуднай .

1839 йисуз вири Самур округдихъ галаз Хинерни Урусат импердиядин гьукумдик
акатнай. Империядик квай чIавуз, хуьр Дагъустан вилаятдин Самур округдин
Ахцегьпара наибвалдиз талукь тир.

1929 йисуз хуьр цIийиз арадал гъанвай Рутул райондик акатнай. 1930 йисан 15
июньдиз Хинерин къарагъун хьанай, иштирак ийизвайбуру хуьруьн майишатар умуми
колхозриз элкъуьрунин, кулаквал терг авунин аксиниз ва шариатдин дуванар
гуьнгуьна кухутун тIалабзавай. Къарагъун, Ахцегьрай ва Шиназдай атай НКВД-дин
частрин къуватралди акъвазарнай. 1934 йисуз Хин хуьр Ахцегь райондик кутунай .
1939 йисуз райондин юкь тир Ахцегь хуьруьхъ галаз телефондин алакъа туькIуьрнай.
1956 йисуз хуьре, районда эцигнавай радиодин алакъа кьиле тухузвай идара эцигнай
.

2015 йисан агьалияр сиягьриз къачунин нетижариз килигна хуьре 2 085 касди уьмуьр
ийизвай. Агьалидин вири рутулар, суни-мусурманар я.

Тарихдал гьалтайла Хиневияр агъадихъ галай сихилриз пай жезва: Гьажибалаяр,
Мызанадбар, Агъаяр, Умаханар, Къуркъушинар, ХинкIалар.

Хинерин агьалияр рутул чIалан, хинеринни-борчи нугъатдиз талукь тир хинерин
нугъатдал рахазва.

ТIебиатдин сергьят тир Урумудда, 3100 м кьакьанвиле, 300 метр яргъивал ва 250
метр гьяркьуьвал алай пуд кьакьан суван «Ноур» вирер ава. Хуьре углекислотадинни
- щёлочдин ифей цин чешмеяр ава. Хинерилай 2-3 км кьибледа Къизилдере кIама,
«Къизилдере» тIвар алай цурцинни - колчедандин чIехи мяденар ава. Ахцегь вацIун
яд алахьдай векьин чкадал къариб тарих авай муьгъ ава: муьгъ эцигна
куьтягьайдалай гуьгъуьнин юкъуз вацIу вичин къен дегишарнай. ГьакIни хуьре XVIII
виш йисан мискIин, Советрин Союздин кьегьал тир Алиев Гьасретан ва Ватандин
ЧIехи дяведа кьенвай хиневияр рикIел хуьн патал эцигнавай гуьмбетар ава .

Хуьре почтадин идара, умуми чирвилер гузвай мектеб, культурадин КIвал, 15 тахт
гьакьдай участокдин начагьхана, ветеринариядин идара ава. ЦIийи начагьханадин
эцигунар кьиле физва .

Хинерилай кьве километр кьибле пата, Къизилдере кIама цурцинни - колчедандин
чIехи мяденар ава. Чиликай мядендин менфят авай затIар хкудунин кар региондин
экологиядиз зурба зарар галукьунихъ галаз алакъалу я. Цурцин оксидар, Самур
вацIун гьавиздик квай Къизилдере вацIуз авахьзава. Идалди вацIарин ятар
кьацIурзава. Къвезмай вахтара и экологиядин проблемадин катастрофадиз элкъуьнин
мумкинвал гзаф жезва .



