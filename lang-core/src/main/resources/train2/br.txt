https://br.wikipedia.org/wiki/Pipi_Gonto

Pipi Gonto zo un dastumad danevelloù diwar zorn Dir-na-Dor (Dir-na-Dorr a vije
skrivet bremañ), anv pluenn Erwan Charlez Mari ar Moal (1874-1957), aozet en ur
skritur tregeriek. E gwirionez eo tri levr disheñvel zo bet en anv-se : daou
embannet ha moulet e Sant-Brieg, e 1902 ha 1908, hag unan embannet e Kemper ha
moulet e Brest e 1925.

E 1902 e voe kentañ embannadur Pipi gonto, gant an ti-moullañ Prudhomme, e
Sant-Briek ; in-8 e oa e vent, 225 pajenn a oa ennañ, ha 7 skeudenn gant E.
Dudoret.

Ur pennad diwar-benn al levr a oa bet embannet en Annales de Bretagne, gant
Georges Dottin.

E 1908 e voe embannet ul levr all, anvet Pipi Gonto ivez, gant kontadennoù nevez
avat, bepred gant Prudhomme Sant-Brieg ; ment in-8, VIII-184 fajenn. Hini ebet
eus ar c'hontadennoù ne oa en embannadur 1902.

E 1925 e teuas trede embannadur Pipi Gonto   E Kemper e ti Ad. Le Goaziou,
leorier – 7, streat Sant-Fransez  ; in-4 eo ar vent, 240 pajenn zo el levr.
Arabat eo bout souezhet gant stumm leonek ar ger straet, pa lenner e diwezh
trede embannadur Pipi Gonto :  Peurvoullet gant Ti-Moullerez La Presse Libérale
du Finistère – 4, streat ar C'hastell, Brest – an 31 a viz Eost 1925.



https://br.wikipedia.org/wiki/Wikipedia

Wikipedia (da vezañ distaget /wiˌkipeˈdiːa/ e brezhoneg) zo un holloueziadur
digor, dindan an aotre-implijout Creative Commons dereiñ-kenrannañ, digoust,
hollvedel ha liesyezhek en deus kavet bod war ar Genrouedad. Kenskrivet e vez
a-stroll gant tud a-youl-vat war al lec'hienn (http://br.wikipedia.org/ evit an
doare brezhonek). Implijout a ra teknologiezh Wiki ar blogoù, ar pezh a dalvez e
c'hall ar pennadoù zo warnañ bezañ kemmet, ha klokaet gant an holl koulz
lavaret. Pennadoù a c'haller ouzhpennañ evel a garer.

Sellet a ra an anv ouzh ur raktres hollekoc'h ivez a zo e bal sevel un
holloueziadur bras digoust ha frank a wirioù. D'ar 15 Genver 2001 e oa bet
loc'het gant ar raktres gant ar soñj klokaat ur raktres all anvet Nupedia. Kaset
eo da benn bremañ, hag arc'hantaouet ha meret, gant an Diazezadur Wikimedia, un
aozadur n'eo ket e bal dastum madoù anezhañ. Abaoe an deroù n'eo ket paouezet
brud ar raktres da greskiñ ha, diwarnañ, ez eus bet ganet raktresoù kar, evel
Wikeriadur, Wikilevrioù ha Wikikeloù.

Ingal e vez meneget pennadoù Wikipedia war mediaoù a bep seurt ha gant
akademiezhioù a oar priziañ an doare ma vez skignet, ar frank m'eo ar savidigezh
anezhañ ha pegen ledan eo an dibab tachennoù goloet gantañ. Broudet e vez
aozerien ar pennadoù da gaout un emzalc'h neptu a c'haller drezañ lakaat ar gaoz
war perspektivennoù ledan hep mennout diazezañ ur wirionez objektivel. Met, dre
m'eo digor just a-walc'h, e sav kudennoù ingal abalamour d'an diresis ma c'hall
pennadoù zo bezañ, hag en abeg da zroukc'hoantoù Vandaled zo. Tabut zo war
statud Wikipedia a-benn gouzout ha gallout a reer sellet outañ evel ouzh un
oberenn dave. Abeg zo bet kavet er raktres evit e du sistemek, e zoug da gavout
gwell ar c'henasant kentoc'h eget reiñ kredoù, hag abalamour d'an diouer a
aotrouniezh hag a atebegezh d'ar c'hentañ sell pa vez keñveriet ouzh
holloueziadurioù all. Evit ar pezh a sell ouzh ar yezhoù minorelaet atav, hag ar
brezhoneg en o zouez, ez eo Wikipedia ur chañs dispar evit kas da benn en hor
yezh un oberenn ledañ deskamant n'he deus ket he far a-hend-all war baber, hag a
goustfe ker-ruz he sevel ma vije soñjet sevel ur raktres heñvel distag.

E-tro 200 stumm disheñvel zo eus Wikipedia, azasaet dre yezh (en o zouez ez eus
ur c'hant bennak zo oberiant). Setu an dek stumm enno ouzhpenn 50 000 pennad :
saozneg, alamaneg, galleg, japaneg, italianeg, poloneg, svedeg, nederlandeg,
portugaleg ha spagnoleg. Skignet eo bet ar stumm alamaneg anezhañ dre Sedeoù, ha
meur a adstumm all zo bet eilet pe azasaet gant lec'hiennoù Web a bep seurt.

A-dreñv an nevezc'her Wikipedia emañ soñj ar ouiziegezh a zalc'h he lusk da vont
war-raok ha d'en em ledañ da viken dre nevesadurioù dibaouez.

E brezhoneg ez eus bet graet gant ar ger Wikipedia evel pa vije gourel adalek an
deroù, dre genemglev, gant an darn vrasañ.

Tri dezverk pennañ zo d'ar raktres Wikipedia hag a laka anezhañ da vezañ hep e
bar. Drezo-holl emañ termenet lec'h Wikipedia war ar World Wide Web:

Dezverk splannañ Wikipedia eo e c'hall pep hini degas cheñchamantoù en
holloueziadur hep goulenn an aotre d'en ober ouzh den ebet. Diwar-se an droienn
saoznek It's not a bug it's a feature (N'eo ket un draen, e-giz-se eo bet savet)
bet lakaet war wel war (Time magazine an 18 Gouere 2005 en ur venegiñ komzoù
Jimbo Wales). Klotañ a ra gant ar respont klasel a veze roet e mareoù kentañ ar
raktres d'ar weladennerien nevez souezhet-mik o tizoleiñ e oant gouest da gemmañ
ar pajennoù hag a gase diouzhtu posteloù evit kemenn e oa bet kavet un draen
a-dreuz ganto en holloueziadur.

Harpet eo Wikipedia gant ar meziantoù frank ha Free Software Foundation
(diazezadur evit ar meziantoù frank) Richard Stallman. Unan eus an dud zo bet
ledet ganto mennozh un "holloueziadur frank hollvedel eo Stallman" (sellet ouzh
e studiadenn enlinenn hag e saozneg "The Free Universal Encyclopedia and
Learning Resource") a-raok na vije krouet Wikipedia ha Nupedia.

Ganet eo Wikipedia e penn-kentañ diwar Nupedia, anezhañ ur raktres holloueziadur
digoust enlinenn bet krouet e miz Meurzh 2000 gant Jimmy Wales hag harpet gant
an embregerezh Bomis (m'eo Jimmy Wales ar c'hevranneg) brasañ), bet kemeret
perzh gantañ e budjed ar raktres ha divizet gantañ enfredañ Larry Sanger
leunamzer evel pennskridaozer. Dre ma yae holloueziadur Nupedia en-dro gant ur
c'huzul skiantel, ne'z ae ket kaer war-raok. E Genver 2001, hegazet gant ar
gorrek ma oa an araokadennoù e tiviz Larry Sanger krouiñ ur Wiki a-benn kreskiñ
tizh diorren ar pennadoù. Deuet eo ar soñj-se da implijout furmad ar wiki evit
sevel un holloueziadur da-heul ur gaozeadenn etre Larry Sanger hag ar
programmour Ben Kovitz en doa displeget dezhañ keal ar wikiwiki e-kerzh ur pred
e San Diego, e-kerzh mintinvezh an 2 a viz Genver 2001. Kinnig a ra neuze Larry
Sanger da Jimmy Wales lakaat da gejañ galloudegezh ar furmad wiki gant
savidigezh un holloueziadur gwevnoc'h. Ganet e oa holloueziadur Wikipedia.

Krouet gant Jimmy Wales ha Larry Sanger, eo bet ganet Wikipedia e saozneg d'ar
15 a viz Genver 2001. Daou viz war-lerc'h e oa savet ur stumm e galleg, bet
krouet ent ofisiel d'an 23 a viz Meurzh 2001, anezhañ eilstumm kentañ an
holloueziadur en ur yezh all estreget ar saozneg. Abaoe, n'en deus ket paouezet
lusk liesyezhek an holloueziadur d'en em ledañ. D'an 22 a viz Mezheven 2004 eo
bet krouet stumm brezhonek an holloueziadur d'e dro.

Ur wech digoret Wikipedia en deus kendalc'het Larry Sanger da labourat a-genstur
war Nupedia ha Wikipedia ha kemeret en deus perzh e savidigezh an darn vrasañ
eus reolennoù mont en-dro kentañ Wikipedia. E C'hwevrer 2002 e vez lamet kuit
gant Bomis ar budjed gouestlet da c'hoprañ anezhañ evit e labour evit Nupedia ha
Wikipedia. Reiñ a ra Larry Sanger e zilez ofisiel eus e gargoù a bennskridaozer
Nupedia hag a benngenurzhier Wikipedia d'ar 1añ a viz Meurzh 2002, kargoù
sevenet gantañ a-youl vat da neuze. Er bloavezh da-heul disparti Larry e chom
a-sav raktres Nupedia, strobet gant ar gorrek ma oa e gresk (serret eo bet
Nupedia ent ofisiel d'ar 26 a viz Gwengolo 2003) tra ma kendalc'h Wikipedia da
ziorren.

Abaoe eo aet war-raok raktres Wikipedia dre genasant, en ur implijout ar
reolennoù hag an erbedadennoù azasaet gant ar berzhidi a-feur ma yae ar raktres
war-raok. D'an 20 a viz Mezheven eo bet krouet Diazezadur Wikimedia,
http://wikimediafoundation.org, evit merañ hag arc'hantaouiñ raktresoù disheñvel
Wikipedia. Savet eo bet penreolennoù Diazezadur Wikimedia e-kerzh Genver 2004.

SEDEROM : kinniget ez eus bet sevel un doare paper ha sederom eus Wikipedia e
miz Eost 2003 gant Jimmy Wales.

Mekenaz : Evit talañ ouzh kresk an niver a bennadoù hag a lennerien en deus
divizet Diazezadur Wikimedia skoulmañ un emglev gant Yahoo a bourchaso
servijerioù lec'hiet en Azia. (Kemenn a ra Diazezadur Wikimedia skoazell Yahoo,
teul kelaouiñ klok)

Savet e vez Wikipedia war ar pemdez gant kenrouedadourien niverus, a reer
Wikipedourien anezho, o tont eus ar bed-holl.

N'eus ket den ebet e "penn" raktres Wikipedia anavezet evel-se. E-pad 13 miz
(adal Genver 2001), eo bet implijet Larry Sanger gant Bomis (an embregerezh m'eo
Jimmy Wales ar c'hevranneg pennañ anezhañ), evit e labour pennskridaozer ha
penngenurzhier ar Wikipedia saoznek. Lavaromp memes tra eo bet lakaet al labour
bet sevenet abretoc'h gantañ evit Nupedia (adal Meurzh 2000) e-barzh Wikipedia.
E zilez en deus roet Larry Sanger eus Wikipedia ha Nupedia d'ar 1añ Meurzh 2002.
Implijidi Bomis (gwechall pe bremañ) a gemer perzh pe zo bet o kemer perzh er
raktres, pe war an holloueziadur (evel Tim Shell), pe evel stlennegourien (evel
Jason Richey ha Toan Vo).

War ar Wikipedia brezhonek n'eus ket bet biskoazh a bennskridaozer ha meret eo
ar raktres penn-da-benn gant ar berzhidi a-youl vat. Evit kemer perzh eo
trawalc'h lenn ar pajennoù skoazell kammedoù kentañ ha, diouzh an dro, krouiñ ur
gont.

Bez' ez eo Wikipedia hag e raktresoù kar WikiWikiWeboù frank. Savet int bet e
penn kentañ gant kumuniezh stlennegourien ar meziantoù dieub. Lec'hiennoù Web
dinamek eo ar Wikioù a c'hall an holl weladennerien anezho degas kemmoù er pezh
emaint o lenn. Eeunoc'h a-galz eo ar WikiWiki eget an HTML; trawalc'h zo gant un
nebeud munutennoù evit deskiñ an doare (daou skrab evit an italek, tri evit
skrivañ tevoc'h, div sonell evit ul liamm). War ur Wiki e steuz kuit ar vevenn
etre an aozer hag ar gweladenner. Bet krouet e 1995 gant Ward Cunningham, e teu
anv ar wiki eus an hawaieg "WikiWiki", a dalvez "prim".

D'an Henamzer e sav ar soñj da vodañ en ul lec'h hepken hollad gouiziegezhioù an
denelezh, gant levraoueg Aleksandria ha Pergam. Ar c'heal modern-eñ, zo bet
diorroet gant an holloueziadurioù, gant Denis Diderot hag an holloueziadurourien
all en XVIIIvet kantved.

E dibenn an XIXvet kantved e vez ijinet gant daou Velgad Henri La Fontaine ha
Paul Otlet ar Rummatadur dekvedennel hollvedel; spurmantiñ a reont ur reizhiad a
vo deskrivet evel-henn gant Otlet : "Tu zo da ijinañ an teleskop tredan a
c'hallor lenn drezañ, er gêr, levrioù dispaket e sal Telesk al levraouegoù bras,
war bajennoù bet goulennet en-araok. Sed a vo ar pelllevr".

Adkavet e vo mennozh un dreugenn emgefreekaet, a yafe pelloc'h eget moullañ
dafar evit sevel un holloueziadur gwevnoc'h ha klokoc'h, e danevell H. G. Wells
World Brain (1937), hag e spisweladenn dazonel Vannevar Bush al liamm gourskrid
anvet Memex gantañ en e bennad As We May Think (1945). Ur c'hammed pouezus
war-raok a oa bet graet gant Ted Nelson hag e raktres Xanadu e (1960) ivez.

Gant diorroidigezh ar Genrouedad ez eus bet klasket gant meur a hini sevel
holloueziadurioù enlinenn. Pouezañ en deus graet prezidant an FSF, Richard
Stallman, war talvoudegezh un holloueziadur hollvedel mammenn zeskiñ dieub e
1999. Diwar-benn krouidigezh Wikipedia e lavaras e oa aze ur c'heloù entanus.
Broudet e vez an holl da weladenniñ ha da gemer perzh el lec'hienn gant an FSF.

Tu zo da gavout Wikipedia e 280 yezh bennak (e 2011). E-kreiz Here 2005 e oa 8
holloueziadur enno en tu all da 100 000 pennad ha 31 holloueziadur gant muioc'h
eget 10 000 pennad.

Ar tri doare brasañ o vezañ ar Wikipedia saoznek (3 500 000 pennad), alamanek (1
200 000 pennad), ha gallek (1 100 000 pennad). E 2005 eo loc'het da vat ar wiki
brezhonek ha, daoust d'an dale tapet e penn-kentañ, eo aet ar raktres war-raok
en un doare souezhus.

E Sina, e vez sañsuret ingal Wikipedia gant ar gouarnamant a vir ar moned ouzh
an holl genrouedadourien, evel adal an 19 Here 2005.

Tu zo da bellgargañ roadennoù Wikipedia (zo en un diaz titouroù), war
http://download.wikipedia.org

D'an 19 a viz Gwengolo 2005 eo bet tizhet bevenn arouezel ar 1000 pennad ha d'ar
6 a viz Du 2005 eo bet tizhet an 2000. En em gavout a ra bremañ ar brezhoneg
e-kreiz taolenn ar yezhoù enno ur stumm eus wikipedia, a-us d'un toullad yezhoù
Stad zoken.



https://br.wikipedia.org/wiki/Tennis

An tennis zo ur sport paliked a vez c'hoariet gant daou zen, an eil a-enep
d'egile (ur c'hoari-simpl a reer eus se), pe bevar dre skipailhoù daou
(c'hoari-doubl), a-bep tu d'ur roued stignet dre greiz ul leur-choari. Ar
c'hoarierien a sko en ur bolotenn gaoutchouk leun a aer ha goloet a feltr (melen
peurliesañ) war-bouez ur paliked, dezhañ kerdin stignet a-led hag a-hed. Pal ar
c'hoari eo kas ar bolotenn dreist d'ar roued e diabarzh tachenn an eneber.
Paouez a ra an eskemm ha gounit a reer ar poent pa n'eo ket gouest an eil da
adkas ar bolotenn e-barzh tachenn egile, o vezañ ma ne zeu ket a-benn da gaout
stok ouzh ar bolotenn gant e baliked – poent-gounit a reer eus se – pe abalamour
m'en em gav ar bolotenn e diavaez an dachenn – fazi - pe peogwir ne dremen ket
dreist d'ar roued. Ur sport olimpek zo eus an tennis abaoe c'hoarioù olimpek
Aten e 1896 met tennet e oa bet eus ar roll e c'hoarioù olimpek Pariz e 1924
betek re Seoul e 1988 ma voe adlakaet. En diabarzh pe en diavaez e c'haller
c'hoari anezhañ. C'hoariet e vez ivez gant tud e-barzh kadorioù-ruilh ha tud
dall heñchet dre son a liammer ouzh ar bolotenn. Yannick Noah bet ganet gant ur
vamm a Vreizh hag un tad a Gameroun zo bet unan eus brudetañ c'hoarier ar mare
diwezhañ evit ar pezh a sell eus tenniserien Breizh.

Doare modern an tennis zo ur stumm emdroet e Bro-Saoz eus an tripod a veze
c'hoariet gant an noblañs adalek ar grennamzer. Goude emgann Azincourt (1415) eo
bac'het dug Orléans e-pad ugent vloaz e Bro-Saoz. E Wingfield, e-barzh kontelezh
Nortfolk el lec'h m'emañ miret e tegas hemañ an tripod a c'hoari tost bemdez.
Ganet eo an tennis ouzhpenn pevar c'hantved diwezhatoc'h, etre 1858 ha 1870. E
Leamington eo bet savet ar c'hlub kentañ d'ar mare-se ma oa peadra da grouiñ
polotennoù kaoutchoug gouest da adlammat war ar geot. Gant se ez eo emdroet an
tripod d'an tennis hag a zeuas da vezañ da vat ur c'hoari anezhañ. Dont a rafe
an anv tennis eus ar ger gallek « Tenez ! » klevet « Tenèts », « Tenis » gant ar
Saozon, alese ar ger Tennis. An tournamant kentañ a vije bet aozet en Eost 1876
war un dachenn kempennet war domani William Appleton e Nahant, er Massachusetts.
Ar bloaz war-lerc'h, e Gouere 1877 e oa bet dalc'het tournamant kentañ Wimbledon
a zeuas da vezañ unan eus pevar zournamant pennañ ar bed en tennis a-vremañ. 24
c'hoarier o doa kemeret perzh ha dirak 200 a arvesterien deuet d'ar gourfenn e
oa aet ar maout gant ar Saoz Spencer Gore.

E Breizh eo bet savet kentañ klub Frañs, e Dinarzh, er bloaz 1878. Er memes mare
e krog ar c'hrogadoù kentañ en Aostralia. Tournamantoù a aozer e broioù all er
bed, e Montreal ha Bro-Skos (1878), en Iwerzhon (1979), e Melbourne (1880).
Tournamant broadel kentañ Aostralia hag a zeuio diwezhatoc'h da vezañ Open
Aostralia zo bet aozet e 1905. Dalc'het eo bet hini ar Stadoù-Unanet evit ar
wech kentañ e New-Port, Rhode Island, e 1881. Er bloaz-se eo miret da Amerikaned
ar Stadoù-Unanet hepken. Hemañ an hini eo avat a zeuio da vezañ an US Open, unan
eus pevar zournamant ar chelem bras. Diwezhatoc'h, e 1891 eo krouet Kampionad
Frañs an tennis hag a vo etrebroadel e 1925. Ar pevar-mañ, Wimbledon e Bro-Saoz,
an US Open, an Open gall hag an Open aostralian a zeuas da vezañ hag a chom
c'hoazh tournamantoù etrebroadel pouezusañ an tennis a-vicher.

Ar reolennoù savet e 1924 gant Kevre Etrebroadel an Tennis zo chomet stabil
a-walc'h betek deroù an XXIvet kantved estreget gant an tie-break zo bet ijinet
diwezhatoc'h gant an Amerikan James Van Alen. E 1933 e c'hounez Jack Crawford
tounrnamant Aostralia, re Roland-Garros ha Wimbledon hag er memes bloavezh e teu
a-benn da vont betek gourfenn tournamant ar Stadoù-Unanet e Forest-Hills. En
degouezh-se e klever evit ar wech kentañ an droienn « chelem bras » gant ar
gazetennerien John Kieran hag Allison Danzig pa zisplegont e c'hallfe bezañ
gounezet ar pevar zournamant gant an Aostralian er memes bloavezh. An
tournamantoù-mañ a grog da dapout pouez rak d'ar c'houlz-se – hag evel-se e vo
betek ar bloavezh 1973 - n'eus nemet gant ar peder bro a zegemer anezhe eo aet
maout ar Gib Davis c'hoazh. Hag ar Gib Davis, dres, zo brasañ tournamant
etrebroadel an tennis amatour etre ar bloavezhioù [[1920 ha 1960].

Gant Dwight Davis eo bet savet ar C'hib e 1900. Ne vez nemet inizi Breizh-Veur
hag ar Stadoù-Unanet o kemer perzh da gentañ. Dont a ra goude da vezañ an
tournamant bloaziek etre skipailhoù broadel (dezhe ur Stad), evit ar baotred.
Bez ' ez eo ar Fed Cup an tournamant heñvel graet evit skipailhoù merc'hed.
Krouet eo bet hemañ e 1963, er bloaz m'eo bet savet ar C'hevre Etrebroadel
(Federation Cup), hini ar merc'hed, da lidañ 50vet deiz-ha-bloaz Kevre
Etrebroadel an Tennis (ITF).

Ar polotennoù tennis zo 6,5 sm treuzkas o ment, etre 56 ha 59,4 gramm o fouez
(diouzh reolennoù Kevre Etrebroadel an Tennis) ha melen o liv peurliesañ, abaoe
1972 da heul enklaskoù o deus diskouezet e vije al liv gwellañ d'an dud da
heuliañ ur c'hrogad er skinwel. Kavout a reer livioù all ivez, da ziforc'hañ ar
polotennoù boas diouzh polotennoù gwakoc'h (nebeutoc'h a aer enne) ha
gorrekoc'h, d'ar vugale ha d'an deraouidi da c'hoari gant dafar a glot gwelloc'h
gant o fouez hag o nerzh pe o live. A vezañ ma 'z int gorrekoc'h eo aesa d'an
den gwellaat e deknik ha kaout a-walc'h a amzer da vestroniañ e jestroù hag ar
bolotenn.

N'eus ket dilhad ret da c'hoari tennis. Peurliesañ, ar c'hiz zo gant ar baotred
da c'hoari gant ur bragoù berr, hag ar merc'hed gant ur vrozh verr. Evel
c'hoarvezet evit an dafar eo cheñchet kalz dilhad an denniserien a-hed an amzer
ha merkoù dilhad brudet evel Fred Perry (bet savet gant ar c'hoarier tennis e
fin ar bloavezhioù 40) ha Lacoste (bet krouet gant ar c'hoarier René Lacoste e
1933) zo bet merkoù tennis rik a-raok ober o zreuz en dilhaderezh diouzh ar
c'hiz. Lod eus ar c'hoarierien a gustum ivez gwiskañ un dro-vrec'h serviedenn da
dorchañ o zal diouzh ar c'hwezenn. Ijinet eo bet gant Fred Perry p'en deus savet
e embregerezh dilhad asambles gant ar c'hoarier mell-droad aostralian Tibby
Wegner.

Geot (evel e Wimbledon), douar (evel e Roland-Garroz) pe galet (simant, sintetek
evel Decoturf an US Open, quick hag a zo un danvez plastik, ...) eo danvez al
leur-c'hoari peurliesañ, ar pezh a cheñch perzhioù an eskemmoù. Leur-c'hoari
gorrek a reer eus an hini douar ha prim eus ul leur-c'hoari geot abalamour ma
vez berroc'h an eskemmoù war ar geot alies. Al leur-c'hoari douar zo anezhañ ur
gwiskad poultr hepken e gwirionez (brik pe maen pilet), lakaet war ur simantenn
maen-raz. Ar gwiskad-mañ an hini a aotre ar c'hoarierien da ruzañ betek ar
bolotenn pa vefent re verr war ul leur geot. Adlammat a ra nebeutoc'h ar
bolotenn war ar geot ha gant se ivez e vez berroc'h an eskemmoù hag e kemer e
greñv war an eneber ar c'hoarier a gustum argadiñ (o vont d'ar roued kerkent ha
servijet da skouer).

Plaen ha skouergornek eo an dachenn, 23,77 m (78 troad saoz) hirder eo, 8,23 m
(27 troad saoz) ledander evit ur c'hoari-simpl ha 10,97m (36 feet) evit ur
c'hoari-doubl. Daou drepas 1,37m ledander zo ouzhpennet evit ar c'hoari-doubl
neuze.Ur roued zo stignet e-kreiz an dachenn war he ledander, dalc'het gant bep
a bost e pep penn anezhi. Daouhanteriñ a ra an dachenn e div lodenn ken bras ha
ken bras. Emañ kenstur da linennoù penn an dachenn. 1,07 m uhelder eo ar roued
er postoù ha 91,4 sm en he c'hreiz.

An hini a zo servijer a sko en e volotenn war-gaout ar resever. Servijout a ra
ar memes den a-hed ur c'hoari ha cheñch servijer a reer bep c'hoari. Da
servijout e ranker bezañ e dreid a-drek al linenn gentañ hag etre ar merk kreiz
hag al linenn gostez. Ar resever diouzh e du a c'hall bezañ el lec'h a gar met a
rank laoskel ar bolotenn da skeiñ war al leur a-raok hec'h adkas. Kroaziañ a
ranker e servij da lavaret eo kas ar bolotenn er c'harrez a-veskell dreist d'ar
roued. Un eil polotenn a c'haller kas ma vez c'hwitet war e daol gant ar servij
kentañ. Ma vez c'hwitet div wech war e servij (fazi doubl) e koller ar poent.
Muioc' h a riskloù a gustum tapout ar c'hoarierien war o servij kentañ (o skeiñ
kreñvoc'h da lakaat diaes ar resever) evit tapout an tu kreñv war ar c'hoarier
all e deroù ar poent. En eil servij avat, kuit dezhe d'ober ur fazi doubl (evel
displeget pelloc'h) e tapont nebeutoc'h a riskloù ha seul aesoc'h a-se e c'hall
bezañ d'ar resever a-wechoù, pa c'hall hemañ, diouzh e du, adkas ar bolotenn en
doare ma vo lakaet diaes ar servijer. Un ace (ger saozneg distaget eys) a reer
eus ur servij mat pa ne zeu ket a-benn ar resever da gaout stok ouzh ar
bolotenn. Ur servij-gounit a reer eus ur servij mat pa ne zeu ket a-benn ar
resever da adkas ar bolotenn e diabarzh tachenn ar servijer. Alies e klask ar
servijerien lakaat un ace pe ur servij-gounit, dezhe da c'hounit poentoù buan. E
deroù pep c'hoari e krog ar servijer war an tu dehoù (hag e servij war ar
c'harrez kleiz neuze). Ar servijer a cheñch tu d'e servij a-bep eil poent goude
(en tu all d'ar merk kreiz ez a).

Pa sko ar bolotenn ouzh lein ar roued e c'hall c'hoarvezout daou dra. (let a
reer eus an degouezh-mañ hag e rank bezañ embannet evel-hen). Pe n'en em gav ket
er c'harrez a zo dleet (abalamour ma kouezh eus tu ar servijer pe e-maez eus
karrez degemer an eneber) hag e vo kontet evel ur fazi. Pe en em gav er c'harrez
ret hag e rank ar servijer servijout en-dro evel ma ne vije ket bet eus ar
servij-mañ. Da lavaret eo, ma oa gant e servij kentañ e adkrogo gant e servij
kentañ, ha ma oa gant e eil servij e vo gant e eil servij adarre. Lakaet eo ar
reolenn-mañ rak dic'hortoz a-grenn eo al lec'h m'en em gav ar bolotenn pa stok
ouzh ar roued ha re start e vefe d'ar resever anez d'ar reolenn-mañ. Forzh
pegement a servijoù let a c'hall ober evel-se hep na vefent fazioù morse.
Disheñvel eo an traoù pa vez let ar bolotenn e-kerzh an eskemm (goude ar servij
neuze) : derc'hel da c'hoari a reer evel ma ne vije c'hoarvezet netra, ha pa
vefed lakaet diaes gant se.

Pa sko ar bolotenn kaset gant ar servijer ouzh diabarzh ar c'harrez ret e krog
an eskemm. Pep hini a rank adkas anezhi dreist d'ar roued, e diabarzh tachenn
egile a zo bevennet gant al linennoù kostez (re ar c'hoari-simpl pe ar
c'hoari-doubl diouzh an niver a c'hoarierien) ha linennoù penn an dachenn.
Rankout a ra pep c'hoarier skeiñ er bolotenn a-raok na adlammfe un eil gwech war
al leur pe na skofe homañ ouzh an disterañ tra all (moger, lein,...) goude an
adlamm kentañ. Estreget war ar servij ma rank kouezhañ er c'harrez a-raok adkas
anezhi, aotreet eo skeiñ er bolotenn a-raok na stokfe ouzh al leur. Un taol-nij
pe ur vole a reer eus se. Derc'hel a ra an eskemm betek ma vez c'hwitet gant
hini pe hini, ar poent a ya d'an den all neuze. Goude pep poent gounezet e
cheñch ar servijer an tu ma ra e servij.

Meur a zoare fazioù zo. Pa gouezh ar bolotenn e-maez eus an dachenn ret (e-pad
ar servij pe e-kerzh an eskemm) ez eo ur fazi hag e rank bezañ kemennet gant an
tredeog (pe ar resever ma n'eus tredeog ebet) gant ar ger « e-maez ». Ne vez
embannet netra p'en em gav ar bolotenn er roued. N'eo ket aotreet d'ar servijer
e stokfe e droad ouzh diabarzh an dachenn, nag e krignfe e droad al linenn penn,
ken ma n'en deus ket skoet er bolotenn. Fazi dre droad a reer eus se ha rankout
a ra c'hoari e eil servij ma oa an hini kentañ pe reiñ ar poent ma oa gant e eil
servij. Difennet eo ivez stekiñ ouzh ar roued e mod ebet (gant e gorf pe gant ar
paliked e vefe) ha koll a reer ar poent pa c'hoarvezh. Pa c'hoarier en diabarzh,
ma c'hoarvezh d'ur c'hoarier kas ar bolotenn ken uhel ken e stok ouzh al lein e
vez kollet ar poent gantañ.

Da c'hounit ur c'hrogad e ranker gounit daou set peurliesañ, tri evit
tournamantoù ar chelem bras.

Ur set a c'hounezer pa verker 6 c'hoari gant d'an nebeutañ daou c'hoari lañs war
an eneber. Gallout a reer gounit ar set 6-0 (n'eus bet gounezet c'hoari ebet
gant egile eta), 6-1, 6-2, 6-3 pe 6-4 neuze. Ma n'eo ket aet ar set gant hini
ebet eus daou c'hoarier (pe skipailh) goude dek c'hoari e c'haller tapout ar set
gant ur skor a 7-5. M'en em gav ar skor e 6-6 e kroger gant an tie-break
(displeget pelloc'h), a dalvez da c'hoari dispartiañ hag a ra gounit ar set 7-6.
E tournamantoù ar chelem bras avat (estreget en US Open) ne vez ket eus an
tie-break nag er 5vet set evit ar baotred nag en 3de set evit ar merc'hed, ha
gant se n'a ar maout gant an den nemet pa vez daou c'hoari a-ziforc'h, 8-6, 9-7,
10-8...

M'en em gav rampo 40-40 an daou eneber, ar c'hoarier a yello ar c'hentañ poent
gantañ a vo al lañs gantañ (advantage e saozneg) war egile.

Ur c'hoari gwenn a reer eus ur c'hoari gounezet hep na vefe bet lakaet poent
ebet gant an eneber. Ur wech m'eo aet ar c'hoari gant hini pe hini e kroger gant
ur c'hoari all (dezhañ ur skor gwerc'h da gregiñ). Cheñch a reer servijer ne
vern gant piv e vefe bet gounezet ar c'hoari kent. A-bep eil e servij ar
skipailhoù doubl ivez, pep c'hoarier o servijout d'e dro pa vez poent d'e
skipailh servijout. Ar break a vez graet pa vez tapet c'hoari ar servijer gant
ar resever. Kadarnaat ar break a ra goude ma c'hounez an hevelep c'hoarier e
c'hoari servij da heul. Daou c'hoari da heul a c'hounez da neuze hag en em
gavout a ra gant daou c'hoari lañs, ha war an hent mat da c'hounit ar set neuze.
Lakaomp da skouer e vefe ar skor en 3-3 hag e vefe d'ar c'hoarier A da
servijout. Ma koll A e c'hoari servij en em gav ar c'hoarier B dirak, war ar
skor 4-3 ha dezhañ eo da servijout. Graet eo ar break gantañ. Ma c'hounez e
c'hoari servij da heul e vo ar skor en 5-3, kadarnaet eo ar break gantañ.
Trawalc'h e vo dezhañ da c'hounit e gentañ c'hoari servij evit gounit ar set.

Poent-ar-c'hoari (game point e saozneg) a reer eus ur poent ma c'hall an eil
c'hoarier pe egile gounit ar c'hoari ma 'z a ar poent-mañ gant an den-mañ. Da
skouer, poent-ar-c'hoari a glasko dastum ar resever m'emañ ar skor en 30-40 (da
lavaret eo 30 d'ar servijer, 40 d'ar resever ). Ma 'z a gantañ ar poent da heul
ez aio ar c'hoari gantañ. Poent-ar-set (set point e saozneg) a reer eus ur poent
ma c'hall an eil c'hoarier pe egile gounit ar set ma 'z a ar poent-mañ gantañ.
Da skouer, poent-ar-set a glasko dastum ar servijer m'emañ ar skor en 5-3 40-15.
Ma 'z a ar poent gantañ ez aio ivez ar set gantañ war ur skor a 6-3. Ma koll ar
poent e vo un eil poent-ar-set kerkent, o vezañ ma vo 5-3 40-30.
Poent-ar-c'hrogad (match point e saozneg) a reer eus ur poent ma c'hall an eil
c'hoarier pe egile gounit ar c'hrogad ma 'z a ar poent-mañ gantañ. Da skouer,
poent-ar-c'hrogad a glasko dastum ar servijer m'emañ ar skor en 6-4 5-2 40-30.
Ma 'z a gantañ ar poent da heul ez aio ivez ar maout gantañ, en ur c'hrogad da
c'hounit gant daou set. Skor ar c'hrogad a vo 6-4 6-2 eta.

C'hoariet e vez un tie-break p'en em gav skor ar set e 6-6. Ur c'hoari ispisial
zo eus an tie-break o vezañ ma ra d'ar c'hoarier (pe d'ar skipailh) a c'hounez
anezhañ gounit ar set, war ar skor a 7-6. E-kerzh an tie-break e servij ar
c'hoarierien pep hini d'o zro. An hini a grog ne servij nemet ur wech (en tu
dehoù war-zu an tu kleiz) hag an eneber a servij div wech da heul (en tu kleiz
war-zu an tu dehoù, hag en tu dehoù war-zu an tu kleiz). Goude se e servij pep
hini d'e dro div wech da heul, o cheñch tu bep tro. Ne gonter ket poentoù an
tiez-break er memes doare. Poent ha poent e kresk ar skor (ha n'eo ket 15, 30,
40). An hini kentañ en em gav gant 7 poent, ha daou boent a lañs war an eneber
(7-1, 7-5, 9-7, ...) a c'hounez an tiez-break (hag ar set war un dro).

An doare boutinañ da skeiñ er bolotenn pa vezer e penn an dachenn zo dre un
taol-eeun pe ur c'hiltaol. Evit simplaat an traoù e c'haller lavaret e vo diouzh
ma vo ar bolotenn a-gleiz pe a-zehoù d'e gorf.

Un taol-nij pe ur vole a skoer en aer a-raok na gouezhfe ar bolotenn war al
leur, pa vezer ouzh ar roued peurliesañ, da argadiñ. O vezañ ma n'eus ket bet
kollet tizh gant ar bolotenn oc'h adlammat war al leur e tistro buan war tachenn
an eneber a vez lakaet diaes d'hec'h adkas. Ul lob a reer o kas ar bolotenn uhel
ha pell en dachenn, da argadiñ pe da zifenn, d'ar c'hoarier d'en em adlec'hiañ
gwelloc'h evit aesaat an difenn, pe da c'hounit ar poent o kas ar bolotenn
dreist d'an eneber, e doare ma ne vo ket evit smashañ. Ma n'eo ket uhel a-walc'h
al lob, an eneber a c'hall ober ur smash, o skeiñ kalet er bolotenn pa vez a-us
d'e benn, da achuiñ ar poent. Ur passing-shot zo un taol a ra d'ar bolotenn
tremen a-gleiz pe a-zehoù d'an eneber a zo ouzh ar roued, buan ha re bell
anezhañ evit ma c'hallfe kaout stok outi.

Kevre Frañs an Tennis an hini a jed hag a embann renk ar c'hoarierien a ra
tournamantoù.

En eil rummad emañ ar renkoù 15, 5/6, 4/6, 3/6, 2/6, 1/6 ha 0. Er rummad-mañ
n'eo ket a-walc'h merkañ poentoù da bignat. Un niver strizh a blasoù zo da bep
renk hag ur seurt kenstrivadeg eo neuze da vezañ diouzh hini pe hini.



https://br.wikipedia.org/wiki/Stado%C3%B9-Unanet_Amerika

Ur vro etre ar Meurvor Atlantel hag ar Meurvor Habask en Amerika an Norzh eo
Stadoù-Unanet Amerika (saozneg: United States of America) (teskanv: SUA,
saozneg: USA), stumm berr: (ar) Stadoù-Unanet ((the) United States). Aliezik e
vez graet Amerika pe Bro-Amerika ivez dre verrdro, ha gant an teskanv amerikanek
USA. Abaoe deroù an XXvet kantved eo ar Stadoù-Unanet ar riez c'halloudusañ er
bed. Un ezel diazezer eus Aozadur ar Broadoù Unanet (ABU) eo hag emañ ar sez
anezhañ e New York. Un ezel padus eus Kuzul Surentez ABU eo. Broudet en deus ar
gouarnamant amerikan ar broioù a fell dezho lakaat un harz d'an Unaniezh
Soviedel da sinañ e 1945 Aozadur Feur-emglev Norzhatlantel.

Ur rann hag un drevadenn eus ar Rouantelezh-Unanet e oa a-raok ma voe graet an
Dispac'h amerikan a-enep d'ar Saozon. Ur republik kevreadel gant 50 stad eo ar
vro bremañ.

Saozneg ha spagnoleg eo ar yezhoù komzet ar muiañ, met ouzhpenn yezhoù an
Amerindianed e vez komzet meur a yezh all gant familhoù an embroidi en o zouez
ar brezhoneg (war-dro 20 000 yezher hervez un enklask e dibenn an XXvet
kantved).

Evel ma tiskouez splann an anv ez eo Stadoù-Unanet Amerika un unaniezh stadoù
disheñvel. Abaoe 1960 ez eus 50 anezho.

Trede brasañ bro ar bed eo ar Stadoù-Unanet war-lerc’h Rusia ha Kanada hag
a-raok Republik Poblek Sina. An tiriad amerikan, en em led war 7 % eus douaroù
divoret ar blanedenn, zo ken bras ha kevandir Europa. Gorread ar Stadoù-Unanet
zo 17 gwech kement ha hini Frañs ar c’hevandir. Brasoc’h eget Frañs eo stad
Alaska pe hini Texas. Ar bloc’had 48 stad, da lavaret eo an holl stadoù
war-bouez Alaska ha Hawaii, a vez anvet « Mainland » a-wechoù, zo dezhañ ur
stumm hag a denn d'ur pempkorneg, hag en em led war 4 gwerzhid-eur. 4 500 km hed
zo etre ar Meurvor Atlantel (reter) hag ar Meurvor Habask (kornôg) . 2 500 km,
a-hend-all, zo etre harzoù Kanada hag harzoù Mec’hiko. Ar stêr Missouri hag ar
stêr Mississippi a zo 6 000 km a hed ganto o-div ha redek a reont dre greiz ar
mainland. Ken hir int o-div hag ar stêr Amazon a zo o redek e Suamerika.

Er C'hornôg emañ ar Menezioù Roc'hellek (Rocky Mountains), al Lammoù-dour hag ar
Sierra Nevada, 4 500 metr well-wazh a uhelder dezho. En o zouez emañ plateizioù
ha diazadoù Colorado.

Plaenennoù ha plateizioù bras-ec’hon kreiz ar Stadoù-Unanet zo hollad ar stêrioù
Mississippi ha Missouri o redek enno. Eus an dibab eo an douaroù enno ivez. Er
reter ez eus menezioù kozh, an Appalachoù (Appalaches) o anv, dezho 2 300 metr a
uhelder. Plaenennoù strizh zo e-touez ar menezioù-se hag ar Meurvor Atlantel.

An holl zoareoù hinoù a ren war ar Stadoù-Unanet, eus ar yenañ (hinad pennahelel
en Alaska) d'an tommañ (Traoñienn ar Marv), eus ar glepañ (Gwalarn, (Stad
Washington) d’ar sec’hañ (hinad krin ha gouelec’hioù er Mervent). Gant an hinoù
hag an torosennadurioù a bep seurt zo bet er Stadoù-Unanet ez eus bet stummet
maezioù ha rannvroioù liesseurt enno.

Gorread hollek al Lennoù Bras zo war-dro 250 000 km², bezet an hanter eus
gorread Frañs ar c’hevandir.

En tu all d’an tri c’hard eus an dud zo o chom e kêr er Stadoù-Unanet.
megalopolenn BosWash zo e biz ar vro.

An Indianed e oa bet an dud kentañ o chom er Stadoù-Unanet. Tri meuriad indian a
oa ha meur a gant yezh ha sevenadurioù disheñvel o doa. N’ouzer ket kalz a draoù
diwar o fenn, dreist-holl evit a sell ar pobloù kantreat. Er XVIvet kantved hag
er XVIIvet kantved e voe an Indianed o taremprediñ Europiz evit ar gwechoù
kentañ. Diazezañ a reas dreist-holl ar Spagnoled er su, ar Saozon er reter hag
ar Frañsizien en norzh hag en draoñienn ar Mississippi ha da-heul e voe enebet
meur a sevenadur an eil ouzh egile.

E 1607 e tiazezas ar Saozon o c’hêriadenn gentañ, Jamestown hec’h anv. Da
c’houde en em stalias trevadennoù niverus a-hed an aod er reter. En o zouez e oa
Plymouth, Boston, Salem, Williamburg. D'ar mare-se e voe krog da harluañ ha da
werzhañ tud du eus Afrika da sklaved. Gant ar morianeta e voe diorroet ar
plantadegoù kotoñs er su dreist-holl ha diorroet e voe an danframmoù.

Trizek trevadenn vreizhveuriat a c’hounezas o dizalc’hiezh diouzh Breizh-Veur
d'ar 4 a viz Gouere 1776. Degemeret e voe ganto Bonreizh Stadoù-Unanet Amerika e
1787. Ar vonreizh kentañ bet degemeret e broioù ar c'hornôg. Diazezet eo bet an
identelezh amerikan gant an daou skrid-se.

Disklêriet e voe ar Brezel Diabarzh e 1861 abalamour d'ar sklavelezh ha da
blegoù fall an armerzh er Stadoù-Unanet. Ne viras ket ouzh a vro avat da vont
war-raok. Evit gwir e oa bet miliadoù a dud o vont d'ober o annez ahont a-hed an
XIXvet kantved. D'ar mare-se eo ivez e voe diorroet ar greantelerezh er vro hag
e voe aloubet ar c’hornôg pa voe diorret an hentoù-houarn ahont.

En XXvet kantved eo deuet ar Stadoù-Unanet da vezañ galloudusañ bro ar bed a-fet
armerzh, sevenadur ha politikerezh (dresit-holl war-lerc'h an Eil Brezel Bed),
daoust m'o doa renerien ar vro c'hwitet war o zaol da vare ar brezel er
Viêt-nam. Gwall skoet e voe an Amerikaned gant se. Abaoe m'eo peurechu ar brezel
yen hag abaoe ma n'eus ket mui eus an URSS (Unaniezh ar Republikoù Sokialour ha
Soviedel) eo ar Stadoù-Unanet ar vro dreistgalloudekañ nemeti er bed, evit a
sell ar gallout milourel peurgetket.

Ar vro zo anezhi hanter-kant Stad kevreat a astenn o beli leun war meur a
dachenn : ur c'hevread eo. Ar Stadoù-Unanet zo anezho ur republik kevreadel
prezidantel divgambr. Distag eo an tri galloud (galloud lezenniñ, galloud
erounit ha galloud barn) an eil diouzh egile. Dilennet e vez ar prezidant hag ar
besprezidant asambles e-pad 4 bloaz, gant ar mouezhiañ hollek dieeun. Pep Stad a
vez dileuriet gant ur skolaj dilennerien veur zo kenfeur well-wazh ouzh niver
hec’h annezidi. Abaoe 1951 n’hall ket prezidant ar Stadoù-Unanet ren war ar vro
ouzhpenn daou respet. Daou strollad politikel bras zo er vro dreist-holl : ar
Strollad Republikan hag ar Strollad Demokratel.

Dilennet e oa bet George W. Bush da brezidant ar Stadoù-Unanet e miz Du 2000
(d'an 20 a viz Genver 2001 e krogas e respet). E 2004 e oa bet dilennet en-dro.
E 2009 e voe Barack H. Obama, eus ar strollad demokratel, dilennet da prezidant.
Dilennet eo bet Donald Trump (Strollad Republikan) da brezidant d'an 8 a viz Du
2016.

Gouarnamant ar Stadoù-Unanet ne c'houlenn ket digant e geodediz petra eo o feiz.
Dispartiet eo ar relijion diouzh ar Stad kevreadel en ur mod ofisiel. Asuret eo
ar bennaenn-mañ gant ar vonreizh a ziogel ar frankiz krediñ. Ar stad kevreadel
ne zegas skoazell ebet da skol relijiel ebet(Daveoù a vank). Ar bedenn renket
gant ar skol zo difennet abaoe 1962 gant an diferadenn « Engel a-enep Vitale ».

Ar brotestanted eo ar re niverusañ, met a-raok pell e vint dindan 50 %. Ur
c'hard eus an Amerikaned zo katoliked roman. Bez' ez eus ivez tud dizoue (16%),
yuzevien (1,7%), boudisted (0.7%), muzulmaned (0.6%),, hindouisted ha kement zo.



https://br.wikipedia.org/wiki/Italia

Italia zo ur stad e Kreisteizeuropa, hag enni Ledenez Italia hag ul lodenn eus
aradennad an Alpoù. Ur riez eo, dezhi renad ur republik embannet e 1870 evit ar
wech kentañ. Koulskoude e vez graet gant an anv Italia evit an ec'honenn-mañ
abaoe daou vil bloaz. (Sellet ouzh Istor Italia.) Italia a zo bet al lec'h m'eo
bet staliet riez kozh Roma, an impalaeriezh divent a renas war gazi holl Europa
ha darn eus Afrika hag Azia en Henamzer.

Roma eo kêr-benn republik Italia, hag hini ar Sez santel ivez (ar Vatikan a reer
anezhañ peurliesañ) el lec'h m'emañ melestradurezh kreiz an Iliz katolik roman,
ar pab (Frañsez hiziv) er penn anezhi. Ur riez dizalc'h eo war un tiriad
strizh-kenañ e kalon ar gêr vras.

Ezel eus Unaniezh Europa (ezel diazezer), Kuzul Europa, ar Feur-emglev
Norzh-Atlantel (NATO), an ABU eo Republik Italia. E Roma eo bet sinet ar
feur-emglev a stalias Kumuniezh Ekonomikel Europa, kentañ stumm Unaniezh Europa.

Kavout a reer roudoù kentañ eus ar ger ITALIA war ur pezh moneiz eus ar Iañ
kantved kt JK. E Corfinio, en Abruzzo, e voe adkavet ar pezh-se. Kêr-benn ar
C’hengevredad Italek e oa Corfinium, zo deuet da vezañ Corfinio. Skoet e voe ar
moneiz-se gant ar pobloù italek a voe o tispac'hañ a-enep Roma.

Dont a ra ar ger-se, hervez tud zo, eus ur vojenn eus Bro-C’hres anavezet-mat :
hini Daouzek trevell Herakles. Goude bezañ laeret "oc'hen Gêryốn", Herakles a
gasas an dropellad war aodoù Itilia. Hag ur c'hole da dec'hel, ha kuit betek
Sikilia. Hen adkavout a reas Herakles en enez, ha divizout envel ar vro-hont
"Italia" (a zeu eus ar ger "italios" a dalveze “kole” en ur rannyezh
c'hresianek ». Hervez ur vojenn c’hresian all avat e teufe ar ger-se eus
“Ouitalia” pe “Ouitalos”, a dalveze kement ha "leue". Piv ’oar ?

Ligured a oa bet o vevañ du-hont da mare an Neolitik. Meur a bobl a oa bet o
vevañ war o lerc’h en Italia, a-raok ma voe krouet Impalaeriezh Roma.
Indezeuropat e oa an darn vrasañ anezho. Ne oant ket avat ar pobloù nemeto o
vevañ en Italia. Bez’ e oa ivez :

Da vare Republik Roma e oa bevennet norzh Italia gant Gallia Cisalpina, ha
dispartiet e oa diouti gant ar stêr Aesis – da c’houde gant ar Rubicon hag ar
Macra e -59. Da c’houde e voe staget Gallia Cisalpina ouzh Italia, a oa bevennet
a-benn neuze gant an Alpoù. Trofe an Alpoù, Trofeo delle Alpi en italianeg, a oa
anezhañ ur merk a dalveze da vevenniñ ar vro met dilec'hiet e voe diwezhatoc'h.
Gant Roma e voe roet ar geodedouriezh roman d'an holl Italianed neuze. Da
c'houde e voe roet ar geodedouriezh roman d’an holl dud a oa chom en
Impalaeriezh (skrid-embann Caracalla, 211-212).

Eus ar XIVvet kantved d’an XVIIIvet kantved e voe an Azginivelezh en Italia,
gant arzourien evel Michelangelo, Raffaello, pe gant skiantourien evel Galileo a
lakaas ar skiant da c’henel en-dro en Italia da gentañ hag en Europa a-bezh da
c’houde. Da vare Leonardo da Vinci e voe meur a briñselezh (dugelezhioù,
keodedoù-stadoù…) en Italia. Priñsed Italia a aoze o lezioù diouzh o doare dezho
o-unan hag alies-tre e save brezelioù gwadek etre an eil hag egile, pe etezero
ha broioù estren, en o zouez Frañs ha Spagn (Brezelioù Italia]]. Abalamour d'ar
brezelioù niverus a voe er XVIvet kantved hag abalamour d'an teknikoù kozh-bras
a veze implijet e gennad al labour-douar e c'haller displegañ evit darn perak ez
eas priñselezhioù Italia war an diskar eus ar XVIvet kantved d’an XIXvet
kantved. Gant ar brezeliadennoù da vare Napoleon Bonaparte e voe lakaet an traoù
da cheñch. Tamm-ha-tamm e voe krouet ar Rouantelezh. Vittorio-Emanuele II, roue
Sardegna, eo a roas lañs da grouidigezh Rouantelezh Italia. E 1870 e voe staget
Roma ouzh ar rouantelezh ha lakaet e voe Roma da gêr-benn unanet.

D’an hevelep mare ez eas gennad ar greantelezh kalz war-raok. Liammet e oa
kement-se gant an arc'hant bras a veze gounezet el labour-douar a voe nevesaet e
blaenenn ar Po ha gant an arc’hant bras dastumet gant an embregerezhioù
dourdredanel a yae en-dro en Alpoù. Gwelet e veze kement-se en « Tric’horn
Aour » dreist-holl, da lavaret tro-dro da Dorino, Milano ha Genova. Er Su, er
c’hontrol, e oa labourerien-douar dreist-holl ha gounit a raent hogozik evel ma
veze graet er Grennamzer. Dalc’het e veze stalioù labour-douar bras gant ar
berc’henned na vezent ket kalz o labourat ha na glaskent ket mont war-raok
kennebeut, ar vichererien labour-douar a veze izel a-walc'h o goproù.
« Microfundiaoù », anezho atantoù bihan-bihan, ma ne oa ket tu da vagañ an holl
vugale diwar ar pezh a veze produet enno. Evel-se e c’haller displegañ an
diforc’hioù a oa etre an Norzh hag ar Su ha perak e oa aet kement-se ar mafia
war-raok ha perak e voe kement a dud o tivroañ war-du broioù Europa ma veze
diorroet kalz gennad ar greantelezh hag ar Stadoù-Unanet.

Neuze e teu Italia da vezañ ur renad demokratel, lusket dreist-holl gant an
Demokratelezh kristen ha gant strolladoù laik enepfaskour. Petra bennak ma veze
ingal cheñchamantoù er ministrerezhioù e oa bet anavezet Italia gant ar broioù
all, e teuas da vezañ unan eus ar broioù kentañ eus Unaniezh Europa ha diorroet
e vez hec’h amerzh evel ma ne oa bet graet morse a-raok (ar « Burzhud »).
Tamm-ha-tamm e veze kreñvaet Strollad komunour Italia, ur strollad habask
a-walc’h anezhañ. Gant-se ne oa ket bet kalz a cheñchamantoù bras e buhez
politikel ar vro evit a sell an dilennadegoù betek 1976, da lavaret eo betek an
« treuzemglev istorel » hag ivez betek ar « bloavezhioù plom », merket gant ar
sponterezh a veze lusket ken gant tud a-du gant an tu dehou pellañ ken gant tud
a-du gant an tu kleiz pellañ. Tamm-ha-tamm e oa bet lezet gant an Demokratelezh
kristen ul lodenn eus ar galloud da strolladoù politikel gwanoc'h evel ar
Strollad republikan Italian pe ar Strollad Sokialour talian. Ur strollad
politikel a bouez e oa chomet memes tra. Adreizhoù sokial bras a oa bet
degemeret dre referendom (an dizimeziñ, an diforc’hiñ diwar vugale) pe lezennoù
zo bet mouezhiet (« Psicatria democratica ». Breinet e oa bet metoù an aferioù
meur a wech gant an arc’hant, setu perak eo bet an oberiadenn varnerezhel a veze
anvet « Mani pulite » (Daouarn naet). Goude se e oa bet adaozet bed ar
politikerezh a-vras hag e-se e oa bet kaset an darn vrasañ eus ar strolladoù
politikel da netra pe e oa bet kemmet o durc’hadur, ar pezh a oa bet kreñvaet
gant ar referendom e 1993 hag ivez gant ar Mataarellum a zo bet degemeret e 1994
(ur reizhiad dilenn kemmesk). Gant-se e voe lakaet diaes-tre buhez politikel
Silvio Berlusconi. Buan-tre e oa bet lezet a-gostez gant ar strolladoù politikel
turmudus evel ar strollad estrengas Kevre an Norzh. Dont a reas Silvio
Berlusconi er galloud en-dro e 2001 pa oa bet trec’h da-geñver an dilennadeg. Ne
oa ket deuet a-benn an « tu kreiz kleiz », bet dilennet etre e zaou respet, da
gas da benn un adreizh [[Bonreizh Italia|bonreizhel a bouez. Gouarnamant Silvio
Berlusconi II a oa bet gouarnamant kentañ Italia o ren ken pell ar republik-se
a-hed-se, daoust ma’z eus bet un enkadenn bolitikel, armerzhel hag onestiz evel
ma ne oa ket bet a-raok.

Adalek ar 6 betek an 10 a viz Du 2002 e oa bet dalc’het kentañ Forom sokial
Europa e Firenze, da-heul stourmadennoù taer an S8 e Genova.

E 2006 e oa ar maout gant an tu kleiz, kaset en-dro gant Romano Prodi en
Dilennadegoù kannad 2006. E miz Eost 2006 en doa goulennet Ehud Olmert digant
Romano Prodi lakaat Italia da gemer penn ar Finul a oa "kreñvaet" goude ar
brezel etre Israel ha Liban e 2006, ar pezh a vo graet e miz C’hwrever 2007.

Republik kentañ Italia a oa bet diazezet gant Bonreizh Italia e 1947. Dispartiet
e oa bet galloudoù ar Gouarnamant, ar Parlamant hag ar Justis ha krouet e oa bet
div gambr :

Dilennet e vez ar Parlamant gant ar mouezhiañ hollek eeun hervez aozioù
damheñvel. Kemmet e oa bet lezenn an dilennadegoù un tamm, da-heul ur referendom
e 1993 a oa bet aozet evit lakaat war-sav ur mouezhiañ muiañ-niverel (75 %) evit
ma vije stabil ar gouarnamantoù, ar pezh ne oant ket e deroù ar Republik
abalamour ma oa re a strolladoù politikel hag abalamour ma ne oa ket tu d’ar
strolladoù politikel pebeilañ. Kemmet e oa bet en-dro e dibenn 2005 evit lakaat
war-sav ur mouezhiañ kenfeurel eus listennoù bloc’het evit ma ne vije ket bet
koll Ti ar Frankizoù, ar pezh a oad o c’hortoz moarvat. E penn ar gouarnamant
emañ Prezidant ar C’huzul, « primus inter pares ». Prezidant ar Republik eo Penn
ar Stad. Galloudoù bevennet en deus ha dilennet eo e-pad seizh vloaz gant an div
gambr bodet (hag ivez gant dileuridi evit ar rannvroioù).

E dibenn 2005 e oa bet degemeret adreizh ar Vonreizh gant ar Parlamant. Diwar an
adreizh-se e tlefe bezañ krouet un « 3e Republik » hag an tiriadoù a zlefe bezañ
aozet evel ur c'hevread. Galloudoù astennet-mat a zlefe bezañ roet d’ar Ministr
kentañ (anv roet da Benn ar Gouarnamant). A-hend-all ne vefe nemet 530 kannad
(-100) e Kambr ar Gannaded ha 265 senedour (-50) e Sened ar Republik. Gant ar
mouezhiañ dieeun e tlefe ar senedourien bezañ dilennet. An adreizh-se a oa da
vezañ kadarnaet dre referemdom e-pad semestr kentañ 2006.

Ar gouarnamant kent (kreizenn-dehou), lesanvet Ti ar Frankizoù (Casa delle
Libertà), a oa bet savet diwar emglev gant meur a strollad : Forza Italia (=
Nerzh Italia koulz ha War-raok Italia !), zo bet krouet gant Silvio Berlusconi,
ar strollad Aliañs broadel, ur strollad tost eus ar strollad kozh Luskad Sokial
Italia, demokrated-kristenien eus an tu-dehou, bodet er strollad UDC hag ar
strollad Kevre an Norzh. D'ar 15 a viz Ebrel 2005 e oa bet kuitaet gouarnamant
Berlusconi gant ar strolladoù UDC hag ar strollad Strollad Sokialour Italia
Nevez, en ur reiñ lizhiri-dilez o ministred, Ar pezh a oa bet pennkaoz buan d’un
enkadenn er gouarnamant. Roet en doa Berlusconi e zilez d’an 20 a viz Ebrel 2005
ha karget e oa bet da stummañ ur gouarnamant nevez ha touet en doa le d’an 23 a
viz Ebrel. Ne oa ket bet degaset kalz a cheñchamañtoù-se er gouarnamant hag an
daou strollad o doa roet o dilez zo distroet izili ennañ. Ur ministrerezh
hepken, hep ministr en e benn, a oa bet krouet ha karget e oa bet da blediñ gant
diorren Mezzogiorno.

Romano Prodi en doa gounezet dilennadeg kannad an 9 ha 10 a viz Ebrel 2006.
Anvet e oa bet neuze da Brezidant Kuzul ar Vinistred, gant Giorgio Napolitano,
bet dilennet da Brezidant ar Republik d’an 10 a viz Mae 2006. Gant strolladoù
politikel disheñvel eo bet kompozet kenunaniezh en deus votet ar fiziañs d'ar
gouarnamant. Prodi, penn ur strolladig kreizenn-gleiz, en deus bodet en Unione
sokialourien, ekologiezhourien, komunourien (deuet da vezañ sokial-ha-demokrat)
hag en deus resevet un harp eus an diavezh digant Addiazez komunour
(Rifondazione communista). Tapet en deus ur muiañniver ledan e Kambr ar
Gannaded, met bez ez oa 158 diwar senatourien a zo bet aet da harpañ e
gostezenn. D'an 21 a viz C'hwevrer 2007, goude ur votadenn gontrol dezhañ digant
daou senedour en deus disklêriet Prodi e vefe ret d'ar gouarnamant bezañ
divodet, met nac'het eo bet gant Prezidant ar Republik ha votet eo bet ar
fiziañs fgant ar Sened en dro.

Italia zo ur vro c’hreantelaet liesseurt hec’h armerzh, zo he froduadur diabarzh
kriz, hollek pe dre zen, ken uhel ha hini Frañs pe Breizh-Veur.

Patrom:Entête tableau charte |+ Gouelioù ha deizioù gouel ! Deiziad !!
Patrom:Nwt !! Patrom:Nwt !! Evezhiadennoù |- | 1añ Genver || Kalanna ||
Capodanno | |- bgcolor="#efefef" | 6 a viz Genver || Sul ar Rouaned || Epifania
(pop. Befana) | |----- | "Etre an 22 a viz Meurzh hag ar 25 a viz Ebrel || Pask
|| Pasqua | |- bgcolor="#efefef" | "Etre an 23 a viz Meurzh hag ar 26 a viz
Ebrel || Lun Fask || Lunedì dell'Angelo (anv poblek Pasquetta) | |----- | 25 a
viz Ebrel || Dieubidigezh || Liberazione | 1945 |- bgcolor="#efefef" | 1añ Mae
|| Gouel al Labour || Festa dei lavoratori | |----- |2 a viz Mezheven || Gouel
ar Republik || Festa della Repubblica |1946 |- bgcolor="#efefef" | 15 août ||
Assomption || Assunzione (pop. Ferragosto) | |----- | 1añ Du || Gouel an
Hollsent || Tutti i Santi ou Ognissanti | |- bgcolor="#efefef" | 8 a viz Kerzu
|| Maria krouet-dinamm | Immacolata Concezione || |----- | 25 a viz Kerzu ||
Nedeleg || Natale | |- bgcolor="#efefef" | 26 a viz Kerzu || Sant Stefan ||
Santo Stefano | |}

Spisaet eo bet gouelioù ar relijion gatolik gant un dekred e 1985, da-heul
emglev ar c'honkordad (mellad 6) a oa bet kensinet e Roma d'an 18 viz C'hwevrer
1984 gant renerien Republik Italia ha re ar Sez Santel (Vatikan) hag a oa bet
peurwiriekaet gant al lezenn niv. 121 eus ar 25 a viz Meurzh 1985 :



https://br.wikipedia.org/wiki/Brezhoneg

Ur yezh keltiek a orin eus an Enez Vreizh (Breizh-Veur/Preden) hag eus skourr ar
yezhoù predenek eo ar brezhoneg. A-gozh e vez komzet ha skrivet e Breizh.
Tamm-ha-tamm eo bet strishaet e implij da Vreizh-Izel (er c'hornôg d'ul linenn
hag a ya dre vras hiziv an deiz eus Plouha da Wened). Ganet e vije diwar ur
voutinded yezh a vije bet etre Enez Vreizh ha Breizh Vihan (Arvorig) (e-tro
dibenn an Henamzer).

Bet eo komzet ar brezhoneg gant pennoù bras Stad Breizh betek an XIIvet kantved
ha, da c'houde eo bet dilezet ganto. Deuet eo tamm-ha-tamm da vezañ yezh Goueled
Breizh hag ar bobl vunut p'eo bet dilezet d'e dro gant an noblañs hag ar
vourc'hizien zo aet war ar galleg. Evit skrivañ ec'h implije duged Breizh al
latin ha, diwezhatoc'h (XVvet kantved), ar galleg. Chomet ez eus gerioù prizius
diwar ar brezhoneg kozh a vez implijet hiziv an deiz da sevel gerioù brezhonek
nevez war tachennoù evel ar brederouriezh ha skiantoù mab-den, da skouer. Ur
yezh keltiek eus skourr ar yezhoù predenek eo ar brezhoneg. Kar-tost eo d'ar
c'hembraeg ha, marteze, un tammig d’ar galianeg (hag a zo aet da goll da vat
war-dro kreiz ar VIIvet kantved), met n'eus tamm prouenn e bet e vefe bet
levezonet ar brezhoneg gant ar galianeg peogwir n'ouzer ket nemeur a dra
a-zivout stad ar galianeg en amzer donedigezh Brezhoned an Inizi da Vreizh-Vihan
ha n'ouzer ket kalz hiroc'h diwar-benn brezhoneg an amzer-se kennebeut. Anavezet
eo ar brezhoneg gant an ABU evel ur yezh evel a re all.

N'he deus ket ar vonarkiezh graet netra a-enep d'ar yezhoù disheñvel eus ar
galleg met adal an Dispac'h gall eo bet cheñchet an traoù. Kroget ez eus bet da
zeskiñ galleg d'an holl dud ha da waskañ war un dro an holl yezhoù all a veze
graet patois anezho en un doare dismegañsus. E Breizh peurgetket, a-drugarez da
zoareoù kriz da lakaat mezh war bugale er skolioù Stad pe gatolik. Dalc'het e
voe d'ar politikerezh-se da lazhañ ar brezhoneg betek ar bloavezhioù 1960, da
lavaret eo betek ar mare ma voe echuet well-wazh gant ar skolioù da zegemer
bugale dic'hallek desavet e brezhoneg gant o zud.

Hiziv an deiz ha pa gendalc'hfe ar politikerezh gall da lakaat galleg dre holl
abalamour m'eo yezh ar republik e vez komzet brezhoneg gant e-tro 300 000 a dud
c'hoazh (e-skoaz 1 300 000 er bloaz 1930). Evit diskouez pegen kriz eo bet an
traoù a-enep ar brezhoneg ez eus ur frazenn anavezet mat a lavar splann an
traoù : "Il est interdit de cracher par terre et de parler breton". E
penn-kentañ an XXvet kantved ne ouie an hanter eus an dud nemet brezhoneg hag an
hanter all a ouie an div yezh. Er bloaz 1950 ne chome mui nemet 100 000 a dud na
ouient nemet brezhoneg.

Hiziv an deiz ez eo ar brezhoneg ar yezh keltiek nemeti hep statud ofisiel ebet.
Ne fell ket d'ar gouarnamant lakaat cheñch mellad 2 ar vonreizh bet degemeret er
bloaz 1994 hag a embann "La langue de la République est le français". Ingal en
em vod dekmiliadoù a dud e Frañs evit goulenn ma vefe kemmet al lezenn-se : En
Europa ne vez kavet ul lezenn nevel-se nemet e Frañs.

Nevez zo eo bet ar skolioù Diwan o klemm dirak Lez europat gwirioù mab-den evit
ma vefe doujet ouzh gwirioù ar Vretoned e-keñver o yezh.

Brezhoneg a vez komzet ivez en estrenvro hag e Bro-C'hall, er c'hêrioù bras
dreist-holl.

Boas eur da rannañ istor ar brezhoneg e meur a varevezh : Betek an VIIvet
kantved ne oa bet kemm bras ebet etre ar predeneg komzet e Breizh-Vihan hag an
hini komzet e Breizh-Veur.

Er bloaz 1977 eo bet krouet ar skolioù Diwan. Er skolioù-se e vez desket dre ar
brezhoneg (4 087 skoliad da vare an distro-skol e 2015).

Klasoù divyezhek zo ivez e skolioù Stad Div Yezh (7 128 skoliad) zo hag e
skolioù katolik prevez Dihun (5 130 skoliad). Miliadoù a dud yaouank (16 345 e
2015) a ya da skolioù seurt-se adal ar skol-vamm betek fin al lise.

Evel en iwerzhoneg ez eus daou stumm da bep amzer verb e brezhoneg. Kemm zo
etrezo hervez m'eo boas an ober pe n'eo ket. Kavet e vez traoù evel-se e saozneg
ivez. Kavout a reer en amzer-vremañ ur stumm boas hag ur stumm war ober :

Er verb bout (bezañ) hag er verb kaout avat ez eus daou stumm disheñvel hep
stumm war ober ebet (gant ar « verb bezañ + o + anv-verb ») :

Dre an daolenn dindan e c'haller gwelet ar pezh zo heñvel etre brezhoneg (hini
Gwened ha KLT) ha kerneveureg, gallaoueg ha galleg. Gellout a reer gwelet
traoùigoù heñvel e brezhoneg ha gallaoueg, da skouer an doare da lavaret
« gwiñver », kazh-koad neuze e brezhoneg ha chat-de-boéz savet o-daou war an
hevelep patrom, met war harzoù ar brezhoneg hepken e vez kavet an doare-se
(Sant-Yann-Brevele), hag e Gwernenez, e Breizh-Uhel e kaver dre vras chat
d'étchuiré, chat d'écureuil, evel en ul lodenn vras eus ar yezhoù oïl.

E miz Kerzu 2006 e oa bet Marc ar Fur, kannad UMP (tu dehoù gall) Loudieg o
kinnig e parlamant Pariz ur mennad savet evit anavezout ar yezhoù rannvro er
Vonreizh c'hall: kannad ebet eus ar PS gall e Breizh (na Jean-Yves an Drian, a
zo ivez prezidant Kuzul Rannvro Breizh) n'en doa mouezhiet gant kinnig ar Fur.

Er maez eus an Emsav e adkaver nebeut implij eus ar yezh vrezhon war an dachenn
bolitikel. An implij a zo dreist-holl unan evit desach mouezioù war-zu ur
strollad pe un den politikel. Ral eo da gavout ur c'hoant gwirion da souten ar
yezh.

Hervez un enklask kaset en-dro gant Fañch Broudig ha TMO, paeet gant Kuzul
Rannvro Breizh, ne vije nemet 207 000 brezhoneger ken e 2007. Hervez enklask an
INSEE, kempoelloc'h hervez Hervé Abalain, graet e 1999, e vefe 295 000. Hervez
Efficience 3 (2001) e vefe 300 000. Ur 100 000 a dud bennak pe ouzhpenn a
gompren mat ar yezh hep kaozeal anezhi. Tud zo ivez o komz brezhoneg e New
York ; ar vrezhonegerien-mañ oa degennoù bennaket anezho e 2012, eme BZH New
York, kevredigezh ar Vretoned aze. N'eo ket gouiet hag ar re-se a gomz ar yezh
a-wechoù pe bemdez, pe ar seurt rannyezh kaojeet ganto enni kennebeut.



https://br.wikipedia.org/wiki/Breizh

Breizh a zo anezhi ur vroad europat. Ur vro geltiek eo. Dizalc'h eo bet Stad
Breizh betek ar XVIvet kantved a-raok bezañ enframmet e rouantelezh Bro-C'hall
da-heul koll arme Breizh a-enep da arme Rouantelezh Bro-C'hall war dachenn
emgann Sant-Albin-an-Hiliber e 1488. Chomet eo Breizh emren betek dibenn an
XVIIIvet kantved a-raok bezañ dispennet ha divodet gant an Dispac'h gall a
grouas an departamantoù. Abaoe krouidigezh ar rannvroioù e Frañs en eil
hanterenn an XXvet kantved ez eus bet savet en-dro ur gwirvoud melestradurel da
Vreizh, evit un darn anezhi.

Ul ledenez vras eo Breizh, lec'hiet e penn kornôkañ Europa war un tiriad
strategel-kenañ, etre ar Mor Breizh hag ar Meurvor Atlantel, adal da gevandir
Amerika.

Daoust d'ar frankiz kollet ha d'ar frammoù melestradurel a zisrann ar Vretoned e
kendalc'h Breizh da vevañ evel unanenn vroadel. Ar merkoù anatañ eus se eo he
sevenadur dibar (sonerezh, kan, lennegezh, keginerezh, dañsoù, c'hoariva, gizioù
emwiskañ hag all...), he yezh (ar brezhoneg), hec'h armerzh (gant luskadoù evel
Produet e Breizh), labour an Emsav (politikel, sevenadurel, yezhel, armerzhel)
abaoe daou gantved, al liammoù etrebroadel niverus a vez maget gant pobloù all,
ha youl ar Vretoned da vevañ en ur vro unanet en-dro.

Bet eo bet Breizh unan eus ar riezoù koshañ en Europa e mare diskar an
Impalaeriezh roman, met e kaver roudoù niverus obererezhioù an Den a zo bet
kavet e takadoù tostañ an aodoù ha war an inizi peurvuiañ. Roudoù un tan elumet
500 000 bloaz 'zo a zo bet kavet e Ploeneg (Kerne - Penn-ar-Bed), ar re goshañ
kavet en Europa. En Enez-Eusa ez eus bet meur a vonedonea gant annezidi a bep
seurt abaoe hoalad an Neolitik. Etre 4 000 ha 1 200 kt JK e savas tud ne
anavezer kalz a draoù diwar o fenn meur a savadur mein: peulvanoù, mein sonn,
taolioù-maen hag alezioù toet. Sevenadur ar meurvein en em astennas war Europa
a-bezh, met e Breizh e tizhas un diorren bras, seul vui m'eo roc'hellek-kenañ an
douar.

Div bastell-vro vras zo e Breizh : Gorre-Breizh (Breizh-Uhel) ha Goueled-Breizh
(Breizh-Izel).

Lod eus Breizh 'zo e rannvro Breizh. Implijout a ra ar rannvro-se an anv
"Breizh" eta, met n'eo ket Breizh a-bezh.

Al lodenn all eus Breizh zo lec'hiet e rannvro Broioù-al-Liger (departamant al
Liger-Atlantel).



https://br.wikipedia.org/wiki/Turkia

Turkia pe Republik Turkia ent-berr, pe Turki hervez an anv istorel e brezhoneg,
(Türkiye e turkeg) a zo ur riez daougevandirel, he lodenn vrasañ en Azia-Vihanañ
ha 3% anezhi e takad ar Balkanoù en Europa. En em ledañ a ra a bep tu d'ul lec'h
strategel-kenañ, strizh-mor ar Bosfor, etre Mor Egea hag ar Mor Du, da lavarout
eo gevred Europa ha mervent Azia. E ledenez Anatolia emañ an darn vrasañ eus he
douaroù eta.

Ur c'hroashent etre hentoù meur Europa hag Azia eo Turkia, hentoù war zouar ha
war vor, ken eo bet un annez evit meur a sevenadur, ul lec'h evit meur a emgann
hag ur greizenn genwerzhel eus ar re bouezusañ. Eizh riez a vez kavet tro-dro
dezhi : Bro-C'hres ha Bulgaria er Gwalarn, Jorjia, Armenia hag Azerbaidjan
(ezklozadur Nac'hitchevan) er Biz hag Iraq ha Siria er Gevred. En Henamzer eo
bet tiriad Turkia ha tiriadoù tro-war-dro annez un impalaeriezh vras, hini
Bizantion, he c'hêr-benn Kergustentin diazezet war riblennoù strizh-mor ar
Bosfor.

Republik Turkia a zo he sistem politikel hini ur republik demokratel, laik ha
bonreizhel hag a zo bet staliet e 1923. Ezel eus an ABU, an AFNA, an AESD, ar
C'hengor muzulman ha Kuzul Europa eo. E 2005 he deus kroget kenvreutaerezhioù
evit dont da vezañ ezel eus Unaniezh Europa. En Ankara (anv kozh gresianek :
Ankira, Ἄγκυρα) emañ he c'hêr-benn.

Evit mareadoù kent d'ar republik, sell ouzh : Azia-Vihanañ, Hittited, Troia,
Lidia, Frijia, Karia, Kilikia, Pergam, Rouantelezh ar Pontos, Galated,
Impalaeriezh roman ar Reter, Impalaeriezh otoman

Republik Turkia a zo bet staliet d'an 29 a viz Here 1923 war lodenn greiz an
Impalaeriezh otoman a oa bet trec'het er Brezel-bed kentañ ha kollet meur a
diriad ganti. Orin Turkia, e-keñver he yezh hag he relijion vuzulman, a vez
gwelet adalek donedigezh an Durked e Anatolia an XIvet kantved. Ur bobl war
varc'h renet gant ar Seljoukourien, anv o friñsed, e oa. Rummad-roueed an
Otomaned a renas anezho e diwezh an XIIIvet kantved hag e kreskjont an
impalaeriezh otoman diwar goust hini Kêrgustentin e 1453. E 1929 e krogas
Mustafa Kemal Atatürk gant brezel an Dizalc'h betek embann ar republik e 1923.
Ur milour ha penn al luskad politikel, an Durked yaouank, e oa Mustafa Kemal
(lesanvet Ataturk) gant ur mennozh sklaer : modernaat e vro ha lakaat anezhi da
vezañ kevatal d'ar broioù diorroet a wele en Europa.



https://br.wikipedia.org/wiki/Bro-C%27hall

Bro-C'hall a zo ur riez hag emañ he ziriad brobennat en Europa ar c'hornôg.
Gallaoued, pe Frañsizion (pe Frañsizien), eo an dud zo o chom enni.

Anvet e vez Frañs ivez, diwar ar ger gallek "France", a oa deuet en anv ar
rouantelezh kozh Royaume de France (a oa bet Rouantelezh ar Franked un tamm
a-raok).

En Henamzer e veze graet Galia eus un darn eus he zachennad, met e Galia gozh
edo Belgia, kornôg Alamagn, Suis hag hanternoz Italia.

République française (Republik c'hall) eo an anv ofisiel a-hiziv. Stag ouzh
Bro-C'hall ez eus bet un impalaeriezh e-pad kantvedoù. Eus an impalaeriezh-se e
chom c'hoazh meur a diriad strewet er bed a-bezh : an departamantoù ha tiriadoù
tramor int.

Ezel eus Unaniezh Europa, eus takad an euro hag eus Emglev Schengen eo
Bro-C'hall. Un ezel padus eus Kuzul-surentez Aozadur ar Broadoù Unanet eo ivez.

Un emglev milourel pennañ he deus graet Bro-C'hall p'eo bet sinet gant
Feur-emglev Norzh-Atlantel e 1945 hag ezel diazezer eo eus Aozadur ar
Feur-emglev Norzhatlantel (AFNA). Aet eo kuit eus ar renadur milourel enframmet
e-pad ur pennad brav war atiz ar jeneral de Gaulle, met distro eo e-barzh
bremañ. Ur galloud nukleel eo ivez.

Diazezet eo bet he zalvoudegezhioù politikel war Disklêriadur Gwirioù Mab-den
hag ar Geodedourien 1789. Ar Marseillaise eo kan broadel Bro-C’hall.

Ar ger Frañs a zeu eus an anv gallek France, deuet eus an anv Francia, ur ger
latin hag a dalveze kement ha "Bro ar Franked". Ar ger "Frank" zo eus ur yezh
c'hermanek kozh bennak. N'ouzer ket ha talvezout a ra ur "goaf", pe "tud
dizalc'h". Testeniet eo ar ger Frañs e brezhoneg abaoe dibenn ar XVvet kantved.

An anv latin Galia a glot gant terouer Frañs a-vremañ (dre vras), gant Belgia,
Suis hag un tamm eus hanternoz Italia.

Graet e vez gant Bro-C'hall evit treiñ France e brezhoneg abaoe kantvedoù,
daoust ma talvez kentoc'h ar vro ma vez kaozet galleg, Breizh-Uhel e-barzh.
Kavet e vez Frañs er yezh pobl, er c'hanaouennoù dreist-holl, hag er yezh
skrivet abaoe ar C'hatolikon (1499).

Ar ger gall brezhonek n'en deus netra da welet gant ar ger latin Galia. Ur ger
keltiek eo hag a dalvez kement hag estren.

Emañ Bro-C'hall war ur strizh-douar e-lec'h ma kaver holladoù stummoù douarel
pennañ Europa. Amañ e weler div aradennad-venezioù yaouank, un torosad menezioù
kozh, an diazadoù brasañ ha lodenn ar gompezenn veur a ya eus Mor Breizh betek
menez Oural. Diouzh-se e teu liesseurtegezh ar maezioù hag ar gweledvaoù.

Diwar bebeiladur savadigezh ar menezioù hag ar gouelezenniñ eo bet savet an
torosennadur :

Istor riez Bro-C'hall (latin : regnum Francorum e deroù ar Grennamzer) a c'hell
bezañ lakaet e orin e krouidigezh Gallia occidentalis (Galia ar c'hornôg) e 843.
Ul lodenn eus an Impalaeriezh karolingat roet da Charlez ar Moal da-geñver
hêrezh e dad-kozh Karl Veur. Met, ma veze graet eus an tiriad-mañ Gallia e veze
graet kement ha kement Francia occidentalis. E brezhoneg e vez kavet roud an
daou hengoun gant Bro-C'hall ha Frañs.

Goude m'eo bet gwanaet galloudegezh roue Bro-C'hall dre savidigezh ar
c'hladdalc'helezh er Grennamzer e talc'has heuliad ar rouaned bodañ dindan o
beli muioc'h-muiañ a diriadoù, da lavaret eo lakaat da greskiñ an domani roueel,
bihan a-walc'h e IXvet kantved-Xvet kantved ha ledanoc'h-ledanañ dre an dimezioù
pe dre c'hounidoù ar brezelioù. Diwar ar rannvroioù bras, lod anezho krouet da
vare an impalaeriezh karolingat (Akwitania, Breizh, Loren, Poatev...) e teuas
war-wel ar proviñsoù evel ma oant klokaet (goude aloubadeg Elzas e 1675) e fin
ar vonarkiezh. Ar proviñsoù, renet gant priñsed vras gwechall, a oa deuet da
vezañ pastelloù-bro melestradurel, o statudoù liesseurt koulskoude.

Daoust d'ar politikerezh yezh renet abaoe pell 'zo (Skrid-embann
Villers-Cotterêts e 1539 paneveken) hag a glask lakaat ar vro da vezañ
unyezhek-rik — hag ar yezh-se eo ar galleg — e vez komzet meur a yezh war diriad
Frañs Europa, daoust dezhe bezañ bet gwallgaset.

A-hend-all ez eus yezhoù all hep tiriad, evel ar yezhoù rom, pe neuze yezhoù
deuet da heul enbroidi, evel ar c'hreoleg, an arabeg, ar c'habileg, ha meur a
hini all...



https://br.wikipedia.org/wiki/Jorjia_(bro)

Jorjia (jorjieg საქართველო - Sakartvélo) a oa hec'h anv ofisiel adalek 1990
betek 1995 Republik Jorjia, a zo ur vro eus Eurazia. E Kaokaz ar su emañ an darn
vrasañ anezhi tra ma'z ul lodenn vihanoc'h anezhi e Kaokaz an norzh. Gant Rusia
he deus harzoù war-du an norzh ha gant Turkia er mervent, Armenia er su hag
Azerbaidjan war-du ar gevred.

Jorjia a zo un demokratelezh gant un istor hir hag ur sevenadur kozh. En Europa
e laka he sevenadur hag hec'h istor, met he lec'hiadur douaroniel a gemm hervez
an andonioù. Gwechoù 'zo e kaver eo Jorjia ur vro dreuzkevandirel.

Eus ar gresianeg (Γεωργία) - douar ar feurmioù - e teu anv brezhoneg Jorjia. Ar
Jorjiz a implij ul lizherenneg ispisial ijinet gant ar roue Pharnavaz I Iberia
ha n'he deus liamm ebet gant lizherenneg arall ebet. D'ar feiz kristen e voe
gounezet ar vro e 327 ha troet e voe ar Bibl e yezh ar vro er Vvet kantved.

Liezek-tre eo douaroniezh Jorjia gant rannvroioù meneziek hag istrovanel a sach
kalz touristed eno. Brudet eo ar vro ivez evit he gwin a zo e berzh heñvel ouzh
hini re Frañs pe Italia. Abalamour da gavadegoù arkeologek o deus diskouezet e
raed gwin enni war-dro 5000 kent J-K dija e oa bet anvet Jorjia "kavell ar
gwin".

E-pad an Henamzer e oa dalc'het tachenn Jorjia gant div rouantelezh : Iberia er
reter ha Kolc'his er c'hornôg. E-touez ar broioù kentañ gounezet d'ar
gristienezh e voent (war-dro 337). Kolc'his a anve hec'h annezidi Egrisi pe
Lazica a voe alies un dachenn emgann etre Persia hag Impalaeriezh Bizantion. En
abeg ar c'hadoù en zielfennas an div rouantelezh e deroù ar c'hrennamzer. An
dra-se a aesaas an aloubidigezh arab a zeraouas er VIIvet kantved. Ne voe ket
gounezet d'an Islam ar vro, avat hag e-pad an XIvet kantved e adfurmas ur
rouantelezh jorjia dizalc'h. En XIIvet kantved e kontrole un darn vras eus
Kaokaz ar Su hag ul lodenn eus aod norzh Anatolia.

Tizhout a reas rouantelezh Jorjia he barr en XIIvet hag en XIIIvet kantved. Ar
pezh a anver "marevezh alaouret Jorjia" ne badas ket, avat. Aloubet e voe ar
rouantelezh gant ar Vongoled e 1236. Goude-se e tiskarras Jorjia. Er XVvet
kantved voe disrannet ar vro e meur a rouantelezh hag a briñselezh vihan re wan
da zerc'hel ouzh Persia ha Turkia. D'unan pe d'an eben ez eas da waz er XVIvet
kantved.

Tierned ar rannvroioù a chomas emren a savjod meur a emsavidigezhioù hag en abeg
d'ar brezelioù e voent int an abeg e diskennas poblañs Jorjia betek 250.000
annezad.

E 1783 e sinas rouantelezh Kartli-Kakheti ha Rusia feurskrid Georgievsk hag a
lakkaas anezhi dindan warez an Tsar. Ne viras ket kement-se, avat, Tbilisi a
vezañ peliet gant ar Bersed e 1795.

D'ar 8 a viz Genver 1801 e stagas an Tsar Paol Iañ Rusia Kartli-Kakheti ouzh
Rusia dre un dekred hag a ve gwirikaet d'ar 12 miz Gwengolo gant Aleksandr Iañ.
E miz Mae 1801 e kasas kuit ar jeneral rusian Carl Heinrich Knorring an tiern
diwezhañ David Batonichvili ha sevel a ra ur gouarnamant, ar jeneral Ivan
Petrovitch Lasarev en e benn.

Ne voe ket degemeret diouzhtu an dekred gant uhelidi ar vro ha ret e voe da
Knorring d'o bodañ en iliz-veur Tbilisi d'o rediañ da douiñ le d'an Tsar e miz
Ebrel 1802. Bac'het e voe ar re o doa nac'het en ober.

E 1810 e stagas Rusia rouantelezh Imretia. Roue Imretia diwezhañ Solomon II
Imretia a varvas en harlu e 1815. Etre 1803 ha 1870 e vrezelas meur a wech Rusia
ouzh Persia ha Turkia ha stagañ a reas tachennadoù bras ouzh Jorjia. Furmiñ a ra
an tachennadoù-se (Batumi, Artvin, Akhaltsikhe, Poti, and Abc'hazia) un darn
vras eus Jorjia a-vremañ.

Staget e voe priñselezh Guria e 1828 hag hini Samegrelo e 1857. Rannvro Svaneti
a voe staget goustadik etre 1857 ha 1859.

Goude Dispac'h Rusia 1917 ec'h embannas Jorjia bezañ dizalc'h d'ar 26 a viz Mae
1928. Gounezet e voe an dilennadeg kentañ gant ar strollad sokialour-demokratel,
tost ouzh ar vencheviked. Da vinistr kentañ ez eas Noe Zhordania. Ur brezel a
enebas Jorjia ouzh Armenia e 1918. Harzet e voe, avat, gant un oberiadenn saoz.
E 1918 e 1919 e vrezelas ar jeneral jorjiat Mazniachvili ouzh ar Rusianed wenn
hag klask a reas aloubiñ aod hanternoz ar Mor Du eus Tuapse da Sochi.

Ne badas ket frankiz ar vro. E 1921 e faezhas al lu rusian an arme jorjiat ha
ret e voe d'ar gouarnamant tec'hout kuit eus ar vro. D'ar 25 a viz C'hwevrer
1921 ec'h antreas an nerzhioù soviedel e Tbilisi hag ur gouarnamant margodennek,
Filipp Makharadze lakaer e penn ar vro. Entouezet e voe ar vro er Republik
Soviedel Treuzkaokazia asambles gant Armenia hag Azerbaidjan. E 1938 e voe
dispennet Treuzkaokazia ha d'ur republik soviedel wir ez eas Jorjia.

Ar Jorjiat Ioseb Youghachvili a zeuas da vezañ unan eus pennoù ar strollad
Bolchevik. Goude dispac'h 1917 ha marv Lenin e renas Unaniezh Soviedel gant an
anv "Stalin".

Etre 1941 ha 1945 e stourmas 700.000 Jorjian el lu ruz ouzh an Alamagn nazi. Un
nebeud Jorjianed anezho a skoazellas an nazied avat. War-dro 350.000 a Jorjiz a
voe lazhet e-pad an eil brezel bed. E-pad an hevelep maread e voe forbannet un
nebeud pobloù bihan evel ar Dchetchened, an Inguched, ar Garachayed hag ar
Valkariz, da Siberia. Un darn eu o ziriadoù a voe roet da Jorjia betek 1957.

Ar Jorjiat Edouard Chevardnadze, hag a oa ministr an aferioù diavaez eus an
Unaniezh Soviedel, a voe unan eus savourien bennañ ar [[Peryestroika]. E-pad ar
maread-se e savas Jorjia ur sistem politikel liesstrolladelek hag a strivas evit
dieubidigezh ar vro. E Jorjia e c'hoarvezas an dilennadeg frank kentañ en
Unaniezh Soviedel d'ar 28 Here 1990. Eus miz Du 1990 betek miz Meurzh 191 e voe
Zviad Gamsakhurdia e penn an Emsav evit an dieubidigezh vroadel, prezidant Kuzul
Meur Republik Jorjia, ar parlamant Jorjiat.

Unan eu ar republikoù kentañ o klask en em frankizañ diouzh an Unaniezh
Soviedel. Gwaskadeg gant al lu ruz eus ur vanifestadeg peoc'hek d'an 9 a viz
Ebrel 1989 a grouas un emsav enepsoviedel heñvel a-walc'h ouzh hini a oa er
broioù baltek. En em zisrannañ a reas etre ur skourr habask hag unan arall
dispac'helouroc'h. E miz Here 1990 ec'h aozas Jorjia an dilennadeg
liesstrolladellek gentañ en istor eus an Unaniezh Soviedel. Tra ma voikotas an
dispac'hellourien an dilennadeg ha savas ur 'hendalc'h broadel en em strollañ a
reas ar peurrest eus an enep-komunourien war-dro Merab Kostava ha Zviad
Gamsakhurdia. Gounid a rejont gant 250 sez enep 64 hepken evit ar gomunourien.
C'hwitañ a reas ar strolladoù arall da dizhout ar 5% ret da vont e-barzh ar
parlamant.

D'an 9 a viz Ebrel 1991 ec'h embannas Jorjia he dieubidigezh. Zviad Gamsakhurdia
a voe dilennet da brezidant d'ar 26 a viz mae 1991 met kaset kuit e voe eus ar
galloud gant un taol-stad gwadek a badas eus ar 22 a viz kerzu 1991 betek ar 6
Genver 1992. Aozet e voe an taol-stad gant ar ward vroadel hag ur bagad armet :
ar Mkhedrioni hag a vefe bet skoazellet gant al lu rusat. Merkout a reas an
dra-se deroù ur brezel diabarzh a badas betek 1995.

Distreiñ a reas Eduard Shevardnadze d'ar vro e 1992 hag aozañ a reas ur
"c'huzul-stad" asambles gant pennoù an taol-stad : Kitovani ha Ioseliani.
Dilennet e voe en un doare ofisiel e 1995 ha 2000. E-pad ar marevezh-se, avat, e
krogas emsavidigezhioù disranner e Abc'hazia hag Osetia ar Su. Gant skoazell
stourmerien deut eus Rusia e teuas an emsaverien a-benn da sevel riezoù dizalc'h
de facto en div rannvro-se. Muioc'h eget 250.000 jorjiz a voe diarbenet eus
Abc'hazia ha 25.000 eus Tskhinvali. Ret e voe da galz familhoù osetiat da
dec'hout eus rannvro Borjomi.

Kaset e voe Eduard Shevardnadze eus ar galloud gant Dipac'h ar Rozenn e 2003
goude dilennadegoù daelet. Beleniet e voe an dispac'h gant izili gozh strollad
Shevardnadze : Mikheil Saakashvili, Zurab Zhvania ha Nino Burjanadze. Da
brezidant e voe dilennet Mikheil Saakashvili e 2004. Un heuliad ag
adreizhiadurioù a reas da greñvaat armerzh hag arme ar vro ha dont a benn a reas
da enderc'hel adarre Ajaria met c'hwitaet en-deus da adaloubiñ Abc'hazia hag
Osetia ar Su hag a zo gwarezet gant Rusia.

Disrannet eo Jorjia e 9 rannvro, ur geoded ((k'alak'i) ha 2 republik emrenn pe
avtonomiuri respublika (Abc'hazia hag Ajaria). Disrannet eo ar rannvroioù e 69
bann (raioni).

Kenvreuderezhioù ez eus a-zivout statud Osetia ar Su gant ar gouarnamant
disrannidigel a gontrol ar broviñs. Kodori Gorge a zo an dar nemeti eus
Abc'hazia a zalc'h ar gouarnamant-kreiz.

Ar c'hêrioù brasañ eo : Batoumi, Chiatura, Gagra, Gori, Khouthaisi, Poti,
Rousthavi, Soc'houmi, Tbilisi, Tkibuli, Tskaltubo, Tskhinvali Bannoù Jorjia a
zo: Abasha, Adigeni, Akhalgori, Akhalkalaki, Akhaltsikhe, Akhmeta, Ambrolauri,
Aspindza, Baghdati, Batumi, Bolnisi, Borjomi, Chiatura, Chkhorotsku,
Chokhatauri, Dedoplistskaro, Dmanisi, Dusheti, Gagra, Gali, Gori, Gudauta,
Gulripshi, Gurjaani, Java, Kareli, Kaspi, Kedi, Kharagauli, Khashuri,
Khelvachauri, Khobi, Khoni, Khulo, Kobuleti, Kutaisi, Kvareli, Lagodekhi,
Lanchkhuti, Lentekhi, Liakhvi, Marneuli, Martvili, Mestia, Mtskheta,
Ninotsminda, Ochamchire, Oni, Ozurgeti, Poti, Rustavi, Sachkhere, Sagarejo,
Samtredia, Senaki, Shuakhevi, Sighnagi, Sokhumi, Stepantsminda, Telavi, Terjola,
Tetritskaro, Tianeti, Tkibuli, Tsageri, Tskhinvali, Tsalenjikha, Tsalka,
Tskaltubo, Vani, Zestaponi, Zugdidi

Kartvelebi (ქართველები) en em anv ar jorjiz. Envel a reas o bro Sakartvelo
(საქართველო), hag o yezh Kartuli (ქართული). Eus anv ur penn jorjiat mojennel
Kartlos e teu ar gerioù-se. Ur mab eus Tagarmos, mab-bihan Japheth.

Ar ger implijet e yezhoù ar c'hornôg a zeu eus ar gresianeg (Γεωργία) - douar ar
feurmioù. Er reter e anver ar jorjiz Gurjs, hag a zeu eus an arabeg Jurj pe ar
persieg گرجی Gurji. Eus ar ger persiek e teu an turkeg Gürcü hag ar rusianeg
Грузин ("Gruzin"). Anv ar vro a zo Gorjestan e persieg, Gürcistan en turkeg, ha
Грузия e rusianeg ("Grouziya").

Proviñs bennañ Jorjoa, ha seziz ar gouarnamant e-pad darn vrasañ hec'h istor a
zo Kartli, anvet ivez Iberia. Ar ger diwezhañ-mañ a vez skrivet Iveria ivez.
Anezhañ e teu ar gerioù armeniek evit Jorjoa ha jorjiat : Virk (Վիրք) and
Vrastan (Վրաստան). Bez ez eus kalz mojennoù a-zivout orin ar ger Jorjia, darn
vrasañ anezho faoz. Hervez reoù'zo e teufe eus Sant-Jorj, patron ar vro, pe eus
ar ger persiek evit bleiz. Posupl eo e teu eus ur wrizienn indez-europeat a
dalvezfe "menezek".

Jorjia he-deus harzioù a 728 km gant Rusia, a-hed ar bannoù Krasnodar Krai,
Karatchay-Tcherkesia, Kabardino-Balkaria, Norzh Osetia-Alania, Ingouchetia,
Tchetchenia, Dagestan. Harzoù he deus ivez gant Azerbaidjan (322 km) war-du ar
gevred, Armenia (164 km) war du ar su ha Turkia (252 km) war du ar mervent.

Meneziek-kenañ eo ar vro. E div lodenn e tisrann ar menezioù Likhi. Kolc'his e
vez anvet lodenn ar c'hornôk tra ma vez anvet ar reter Iberia. En abeg he
zorosennadur liesek eo troc'het uhelgompezenn Svaneti deus ar peurrest eus ar
vro.

Rannañ a ra aradennad ar C'haokaz Bras Jorjia deus republikoù kaokazek Rusia.
Riblet eo hanterenn su ar vro gant ar C'haokaz Bihan. Ar c'haokaz Bras a zo kalz
uheloc'h eget ar C'haokaz Bihan. Tizhout a ra e leinoù uhelañ 5000 m. Menez
Shkhara eo menez uhelañ Jorjia gant 5,201 m. An eil uhelañ a zo ar Janga
(Jangi-Tau), hag a dizh 5,051 m. Ar menezioù bras arall a zo ar C'hazbegi (5,047
m), an Tetnuldi (4,974m), ar Shota Rustaveli (4,960m), an Ushba (4,710m.), hag
an Ailama (4,525m./14,842ft.). An hini nemetañ gant un orin tanveneziek eo ar
C'hazbegi. Ar rannvro lec'hiet etre ar C'hazbegi hag a Shkhara, hag a zo rannet
gant ur pellder a 200 km, a endalc'h kalz skornegi. Aradennad ar C'haokaz Bihan
a zo kenaozet eus aradennad bihanoc'h, tanveneziek o orin ar peurliesañ, liammet
an eil ouzh an eben. O leinoù uhelañ na dizhont nemet 3400 m. Torosennadurioù
pennañ ar rannvro a zo an uhelgompezenn tanveneziek Javakheti, lennoù niverus ha
stivelloù tomm.

Ar c'hevioù Voronya a zo a re zonañ er bed. Lec'hiet emañ er menezioù Arabika, u
darn eus aradennad Gagra en Abc'hazia. Betek 2,140 m e tiskennont.

Liesek eo gweledvaoù Jorjia. E kornôg ar vro e kaver koadegoù geunniek e-barzh
an izeldirioù, geunnioù, ha, er rannvroioù meneziek, koadegoù ha skornegi. Er
reter e kaver ur rannvro vihan sec'h heñvel a-walc'h ouzh re kreiz-Azia. Ar
c'hoadegi a c'holo 40% ar vro hag ar c'helc'hiadoù alpek pe isalpek 10%.

Darn vrasañ an annez naturel en izeldirioù a oa bet distrujet er 100 bloavezh
diwezhañ gant astennadur al labour-douar hag ar c'hêrioù. Eus ar c'hoadegoù a
c'holoe Kolc'his a zo aet da get, estreget er mirlec'hioù hag er parkoù broadel.
Ar c'hoadegoù a chomon a vez lec'hiet en uheldirioù hag er menezioù. Eus derv,
fav-put, faou, evlec'h, onn ha gwez-kistin eo kenaozet ar c'hoadegoù dindan 600
m dreist met boutin a-walc'h ez eo ar spesad atav-glaz evel ar beuz. Kavout a
reer ivez un nebeut spesadoù endemiek. Darnioù Ajaria, Samegrelo hag Abc'hazia a
c'holo koadegoù glaviek klouar.

Disheñvel tre ouzh re ar c'hornôk ez eo gweledvaoù reter Jorjia hag-eñ eoa bet
difraostet dran vrasañ izeldirioù ar reter, evel ar Mtkvari pe plaenenn
anAlazani. Ouzhpenn-se, un tamm sec'hoc'h eo hiniad ar rannvro ha biskoazh e voe
goloet gant koadegoù darn anezhi. Gweledvaoù a zo kenaozet eus traoniennoù
niverus disrannet gant menezioù. Koadegi-sapin ar raloc'h eget er c'hornok,
estreget e Borjomi. Eus derv, faou ha fav-put ez eo kenaozet 85% ar c'hoadegoù.
E traonienn an Alazani e kaver koadegoù ivin ivez. A-us 1000 m e kresk sapin ha
bezv dreist holl. E reter Jorjia e kaver koadegoù betek 2000 m ha ne gresk ken
ar strouezh a-us da 3500 m.

Liesek eo hinad Jorjia. Lakaat a reer kemm etre daou gelc'hiad hin, a glot,
tamm-pe-damm, gant kornôg ha reter ar vro. Ur perzh pouezus a c'hoari ar
C'haokaz Bras en hinad ar vro rak gwareziñ a ra anezhi ouzh an aer yen a
c'hellfe dont eus stepennoù an norzh tra ma tiwall ar c'haokaz bihan ouzh
levezon an aer tomm ha sec'h deuet eus ar su.

E-barzh ar c'helc'hiad istrovanel gleb emañ darn vrasañ kornôg Jorjia. War-dro
1000-4000 mm a c'hlav a zegemer pep bloaz. Ingalet en un doare unvan e vez ar
glaveier, hag eñ e vezont pounneroc'h e-pad an diskar-amzer. Kemm a ra kalz
hiniad ar vro hervez an uhelder. Tra ma vez tomm a-walc'h an plaenennoù e-pad an
holl vloavezh o-deus an uheldirioù hañvioù fresk ha gleb ha goañvioù yen hag
erc'hek (muioc'h eget 2m zegemer e kornioù-br'zo). Ajaria eo rannvro c'hlebañ
Jorjia. Koadeg glaviek Mtirala, e reter Kobuleti a zegemer 4500mm a c'hlav pep
bloavezh.

Un hinad tremeniat etre ar c'helc'hiadoù istrovanel gleb ha kevandirel he-deus
Jorjia ar reter. Gant aer yen ha sec'h kreiz-Azia ha gant aer gleb ar mor
Kaspian eo levezonet amzer ar vro. Gant aradennadoù Likhi ha Meskheti e vez
harpet aer gleb ar Mor Du ar peurliesañ. Kalz nebeutoc'h a c'hlav a zegemer
darn-se ar vro (war-dro 400-1600mm) hag e-pad an nevez-amzer hag an diskar-amzer
e kouezh dreist holl. Kalz sec'hoc'h e vez an hañv hag ar goañv. Evel er
c'hornôg e c'hoari ur perzh pouezus an uhelder. Kalz yenoc'h e vez ar
c'hornioù-bro a-us 1500 m hag er re a-us 2000 m e vez o reviñ zoken e-pad a
hañv.

Goude un enkadenn a-zivout disoc'h dilennadegoù 2003 e voe kaset kuit eus ar
galoud Eduard Shevardnadze d'ar 23 miz du 2003 gant dispac'h ar rozenn. Ar
prezidant etretant a vo prezidant ar parlamant a oa bet freuzet e zivodadenn.
D'ar 4 genver 2004 e voe dilennet da brezidant Mikheil Saakashvili, penn an
Emsav Broadel Demokratel a c'hounezas darn vrasañ ar mouezhioù en dilennadeg
lezennel a heulias. Ur strollad arall nemetañ (Enebouriezh an Tu-Dehou) a dizhas
ar 7% ret da gaout kannidi er parlamant. Kred ar ra ar sellerien e oa an
dilennadeg-se an hini frankañ e istor ar vro, hag eñ e oa tabud etre ar
gournamant kreiz ha penn Ajaria, Aslan Abashidze.

War gresk ez eas ar stennadur etre Ajaria hag ar gouarnamant goude an
dilennadeg. Tarzhañ a reas an enkadenn d'ar Iañ miz mae pa zistrjas Aslan
Abashidze ar pont o liamm Ajaria ouzh ar peurrest eus ar vro e respont da
bleustradegoù milourel jorjiat. Rediet e voe da dec'hout kuit eus ar vro gant
manifestadegoù bras e Batumi d'ar 5 mae, avat.

D'an 3 a viz c'hwevrer e varvas ar ministr kentañ Zurab Zhvania e ti Raul
Usupov, gouarner Kvemo Kartli, puñsunet gant monoksid karbon.

Abaoe m'en deus kemeret ar galloud en deus Saakashvili lakaet war gresk darn ar
budjed-stad gouestlet d'al lu. Homañ he deus tizhet 25.000 a dud, 5.000 anezho a
oa bet stlejet gant kelennerien amerikan. Un nebeut eus ar soudarded-se a oa bet
kaset da Iraq, lec'h ma servijont e Baqubah hag e Kelc'hiad Glaz Baghdad. E miz
Mae 2005 ez eas an XIIIvet batailhon a droidegezh d'an unanenn gentañ o servij
er-maez Jorjia.

Darempredoù mat he deus Jorjia gant hec'h amezeien - Turkia, Armenia hag
Azerbaidjan - ha kermer perzh a ra er C'huzul Armerzhel ar Mor Du hag d'ar GUAM.
Tost-tre ouzh Ukraina eo hag e-pad an Dispac'h Orañjez e Kyiv e vanifestas kalz
jorjiz da harpañ Viktor Yushchenko.

Oc'h arnodiñ da vont d'un izel gwir eus AFNA emañ Jorjia. E miz Eost 2004 e voe
kinniget ar Raktres ag Oberianiz a Gevelerezh Hiniennel hag degemeret e voe gant
Kuzul Atlantel an Norzh eus an AFNA. Adalek-se ez eo ebarzhet Jorjia en eil
prantad eus ar c'henstagadur ouzh an AFNA.

D'ar 15 c'hwevrer 2005 e voe anvet un ofiser-liamm e Jorjia e frammadur ar
C'hevelerzh evit ar Peoc'h.

Mont e-barzh Unvaniezh Europa hag en AFNA e c'hoanta Jorjia. Ne vo posupl nemet
en un dazont pell a-walc'h, avat. Evel ma ne fell ket da Jeojia mont da harzioù
etre kelc'hiadoù-levezon ar Stadoù-Unanet ha Rusia e klask ar vro tostaat ouzh
ar Stadoù-Unanet en ur genderc'hel da genlabourat gant Rusia.

E miz Here 2006 he deus sinet Jorjia ur raktres oberiantiz gant UE e frammadur
Politikerezh ag Amezegezh Europeat. Gwirikaet e vo d'an 14 a viz Du.

Tost eo Jorjia ouzh ar Stadoù-Unanet ha levezon ar vro-se enni en-deus lakaet he
darempredoù gant Rusia da washoc'h. Un abeg a ziemglev pouezus eo san
Baku-Tbilisi-Ceyhan savet gant ar Stadoù-Unanet da liammañ Turkia ouzh maeziadoù
eoul-maen Azerbaidjan hep mont a-dreuz tachennad Rusia. E 2004 o doa embannet ar
Stadoù-Unanet e paouezfent gant o frogramm ispisial a skoazell vilourel.
Erlec'hiet e vo gant ur programm a skoazell reizhoc'h. Lâret en deus Colin
Powell ne c'hoantae ket ar Stadoù-Unanet sevel diazezlec'hioù er vro.

Kollet he-deus rusia he rol ag hanterour en diemglev etre Jorjia hag Abc'hazia
hervez ar ministr jorjiat an darempredoù etrevroadel Gela Bezhuashvili. Hervezañ
ez emañ Jorjia o vont d'arnodiñ da genziviz gant an emsaverien abc'hazat en un
doare dihanterour.

En enkadenn emañ an darempredoù etre Rusia ha Jorjia adalek m'he-doa gouarnamant
Saakashvili addalc'het Kodori Gorge. Tamallet he-deus Rusia Jorjia da vezañ bet
torret e ouestloù tra ma zamalle Jorjia Rusia da skoazell an disrannerien.
Paseporzhioù rusat a voe roet da galz annezidi Abc'hazia hag Osetia ar Su.

E miz Gwengolo 2006 e voe bac'het pevar ofiser rust eus ar sevijoù kevrin. O
zamall a ra ar gouarnamant jorjiat da gaout ur perzh en enkadenn Kodori. Da galz
gwashoc'h ez eo aet an darempredoù etre an div vro goude-se ha troc'het he deus
Rusia tout he liammoù armerzhel ha zoken postel gant Jorjia. Kinniget he-deus
Jorjia da enebiñ donedigezh Rusia e-barzh Aozadur Bed ar Genwerzh

War al labour-douar hag an douristelezh eo diazezet armerzh Jorjia. E-pad darn
vrasañ an XXvet kantved e oa un lodenn eus an armerzh soviedel. Goude 1991 e
krogas ar stad da frankizaat a armerzh, avat. Hervez ar Bank Bedel eo Jorjia ar
vro adreizher kentañ er bed ha an hini 37vet eo evit an aesder d'ober aferoù.

An touristerezh hag gounidigezh ar sitroñs hag ar rezin a zo andon a leveoù
pennañ ar vro. Produiñ a ra te ivez met n'eo ket uhel tre e galite c'hoazh. Un
nebeud mengleuzioù (kouevr ha manganez dreist holl) ez eus er vro hag ur
greanterzh bihan hag a brodu dilhadoù, gwinn ha produioù kimiek dreist holl.
Dleout a ra enporzhiañ darn vrasañ hec'h energiezh.

Daouast da freuzioù ar brezel diabarzh e vez o kreskiñ armerzh Jorjia adalek
1995 ha war zigresk ez eo aet ar monc'hwezh. Kudennoù ez eus gant ar stad evit
dastum an tailhoù, avat, hag un dic'hounid bras en-deus e vudjed. Berrentezioù
ag energiezh a zo ur gudenn arall, hag eñ he-deus he frevezekaet ar gouarnamant.
Ar fed e teu darn vrasañ an energiezh eus Rusia n'int ket mat an darempredoù
n'aesa ket an traoù kennebeut.

4,661,473 ag annezidi he-deus Jorjia, 88% anezho a zo jorjiz. An azeried a furm
6,5% ar boblañs, an armeniz 5,7% hag ar rused 1,5% (lod anezho a zo divroet
adalek dieubidegezh ar vro). An Abc'hazed en Abc'hazia hag an Oseted en Osetia
ar Su o-deus savet republikoù disranner na'z int ket anavezet gant ar broioù
arall.

Div bobl gartveliek, ar svaned hag ar vingrelied a vev e Jorjia ha kavout a reer
un nebeut lazed ivez. Disheñvel ez int dre o yezh eus ar jeorjiz arall met tost
tre outo dre o sevenadur. Bez ez eus ivez kalz minorelezhioù bihan arall o vevañ
er vro : Assiried, tchetchened, gresiz, kabarded, kurdiz, yuzevien, tatared,
turked hag ukrainiz.

Digreskiñ kalz he-deus graet poblañs Jojia adalek diskarr an Unaniezh Soviedel.
Disrannidigezh Abc'hazia hag Osetia ar Su, an diemglev en Adjaria hag ar
c'hudennoù armerzh o-deus degaset kalz jeorjiz da zivroiñ, e Rusia dreist holl.
Da washoc'h eo lakaet ar gudenn gant ur feur-ganidigezh izel tre. Ur milion
annezidi nebeutoc'h eget e 1991 he-deus Jorjia ha krediñ a ra reoù'zo ez eo
izeloc'h c'hoazh. Un efed a-gostez eus digresk ar boblañ eo ez a war zigresk
ivez kenfeur ar minorelezhioù rak niverusoc'h ez eo o izili da zivroiñ.

Darn vrasañ ar boblañs (83.9%) a berc'henn d'an Iliz Ortodoks Jorjia. Unan eus
ar broioù kentañ gounezet d'ar feiz kristen e voe Jorjia. Da relijion-stad ez
eas e 327 met krediñ a reer e oa kummuniezhioù kristien en Egrisi kent prezegenn
Sant-Nino. Ouzhpenn-se e prezegas an ebestel Per ha Andrev er vro. Unan eus an
ilizioù koshañ eo neuze iliz Jorjia.

Ar minorelezhioù relijiel pennañ a zo ar Vuzulmaned (9,9%), an Armeniz (3,9%)
hag ar gatoliked (0,8%).



https://br.wikipedia.org/wiki/Rouantelezh-Unanet

Ar Rouantelezh-Unanet pe Rouantelezh-Unanet Breizh-Veur ha Norzhiwerzhon stumm
hir hec’h anv,a zo ur Stad europat dizalc’h bet krouet e 1801. Ar Stad-se a ya
Breizh-Veur, Bro-Saoz, Skos, Kembre ha Norzhiwerzhon d’hec’h ober. An darn
vrasañ eus he ziriad zo nepell diouzh aodoù gwalarn ar c’hevandir europat ha
tro-dro dezhi emañ Mor an Hanternoz, Mor Breizh hag ar Meurvor Atlantel. Ar
menez Beinn Nibheis (1 343 m) eo ar beg uhelañ anezhi. E Skos emañ.

Daoust d’ar pezh a greder alies he deus ar Rouantelezh-Unanet ur Vonreizh. Hogen
n’eo ket-hi e stumm un dastumad berr ha kempoell a velladoù, evel ma voe eskoret
diwar preder Filozoferion c’hall (Montesquieu pergen) an XVIIIvet kanved, hag
evel m’emañ al lodenn vrasañ eus ar Bonreizhoù hiziv an deiz er bed.
C’hoarvezout a ra eus lies testennoù embannet a-hed an Istor (Karta Veur e 1215,
Disklêriadur ar Gwirioù e 1689…)

Un Unpenniezh daelel eo ar Rouantelezh-Unanet : Ur roue pe ur rouanez eo Penn ar
Stad. Hogen arouezius pe lidel eo e “c’halloudoù”. An Tevezeg, dezhañ da anv
“Kentañ Maodiern” (Prime Minister), eo e gwirionez rener gwerc’hel ar
Galloud-Erounid. Emañ e penn ar Gouarnamant, hag anvet eo bepred d’ar stael-se,
gant an Unpenn, bleiniad ar Strollad politikel aet gantañ an trec’h da
vouezhiadeg ziwezhañ da Di ar C’humunioù.

Divgambrek eo an Dael vreizhvreurat : c’hoarvezout a ra eus Ti ar C’humunioù,
dilennet d’ar mouezhiañ hollek evit 5 bloaz, ha Ti an Arlozed, a orin vrientinek

Teir reizhiad lezennoù diforc’h he deus ar Rouantelezh-Unanet : al Lezenn saoz
(« English Law »), a vez lakaet da dalvezout e Bro-Saoz hag e Kembre, al Lezenn
norzhiwerzhonat (« Northern Ireland law ») evit Norzhiwerzhon hag al Lezenn
skosat, ur reizhiad hiron diazezet war pennaennoù ar c’hommon laws hag ar civil
laws, evit Skos. Gwarantiñ a ra an Akta Unaniezh , bet sinet e 1707, reizhiad al
lezennoù distag evit Skos.

Ti an Arlozed eo al lez uhelañ evit barn ar vuntrerien hag an dorfedourien e
Bro-Saoz, Kembre ha Norzhiwerzhon hag evit barn an dorfedourien hepken e Skos.
Kemmoù zo bet degaset nevez zo er vonreizh hag e-se e vo treuzkaset galloudoù Ti
an Arlozed da Lez uhelañ ar Rouantelezh-Unanet.

Daoustrolladek eo reizhiad daelel Breizh-Veur : daou strollad pennañ a zeu
lerc’h-ouzh-lerc’h da embreger ar galloud :

Ouzhpenn an daou strollad-se ez eus c’hoazh –hep kontañ strolladoù arbennik
Kernev-Veur, Kembre, Manav, Skos hag Iwerzhon an Norzh– strolladoù ha n’eo ket
dister o levezon:

Ezel eo ar Rouantelezh-Unanet eus NATO, Unaniezh Europa, Kuzul Europa, ar G8,
ABU, an AFNA, ar C’hommonwealth hag AESD. Ur riez gant ar galloud derc'hanel eo
hag ivez ur galloud milourel kreñv p'eo bet gouest da zelc'her penn ouzh Alamagn
nazi e 1940-1945 ha da gas meur a rejimant da vrezelioù Irak e 1991 ha 2003.

Levezon vras he deus ar Rouantelezh-Unanet, bet an Impalaerezh vreizhveuriat
bras-divent gwechall, er bed a-bezh dre ma vez komzet saozneg e meur a vro
dreist-holl ha dre m’he deus darempredoù start gant Stadoù-Unanet Amerika.

Notenn: An tiriadoù tramor zo anezho tiriadoù dindan aotrouniezh ha dindan
reolerezh furmel ar Rouantelezh Unanet met ned eont ket d’ober ul lodenn eus ar
Rouantelezh da lavaret mat.

Enez Vanav, beliezh Jerzenez ha beliezh Gwernenez n’int ket lodenn eus ar
Rouantelezh-Unanet ; bez’ emaint e dalc’h ar Gurunenn Saoz.

An darn vrasañ eus Bro-Saoz zo, evit gwir, ur bladenn n’eo ket gwall uhel hag a
zo rannet a reter da gornôg gant un takad meneziekoc’h. An Thames (346 km) hag
ar stêr Severn (354 km) eo an div stêr bennañ eus ar Rouantelezh. Stêr hirañ ar
Rouantelezh eo ar stêr Severn. E-kichenik Dover emañ ar riboul dindan Mor Breizh
a liamm Breizh-Veur ouzh Frañs. N’eus ket a uhelennoù ouzhpenn 1000 m e
Bro-Saoz. Ar Scafell Pike, dezhañ 978 m a uhelder, eo ar beg uhelañ eu Bro-Saoz.
El Lake District, e Cumbria emañ.

Liesseurt eo douaroniezh Skos, gant lowlands er su ha highlands en norzh hag er
c’hornôg. Ar menez Beinn Nibheis (1 343 m) eo al lec’h uhelañ war un dro eus
Skos hag eus ar Rouantelezh-Unanet. Brec’hioù hir ha don a sank en he douaroù.
Tost da 800 enezenn zo e Skos. An darn vrasañ anezho zo e kornôg hag e norzh ar
vro. En o zouez emañ an inizi Gall, Inizi Orc'h hag inizi Sealtainn . Daoust
m’eo Dinedin (Edimbourg) kêr-benn Skos, ur gêr binvidik an istor hag ar
savouriezh anezhi, ez eo Glaschu (Glasgow) ar gêr bennañ eus ar vro.

Kembre (Cymru e kembraeg) zo anezhi ur vro zo stank ar menezioù enni. Yr Wyddfa
(Snowdon) ( 1085 m) eo ar beg uhelañ anezhi. Caerdydd (Kêrdiz), ur gêr e su ar
vro, zo kêr-benn Kembre abaoe 1955. Emañ an darn vrasañ eus an dud o chom e su
Kembre, dreist-holl er c’hêrioù a-seurt gant Abertawe (Swansea), Casnewydd
(Newport) pe Caerdydd. Wrecsam eo ar gêr vrasañ en norzh.

Northizerwhon zo anezhi ur vro zo stank an torgennoù enni. Ar c’hêrioù pennañ zo
Béal Feirste (Belfast), Doire (Derry pe "Londonderry") hag Ard Mhacha (Armagh).
Ar broviñs-se a ya d’ober ul lodenn eus ar Rouantelezh-Unanet. Loch nEathach
(Lough Neagh) (388 km²) eo al lenn vrasañ eus an inizi breizhveuriat. Al lenn zo
war-dro 30 kilometr er mervent da Véal Feirste. Sliabh Dónairt (Slive Donard)
(849 m) eo ar beg uhelañ eus Norzhiwerzhon.

Evit keñveriañ, gorread ar Rouantelezh-Unanet zo ken bras pe dost eus gorreadoù
Roumania, Ecuador, Ghana hag eus gorread Ouganda zoken.

Dioreet-mat eo an trede gennad, ar c'henwerzh pergen, gant chadennoù
gourmarc'hadoù ledet-mat dre ar vro, evel Tesco, Sainsbury's, Asda ha Morrisons.

Ar BBC, er Rouantelezh-Unanet, a bled war un dro gant ar Skinwel hag ar
Skingomz. Ristennoù all zo koulskoude, evel ITV pe Channel 4 evit ar skinwel, pe
meur a ristenn brevez evit ar skingomz.

Gant ar Royal Mail e vez diogelet eskemm al lizhiri. British Telecom zo an
aozadur fiziet ennañ al liammoù pellgomz.

Fonnus eo reizhiad an hentoù ha gourhentoù, kreizennet e meur a geñver en-dro da
Londrez. Abaoe prevesadur British Rail ez eo meret an hentoù-houarn gant meur a
embregerezh. British Airways eo kompagnunezh bennañ an aerlinennoù.

Karta Europa ar yezhoù rannvro pe bihanniver a anavez ar c’hembraeg, ar skoseg,
an iwerzhoneg, ar c’herneveureg hag ar skoteg evel yezhoù rannvroel ar
Rouantelezh-Unanet hag an anvioù kefridiel zo roet dezho zo :



https://br.wikipedia.org/wiki/Beijing

Ur gêr e Sina an Hanternoz eo Beijing (sinaeg] 北京, Pinyin Běijīng). Kêr-benn
Republik pobl Sina an hini eo hag unan eus ar peder c'heoded e RPS a zo par d'ur
proviñs er frammadur melestradurel sinat. Stok ouzh kumun Tianjin emañ, e-kreiz
proviñs Hebei. Ur gumun stag ouzh ar gouarnamant kreiz war-eeun eo Beijing.
Rannet eo e 16 distrig ha div gontelezh.

Kêr-benn bolitikel ha sevenadurel Sina eo Beijing, tra ma z'eo Shanghai he
c'hêr-benn armerzhel. Unan eus Peder c'hêr-benn gozh Sina eo ivez.

Kêr-benn an Hanternoz a dalvez an anv "Beijing". Boutin a-walc'h eo an doare-se
da envel ar c'hêrioù en Azia. Nanjing, anv kêr-benn gozh ar Vinged, a dalvez
Kêr-benn ar Su, tra ma talvez Tokyo Kêr-benn ar Reter.

"Pékin" e vez anvet ar gêr-se e galleg, un anv a gav e orin e distagadur ar
mandarineg er XVIIvet kantved. E brezhoneg e c'haller kavout ivez skrivadurioù
evel Pekin hag ivez Peking.

Kalz eilstummoù he deus bet anv ar gêr-se e Sina. Etre 1928 ha 1949 e veze graet
Bei Ping (Peoc'h an Hanternoz) anezhi, rak d'ar mare-se edo gouarnamant Sina e
Nanjing. Un tiern a vrezel a rene war ar gêr d'ar c'houlz-se, evel war an darn
vrasañ eus hanternoz Sina, ha ne veze ket kavet gant Republik Sina e oa diazezet
e c'houarnamant en un doare reizh.

Hec'h anv kozh a roas ar gomunourien dezhi a-benn diskouez e oa bet adunvanet ar
vro, met ne oa ket bet degemeret ar c'hemm-mañ gant Republik Sina. Betek ar
bloavezhioù 1970 e kendalc'he tud Taiwan d'ober gant Bei Ping evit he envel.

Yan Jing a zo un anv arall evit envel ar gêr, graet gantañ gant tud ar vro.
Daveiñ a ra an anv-mañ d'ar Rouantelezh Yan a rene war ar rannvro da vare ar
Rouantelezhioù oc'h Emgannañ

Ar roudoù kentañ eus bezañ Mab-den e kumun Beijing a oa dizoloet e groc'hioù
Tuchenn an askorn aerouant e-tal kêriadenn Zhoukoudian e Distrig Fangshan, ma
veve Den Beijing. Karrekaennoù eus Homo erectus er groc'hioù a oa bloaziet eus
230 000 da 250 000 vloaz zo. An Homo sapiens a vevas eno ivez en Henoadvezh ar
maen, war-dro 27 000 vloaz zo. Dizoloet ez eus bet keodedoù en-dro da Veijing.
Annezet e oant adalek ar c'hentañ kantved a-raok J.-K., ha Ji (薊/蓟), kêr-benn
Stad Yan, unan eus rouantelezhioù Prantad ar rouantelezhioù oc'h Emgannañ
(473–221 kent J.-K.), a oa diazezet eno.

Hendad Beijing ne oa ket Ji, avat. Dilezet eo bet ar geoded war-dro ar XVIvet
kantved ha ne oa nemet kêrioù bihan er rannvro e-pad an tierniezhoù Sui ha Tang.

E 936 e roas tierniezh ar Jin Diwezhatañ un darn eus douaroù e harzioù en
hanternoz, Beijing en o mesk, da dierniezh kithan al Liao. Un eil kêr-benn,
Nanjing hec'h anv, a grouas homañ e lec'h m'emañ bremañ Beijing. E 1125 e
aloubas tierniezh Jurchen ar Jin al liaoed ha Nanjing a lakajont da gêr-benn.
Zhong Du (kêr-benn ar c'hreiz) a anvjont anezhi.

Distrujañ a reas ar Vongoled kêr Zhong Du e 1215 hag hec'h adsevel a rejont un
tammig pelloc'h war-du an hanternoz. Kubilai Khan he choazas da gêr-benn.
Khanbalik hec'h anvas e mongoleg (da lâret eo "annez meur ar C'han") ha Da Du e
sinaeg (da lâret eo, "kêr-benn veur"). War ar seblant e oa bet choazet Khanbalik
da gêrbenn gant Kubilai Khan peogwir e oa tostoc'h ouzh Mongolia, edo war
vevennoù ar bed sinat.

Goude diskar an dierniezh Yuan e voe adsavet kêr gant an dierniezh Ming a anvas
anezhi Shun Tian. E 1403 e kasas an impalaer Yongle e gêr-benn eus Nanjing da
Veijing, evit difenn gwelloc'h harzoù an hanternoz. Kemeret he deus kêr Veijing
he neuz a-vremañ e-pad ar remziad Ming gant savidigezh ar Geoded Difennet etre
1406 ha 1420 hag Azeuldi an Neñv e 1420. Pobletañ kêr ar bed e oa Beijing etre
1420 ha 1650 hag etre 1710 ha 1825, hervez studiadenn Tertius Chandler.

Goude dibenn ren ar Vinged e chomas Beijing kêr-benn tierniezh mandchouek ar
Quinged. E-pad Emsavadeg ar Vokserien e 1900 e voe lakaet seziz war ar
c'hannatioù estren a oa enni.

An Dispac'h Xinhai a ziskaras an dierniezh Quing e 1911 met kêrbenn Republik
Sina nevez-savet a chomas e Beijing pa grogas ar jeneral Qing Yuan Shikai da
gontrolliñ ar gouarnamant daoust da enebiezh dispacc'herien kreisteiz ar vro.
Embann a reas Yuan Shikai e 1915 e oa deuet da vezañ impalaer, met ne oa ket
degemeret e renerezh gant ar rannvroioù. Kouezhañ a reas ar vro etre daouarn an
dierned a vrezel. Ar re greñvañ anezho a stourmas da gontrolliñ Beijing e-pad ar
brezelioù Zhili-Anhui ha Zhili-Fengtian.

Goude Argasadeg an Hanternoz en em stalias gouarnamant ar C'huomintang e
Nanjing. Adanvet e oa bet ar gêr Beiping, ar pezh a c'hell bezañ troet Peoc'h an
Hanternoz pe Hanternoz peoc'hekaet, a-benn diskouez ne oa ket reizh-diazezet
gournamant an dierned a vrezel o doa staliet o galloud enni.

E-pad ar Brezel etre Sina ha Japan e oa bet tapet Beijing gant ar Japaniz d'ar
29 a viz Gouere 1937. Dindan o dalc'h e adkavas hec'h anv kozh - Beijing - hag e
voe lakaet da sez ur gouarnamant c'houllo : Danvez Gouarnamant Republik Sina.
Hemañ a oa kendeuzet gant Gouarnamant Wang Jingwei edo e sez e Nanjing. Goude
kodianigezh Japan, avat, e oa bet adanvet ar gêr Beiping.

D'an 31 a viz Genver 1949 en em gavas ar gomunourien e Beijing hep stourm. D'ar
1añ a viz Here ez eo eno e embannas Mao Zedong krouidigezh Republik Pobl Sina.
Divizet e oa bet ur pennadig a-raok e vefe bet lakaet Beijing da gêr-benn ar
Stad nevez o lakaat hec'h anv kozh dezhi en-dro.

Pa oa deuet en-dro da vezañ kêr-benn ar vro he deus gwelet Beijing kalz
trubuilhoù e-pad dekvloaziadoù diwezhañ an XXvet kantved, en o zouesk
manifestadegoù Tienanmen, e 1976 hag e 1989.

Kregiñ a reas Beijing da ziorren goude adreizhadurioù armezhel Deng Xiao Ping
(adalek 1978) hag ar c'hresk-mañ en deus degaset kudennoù niverus (saotradur,
tremen) d'e heul.

Lec'hiet eo Beijing e hanternoz plaenenn hanternoz Sina. Gant menezioù eo
gwarezet kostez ar c'hornôg, an hanternoz hag ar gwalarn ouzh gwent ar stepoù.

E gwalarn ar gêr e kaver ar Menezioù Jundu tra m'eo riblet ar c'hornôg gant ar
Menezioù Xinshan. Lec'h uhelañ ar geoded eo ar Menez Dongling (2303 m) war vord
Hebei. Talvoudekaet eo bet ar menezioù-mañ pa'z eo bet savet Moger Vras Sina a
wareze ar gêr a-enep d'ar gantreidi.

Teir stêr a red dre Beijing : ar Yongding, ar Chaobai hag un darn eus ar stêr
Hai. E penn diwezhañ Kanol Vras Sina, kleuzet etre hanternoz Sina ha Hangzhou,
emañ Beijing ivez.

Kriz e vez hin Beijing, gant hañvezhioù gor ha gleb abalamour da voñson Azia ar
Reter ha goañvezhioù avelek, yen ha sec'h, levezonet gant adkelc'hwidenn
Siberia. Gwrezverkoù keitat miz Genver a vez etre -7° ha -4° C pa vezont tro 25°
C e miz Gouere. Bez eus war dro 600 mm a zour-glav bep bloaz, 75 % anezho a
gouezh e-pad an hañv.

Saotret-tre e vez aer rannvro Beijing ha barroù-avel deuet eus an dezerzh a vez
alies. O kempenn kêr emañ ar gouarnamant avat, a-raok ma vo dalc'het ar
c'hoarioù olimpek eno.

Meur a anv-lec'h e Beijing a echu gant an elfenn -men (门), ar pezh a dalvez
kement ha dor. Diwar anvioù dorioù moger gozh ar gêr int bet savet. Reoù arall a
echu o anvioù gant an dibenn cun (村) a dalvez kement ha kêriadenn. Ar
c'hêriadennoù a zo kaoz anezhe amañ a oa lec'hiet d'en tu all da voger-difenn ar
gêr.

E 18 rann eo lodennet keoded Beijing. 16 anezho a zo bannoù pe distrigoù, an div
all zo kontelezhioù.

Ar c'hwec'h distrig pelloc'h a endalc'h ar banlevioù pellañ ha kêrioù staget
ouzh Beijing

Beijing zo unan eus ar c'hêrioù diorroetañ e Sina gant an industriezh eus an
trede gennad a gont evit 73,2 % eus ar PDK. Ar c'hentañ kêr postindustriel eo e
Sina, war an douar-bras. An arc'hanterezh eo an obererezh pennañ eus Beijing. E
diwezh 2007, 751 embregerezh arc'hanterezh a oa e Beijing ha gounit a raent
128,6 miliard RMB gounidegezh, ar pezh a zo kevatal da 11,6 % eus gounidegezh
hollek greanterezh arc'hantel an holl vro ha 13,8 % eus PDK Beijing, da lâret eo
an dregantad uhelañ eus holl gêrioù Sina. 26 embregerezh eus ar Fortune Global
500 zo e Beijing, da lâret eo an trede disoc'h er bed a-dreñv Tōkyō ha Pariz.

E 2009, PDK Beijing a oa eus 1,19 bilion RMB (174 miliard a zolarioù), gant ur
c'hresk bloaziek eus 10,1 %. E PDK dre annezad a dizhe 68 788 RMB (10 070 $), da
lâret eo ur c'hresk eus 6,2 % e-keñver ar bloavezh kent. Ar gennad kentañ, hag
an eil hag an trede gennad a boueze 11,83 miliard, 274,31 miliard ha 900,45
miliard RMB. Gounidegezh an 20 % a annezidi a oa o gounidegezh an izelañ a oa
kresket a 16,7 %, eleze 11,4 % ouzhpenn evit re an 20 % pinvidikañ. muier Engel
evit annezidi takadoù kêrel Beijing a dizhe 31,8 % e 2005 hag hini an takadoù
diwar ar maez 32,8 %, o tigreskiñ a 4,5 hag a 3,9 poent dregantad e-keñver 2004.

E 2005 e oa PBK Beijing 681, 45 $ RMB (war-dro 84 miliard $ SU), kresket anezhañ
eus 11,1 % e-korf ur bloaz. Ar PBK dre zen a oa a 44,969 RMB, 8,1% muioc'h eget
e 2004. Kresket kalz o doa niver ar c'hirri-tan (+ 18 % e-kerzh ur bloaz) ha
priz an tier.

E Guomao emañ kreizenn arc'hantel nevez ar gêr. Enni e kaver sezioù
embregerezhioù, kreizennoù kenwerzh ha lojeizoù pompadus. Ar greizenn armerzhel
kozh a zo rannet etre Fuxingmen ha Fuchengmen tra m'eo Wangfujing ha Xidan
toleadoù kenwerzhel dreist-holl. E Zhongguancun, lesanvet "Silicon Valley" Sina,
eo lec'hiet ar braz eus an embregerezhioù elektronek.

War du ar c'hornôg emañ ar c'helc'hiadoù greantel pennañ hag er-maez ar gêr e
c'hounezer maiz ha gwinizh.

Da vezañ buan-tre e kendalc'h kresk Beijing, ar pezh en-deus dilerc'hoù
diblijus. Brudet eo ar gêr evit he "smog" ha "programoù espern energiezh"
divizet gant ar gouarnamant. Perzh an dour a zo fall tre hag ar gaz hag an
tredan a zo ker-tre. Arnodiñ a reas ar gouarnamant dirouestlañ ar gudenn o reiñ
an urzh d'ar greanterezhioù da bostañ arc'hant da wellaat glander an aer, da
adklec'hiañ an dilerc'hioù, ha kement zo. Divarrek d'hen ober e oa bet lod
anezho ha aet int kuit da gêrioù arall evel X'ian

Tri stumm a disaverezh a gaver e Beijing. Da gentañ, an tisaverezh impalaerel a
zo he skouerioù gwellañ :Tienanmen, ar Geoded Difennet hag Azeuldi an Neñv. Bez
ez eus ivez un tisaverezh soviedel e stumm gant savadurioù savet etre 1950 ha
1970. Savadurioù savet goude 1980 a zo muioc'h a-vremañ o stumm, gant ur meskaj
a disaverezhioù kozh ha nevez.

Poblañs Beijing, eleze an holl zo o chom e Beijing abaoe muioc'h eget c'hwec'h
miz pep bloaz, a oa 15,38 milion. 11,870 anezho o doa an hukou, ar gwir da chom
e Beijing dibaouez. Ar peurrest o deus un aotreadur amzeriat hepken. Bez ez eus
un niver dianav a zivroidi eneplezenn deuet diwar ar maez. Hei ren pe dud zu
anver anezho.

95% eus an dud o chom e Beijing a zo Han. Kavout a reer ivez Mongoled,
Mandchoued, Hui ha Tibetiz. Bez ez eus ur skolaj tibetat evit ar re yaouank a zo
tibetat o zud.

Rannyezh Beijing a gomz tud bet ganet e kelc'hiadoù kêrel Beijing. Un doare
mandarineg eo ha warni eo diazezet ar sinaeg standart. Er-maez kêr e komzer
rannyezhoù tost a-walc'h ouzh hini proviñs Hebei.

Brudet e vez C'hoarigan Beijing evel begenn ar sevenadur sinat. Diazezet eo war
ur meskaj a ganoù, a gendivizoù komzet hag a oberennoù. Gant ur yezh kozh he
stumm e vez graet ennañ, ar pezh e laka da vezañ diaes da gomprenn.

Ar Siheyuan (四合院) eo an anv a roer da dier hengounel Beijing. Un savadur
karrezek eo gant kambroù a c'hronn ur porzh diabarzh. Hemañ a vez ennañ ur
wezenn (ur c'hreunadenn alies)) pe un oglenn gant pesked. Un Hutong (胡同) zo
anezhañ un heuliad Siheyuanoù gant banelloù ha ribinoù. Boutin tre e oant e
kreiskêr Beijing gwechall met distrujet e vezont e framm ar politikerezh
arnevezadur renet gant ar gouarnamant. D'o annezidi e vez roet ranndioù er
mellad-tiez nevez met lod anezho a glemm. Un nebeud hutongoù a zo gwarezet,
avat, evit abegoù sevenadurel hag istorel.

Keginerezh Beijing a zo keginerezh mandarinat, an houad rostet eo e veuz
brudetañ. Niverus eo an tiez-te e Beijing hag an te a zo ur perzh pouezhus eus
ar sevenadur lec'hel. Meur a zoare te a zo, Lod anezhe ker-tre.

Deuet eo Beijing da vezañ ur greizenn bennañ a dreuzdougen adalek adreizhadur
armezhel Deng Xiaoping. Pemp hent-tro ha nav gourhent a gelc'h ar gêr. Un
aerborzh etrevroadel he deus ivez.

Daou di-gar pennañ a zo e Beijing : Gar Beijing ([[sinaeg 北京站; Hanyu Pinyin:
Běijīng Zhànha) Gar Beijing ar Reter (Hanyu Pinyin: Běijīng Xīkèzhàn, sinaeg :
北京西客站) a zo deut da vezañ ar gar brasañ e Sina. Garioù bihanoc'h a zo ivez evel
Beijing ar Reter, Beijing an Hanternoz ha Fengtai.

Ur greizenn hent-houarn eo Beijing. Linennoù a liamm anezhi ouzh kêrioù brasañ
ar vro evel Guangzhou, Shanghai, Harbin, Baotou, Taiyuan, Chengde ha
Qinhuangdao. Reoù arall zo betek Rusia pe Korea an Hanternoz

Emeur o sevel ul linennn-tren-tizh-bras. Echuet e vo e 2007 ha liammañ a raio
Bejing ouzh Tianjin

Ma'z eus kudennoù red gant Beijing n'eo ket en abeg d'he ment hepken. An
moaiennoù treuzdougerezh boutin a zo skort ha leun e vez alies ar busoù. Bez ez
eus ur metro met re vihan eo c'hoazh da vezañ talvoudus. Hervez ar gouarnamant e
wellao an traoù er bloavezhioù da zont hag e tlefe ar stoc'hadoù mont da get
a-raok ar c'hoarioù olimpek.

Ar Aerborzh etrebroadel kêr-benn Beijing (Sinaeg eeun: 北京首都国际机场; Sinaeg
hengounel: 北京首都國際機場; pinyin: Běijīng Shǒudū Guójì Jīchǎng, pe e saoznegBeijing
Capital International Airport) eo aerborzh pennañ ar gêr. E-kichen Shunyi emañ,
20 km eus kreiskêr. Ennañ e erru an darn vrasañ eus an nijadennoù evit Beijing.
Liammet eo da greiskêr gant Hent-tizh an Aerborzh ((机场高速公路, Hanyu Pinyin:
Jīchǎng Gāosù Gōnglù). Mont a ra war-dro 40 munut da vont eus kreiskêr d'an
aerborzh. An aerborzhioù arall a zo Liangxiang, Nanyuan, Xijiao, Shahe ha
Badaling met gant al lu e vezont implijet dreist holl.

Peder linenn a zo e metro Beijing (Sinaeg hengounel: 北京地鐵; Sinaeg eeun: 北京地铁;
pinyin: běi jīng dì tiě), div anezho a dremen dindanzouar, an div arall a zo a
us d'an douar. Rakwelet a reer sevel muioc'h anezhe evit ar C'hoarioù Olimpek.
Bez e oa ivez 599 linenn bus ha trolleybus e 2004.

Busoù gant an aeriañ a gousk 2 Renminbi evit 10 km. Ar re heptañ ne goustont
nemet 1 renminbi. An tikedoù metro a goust 3 Renminbi evit al linennoù 1, 2, 13,
hag 8T, 5 RMB evit tikedoù a bae ur veaj el linenn 13 ha 4 RMB evit tikedoù ar
beajoù el linenn 8T.

En-desped da freuzoù ar brezelioù hag eus an Dispac'h Sevenadurel eo pinvidik
Beijing e monumantoù. Daoust ma anavez tud ar c'hornôg anezhi abalamour d'he
fouez politikel dreist-holl ez eo Tiananmen (dor ar peoc'h neñvel) unan eus
diduelloù pennañ ar gêr. Lec'hioù arall a zo : Moger Vras Sina, a zo un darn
anezhi e-kichen Beijing, ar Palez Hañvek hag Azeuldi an Neñv

Betek ar bloavezhioù 1970 ne oa ostaleri wirion ebet e Beijing en abeg da stad
an traoù armezhel ha kevredel. Ar veajerien a yae er zhaodaisuo, un doare
ostaleri-Stad. Un nebeud anezho a vez implijet c'hoazh hiziv an deiz.

Er bloavezhioù 1970 e krogas Sina d'arnodiñ sachañ arc'hant tud ar c'hornôg. Un
niver bras a ostalerioù a zeraouas da sevel neuze. Kalz ostalerioù, reoù zo
uhel-tre o live, zo bremañ e kêrbenn Sina. An hini vrudetañ eo Ostaleri Beijing
(北京饭店), a zo perc'hennet gant ar Stad. E-touez ar re arall e kaver An Ostaleri
Sheraton, an Ostaleri Jianguo, An Ostaleri Vedel Sina, Ar St. Regis, Ar Grand
Hyatt hag Palez al Ledenez.

Oberiant ha liesseurt eo buhez an noz e Beijing. Dañsvaoù niverus a voe krouet
abaoe adreizhadurioù Deng Xiao Ping. War-dro Sanlitun pe e-kichen Sportva al
labourerien emañ an darn vrasañ anezho. Kavout a reer reoù er c'harter Wudaokou
e gwalarn ar gêr. Ar c'harterioù ma vez digor an tavarnioù diwezhat a zo:

Skinwel Beijing a skingas war an holl chadennoù etre 1 ha 10. Er c'hontrol d'ar
Skinwel-Kreiz Sina, n'en deus ket a chadenn e saoznek. Bez ez eus tri skingomz e
saozneg, avat : Hit FM war FM 88.7, Easy FM gant Skingomz Etrevroadel Sina (CRI)
war FM 91.5, ha Radio 774 war AM 774.

Ar gazetenn vrudetañ eus Beijing eo Nevezioù an Abardaez Beijing (Beijing
Wanbao). Bennoz e vez embannet hag enni e kaver an holl nevezentioù Beijing hag
he rannvro. Ar c'hazetennoù pennañ arall a zo :

E Beijing e vez embannet Kazetenn-bemdeziek ar Bobl (Sinaeg: 人民日报; Pinyin:
Rénmín Rìbào) ha China Daily e saozneg.

Ar C'hoarioù Olimpek zo bet aozet e Beijing e 2008. Meur a skipailh-sport ez eus
enni, en-o-zouez :



https://br.wikipedia.org/wiki/Sveden

Ur stad eus hanternoz Europa eo Sveden (Sverige e svedeg), ent-hir Rouantelezh
Sveden (Konungariket Sverige), e gourenez Skandinavia. Harzoù he deus gant
Norvegia er c’hornôg hag en hanternoz, ha gant Finland er biz. Ar Mor Baltel eo
a ra he harzoù a-hend-all, er reter hag er c’hreisteiz. Er mervent emañ
strizh-mor Kattegat etre Sveden ha Danmark (met hiziv an deiz e c’heller
treizhañ ar strizh-mor gant pont-tunnel Öresund a zo etre kêrioù Malmö ha
Kopenhagen).

Ur vonarkiezh vonreizhek eo Sveden abaoe an XIXvet kantved. Ur roue a zo en he
fenn hogen gouarnet eo gant ur gouarnamant demokratel harpet war ur parlamant
(Riksdag). Ezel eo Sveden eus Unaniezh Europa abaoe ar 1añ a viz Genver 1995,
evel Aostria ha Finland, a oa aet en Unaniezh d’ar c’houlz-se ivez.

E miz Gwengolo 2014 e oa bet addilennet izili ar parlamant. Setu amañ ar
strolladoù o deus kannaded er Riksdag, abaoe ar vouezhiadeg-se :

Ar gurunenn svedat (svensk krona) eo moneiz ar vro ; Sveden n’emañ ket e tachenn
an "euro".

Rannet eo Sveden en 21 gontelezh (län). Pep kontelezh a zo renet gant ur c’huzul
merañ (Länsstyrelsen) a zo gantañ ur galloud erounit, ha gant ur vodadenn
lec’hel (Landstinget) a zo ganti ur galloud lezenniñ. E pep kontelezh e kaver
kumunioù (kommuner), a sav an niver anezho da 289 en holl.

E 1634 e voe savet kontelezhioù, gant ar c’hañseller Axel Oxenstierna, a glaske
modernaat ar vro. Adkemeret e voe mui pe vui bevennoù ar 25 proviñs (landskap) a
oa er vro a-raok, met diforc’hioù a c’hell bezañ a-wechoù etre harzoù ar
proviñsoù kozh hag ar c’hontelezhioù.

Un hinad kerreizh a ren e Sveden, dre vras, nemet en hanternoz pellañ e ren un
hinad isarktikel. Er c’hreisteiz e kaver gwez dezho delioù dibad hag en
hanternoz avalpineged evel ar pruñs ha gwez-bezv. En hanternoz da gelc’h
pennahel Arktika ned a ket an heol da guzh e-pad ul lodenn eus an hañv ha
gwelout a reer heol hanternoz ; e-pad ar goañv, er c’hontrol, e vez noz e-pad
meur a sizhun pa chom kuzh an heol e-pad ur pennad hir pe hiroc’h diouzh al
ledred. Er c’hornôg ez eus un aradennad venezioù a ra an harzoù etre Sveden ha
Norvegia. Er mervent, eus tu Mor an Hanternoz, e vez klouaroc’h an amzer
abalamour ma erru levezon ar Gulf Stream betek eno. En enep eo yenoc’h aodoù ar
reter, eus tu ar Mor Baltel ha skornet e vez an dour a-wechoù e-pad ar goañv.

Stockholm eo ar gêr-benn. E-touez ar c’hêrioù bras all e c’heller menegiñ
Göteborg (brasañ porzh ar vro), Malmö hag Uppsala (a zo brudet he skol-veur).

Da vare Oadvezh ar Maen (6000 kent J.K. – 4000 kent J.K.) e oa poblet Sveden
gant tud a veve diwar chaseal loened ha kutuilh frouezh. Pobladoù Skandinavia a
emdroas goustadik, o kregiñ gant Oadvezh an Houarn pa oa krog ar Romaned da
skrivañ.

Ar meneg kentañ eus Sveden er skridoù a gaver gant an istorour roman Tacitus er
Iañ kantved : skrivañ a ra hennezh e oa galloudus ar Suiones, ur meuriad a oa o
vevañ e kreiz ha reter ar vro, er Svealand. Dont a ra anv Sveden eus anv ar
bobl-se. Kreisteiz ar vro a oa annezet gant Goted moarvat, er vro anvet
Götaland. Ne ouzer ket kalz a dra diwar-benn ar mare-se, nemet ar pezh a zo
chomet e sagaoù zo. E-barzh ar varzhoneg hensaoznek hir Beowulf ez eus anv eus
emgannoù etre ar Sweonas (Suiones) hag ar C’hoted.

Da vare ar Vikinged, en IXvet hag en Xvet kantved, ez eas Vikinged eus Sveden
war-zu ar reter, war-zu ar broioù a oa en tu all d’ar Mor Baltel ha Rusia. Dont
a ra anv Rusia eus anv finnek ar Vikinged-se : Rus (Ruotsi eo anv finnek Sveden
hiziv an deiz c’hoazh). Mont a reas lod anezho, a-hed stêrioù Rusia, betek ar
Mor Du ha pelloc’h c’hoazh, betek Kergustentin hag ar Mor Kreizdouar. Disheñvel
e oa Vikinged Sveden diouzh o c’henseurted eus Norvegia ha Danmark pa ne oant
ket troet kement gant ar brezelioù, met muioc’h gant ar c’henwerzh. Digoret o
deus hentoù ar c'henwerzh a-dreuz ar broioù slav eus goueled ar Mor Baltel betek
an impalaeriezh vizantat. An alouberien svedat, anavezet dindan an anv a
Vareged, o deus savet priñselezhioù evel hini Kyiv.

Kristenaet e voe ar vro er XIIvet kantved : eskopti Uppsala, da skouer, a voe
krouet e 1164. Gant kement-se e voe aesaet savidigezh ur stad stabil gant he
c’hreiz war aod ar Mor Baltel : e 1250 e teuas rummad ar Folkung e penn ar vro
ha staliañ a rejont o c’hêr-benn e Stockholm. Gant ar Vosenn Zu e voe lakaet
diaes ar vro, er XIVvet kantved, evel ma c’hoarvezas gant ur bern broioù en
Europa.

Daoust d’an diaesterioù-se e voe kreñvaet ar stad tamm-ha-tamm hag en em astenn
a reas ar vro war-zu an hanternoz, Laponia hag ar rannvroioù a zo bremañ e
Finland. Dont a reas Finland da vezañ ul lodenn eus Sveden e 1362 (ha betek
1809).

E 1389, Norvegia, Danmark ha Sveden a voe unanet dindan ur roue hepken, en
Unvaniezh Kalmar. E-pad ar XVvet kantved e stourmas Svediz a-enep ar
c’hreizennañ dindan aotrouniezh ar roue danat. Goude meur a vrezel e voe kuitaet
Unaniezh Kalmar gant Sveden, e 1521, pa embannas Gustav Eriksson Vasa,
anavezetoc’h dindan an anv Gustav Iañ a Sveden, e oa distag Sveden adarre.

Ober a reerTad ar Vro eus Gustav Iañ. Dindan e ren e voe degemeret an Disivoud
gant Sveden ha dilezet ar Gatoligiezh. Sevel a reas ur parlamant (ar Riksdag), a
oa ennañ dileuridi eus ar vourc’hizien.

Er XVIIvet kantved e kreskas galloud Sveden en Europa, abalamour ma kemeras
perzh er Brezel Tregont Vloaz. Er c’hantved goude avat, Rusia a gemeras diganti
douaroù ar reter (Österland) ha krouiñ eno, e 1809, Dugelezh Vras Finland.

Goude Brezelioù Napoleon, Danmark a rankas lezel Norvegia gant Sveden (Emglev
Kiel e 1814). D’ar mare-se e klaskas Norvegia bezañ dizalc’h ha brezel a voe
etre Sveden ha Norvegia e 1814. Un emglev a voe kavet, da unaniñ an div vro, pep
hini gant he farlamant, dindan aotrouniezh roue Sveden. Padout a reas an
emglev-se betek 1905. Ar brezel a-enep Norvegia ne badas nemet pemzektez hag ar
brezel diwezhañ eo a vefe bet graet gant Sveden. Abaoe he deus bevet 200 vloaz a
beoc’h.

En XIXvet kantved e kreskas kalzik ar boblañs, abalamour d’ar peoc’h-se, ha
rankout a reas kalz tud divroañ da-heul da c’hounit o buhez, o vont d’ar Stadoù
Unanet dreist-holl. Gant an Dispac'h greantel ez eas muioc’h-mui a dud da chom
er c’hêrioù ha da labourat er greanterezh. Diwar se e kreskas un emsav
sindikalour kreñv ha, goude, ur strollad sokial-demokrat ken kreñv all.

Dont a reas Sveden a-benn da chom neptu e-pad ar Brezel bed kentañ hag an Eil
brezel bed, war-bouez ar skoazell a voe roet da Finland d’en em zifenn a-enep an
Unaniezh Soviedel e 1939 ha 1940. Goude an Eil brezel bed e talc’has Sveden da
ren ur politikerezh neptu e-keñver ar bloc’hadoù bras, betek hiziv. E 1995 e
teuas da vezañ ezel eus Unaniezh Europa, met nac’het he deus degemer an euro da
voneiz.

Ha pa ne vefe yezh ofisiel ebet hervez lezenn ez eo ar svedeg ar yezh nemeti
a-berzh-Stad. Pemp yezh all, kaozeet gant minorelezhioù, a zo anavezet evel
yezhoù minorel, abaoe ma voe degemeret, gant Sveden, Karta Kuzul Europa evit ar
yezhoù minorel pe rannvroel, e 1999. Div anezho a zo anavezet war pep a dachenn
resis, hag an teir all a zo anavezet dre ar vro a-bezh :

E Sveden, evel ma c’hoarvez e lec’h all e Skandinavia, eo ledet-kenañ an
anaoudegezh eus ar saozneg: er skolioù-meur e roer kentelioù zo e saozneg
(danvezioù skiantel pe teknikel) hag en embregerezhioù bras evel Ericsson ez a
an traoù en-dro alies e saozneg.



https://br.wikipedia.org/wiki/Kampionad_mell-droad_Europa_2016

Kampionad mell-droad Europa 2016 pe Kampionad Europa UEFA mell-droad gourel
2016, berraet dindan ar stumm Euro 2016 a zo ar 15vet embann d'ar c'hampionad
europaat mell-droad, kenstrivadeg aozet gant Unaniezh Kevredigezhioù europat ar
Vell-droad (UKEM) o lakaat war-raok ar gwellañ skipailhoù gourel eus Europa.
Aozet eo er Frañs adal an 10 a viz Even betek an 10 a viz Gouhere 2016. Dalc'het
e vo ar c'hrogadoù digeriñ ha klozañ er Stade de France e Saint-Denis
(Seine-Saint-Denis).

Da-geñver hag adal an dalc'h-mañ e oa bet divizet gant UKEM degemer 24 skipailh
broadel e-lec'h 16 betek-hen, ar pezh en deus roet tro da Albania hag Island da
gemer perzh en ur genstrivadeg vell-droad etrebroadel evit ar wech kentañ. Evit
Kembre, Norzhiwerzhon ha Slovakia ez eo o ferzhiañ kentañ e Kampionad mell-droad
Europa ivez ha heñvel e vefe bet evit Aostria hag Ukraina ma ne vijet bet aozet
an doareoù 2008 ha 2012 gant an div vroad-mañ.

Dileuridigezh ar vro aozer a oa bet e 2010. Peder bro a oa war ar renk d'an 9 a
viz Meurzh 2009 : ar Frañs, Turkia, Italia hag un emginnig hollek etre Sveden ha
Novegia, a voa paouezet (?) e miz Kerzu. D'an 28 a viz Mae 2010, ar Frañs a voe
choazet gant ur vouezh ouzhpenn da Durkia. An trede gwech e vezo d'ar vro aozañ
ar genstrivadeg, goude dalc'hioù 1960 ha 1984.



https://br.wikipedia.org/wiki/Israel

Israel, Stad Israel en un doare ofisiel, (Hebreaeg : מְדִינַת יִשְׂרָאֵל‎,
Medīnat Yisrā'el, AFE : [me̞diˈnät jisʁäˈʔe̞l]; Arabeg: دَوْلَة إِسْرَائِيل‎,
Dawlat Isrāʼīl, AFE : [dawlat ʔisraːˈʔiːl]) zo ur Stad eus ar Reter-nesañ
bevennet gant ar Mor Kreizdouar. E stadoù amezek a zo Liban en norzh, Siria e
biz, Jordania ha Sisjordania er Reter hag Ejipt ha Bandenn Gaza er mervent. En
em ginnig a ra evel Stad ar bobl yuzev, anezhi hêrez an “Israel” viblek. Ar Stad
nemetañ gant muianiver a boblañs yuzev eo. An hebraeg eo he yezh (an arabeg a zo
yezh ofisiel ivez). Un demokratelezh kannadel eo.

Goude bezañ disklêriet un zisentez gant ABU e 1947 diwar-benn ar Balestina
fiziadour eo bet disklêriet e 1948 bezañs "ur Stad yuzev war Eretz Israel" gant
David Ben Gourion, penn Aozadur Sionad ar Bed ha gant Ajañs Yuzev evit ar
Balestina. An deiz-war lec'h eo bet arsailhet Israel gant ar broioù arabek evit
sikour Arabed ar Balestina. Meur a vrezel zo bet etrezo abaoe ar pezh a gas
Israel da ac'hubiñ Sisjordania, Ledenez Sinai etre 1967 ha 1982, Bandenn Gaza ha
Uhelgompezenn ar Golan.

Pa oa disklêriet dizalc'h Israel e 1948 a oa anvet Medinat Yisrael ("Stad
Israel") en un doare ofisiel, goude bezañ nac'het meur a ginnig a orin istorel
pe relijiel evel Eretz Israel ("Douar Israel"), Zion, Judea. Goude nebeut a
sizhunvezhioù goude an dizalc'h e bet kinniget gant Ministr an Aferioù Estren
Moshe Sharett an anv "Israelian" (ישראלי en hebraeg, Israeli e saozneg).

En istor eo bet implijet an anv Israel, war dachenn ar relijion pe tachennoù
boutin, evit Rouantelezh Israel pe ar Yuzevien penn-da-benn. Hervez ar Bibl
hebraek eo bet roet an anv-se d'ar patriarch Jakob (Hebraeg Yisraʾel, Isrāʾīl;
Gresianeg ar Septant : Ἰσραήλ Israēl; "stourm gant Doue") goude bezañ trec'het
gantañ ur stourm ouzh ael Doue. E zaouzek mab a zo gourdadoù an Israeliz, pe an
Daouzek Meuriad Israel (pe an Daouzek Bugel Israel), a veve e Kanaan betek
rankout mont da Egipt. Aze int bet lakaet e sklaverezh betek buhez Moisez a
zifenne anezho, o kas anezho da Ganaan adarre. An arouez istorel kentañ a veneg
en anv Israel a zo Maen-sonn Merneptah, war-dro XIIIvet kantved a-raok J-K.

An dachenn a zo anavezet ivez evel an "Douar Santel", dre vezañ santelaet gant
an holl relijionoù Abraham (ar Yuzevegezh, ar Gristeniezh, an Islam hag ar
gredenn Bahá'í). A-raok diskleriadenn dizalc'h Israel e veze anavezet an
dachenn-mañ evel Siria kreisteiz, Siria Palestina, Rouantelezh Jeruzalem,
Proviñs Iudaea, Coele-Syria, Retjenu, Kanaan ha dreist-holl Palestina.

War-dro 1200 a-raok J.-K e voe skrivet an anv Israel war maen-koun Merenptah
evit ar wech kentañ.

Abaoe m’eo bet savet steuñv rannañ Palestina e 1947 gant ar Broadoù-Unanet ez
eus bet meur a vrezel etre an Israeliz hag an Arabed ha meur a feur-emglev zo
bet sinet ganto. Rak-se eo bet cheñchet harzoù ar vro meur a wech.

Pouezus-kenañ eo bet disentezioù zo eus ar Broadoù-Unanet evit Israel, en o mesk
an Disentez 242 (1967) a voe kinniget d’an 22 a viz Kerzu 1967 hag an Disentez
338 (1973) a voe kinniget d’an 22 a viz Here 1973 gant ar C'huzul surentez evit
lakaat ehan d’ar brezelioù a oa savet etre an Israeliz hag an Arabed.

A-douez ar broioù arab eo anavezet Stad Israel gant Egipt, Jordania, Maouritania
hag Aotrouniezh Vroadel Palestina hogen n’eo ket anavezet gant ar broioù arab
all. Anavezet eo evel ur vro sionist gant Siria hag Iran. An darn vrasañ eus ar
broioù muzulman, a-hend-all, o devez darempredoù diplomatel gant Israel. En o
zouez, Albania, Turkia, Azerbaidjan hag ar broioù eus kreiz Azia a oa bet
gwechall en Unaniezh Soviedel) .

Ur sistem parlamantel a zo da Israel a ya en-dro en ur Republik demokratel gant
ar vot hollek. Ur c'hannad heuliet gant ar muiañ niver eus ar Gannaded a zeu da
vezañ Kentañ Ministr, an den-mañ a zo alies penn ar strollad pouezusañ. Ar
C'hentañ Ministr a zo penn ar gouarnamant. Renet e vez Israel gant 120 den a ra
ar Knesset, a zo diazezet war dilennadegoù war-ventez a ziskouez pep strolladoù
politikel dre o fouez e politikerezh, ar pezh a roe Gouarnamantoù kengevredad.

Aozet e vez dilennadegoù pep 4 bloaz, met kengevredadoù distabil pe votadegoù
a-enep ar gouarnamant a c'hall distruj ur gouarnamant en a-raok. Mont a ra
en-dro Lezennoù Diazez Israel evel ur Vonreizh ket ofisiel. Adalek 2003 e krog
ar Knesset da labourat war ur Vonreizh ofisiel diazezet war al lezennoù-se. Penn
ar Stad eo Prezidant Israel, met n'en deus nemet gwirioù harzet ha dleadoù lid.

Rannet eo bet Stad Israel e c'hwec'h distrig melestradurel pennañ, anvet mehozot
(מחוזות; unander : mahoz) – Kreiz, Haifa, Jeruzalem, Norzh, Su, ha Tel Aviv, hag
ivez Tiriad Judea ha Samaria e Sisjordania. Rannet e vez an distrigoù pemzek
isdistrig anvet nafot (נפות; unander : nafa), a zo isrannet c'hoazh e
hanter-kant rannvro naturel.

Israel zo stok-ha-stok ouzh Liban en norzh, ouzh Siria er biz, ouzh Sisjordania
ha Jordania er reter, ouzh Egipt hag ouzh Gaza er mervent. A-hend-all eo
lec’hiet ar vro e-kichenik ar Mor Kreizdouar er c'hornôg hag e-kichenik pleg-mor
Aqaba er su.

Tachennad Israel hep an tiriadoù aloubet e 1967 a ra war-dro 20 770 kilometr
karrez, gant 2% a zour. Koulskoude eo ken strizh douaroù ar vro a zo e dakad
armerzhel miret div wezh tiriad Israel. Ma zo kemeret an holl zouaroù dindan
lezenn Israel (gant an tiriadoù tabutet evel Uhelderioù Golan) a zo 22 072 km²
ledan ar vro, ha ma zo ouzhpennet an tiriadoù renet gant Israel e Sisjordania (a
zo strewet etre lezenn Israel ha lezenn Aotrouniezh Vroadel Palestina) e vez
kavet 27 799 km². Daoust ma z'eo bihan a-walc'h e vez kavet meur a ziforc'h gant
an douaroniezh. Kavet e vez 70% eus ar boblañs tro-dro an aod. Er Reter ar
Menezioù kreiz emañ an draoñienn Rift Jordan, a zo perzh eus an draoñienn rift
bras en Afrika.

Redek ar ra Stêr Jourden a-hed rift Jourden eus Menez Hermon betek ar Mor Marv
(a zo al lec'h izelañ er bed) o tremen dre draoñienn Hullah ha Mor Galile. E
kreisteiz ez eo stêr Arabah a red betek Mor Ruz. Ne vez kavet makhteshim (pe
kelc'hioù rimiat) nemet en Israel hag e Ledenez Sinai. An hini brasañ a zo e
Neguev. Disklêriet eo bet gant un zezrevell diwar an endro ez eus en Israel ar
muiañ niver a spesoù plant bep metr karrez eus pep korn an Oriant nesañ.

An gwrezioù en Israel a c'hall variañ kalz, dreist-holl e-pad ar goañv. Gallout
a ra ar rannvroioù menezeg bezañ avelus, yen hag a-wezhioù erc'hus : bep bloaz e
vez tapet gant Jeruzalem un tamm erc'h. Kêrioù war an aod evel Tel Aviv pe Haifa
o deus un hin kreizdouarel gant goañvoù fresk ha glavus ha hañvoù hir ha tomm.
Leur Beersheba ha Neguev an hanternoz o deus un hin hanter-sec'h gant hañvoù
tomm ha goañvoù fresk gant nebeutoc'h a c'hlav eget hin Mor Kreizdouar. Neguev
ar c'hreisteiz hag an Arava o deus un hin sec'h gant hañvoù tomm-tre ha
sec'h-tre ha goañvoù dous gant nebeut-tre a c'hlav. Rekord ar wrez dommañ en
Azia (53.7 °C/128.7 °F) a zo bet muzuliet e 1942 e Tirat Zvi, ur c'hibboutz war
Jourden an hanternoz.

D’ar 15 a viz Mae 1948 eo bet degemeret Israel gant meur a Stad er bed a-bezh,
en o zouez ar Stadoù-Unanet pe an URSS hervez Steuñv rannañ an ABU. Goude ar
brezel israelat-hag-arab er bloaz 1948 ez eo bet kemmet an harzoù hag e-se eo
bet degemeret Israel gant an ABU hag an darn vrasañ eus broioù ar c'hornôg en
tiriadoù zo bet divizet an harzoù anezho hervez al linennoù arsav-brezel eus
1949. N'eo ket bet degemeret an harzoù-se gant an holl vroioù arab ha muzulman.
Dicheñch eo an traoù abaoe 1949.

Meur a diriad zo bet aloubet gant Israel, koulskoude, goude ar brezelioù
israelat-hag-arab. Tiriadoù zo aloubet c’hoazh gant Israel, tiriadoù all zo stag
outi da vat. Gant Emglevioù a beoc’h he deus Israel adroet tiriadoù zo pe ne vez
ket aloubet tiriadoù zo ken.

E miz Mezheven 1967 eo bet aloubet Sinai, Gaza, Sisjordania, Reter Jeruzalem,
Golan gant Israel. Aet eo Israel kuit eus Sinai e 1982 da-heul Emglevioù Kamp
David gant Egipt. Kuitaet he deus Israel Gaza e-pad an hañv e 2005.

Liban zo bet aloubet gant Israel etre 1982 ha 2000, da-heul an Oberiadenn Peoc’h
e Galilea. Evit an dud a soñj dezho eo perc’henn Liban war atantoù Sheeba ez eo
aloubet tiriadoù Liban gant Israel c’hoazh.

7 026 000 a dud a ra o annez en Israel (da-geñver niveradeg miz Mae 2006), en o
zouez 76 % a Yuzevien, (5 300 000 a dud) hag 20 % a Arabed israeliz (muzulmaned
an darn vrasañ anezho dreist-holl, met un niver bihan a gristenien zo ivez).
306 000 a enbroidi zo bet enrollet ivez gant Ministrerezh an Diabarzh evel tud
ha n'int ket yuzevien, eleze 4 % eus poblañs Israel. N’eo ket bet dalc’het kont
en niveradeg-se eus niver an estrenien zo o chom en Israel met war-dro 150 000 e
vefent.

22 500 a enbroidi nevez a oa en em gavet en Israel e 2005, e-skoaz 22 000 er
bloavezh a-raok. En o zouez e oa 9 300 den deuet eus URSS kozh, 3 700 den eus
Etiopia, 3&nbsp000 den eus Frañs ha 2 600 den eus ar Stadoù-Unanet.

Israel eo ar vro nemeti ma'z eo Yuzevien an darn vrasañ eus an dud zo o chom
enni. A orin eus pevar c’horn ar bed eo Yuzevien Israel : diforc’hiñ a reer ar
« sabraed » (tud ganet en Israel, zo deuet o zud da chom da Israel nevez zo pe
tud zo o familh o chom e Palestinia abaoe meur a gantved) diouzh an dud enbroet
nevez zo hag o deus graet o « aliyah », da lavaret eo tud war an distro : an
darn vrasañ anezho a zeu eus URSS kozh met ivez eus Frañs, ar Stadoù-Unanet,
Arc’hantina, h.a.).

Druzed ha Sirkasinaed zo o chom en Israel ivez. Rankout a reont ober o c’hoñje.
Er c’hontrol, ne rank ket an Arabed israeliz en ober met niverus eo ar Vedouined
a ra o servij soudard a-fetepañs en arme Israel. Arabed israeliz hag ivez
Muzulmaned zo izili eus an arme-se.

5 kêr en tu-hont da 200 000 a annezidi zo en Israel : Jeruzalem, Tel Aviv,
Haifa, Rishon LeZion ha Ashdod. Ur c'hard eus tud ar vro zo o chom er
c'hêrioù-se.

Jeruzalem eo ar gêr gentañ eus Israel. 718 900 den zo o chom enni. E 1948 ne
oant nemet 84 000 annezad. Pa embannas Ben Gourion dizalc'hiezh Israel e oa
248 500 den o chom e Tel Aviv (30 % eus ar boblañs). Brasañ kêr Israel e oa.
378 800 den, eleze 5 % eus poblañs Israel, zo o chom enni hiziv an deiz.

Haifa eo an trede kêr eus ar vro. 267 700 den zo o chom enni hiziv, e-skoaz
98 600 e 1948.

Richon LeTsion eo ar pevare kêr eus eus ar vro. Ouzhpenn 219 800 den a ra o
annez enni. 11 000 den a oa chom enni nemetken pa oa bet krouet Stad Israel.

581 000 den zo o chom war ar maez en Israel a-bezh, eleze 8 % eus poblañs ar
vro%). 118 000 den zo o chom er c’hiboutzim, eleze 2 % eus ar boblañs. Ne oa
nemet 6 % eus Israeliz a oa o chom war ar maez e 1948.



https://br.wikipedia.org/wiki/Guajira

Guajira zo un doare kanaouenn diwar ar maez eus reter Enez Kuba. Dont a ra an
anv eus ar ger guajiro a dalv kement ha kouer en Enez Kuba. Eus buhez kouerien
Kuba e vez kaoz er guarijas peurliesañ.

Ur ganaouenn en 4/4 eo ar guajira, kanet goustad, eilet gant ar gitar, tost d'ur
son. Un doare kar eo ar guajira-son. Alies e vez anezho pozioù dek linenn, anvet
décimas, pe espinelas, diwar doare ar skrivagner ha sonaozer spagnol Vicente
Gómez Martínez Espinel (Ronda, Málaga, 28 a viz Kerzu 1550 - Madrid, 4 a viz
C'hwevrer 1624) eizh silabenn enno, savet diwar-benn buhez ar guajiras – ar
gourerezed kuban.

Jorge Anckermann (La Habana 1877-1941) a vez lakaet da dad ar Guajira a-c'houde
e ganaouenn El arroyo que murmura ("Hiboud ar wazh-dour", ha "hiboud tud ar
straedoù" ivez).

Guantanamera, savet e 1928 gant Joseíto Fernández, eo ar guajira vrudetañ e-maez
Kuba.

Gant Guillermo Portabales, kaner ha gitarour, eo bet brudet ar guajira. E zoare
kran da ganañ zo deuet da vezañ anvet guajira de salón. Kanet en deus e
ganaouennoù dre Amerika, traoñ ha krec'h, adalek ar bloavezhioù 1930 betek 1970,
pa varvas en ur gwallzarvoud e Puerto Rico.

Un doare guajira a vez sonet e New York abaoe ar bloavezhioù 1960, gant elfennoù
cha-cha-cha e-barzh, evel El ratón, kanet gant Cheo Feliciano.



https://br.wikipedia.org/wiki/Ar_brezhoneg_hag_ar_post

Diaes a-walc'h eo an darempredoù etre ar brezhoneg hag ar post gall diwar-benn
kement tra a vez skrivet e brezhoneg, ar chomlec'hioù war al lizhiri, pe ar
paperoù lakaet e-barzh ar goloioù-lizheroù.

Brezhonek eo ar braz eus an anvioù-lec'hioù hag anvioù-tud e Breizh-Izel, ha
gall eo melestradurezh ar post. Dre ma ne fell d'ar velestradurezh-se anavezout
nemet ar yezh ofisiel n'he deus ket kalz a zoujañs ouzh ar brezhoneg dre-vras,
ne vern pegen tomm ouzh o yezh e c'hall an nebeud brezhonegerien a labour enni
bezañ a-hend-all. N'eo ket techet da zegemer ar chomlec'hioù skrivet e brezhoneg
eta, ha ne zegemere nemet ar stummoù gallek betek ar bloavezhioù 1970, pa grogas
an emsaverien yaouank da implij ar brezhoneg dre skrid, betek lakaat kelaouennoù
brezhonek evel Al Liamm da embann o chomlec'h e brezhoneg, pa ne raent nemet e
galleg a-raok.

E 2009, hervez Yves Amiard, rener al lizhiri evit ar C'hornôg ne vefe nemet ur
gudenn gant ar skrab (') na vez ket anavezet gant binviji optikel ar post. Se zo
kaoz e oa bet broudet kumunioù Breizh, Plougerne en o zouez, da c'hallekaat o
anvioù-lec'h evit aesaat labour ar mekanikoù, hervez ar Post.

Krouet e voe ar c'hod-post e 1964, ha lakaet da 5 sifr e 1972, ha gant se e
teuas un tamm kemm. Peogwir e veze lavaret e oa ar c'hod a gonte e krogas un
toullad brezhonegerien d'ober gant anvioù kumunioù, ha re ar straedoù kement hag
ober, e brezhoneg. Hag ar goumananterien yaouank da c'houlenn digant ar
c'helaouennoù brezhonek ober kemend-all. Alies ne veze kudenn ebet, a-wechoù e
vije traoù souezhus : lizhiri kaset da vale bro ur pennad a-raok kavout o hent,
hag ul lizher kaset eus Barcelona da Vreizh zo bet tremenet dre vBelize zoken.

Un emsaver, Klaod an Duigou, a savas klemm abalamour ma nac'he ar post kas
lizhiri gant chomlec'hioù brezhonek. Mont a reas an afer-se betek ar
c'huzul-stad met dizarbennet e voe an Aotrou Duigou.

Koulskoude n'eo ket anavezet ar brezhoneg gant ar post drem n'anavez nemet ar
yezh ofisiel ar stad, ar galleg : pa zispleg penaos skrivañ ar chomlec'h, n'eus
anv nemet eus anvioù-lec'hioù gallek .



https://br.wikipedia.org/wiki/Unaniezh_Europa

Unaniezh Europa pe an UE zo un aozadur etregouarnamantel ha dreistvroadel a vod
28 Stad eus Europa a reer ar Stadoù ezel anezho. E 1992 eo bet degemeret an anv
Unaniezh Europa dre ar "Feur-emglev war Unaniezh Europa" Feur-emglev Maastricht.
Doareoù eus an Unaniezh a oa a-goshoc’h avat a-drugarez d'un aridennad emglevioù
ha kendarempredoù bet skoulmet adalek 1951.

Oberiantiz Unaniezh Europa a c’holo holl dachennoù ar politikerezhioù foran eus
ar yec'hed hag an armerzh betek an aferioù diavaez hag an emzifenn. Astenn he
galloudoù a bak pell pe belloc’h avat diouzh an tachennoù. Hervez an
tachennoù-se e tenn muioc’h an UE ouzh:

Unan eus pennoberezh an UE eo sevel ha merañ ur c’henvarc’had zo diazezet war un
unaniezh valtoutel, ur moneiz hepken (degemeret evit poent gant 18 eus an 28
Stad ezel), ur Politikerezh Boutin war al Labour-douar (POBOL) hag ur
Politikerezh Boutin war ar Pesketa.

Lies ensavadur zo bet savet a-benn suraat mont en-dro an UE. Ar re bouezusañ
anezho o vezañ Kuzul Unaniezh Europa, Kengor Europa, Parlamant Europa ha
Lez-varn Justis Europa.

Tammoù bras eus o riegezh zo bet treuzkaset d'an Unaniezh gant ar Stadoù ezel —
muioc’h eget n'eus bet biskoazh treuzkaset d'un aozadur rannvedel anriegezhek
all. Evel notet a-us, e tachennoù zo e krog an UE da gaout tres ur c’hevread pe
ur c’hengevread. Daoust da se, war an dachenn lezennel, e chom ar Stadoù ezel
"mistri ar Feurioù-emglev", ar pezh a dalvez n'hall ket an UE treuzkas muioc’h a
c’halloudoù dezhi hec’h-unan eus ar Stadoù hep asant ar Stadoù-se dre
feurioù-emglev nevez. A zo muioc’h, war meur a dachenn n'eus ket bet treuzkaset
nemeur a riegezh vroadel d'an UE gant ar Stadoù; dreist-holl e tachennoù ken
bras an interestoù broadel warno evel an aferioù diavaez hag an emzifenn.
Kement-se a ra d'an aozadur dibar zo eus an UE bezañ un aozadur sui generis,
dle. un aozadur drezañ e-unan.

D'an 29 a viz Here 2004 eo bet sinet gant ar pennoù gouarnamant ar Feur-emglev a
grou ur Vonreizh evit Europa. Gwiriekaet eo bet ar sinadur-se gant meur a Stad
tra m'emañ da vezañ gwiriekaet gant lod all c’hoazh. Daoust da se, en deus
falsvarchet an argerzh a gas d'ar gwiriekaat p'eo bet nac’het ar Vonreizh gant
muianiver ar Frañsizien e-kerzh ur referendom d'an 29 a viz Mae 2005 ha se
daoust ma votas ar Vretoned a-du evel m'o doa graet evit referendom feur-emglev
Maastricht. Ar wech-mañ avat n'eo ket bet splann a-walc’h vot ar Vretoned evit
lakaat Frañs da sevel a-du ha 54.7% eus ar mouezhioù zo aet gant an "nann". Tri
devezh war-lerc’h, d'ar 1añ a Vezheven eo bet tro Izelvroiz da lavaret "nann"
ivez gant 61.6% dre ur referendom.

Da skouer, e Breizh-Veur hag a zo o kadoriañ an UE, ez eus bet diskouezet dre
stadegoù e oa diseblant pe e save a-enep an Unaniezh 75% eus ar boblañs. Deuet
eo an UK Independence Party a sav a-du gant an emdennañ klok eus an UE da vezañ
ur strollad da gemer e kont zoken. Broioù all avat a sav a-du gant un enframmañ
brasoc’h — nebeut goude ma voe votet "nann" gant ar Frañsizien ha Nederlandiz a
voe votet "ya" gant al Luksembourg.

Meur a graf pouezus-meurbet he deus an Unaniezh da dalañ outo er mare-mañ, en o
zouez divizout ha degemeret, distaolet pe adreizhet e vo ar feur-emglev
bonreizhel nevez, ober war-dro emled an UE war-du ar gevred (sellet a-is),
nevesaat reolennoù an Emglev war ar Stabilder hag ar C’hresk, sevel ar budjed da
zont ha plediñ gant ar Politikerezh Boutin war al Labour-douar (POBOL).

E-touez ar c’hrefen da dabutal warno e-pad ar c’haozeadennoù war ar budjed da
zont emañ Distaol arc’hant Breizh-Veur, gounid Frañs diwar ar POBOL, skodennoù
bras Alamagn hag an Izelvroioù da vudjed an UE, hag adreizhad ar Fontoù evit
Diorren Rannvroioù Europa. Diouzh ali meur a hini ez eo gwirheñvel e savo diwar
ar c’haozeadennoù-se disrann vras etre ar gouarnamantoù evel etre Frañs hag
Alamagn da skouer a c’houlenn ur budjed brasoc’h evit mont war-du un Unaniezh
kevreadeloc’h hag ar re, evel Breizh-Veur, a c’houlenn ur budjed bihanoc’h gant
muioc’h a arc’hant postet war ar skiantoù hag an imbourc’h, hag en deus graet
eus ar "modernaat" e c’her-stur.

Divizout a ranko ivez pennoù Europa divizout e-kerzh an emvod-se petra ober eus
Bonreizh Europa. Gouarnamantoù zo a garfe a-walc’h e vefe skornet an argerzh
gwiriekaat tra ma kav da lod all e ranker mont betek penn. Ma vez gwiriekaet ar
Vonreizh gant 20 Stad ezel diwar an 27 zo e vo adkaset homañ dirak Kuzul Europa
hag e c’hallo neuze ar pennoù Stad ha gouarnamant advarc’hata ar feur-emglev.

28 Stad ezel a ya d'ober Unaniezh Europa en em astenn war ur gorread a 4 493 712
km² gant e-tro 508 191 116 milion a geodedourien europat e 2015. Ma vije eus an
UE ur Stad, e vije ar seizhvet brasañ er bed dre he gorread hag an trede brasañ
dre he foblañs goude Sina hag India.

Rannañ a ra an UE harzoù douar gant 20 Stad hag harzoù mor gant 31 Stad. Sellet
ouzh Broioù a-hed Unaniezh Europa

Niveruzik eo an tiriadoù tramor ganto darempredoù strizh gant Stadoù zo eus an
UE, en o zouez Greunland, Manav, an Azorez ha Madeira. Evit gouzout hiroc’h
diwar-benn ar re-mañ ha tiriadoù tramor all stag ouzh an UE, sellit ouzh ar
Rannvroioù dreisttrobarzh ha Tiriadoù dibar eus Stadoù ezel zo hag o darempredoù
gant an UE (hemañ e saozneg).

Klasket ez eus bet meur a wech, kent savidigezh ar Stadoù-Broad modern zoken,
unaniñ broadoù liesseurt Europa. Ingal eo c’hoarvezet a-hed istor ar c’hevandir.
3 000 bloaz zo e oa mestr ar Gelted war Europa. Da-c’houde eo bet tro an
Impalaeriezh roman a droe en-dro d'ar Mor Kreizdouar. Dre heg e c’hoarvezas
seurt unaniezh. Unanet e voe tammoù bras eus Europa dre ur velestradurezh laosk
e-pad meur a gantved da vare ar Franked, impalaeriezh Karl Veur hag an
impalaeriezh santel roman ha german ivez. E deroù an XIXvet kantved gant
unaniezh valtoutel Napoleon Iañ hag adarre da vare aloubidigezh an nazied er
bloavezhioù 1940 e voe unanet evit ur prantadig an darn vrasañ eus Europa
adarre. Gant al liesseurt m'eo yezhoù ha sevenadurioù Europa ne zeuas peurliesañ
an taolioù-esae-se nemet dre un aloubidigezh soudardel lakaet dre heg war bobloù
displijet-groñs. Kement-se a sachas d'e heul distabilder ha c’hwitadennoù. Unan
eus ar c’hinnigoù peoc’hus kentañ evit unaniñ ar c’hevandir dre kenlabour ha
kevatalder izili un unaniezh da zont a zeuas gant Victor Hugo ar peoc’hgarour e
1851. Diwezhatoc’h, goude spouron ar Brezel Bed Kentañ hag an Eil Brezel Bed e
kreskas ar froud evit krouiñ ar pezh zo deuet da vezañ Unaniezh Europa abaoe.
Kaset e oa an dud war-raok gant ar c’hoant da adsevel Europa ha d'ober a seurt
ma n'hallfe ket biken brezel ebet ken sevel en-dro war dachenn Europa. A-benn ar
fin, lusket gant ar santadoù-se, e voe savet Kumuniezh ar Glaou hag an Dir gant
Alamagn ar C’hornôg, Frañs, Italia ha broioù ar Beneluks. Kement-se a voe graet
ent ofisiel dre Feur-emglev Pariz sinet e miz Ebrel 1951 ha lakaet da dalvezout
e Gouere 1952. Roet e voe an anv a Kumuniezh Armerzhel Europa (KAE) d'an
unaniezh valtoutel gentañ, bet lesanvet prim da c’houde ar c’henvarc’had, a voe
krouet dre Feur-emglev Roma e 1957 ha lakaet e talvoud d'ar 1añ a viz Genver
1958. Diwezhatoc’h e teuas anv ar KAE da vezañ Kumuniezh Europa a zo bremañ
livenn-gein Unaniezh Europa. Eus un aozadur kenwerzhañ eo deuet an Unaniezh da
vezañ ur framm kenlabour politikel hag armerzhel.

Hag ez euz ivez kalzik a aozadurioù all, savet peurliesañ a-ziwar ul lezennadur
eil renk evit kas war-raok politikerezhioù dibar. Graet e vez anezho Ajañsoù
Unaniezh Europa. En o zouez e c’haller menegiñ Ajañs Europa eit an Endro, the
Ajañs Europa evit ar surentez dre nij hag ar Burev evit kendoniañ ar Marc’had
diabarzh.

A-benn ar fin emañ ivez an hanterourien europat karget da enklask ar c’hlemmoù
gwallvererezh a c’hall bezañ a-berzh ensavadurioù Europa.

Lezennoù Unaniezh Europa a bled gant un niver bras a frammoù lezennel hag
ensavadurel n'int ket atav digemmesk. Disoc’h un istor diazezet a-bazennoù eo,
gant feurioù-emglev etrebroadel nevez oc’h en em heuliañ, pep hini anezho o
tegas kemmoù hag o klokaat an emglevioù koshoc’h. Strivoù bras zo bet kaset da
benn er bloavezhioù diwezhañ evit startaat hag eeunaat ar feurioù-emglev kentañ.
Disoc’het eo ar strivoù-se war savidigezh an danvez Feur-emglev Krouiñ Bonreizh
Europa. Ma vez degemeret ar vonreizh-se e kemero lec’h ar strobad emglevioù zo
anezho betek-henn ha ne vo mui nemet un destenn.

Feur-emglev Pariz (1951) eo bet ar feur-emglev kentañ. E 1952 e oa bet lakaet e
talvoud. Drezañ eo bet diazezet Kumuniezh ar Glaou hag an Dir etre ur bagad 6
bro. N'emañ ket an emglev-mañ e talvoud ken, kemeret m'eo bet e lec’h gant
emglevioù all war-lerc’h. Feur-emglev Roma, bet savet e 1957 zo c’hoazh e
talvoud avat. Adveret-mat eo bet abaoe koulskoude, dreist-holl dre Feur-emglev
brudet Mastricht bet degemeret e 1992. E Mastricht e voe degemeret an anv a
Unaniezh Europa. Ar reizhadennoù nevesañ bet degaset e Feur-emglev Roma zo bet
lakaet er feur-emglev emezelañ a-benn degemer 10 Stad ezel nevez. Ar pezh a voe
graet kerkent hag ar 1añ a viz Mae 2004.



https://br.wikipedia.org/wiki/Alamagn

Alamagn, Republik Kevreadel Alamagn ent-ofisiel, zo ur vro eus Kreiz Europa.
Bevennet eo en norzh gant Mor an Hanternoz, Danmark hag ar Mor Baltel, er reter
gant Polonia hag ar Republik Tchek, er su gant Aostria ha Suis, hag er c’hornôg
gant Frañs, Luksembourg, Belgia hag an Izelvroioù.

Ur republik parlamantel kevreadel eo Alamagn, enni 16 stad. Gwechall e oa rannet
ar vro e meur a riez, dezho pep a istor, a sevenadur hag a relijion. Unvanet e
oa bet Alamagn evit ar wech kentañ e-kreiz ar Brezel 1870-1871 e 1871.

Ezel eo Republik Kevreadel Alamagn eus ar Broadoù Unanet, eus AFNA, eus bodadoù
ar G8 hag ar G4. Ezel-diazezer eo eus Unaniezh Europa. Ganti emañ ar boblañs
vrasañ hag an armerzh kreñvañ eus an holl stadoù izili eus Unaniezh Europa.[1]
Alamagn eo trede kreñvañ armerzh er bed hag ar brasañ ezporzhier madoù war un
dro.[2]

Krediñ a reer e oa deuet war wel kenel ar meuriadoù german e-pad oadvezh an
arem, pe e-pad oadvezh an houarn d’an diwezhatañ. Er c’hantved kentañ kent JK e
krogas ar meuriadoù d’en em astenn war-du ar su, ar reter hag ar c’hornôg adalek
su Skandinavia ha norzh Alamagn.[3] Dindan ren Augustus e voe aloubet Alamagn
gant ar jeneral roman Publius Quinctilius Varus. E-pad ar mare-se e teskas ar
meuriadoù german troioù-brezel ar Romaned. War-lerc’h ma oa bet trec’het meur a
wech legionoù Roma gant an armeoù german e chomas Germania er-maez eus an
Impalaeriezh Roman betek ar stêrioù Roen ha Danav. War-dro 100 goude JK e
tiazezas ar meuriadoù german a-hed ar stêrioù-se (al Limes Germanicus), o
terc’hel evel-se an darn vrasañ eus tachennad Alamagn bremañ. E-pad an IIIe
kantved e voe meur a veuriad bras, anezho Germaned eus ar c’hornôg, o tont war
wel : Alemanned, Franked, Chatti, Saksoned, Frizianed, Sicambri, ha Thuringii.
War-dro 260 e treuzas ar pobloù german al Limes ha harzoù an Danav.[4]

Dont a ra Impalaeriezh Santel Roman ar Grennamzer eus rannadur an Impalaeriezh
Karolingat en 843. Fontet e oa bet gant Karl Veur en 800. Betek 1806 e voe eus
an Impalaeriezh Santel Roman, e meur a stumm. En em astenn a rae he zachennad
adalek ar stêr Eider en norzh betek ar Mor Kreizdouar er su. Dindan ren an
impalaerien Ottonian (919–1024) e voe kreñvaet dugelezhioù Loren, Saks, Franken,
Swabia, Thüringen, ha Bavaria. Ar roue german a voe tronet Impalaer Santel Roman
e 962. Dindan ren an impalaerien Salian ha Hohenstaufen ez euvras an
impalaeriezh norzh Italia ha Burgondia hag ez astennas he levezon war-du ar su
hag ar reter betek tachennadoù annezet gant ar Slaved. E-pad ar mare-se e
vleunias ar c’hêrioù e norzh Alamagn o vezañ ma oant ezel eus ar C’hevre
Hanseat. Gant ar Builh Aour eus 1356 e voe pourchaset ul lezenn diazez d’an
impalaeriezh hag a dalvezas betek ar fin anezhi. Reoliañ a rae dilennadeg an
impalaer gant seizh priñs-dilenner a oa e penn ar priñselezhioù hag an
arc’heskoptioù galloudusañ. Adalek ar XVvet kantved e voe dilennet an
impalaerien e-touez ar re Habsburg eus Aostria hepken.

E 1517 e skrivas Martin Luther 95 Tezenn ma aterse an Iliz Katolik Roman, hag e
roas lañs evel-se d’an Disivoud-Meur. Difoupañ a reas an iliz luterat, ha
diazezañ e lies stad eus Alamagn. Hogen gwanaet kalz e voe an impalaeriezh
abalamour ma oa rannet e nouspet priñselezh dizalc’h. Adalek 1740 e voe kemeret
plas ar c’hevezerezh Frañs-Habsburg gant un daouelezh etre ar roueed Habsburg
eus Aostria hag ur galloud nevez, Rouantelezh Prusia. Da-heul brezelioù Napoleon
e voe aloubet an Impalaeriezh Santel Roman, ha kaset da get e 1806.[5]

Da-heul faezhidigezh Napoleon Bonaparte en em vodas Kendalc’h Vienna e 1814 hag
e tiazezas ar C’hengevread Alaman, anezhañ ur c’hevre laosk ennañ 39 riez. Lañs
al luskadoù frankizour ha broadelour a oa, evit darn, un heuliad eus an
eneberezh ouzh ar politikerezh adsevel. Diarbennoù kastizañ nevez a voe goude-se
a-berzh an den a stad aostrian Metternich. En ur blegenn ma oa dispac’hioù e pep
lec’h en Europa e voe roet lañs da zispac’hioù 1848 er stadoù german gant
kefredourien ha bilened. Da gentañ e plegas ar roueed dirak goulennoù frankiz an
dispac’herien. Kinniget e oa bet d’ar roue Frederig Gwilherm IV Prusia an titl a
impalaer, daoust ma oa gant ur c’holl en e c’halloud. Disteurel a reas ar
gurunenn hag ar vonreizh a oa bet kinniget dezhañ, pezh a voe ur c’hwitadenn
dibad evit an dispac’herien. E-pad Eil Brezel Schleswig enep Danmark e 1864,
kentañ ministr nevez Prus, Bismarck, a reas e renkoù e Schleswig ha Holstein.
Diwar neuze e voe meret an dachennad a-gevret gant Impalaeriezh Aostria, met
dizemglevioù etre an div vro a gasas buan d’ar brezel Aostria-Prus e 1866. Gant
trec’h prim ar Brusianed e c’hallas Bismarck krouiñ Kengevread Norzh Alamagn ha
lakaat Aostria er-maez eus aferioù ar peurrest eus stadoù german ar su, a oa bet
o skoazellañ Aostria.

E 1870 e tisklêrias an Impalaer gall ar brezel da Brus. Trec’het e voe gant an
armeoù prusian hag armeoù german ar su. Embannet e voe an Impalaeriezh Alaman
(Deutsches Kaiserreich) e Palez Versailhez d’an 18 a viz Genver 1871. Gant ar
rummad-roueed Hohenzollern a Brus e oa renet an impalaeriezh nevez, a oa Berlin
he c’hêr-benn. Strollañ a rae an holl barzhioù eus Alamagn a oa distag a-raok
nemet Aostria, ur meizad anavezet evel Kleindeutschland, pe "Alamagn Vihan". Er
Gründerzeit (Mare Diazezañ) a voe da-heul unvaniezh Alamagn e voe suraet saviad
Alamagn evel ur galloud bras gant politikerezh estren Bismarck, dre skoulmañ
emglevioù, lakaat Frañs en distro ent diplomatel hag en em virout diouzh ar
brezel. Koulskoude e krogas Alamagn ivez gant ur programm impalaerouriezh evel
ar broioù all eus Europa, hag e 1884 e stagas da ziazezañ trevadennoù er-maez
eus Europa. Jeu a savas diwar an oberoù-se gant ar broioù amezek, ken ne voe ket
adnevezet an darn vrasañ eus an emglevioù he doa kemeret Alamagn perzh enno
a-raok, hag e voe lezet ar vro a-gostez en emglevioù nevez. Er c’hontrol e
tiazezas Frañs darempredoù nevez dre sinañ an Entente Cordiale gant ar
Rouantelezh Unanet hag e skoulmas liammoù startoc’h gant an Impalaeriezh rusian.
Estreget he darempredoù gant Aostria-Hungaria e teuas Alamagn da vezañ
digenvesoc’h-digenvez.

Gant drouklazh an arc’hdug Franz Ferdinand a Aostria d’an 28 a viz Gouere 1914 e
voe distaget un heuliad darvoudoù hag a gasas d’ar Brezel-bed kentañ. Alamagn,
ha hi e-touez ar Galloudoù kreiz, a voe trec’het gant ar Gevredidi en unan eus
ar stourmoù gwadekañ a voe biskoazh. Tarzhañ a reas an Dispac'h alaman e miz Du
1918, hag an impalaer Wilhelm II hag an holl briñsed alaman a roas o dilez.
Sinet e voe un arsav-brezel d’an 11 a viz Du ha rediet e voa Alamagn da sinañ
Feur-emglev Versailhez e miz Mezheven 1919. Er c’hontrol d’an hengoun diplomatel
war-lerc’h ar brezelioù e voe lezet ar Galloudoù Kreiz a-gostez e-pad an
emzivizoù anezhañ. Gwazh e voe an Alamaned eus ar pezh a raent diktat Versailhez
anezhañ, ha soñjal a reer alies e voe aesaet donedigezh an Naziegezh gant ar
garv ma oa.[6] Goude berzh an Dispac'h alaman e miz Du 1918 e voe embannet
Republik Weimar. Lakaet e voe Bonreizh Weimar da dalvezout pa voe sinet gant ar
Prezidant Friedrich Ebert d’an 11 a viz Eost 1919. Diazezet e oa bet ar Strollad
Komunour Alaman gant Rosa Luxemburg ha Karl Liebknecht e 1918, ha Strollad al
Labourerien Alaman, anavezet diwezhatoc’h evel Strollad Broadel Sokialour al
Labourerien Alaman, pe Strollad Nazi, a voe diazezet e miz Genver 1919.

An dud en Alamagn o doa diwasket an Enkadenn Veur, an divizoù garv a oa bet
lakaet d’ar peoc’h gant Feur-emglev Versailhez, hag un heuliad hir a
ouarnamantoù stabil pe stabiloc’h. Muioc’h-mui a boan o deveze o tegemer
reizhiad parlamantel ar vro. Kreñvaet e oa ar santimant-se gant an
unpennelourien eus an tu dehou, al luskad Völkisch, hag ar Strollad Nazi gant o
Dolchstoßlegende (mojenn an taol kontell er c’hein), ur vojenn bolitikel a lavar
n’eo ket bet kollet ar brezel-bed kentañ gant Alamagn abalamour da zrouziwezh an
arme met abalamour d’un taol treitouriezh diabarzh. Diouzh an tu all e klaske
komunourien, evel re Kevre Spartakus, terriñ ar pezh a welent evel ar reolenn
gapitalour ha staliañ ur Räterepublik diazezet war guzulioù labourerien. Bodet e
veze bagadoù peuz-soudard gant meur a gostezenn, ha bez’ e oa miliadoù a vuntroù
evit abegoù politikel. Aon o deveze an dilennerien rak ar bagadoù-se a skigne
feulster ha fulor e-touez an dud, ouzhpenn ma oa uhel an dilabour ha bras ar
baourentez. Goude meur a gabined oc’h ober kazeg lerc’h-ouzh-lerc’h e voe anvet
Adolf Hitler da Gañseller Alamagn d’an 29 a viz Genver 1933 gant ar prezidant
Paul von Hindenburg, broudet gant alierien eus an tu dehou.

Torret e voe buan ar gwirioù demokratel diazez gant an dekred embannet goude
tan-gwall ar Reichstag d’ar 27 a viz C’hwevrer 1933. An eneberezh, darnaouet ha
handeet, ne voe ket evit herzel ouzh an Akta Engwiriañ e 1939 er Reichstag, a
roe ar galloud lezenniñ klok da ouarnamant Hitler.[7][8] Diazezet e voe ur stad
hollveliek, renet gant ur gostezenn hepken. Reoliet-strizh e voe ar greanterezh
e-sell da brientiñ an armerzh d’ar brezel. Torret e voe Feur-emglev Versailhez
pa’z eas an armeoù alaman tre er Rheinland a oa sañset chom disoudard, hep na
reas den van ebet e 1936. Hitler, lakaet hardizh gant politikerezh habaskaat
kentañ ministr Breizh-Veur, Neville Chamberlain, a glaskas astenn Alamagn evit
diazezañ Alamagn-Veur. Destagañ a reas Aostria, bro ar Sudeted ha tiriad Memel.
A-benn tremen hep brezeliñ war daou dalbenn war un dro e skoulmas Feur-emglev
Molotov-Ribbentrop gant an Unaniezh Soviedel e miz Eost 1939. Gant ar pezh a voe
anavezet war-lerc’h evel al Loskaberzh ez embannas ar renad nazi lezennoù a suje
war-eeun meur a c’hennad eus ar gevredigezh : ar Yuzevien, ar Slaved, an
Tsiganed, an heñvelrevidi, ar frañmasoned, an disrannidi bolitikel hag an
nammidi, e-touez re all. War-dro 11 milion a dud a voe muntret el Loskaberzh, en
o zouez tremen 6 milion a Yuzevien.[9]

Tennderioù a oa muioc’h-mui, abalamour d’ar vroadelouriezh, d’ar vilouregezh ha
da gudennoù tiriadel. Kement-se a vroudas Alamagn da zistagañ ur blitzkrieg enep
Polonia d’ar 1añ a viz Gwengolo 1939. Daou zevezh war-lerc’h e tisklêrie ar
Rouantelezh Unanet ha Frañs ar brezel da Alamagn, o reiñ lañs d’an eil
brezel-bed. Buan a-walc’h e voe kontrollet an darn vrasañ eus Europa gant
Alamagn, en un doare eeun pe dieeun. D’an 22 a viz Mezheven 1941 e torras Hitler
an emglev gant an Unaniezh Soviedel dre zigeriñ un talbenn er reter hag aloubiñ
an Unaniezh Soviedel. Alamagn a zisklêrias ar brezel d’ar Stadoù-Unanet pevar
devezh war-lerc’h ma voe taget Pearl Harbour gant Japan. Daoust d’an arme alaman
mont buan dre soupren e-barzh an Unaniezh Soviedel e voe Emgann Stalingrad ur
prantad tonkus eus ar brezel. Neuze e krogas an arme alaman da gilañ war talbenn
ar reter betek ma voe trec’het a-benn ar fin. Da c’houde e voe aloubet Berlin
gant an Arme Ruz. Kodianañ a reas Alamagn d’an 8 a viz Mae 1945.

Disoc’hañ a reas ar brezel gant marv tost dek milion a Alamaned, soudarded hag
all, distruj kêrioù pennañ Alamagn, ha koll tiriadoù bras e-kerz broioù reter
Europa. Argaset e voe war-dro 15 milion a Alamaned eus an tiriadoù-se, ha
da-heul muioc’h a reuz hag a dud lazhet c’hoazh. Rannet e voe Alamagn ha Berlin
gant ar gevredidi e pevar zakad aloubet gant an armeoù. Kendeuzet e voe an
takadoù kontrollet gant Frañs, ar Rouantelezh Unanet hag ar Stadoù-Unanet da
stummañ Republik Kevreadel Alamagn d’an 23 a viz Mae 1949. Diazezet e voe
Republik Demokratel Alamagn gant an Unaniezh Soviedel d’ar 7 a viz Here 1949.
Anavezet e veze an div stad-se dindan an anvioù "Alamagn ar c’hornôg" hag
"Alamagn ar reter" a-getep. Gant Alamagn ar c’hornôg, Bonn he c’hêr-benn, e oa
bet diazezet ur republik parlamantel frankizour gant un armerzh marc’had sokial.
Kevredet e oa gant ar S.-U., ar Rouantelezh Unanet ha Frañs. Adalek deroù ar
bloavezhioù 1950 e voe er vro ur prantad kresk armerzhel hir, anavezet evel
Wirtschaftswunder. C’hoarvezet eo an azlañs dreist-holl abalamour d’an adreizh
moneizel eus miz Mezheven 1948, hag adalek 1949, da skoazell ar S.-U. dre
brestoù ar Steuñv Marshall.[10][11] Alamagn ar c’hornôg, renet gant ar
c’hañseller Konrad Adenauer, a emezelas ouzh AFNA e 1955 hag e 1958 e voe un
ezel diazezer eus Kumuniezh Armerzhel Europa. Da gentañ e voe aloubet Alamagn ar
reter gant an Unaniezh Soviedel, ha diwezhatoc’h (miz Mae 1955) e kevredas
ganti. Alamagn ar reter a ziazezas ur renad aotrouniezhus gant un armerzh
steuñvet e giz ar Soviedoù. Buan e teuas da vezañ pinvidikañ bro Feur-emglev
Varsovia, hag an hini ar muiañ er penn a-raok. Padal e selle un nebeud brav a
geodedourien war-du ar c’hornôg, o c’hoantaat ar frankizoù politikel ha berzh an
armerzh.[12] E 1961 e krogas gouarnamant Alamagn ar reter da sevel Moger Berlin
evit mirout ouzh Alamaned ar reter da dec’hel diouzh ar gêr-benn da Alamagn ar
c’hornôg. Hep dale e teuas ar Voger da vezañ un arouez eus ar Brezel Yen.
Distegnet e voe an darempredoù etre Alamagn ar reter hag ar c’hornôg e penn
kentañ ar bloavezhioù 1970 gant Ostpolitik ar C’hañseller Willy Brandt a
zegemere ar c’holloù tiriadel a oa bet evit Alamagn da-heul an eil brezel-bed.

Dirak ar manifestadegoù a-zruilh ha kresk an ezvroañ gant Alamaned ar reter da
Alamagn ar c’hornôg dre Hungaria, e tivizas pennadurezhioù Alamagn ar reter, en
un doare dic’hortoz, laoskaat ar strishadurioù en harzoù ha lezel keodedourien
ar reter da veajiñ d’ar c’hornôg. Gant se e voe buanaet an argerzh adreizhañ en
Alamagn ar reter. C’hoarvezout a reas adunvanidigezh Alamagn d’an 3 a viz Here
1990 pa oa ar C’hañseller Helmut Kohl e penn an aferioù en Alamagn ar c’hornôg.
Berlin a zeuas da vezañ ar gêr-benn en-dro. Ur roll ambilh zo bet c’hoariet gant
Alamagn adunvanet en Unaniezh Europa hag en AFNA. Sikouret he deus an armeoù da
zerc’hel an urzh er Balkanioù ha kenstrivet he deus gant AFNA da suraat
Afghanistan goude ma oa bet bannet an Dalibaned er-maez. Alamagn zo bet unan eus
ar re o deus skoret ar muiañ Bonreizh nevez Europa, ha zoken goude m’eo bet
distaolet gant dilennerien Frañs hag an Izelvroioù.[13] E 2006 e voe trec’h ur
genunaniezh CDU, CSU hag SPD e dilennadegoù ar parlamant. Dilennet e voe Angela
Merkel da Gañsellerez Alamagn, ar wech kentañ d’ur vaouez bezañ dilennet d’ar
garg-se en istor ar vro.[14]

Reizhiad politikel Alamagn a ya en-dro e-barzh ur framm lakaet gant lezenn 1949,
anavezet evel ar Grundgesetz (ger-ha-ger, "Lezenn ziazez"). Evit kemmañ ar
Grundgesetz e ranker kaout ur muiañ-niver eus an div drederenn e div gambr ar
parlamant. Chom a reas ar Grundgesetz e talvoud goude adunvanidigezh Alamagn e
1990, gant daskemmoù dister. Ur republik kevreadel parlamantel eo Alamagn. Emañ
ar C’hañseller e penn ar gouarnamant hag a embreg ar galloud erounit. Emañ ar
galloud lezenniñ kevreadel e dalc’h ar gouarnamant ha div gambr ar parlamant war
un dro, ar Bundestag hag ar Bundesrat. Dilennet e vez ar Bundestag hervez ar
mouezhiañ eeun tra ma tileur ar Bundesrat gouarnamantoù an 16 stad alaman. Abaoe
1949 eo bet ar reizhiad dreist-holl e dalc’h an Unaniezh Demokratel Kristen
(CDU), ur gostezenn virour anezhi, hag ar Strollad Sokial Demokratel (SPD).[15]
Padal ez eus bet c’hoariet ur roll pouezus ivez gant kostezennoù bihanoc’h, evel
ar Strollad Demokratel Dieub zo bet er Bundestag abaoe 1949, hag ar Re C’hlas o
deus sezoù er parlamant abaoe 1983. E penn ar stad alaman emañ Prezidant
Alamagn, dilennet gant ar Bundesversammlung, un aozadur ennañ izili eus ar
Bundenstag hag un niver par a zileuridi gant ar stadoù. An eil pennadurezh
uhelañ eo Prezidant ar Bundenstag, a vez dilennet gant ar Bundenstag e-unan. E
karg emañ da evezhiañ labour pemdez an aozadur. An trede pennadurezh uhelañ, ha
penn ar gouarnamant, eo ar c’hañseller. Anvet eo gant Prezidant Alamagn ha
dilennet gant ar Bundestag. Mar bez ret e c’hall bezañ eztitlet war-bouez ur
mennad disfiz savus gant ar Bundenstag. Savus a dalvez e rank ar Bundestag
dilenn ur warlerc’hiad en degouezh-mañ.

Dizalc’h eo galloud lezvarnel Alamagn diouzh ar galloud erounit ha lezennel.
Alamagn he deus ur sistem lezennoù diazezet war ar gwir roman, gant un nebeud
daveoù d’al Lezenn C’herman. Rannet eo ar galloud lezennel etre ar C’hevread hag
ar stadoù kevreet. Reoliet eo al lezennoù-kastiz ha lezennoù ar gwir prevez el
live broadel gant ar Strafgesetzbuch hag ar Bürgerliches Gesetzbuch a-getep.
Forzhig tachennoù diazez eus ar gwir melestradurel a chom e dalc’h ar stadoù
kevreet, daoust ma heuilh an darn vrasañ eus ar stadoù
Verwaltungsverfahrensgesetz 1976 (lezennoù an argerzhad melestradurel) war
grafoù pouezus eus al lezennoù melestradurel. Arbennikaet eo Lez-Uhel Alamagn.
Evit an aferioù keodedel ha kastizel, uhelañ lez-varn galv eo ar
Bundesgerichtshof (Lez-varn Kevreadel ar Justis). E Karlsruhe emañ. Graet e vez
hervez un argerzhad enklask. Ar Bundesverfassungsgericht (Lez-varn Vonreizhel
Kevreadel), e Karlsruhe ivez, eo lez-varn veur Alamagn evit a sell ouzh ar
c’hrafoù bonreizhel. Gwiriañ a ra hag-eñ e klot al lezennoù gant ar vonreizh.
Labourat a ra ent dizalc’h diouzh korfoù all ar stad, met ne c’hall ket ober
diwar he danvez hec’h-unan.

Ur roll blein zo bet c’hoariet gant Alamagn en Unaniezh Europa abaoe an deroù
anezhi, ha skoulmet he deus ur c’hevredadur kreñv gant Frañs abaoe fin an eil
brezel-bed. Tost e oa an darempredoù etre an div vro dreist-holl e fin ar
bloavezhioù 1980 hag e deroù ar bloavezhioù 1990 pa oa Helmut Kohl ha François
Mitterrand e penn an aferioù. Emañ Alamagn e renk kentañ ar stadoù europat a
glask krouiñ ur politikerezh europat unvanoc’h ha barrekoc’h.[16]

Abaoe ma oa bet diazezet d’an 23 a viz Mae 1949 e oa chomet uvel a-walc’h
Republik Kevreadel Alamagn en darempredoù etrebroadel abalamour d’hec’h istor
a-nevez ha dre ma oa aloubet gant galloudoù estren.[17] E-pad ar Brezel Yen,
abalamour d’he rannadur gant ar Rideoz Houarn, e oa Alamagn un arouez eus an
tennderioù etre ar C’hornôg hag ar Reter hag un dachenn-emgann bolitikel en
Europa. Koulskoude e oa bet Ostpolitik Willy Brandt un devouder a bouez e
distegn ar bloavezhioù 1970.[18] E 1999 e roas gouarnamant ar c’hañseller
Gerhard Schröder ur roud all da bolitikerezh estren Alamagn : kemer a reas perzh
e brezel AFNA enep Yougoslavia hag evit ar wech kentañ abaoe an eil brezel-bed e
kasas soudarded alaman d’an emgann.[19]

Republik Kevreadel Alamagn hag ar Stadoù-Unanet zo bet kevredidi tost abaoe fin
an eil brezel-bed.[20] Ar steuñv Marshall, skoazell badus ar S.-U. e-pad ma oad
oc’h adsevel ar vro goude an eil brezel-bed, ha levezon greñv ar sevenadur
amerikan en Alamagn o deus krouet ul liamm kreñv etre an div vro, daoust m’eo
bet klouaraet un tamm bennak an darempredoù etre ar Stadoù-Unanet hag Alamagn
da-heul enebadur kreñv Schröder ouzh ar brezel en Irak.[21] Liammet eo an div
vro a-fet armerzh ivez : 8,8% eus ezporzhiadurioù Alamagn a vez kaset d’ar
Stadoù-Unanet ha 6,6% eus enporzhiadurioù Alamagn a zeu eus ar
Stadoù-Unanet.[22] E-touez an traoù a ziskouez ez eus liammoù start etre an div
vro ez eus ivez saviad an Alamaned-Amerikaned er S.-U., anezho ar genel vrasañ
er vro[23] ha statud bonn aervorel Ramstein, tost da gêr gKaiserslautern,
anezhañ ar brasañ kumuniezh a soudarded amerikan er-maez eus ar S.-U.[24]

Arme Alamagn, ar Bundeswehr, zo un nerzh difenn a c’hoarvez eus an Heer (arme
war zouar pe tirlu), ar Marine (morlu), al Luftwaffe (aerlu), ar Zentraler
Sanitätsdienst (servijoù kreiz mezegel) hag ar Streitkräftebasis (servij boutin
skoazellañ ar ren). Ret eo ar servij-soudard evit an holl wazed d’an oad a 18
vloaz hag an enrollidi a servij e-pad nav miz. E 2003 ez ae an dispignoù evit an
arme d’ober 1,5% eus PDK ar vro. Pa vez peoc’h e vez renet ar Bundeswehr gant
Ministr an Difenn, Franz Josef Jung er mare-mañ. Pa vez brezel, ar pezh na
c’hall c’hoarvezout nemet evit en em zifenn hervez ar vonreizh, e teu ar
C’hañseller da vezañ pennrener ar Bundeswehr.[25]

E miz Here 2006 e oa gant arme Alamagn 9000 den e broioù estren o kemer perzh en
armeoù evit derc’hel ar peoc’h, en ur gontañ 1180 den e Bosnia-Herzegovina, 2844
soudard eus ar Bundeswehr e Kosovo, 750 soudard e Republik Kongo e-barzh an
EUFOR, ha 2800 soudard en Afghanistan, anezho al lodenn vrasañ eus arme skoazell
etrebroadel AFNA.[26]

Rannet eo Alamagn e 16 stad (anvet Länder en alamaneg, unander Land). Azrannet
eo c’hoazh e 439 distrig (Kreise) ha keoded (kreisfreie Städte) pe « kumunioù »
(2004).

Abaoe an adunvanidigezh, eo deuet Alamagn da vezañ en-dro ar vro vrasañ en
Europa etre Skandinavia en norzh, ar broioù kreizdouar er su, ar Meurvor
Atlantel er c’hornôg hag Europa ar Reter er reter. Tachennad Alamagn a c’holo
357 021 km², 349 223 km² a zouar ha 7798 km² a zour. An uhelderioù a ya eus
menezioù an Alpoù (beg uhelañ : ar Zugspitze, 2962 m) er su da aodoù Mor an
Hanternoz (Nordsee) er gwalarn ha re ar Mor Baltel (Ostsee) er biz. Etrezo en em
astenn uheldirioù goloet gant koadeier e Kreiz Alamagn ha douaroù izel Norzh
Alamagn (lec’h izelañ : Wilstermarsch, 3,54m dindan live ar mor), treuzet gant
darn eus brasañ stêrioù Europa, evel ar Roen, an Danav hag an Elbe.[27]
Abalamour d’al lec’h kreiz m’emañ, e rann Alamagn harzoù gant muioc’h a vroioù
europat eget forzh peseurt bro all war ar c’hevandir. Hec’h amezeien eo Danmark
en norzh, Polonia hag ar Republik Tchek er reter, Aostria ha Suis er su, Frañs
ha Luksembourg ar mervent ha Belgia hag an Izelvroioù er gwalarn.

Gant an darn vrasañ eus Alamagn ez eus un hin fresk, kerreizh, ma c’hwezh ar
penn avelioù eus ar c’hornôg. Reizhet e vez an hin gant ar Froud Norzh Atlantel,
anezhañ un astenn d’ar Gulf Stream en norzh. Levezonet kalz eo an hin gant ar
froud-se e Breizh-Veur, Portugal, Frañs ha Norvegia, ha santet e vez un tamm
bennak tro-dro da Vor an Hanternoz, e ledenez Jutland hag en tolead a-hed ar
Roen a red e-barzh Mor an Hanternoz. Er gwalarn hag en norzh eo meurvorel an
hin. Glav a vez a-hed ar bloaz ha dreist-holl e-pad an hañv. Eno e vez dous ar
goañv ha fresk an hañv kentoc’h, daoust ma c’hall ar gwrezverkoù mont en tu-hont
da 30 °C e-pad mareoù hir. Er reter eo muioc’h kevandirel an hin. Yen-du e
c’hall bezañ e-pad ar goañv, ha tomm-gor e-pad an hañv, ha prantadoù sec’hor hir
a vez gwelet alies. Ur c’horn-bro etre eo kreiz ha su Alamagn. Eno e kemm an hin
etre un hin meurvorel habask hag un hin kevandirel. Posupl eo gwelet hañvoù
tomm-gor gant gwrezverkoù e-tro 30 °C.[28][29]

Gant Alamagn emañ an armerzh kreñvañ en Europa hag an trede armerzh kreñvañ er
bed, war-lerc’h ar Stadoù-Unanet ha Japan.[30] Erruout a ra da bempvet er bed
a-fet parelezh ar galloud da brenañ.[31] Ul lodenn hollbouezus eus armerzh
Alamagn eo an ezporzhiañ madoù, hag unan eus abegoù pennañ e stad vat. Hervez
Aozadur Bedel ar C’henwerzh eo Alamagn kentañ ezporzhier ar bed gant 912 miliard
a zollaroù ezporzhiet e 2005 (lakaet e-barzh an ezporzhiadurioù war-du broioù
all eus an takad euro). Erruout a ra da eil en enporzhiadurioù e-keñver ar
Stadoù-Unanet hepken, hag ur reñverad kenwerzhel bras he deus (160,6 miliard a
euroioù e 2005).[32] A-fet kenwerzh ar servijoù (touristerezh, servijoù
arc’hant, ijinouriezh, hag all) ez erru da eil war-lerc’h ar Stadoù-Unanet. An
darn vrasañ eus enporzhiadurioù ar vro a denn d’an ijinouriezh, dreist-holl evit
ar c’hirri, ar mekanikoù hag an danvezioù kimiek. A-fet barregezh hollek da
fardañ tredan diwar nerzh an avel, ez eo Alamagn an niverenn unan er bed, ha
gant ar pouez a laka war ar mammennoù energiezh nevezus ez eus bet diazezet un
nebeud brav a gompagnunezhioù evit an teknologiezhioù-se. Alamagn eo ivez an
ezporzhier pennañ a droellrodoù dre avel, ha kalz brasoc’h eo ar goulenn eget ar
varregezh da broduiñ.[33]

Daoust m’eo krog da zigreskiñ ar c’hudennoù bet krouet gant Adunvanidigezh
Alamagn e 1990,[34] e chom gwelloc’h an aozioù bevañ en hanterenn gornôg eus ar
vro. Ul live dilabour uhelik a chom en Alamagn, dreist-holl e stadoù ar reter ma
tizh ar feur 18%. En desped d’an disoc’hoù mat-tre er c’henwerzh etrebroadel, ar
goulenn diabarzh en deus kollet lañs e-pad meur a vloaz abalamour d’ar goproù na
greskont ket ha da zisurentez ar vevezerien. Ur politikerezh kemedel strizh a
vez kaset gant gouarnamant Alamagn ha lamet en deus un toullad postoù labour er
gennad foran.[35] Met daoust d’ar postoù labour ordinal digreskiñ er gennad
foran, e kresk ar postoù labour dreistordinal evel an implijoù "un euro" (postoù
goproù izel).[36]

Emañ Alamagn a-dal ur c’hemm poblañsouriezhel krenn. Emañ he feur gouennañ, 1,39
bugel dre vaouez, e-touez ar re izelañ er bed, hag istimañ a ra burev kevreadel
ar stadegoù e koazho ar boblañs da 75 milion pe dost a-benn 2050.[37] Krediñ a
reer eo Chemnitz ar gêr m’eo an izelañ ar feur genel er bed a-bezh.[38]
Abalamour da framm kevreadel ha digreizennet ar vro he deus Alamagn un toullad
kêrioù bras. Ar re vrudetañ eo Berlin, Hamburg, München, Köln, Frankfurt ha
Stuttgart. An tolpad-kêrioù brasañ, a-bell, eo ar c’horn-bro Roen-Ruhr, ennañ
distrig Düsseldorf-Köln ha kêrioù Essen, Dortmund, Duisburg ha Bochum.

Ar Brotestanted (tolpet en norzh hag er reter) hag ar Gatoliked roman (tolpet er
su hag er gornôg) a ya d’ober pep a 31% eus ar boblañs. E Bavaria e oa bet ganet
ar Pab katolik bremañ, Benead XVI. En tu-hont da 55 milion a dud, en holl, zo
d’ar relijionoù kristen. An dud direlijion, anezho an dud dizoue hag an
dizreistanaoudegourien a ya d’ober 28,5% eus ar boblañs. Niverus ez int
dreist-holl en Alamagn ar reter kozh.[39] War-dro tri milion a Vuzulmaned[40] a
vev en Alamagn. Sunnited hag Alevited eus Turkia eo an darn vrasañ anezho, met
bez’ ez eus ivez un niver bihan a Chiited.[41] Gant Alamagn emañ an trede niver
brasañ a Yuzevien en Europa ar c’hornôg.[42] E 2004 e oa bet div wech muioc’h a
Yuzevien eus ar republikoù soviedel kozh o tiazezañ en Alamagn eget en Israel.
Gant se en deus tizhet an niver a Yuzevien 200 000, e-keñver an 30 000 a oa
a-raok adunvanidigezh Alamagn. E-touez ar c’hêrioù bras ma’z eus un niver bras a
Yuzevien e c’haller menegiñ Berlin, Frankfurt ha München.[43]

E miz Kerzu 2004 e oa war-dro 7 milion a geodedourien estren enrollet en Alamagn
ha 19% eus annezidi ar vro a oa a orin estren pe estren evit darn. Eus Turkia e
oa an darn vrasañ anezho (2,3 milion)[44] pe eus stadoù all eus Europa evel
Italia, Serbia, Gres, Polonia, ha Kroatia.[45] En e zanevell Stad Poblañs ar Bed
e 2006, e skriv Font Poblañs ar Broadoù Unanet e tegemer Alamagn an trede
dregantad brasañ a enbroidi er bed a-bezh, e-tro 5% da lavaret eo 10 milion
diwar ar 191 milion a enbroidi.[46] Abaoe 2000 ez eus bet degaset kemmoù da
lezennoù Alamagn war an enbroañ hag ar gwir minic’hi, a oa kentoc’h laosk
a-raok, evit ar wech Gant se eo digresket ingal an niver a enbroidi a glask
minic’hi (dreist-holl tud eus an Unaniezh Soviedel kozh).[47] Alies e vez
kudennoù enframmañ gant an enbroidi en Alamagn, e-touez diaesterioù all.[48]
Nevez zo ez eus bet ivez ur c’hresk en torfedoù graet gant an tu dehou
broadelour. Hervez Ministr an Diabarzh kozh, Otto Schily, ez eus bet muioc’h a
dorfedoù er bloavezhioù tremenet, met ne verk ket dre ret ur c’hresk en niver a
izili er strolladoù eus an tu dehou pellañ.[49]

Ar Stadoù eo dreist-holl zo e karg da c’hoursellout an deskadurezh en Alamagn,
ha ne c’hoari ar gouarnamant kevreadel nemet ur roll dister. Pourchaset e vez
deskadurezh diret d’ar vugale etre tri ha c’hwec’h vloaz e “liorzhoù bugale”
(Kindergarten). Goude-se eo ret mont d’ar skol e-pad daouzek vloaz. Un niver
bihan a dud a ra c’hoazh gant ar skol er gêr ha danevellet ez eus bet e oa bet
prosezet gant ar gouarnamant ouzh ar pleustr-se.[50]

Peurliesañ e pad an deskadurezh kentañ-derez pevar bloaz, hag unvan eo ar
skolioù publik el live-se. Er c’hontrol, en deskadurezh eil-derez ez eus pevar
seurt skolioù, diouzh barregezh ar skoliad, evel m’eo didermenet gant erbedennoù
ar c’helenner : er Gymnasium e vez degemeret ar vugale zonezonetañ ha prientiñ a
reont ar studierien d’ar studioù er skol-veur ; er Realschule e tegemerer un
dibab ledanoc’h a skolidi etre ; er Hauptschule e prienter ar skolidi d’an
deskadurezh vicherel, ha gant ar Gesamtschule e vez mesket an tri doare. A-benn
mont d’ur skol-veur e rank al liseidi tremen an arnodenn Abitur, koulskoude e
c’hall ar studierien o deus tapet un diplom en ur skol vicherel lakaat o anv
evit mont e-barzh memes tra. Gant ur reizhiad deskardelezh arbennik e anv Duale
Ausbildung e c’hall ar skolidi deskiñ en un embregerezh kenkoulz hag en ur
skol-stad.[51] Daoust da Alamagn bezañ bet a-hed an istor ur reizhiad
deskadurezh kreñv, e oa bet diskouezet gwanderioù e danvezioù zo gant ar
Programm evit Priziadur Etrebroadel ar Studierien. En un amprouadenn war 31 vro
er bloavezh 2000, e oa erruet Alamagn da 21vet el lenn ha da 20vet er matematik
hag er skiantoù naturel, ar pezh a vroudas d’ober adreizhoù.[52]

E renkadur bloaziek ar skolioù-meur gwellañ savet gant Skol-veur Shanghai Jiao
Tong e 2004 ez errue Alamagn da 4e en holl, gant 7 skol-veur e-touez ar 100
wellañ. Ar skol-veur alaman renket gwellañ, er renk 45, e oa Skol-veur Deknikel
München.[53] An darn vrasañ eus skolioù-meur Alamagn zo perc’hennet gant ar stad
hag a ro kentelioù digoust. War-lerc’h an adreizh eus an deskadurezh e 2006, e
c’haller bremañ goulenn mizoù war-dro 500 € an trimiziad ouzh pep studier.[54]

Ober a reer alies eus Alamagn das Land der Dichter und Denker (bro ar varzhed
hag ar soñjerien).[55] Kregiñ a reas ar sevenadur alaman pell a-raok na vefe eus
Alamagn evel ur stad-vroad ha goloet en doa ar bed alamaneger en e bezh. Adalek
an deroù e oa bet stummet ar sevenadur en Alamagn gant redoù kefredel ha poblel
en Europa, laik ha relijius. Dre se ez eo diaes digemmañ ur sevenadur alaman
distag diouzh hengoun sevenadur uhel Europa.[56] Kavout a reer roudoù eus
lennegezh Alamagn adalek ar Grennamzer, gant labour skrivagnerien evel Walther
von der Vogelweide ha Wolfram von Eschenbach. Aozerien ha barzhed alaman a bep
seurt o deus tapet brud vras, en o zouez Goethe ha Schiller. An dastumad
kontadennoù pobl embannet gant ar Vreudeur Grimm en deus poblekaet folklor
Alamagn el live etrebroadel. Bras eo bet levezon Alamagn war ar brederouriezh
ent istorel, ha kalzik prederourien alaman o deus sikouret da stummañ
prederouriezh ar c’hornôg abaoe ar Grennamzer. Levezonus dreist-penn eo bet
labour Leibniz war ar boellelouriezh, diazezadur an hollsperedouriezh alaman
gant Kant, savidigezh teorienn ar gomunouriezh gant Karl Marx, ha diorroadur an
diarsellouriezh gant Nietzsche.

Darn eus brudetañ aozerien sonerezh klasel zo alaman, en o zouez Beethoven,
Bach, ha Mozart. Abaoe 2006 ez eo Alamagn ar pempvet marc’had brasañ evit ar
sonerezh er bed a-bezh[57] hag ul levezon greñv he deus bet war ar sonerezh pop
ha rock gant strolladoù evel Kraftwerk. Livourien alaman a-leizh zo bet brudet e
meur a vro dre o labour e redoù arzel a bep seurt. Grünewald ha Dürer a oa
arzourien brudet eus an Azginivelezh, Rubens a oa d’ar prantad barok, Friedrich
d’ar romantelezh, ha Ernst d’an dreistwirvoudelezh. Evit a sell ouzh ar
savouriezh ez eus bet un nebeud brav a zegasadennoù gant Alamagn, en o zouez ar
stiloù karolingat hag ottonian, a gemenne ar savouriezh romanek. Diwezhatoc’h e
oa bet graet labourioù pouezus er vro er stiloù gotek, azginivelezh ha barok.
Pouezus eo bet Alamagn dreist-holl e deroù al luskad modern, dre al luskad
Bauhaus diazezet gant Walter Gropius. Sinema Alamagn a sav da benn kentañ an
teknik-se, gant labour Skladanowsky. Levezonus eo bet dreist-holl e-pad Republik
Weimar gant an ekspresionourien alaman evel Wiene ha Murnau. Sevenerien ar
Sinema Alaman Nevez, evel Schlöndorff ha Herzog, ha filmoù evel Good Bye Lenin !
(2003), o deus graet berzh e meur a vro.

En Alamagn o deus bevet darn eus ar glaskerien bouezusañ war dachennoù skiantel
a bep seurt.[58] Hollbouezus e oa bet labour Albert Einstein ha Max Planck da
ziazezadur ar fizik modern, zo bet diorroet diwezhatoc’h gant Werner Heisenberg
ha Erwin Schrödinger.[59] Araozo e oa bet fizikourien hollbouezus all evel
Hermann von Helmholtz, Joseph von Fraunhofer, ha Gabriel Daniel Fahrenheit,
e-touez re all. Wilhelm Conrad Röntgen a zizoloas ar skinoù X, hag abalamour da
se e voe loread kentañ Priz Nobel ar Fizik e 1901.[60] Pouezus-bras e oa bet
labourioù Heinrich Rudolf Hertz war ar skinoù tredanwarellek evit diorroadur ar
pellgehentiñ modern.[61] Wilhelm Wundt en doa lakaet ar bsikologiezh da skiant
arnodel dizalc’h dre sevel e arnodva kentañ e Skol-veur Leipzig e 1879.[62]
Labour Alexander von Humboldt evel skiantour naturel hag ergerzher en deus
talvezet da ziazezañ ar vevzouaroniezh.[63] Matematikourien bouezus a-leizh a oa
bet ganet en Alamagn, en o zouez Gauss, Hilbert, Riemann, Weierstrass ha Weyl.
Bro ur bern ijinourien vrudet eo bet Alamagn, tud evel Johannes Gutenberg, a
soñjer en deus ijinet ar voullerez kentañ en Europa ; Hans Geiger, krouer ar
c’honter Geiger, ha Konrad Zuse, a savas an urzhiataer kentañ.[64] Sikouret o
deus ijinourien ha greantourien alaman evel Zeppelin, Daimler, Diesel, ha Benz
da stummañ teknologiezh vodern an treuzdougen.[65][66]

Ar sport zo lodenn eus buhez Alamagn, evel m’eo diskouezet gant ar 27 milion a
Alamaned zo izili eus kluboù sport hag an daouzek milion ouzhpenn a ra sport
a-hiniennoù.[67] Ar vell-droad eo ar sport poblekañ a-bell, ha Kevread alaman ar
Vell-droad (Deutscher Fussballbund), gant ouzhpenn 6,3 milion a izili, eo ar
brasañ aozadur sportel er vro. Sachañ a ra ivez ar muiañ a dud, gant kantadoù a
viliadoù a arvesterien a ya da matchoù ar Bundesliga ha milionoù ouzhpenn o
sellet outo war ar skinwel. An daou sport poblekañ all en Alamagn eo an
tennerezh hag an tennis, dileuriet gant Kevread Tennerien Alamagn ha Kevread
Tennis Alamagn a-getep, enno en tu-hont d’ur milion a izili. Sportoù poblek all
eo an hand-ball, ar volley-ball, ar basket-ball, hag an hockey war skorn. Unan
eus ar gevezerien greñvañ er C’hoarioù Olimpek eo bet Alamagn evit ar wech. E
C’hoarioù Olimpek an hañv 2004 ez echuas da c’hwec’hvet er renkadur hollek,[68]
pa oa erruet da gentañ e C’hoarioù Olimpek ar goañv 2006.[69]



https://br.wikipedia.org/wiki/Spagn

Ur vro etre ar Meurvor atlantel hag ar Mor Kreizdouar eo Spagn (pe Bro-Spagn),
un anv a deu eus ar ger latin Hispania, e Ledenez Iberia.

Spagn, pe Rouantelezh Spagn hervez hec’h anv ofisiel, zo ur stad eus mervent
Europa, ha dezhi div englozadenn e Norzhafrika (Maroko). Un demokratelezh eo,
hag aozet eo evel un unpenniezh daeliek. Ur vro ziorroet eo, a zo en navet renk
evit a sell an armerzh er bed a-bezh. Ur vro all, Portugal hec’h anv, a gaver e
Kornôg hag e Mervent Ledenez Iberia (diwar anv an Iberianed, ar bobl he doa
graet hec’h annez eno er Ragistor).

Er Su da Spagn emañ Jibraltar (un tiriad tramor a zo d'ar [[Rouantelezh-Unanet).
Pelloc'hik er c'hreisteiz emañ Maroko, a zo enklozet enni div geoded spagnat :
(Ceuta) ha (Melilla). Er biz da Spagn emañ ar Pireneoù, a zo ul lodenn anezho da
Vro-C'hall, hag ivez Andorra, ur briñselezh vihan dizalc'h. E Spagn ivez emañ an
inizi Balearez er Mor Kreizdouar, an inizi Kanariez er Meurvor Atlantel hag
enezennoù didud niverus er Mor Kreizdouar eus tu strizh-mor Jibraltar, anavezet
eo evel lec’hioù ar riegezh (Plazas de soberanía), evel an inizi Chafarinas,
Enez Alborán, « reier » Vélez de la Gomera hag Alhucemas hag un enezenn vihan,
Enez Perejil. Er biz da Spagn, er Pireneoù gall, ez eus un englozadenn vihan eus
Katalonia, ur gêr zo Llívia hec'h anv hag hi gronnet gant an tiriad gall.

Iberianed a oa anv ar poblañsoù emren a oa o vevañ e Ledenez Iberia. Da c’houde
e oa deuet poblañsoù kelt avat, a veze graet ar Geltiberianed anezho, da vevañ
ganto.

Adalek an IXvet kantved a-raok Jezuz-Krist e stalias ar Fenikianed, ar
C'hresianed ha Kartadiz kontoerioù war aodoù ar Mor kreizdouar.

En IIvet kantved e voe aloubet al ledenez gant ar Romaned. Ar c’hastilhaneg, ar
relijion hag al lezennoù a zeu evit darn eus ar mare ma oa bet ar Romaned enni.

Pa'z eas an Impalaeriezh roman war an diskar er Vvet kantved e voe aloubet ar
vro gant ar Sueved, ar Vandaled hag ar Wisigoted. Bet staliet evit ur mare e su
al ledenez ez eas ar Vandaled buan d’ober o annez e Tunizia, tra ma voe renet ar
vro gant ar Wisigoted betek aloubidigezh ar vro gant ar Vuzulmaned.

Aloubiñ a reas an arabed-berbered, kaset gant Tariq ibn Ziyad, ar vro e 711. E
756 e teuas Spagn, anezhi ur vro vuzulman, da vezañ dizalc'h, dindan ren
Omeyaded Spagn. E 929 e teuas ar vro da vezañ kalifelezh. En XIvet kantved ez
eas ar galifelezh war an diskar hag e-se e voe savet meur a stad bihan, a veze
anvet Taifaoù (betek 25).

Neuze e krogas ar gristenien, a veze repuet e Norzh ar vro, en-dro d'aloubiñ
Spagn ha da skarzhañ ar Vuzulmaned kuit diouzh ar vro. Padout a reas an
adperc’hennigezh-se betek 1492, pa voe skarzhet ar Vuzulmaned ziwezhañ diouzh
rouantelezh Grenada dindan ren ar roueed katolik, Isabel de Castilla ha Fernando
de Aragón. E fin ar bloaz 1792 e voe dizoloet pe addizoloet Amerika gant Kristol
Goulm. Peurunvanet e voe Spagn ent-ofisiel e 1512. Adalek ar mare-se e krogas ar
Gonkistadored da sevel un impalaeriezh drevadennel divent evit Spagn en div
Amerika .

E 1492 e tivizas penntierned Spagn, broudet gant ar pezh a c’hoarveze er vro
a-fet relijion gant an Adperc’hennidigezh, da lakaat ar Yuzevien da zibab etre
treiñ ouzh Doue pe mont d'an harlu. An darn vrasañ eus ar Yuzevien a oa aet da
repuiñ en impalaeriezh otoman ha chomet e oa ar vuzulmaned e Spagn war-lerc’h an
Adperc’hennigezh-se, a veze graet ar Vorisked diouto, a voe lakaet da dreiñ ouzh
Doue dre ret adalek deroù ar XVIvet kantved. Skarzhet e voent kuit diouzh ar vro
e 1609, goude m’o doa kemeret perzh e meur a emsavadeg.

Dont a reas Spagn da vezañ ur rouantelezh er XVIvet kantved, unan eus ar riezoù
galloudusañ Europa abalamour ma oa bet aloubet-mat Amerika ganti hag abalamour
ma tegase pinvidigezhioù a-leizh eus ar c'hevandir-se.

E 1700 e teuas mab-bihan ar roue gall Loeiz XIV, bet e wreg kentañ merc’h
yaouaer roue Spagn, da vezañ Roue Spagn, Fulup V e anv. Sevel ar reas tierniezh
Bourboned Spagn. Un emglev a oa bet skoulmet etrezo ha roueed Bro-C'hall
(Tiernezh ar re Vourbon). E XVIIIvet kantved e stourme an danvez roueed an eil
ouzh egile hag e-se ez eas rouantelezh Spagn war wanaat.

Da vare Napoleon Iañ, e deroù an XIXvet kantved, e voe aloubet Spagn gant
Bro-C'hall hag abalamour da se e tirollas Brezel Spagn, ur brezel gwadek-kenañ
er vro.

Abalamour ma voe meur a wech er blegenn e kollas Spagn an darn vuiañ eus he
zrevadennoù e XIXvet kantved, dreist-holl adalek ar bloavezhioù 1820.

Distaget e voe an trevadennoù diwezhañ (Kuba, Filipinez, Puerto Rico, Guam)
diouzh ar rouantelezh e 1898, goude ar brezel a voe etre Spagn hag ar
Stadoù-Unanet.

Gant Eil Republik Spagn e voe skarzhet tiernezh ar re Vourbon diwar an tron e
1931. E 1936, goude trec'h Talbenn poblek Spagn, en em savas an tu dehoù pellañ,
a oa ennañ Charleziz hag ar Falanjisted. E 1936 e tirollas ur brezel diabarzh,
Brezel Spagn, a badas betek 1939. Goude ar brezel-se e voe renet Spagn gant ar
Jeneral Franco. Divizout a reas an diktator Franco, a oa a-du gant ar roueelezh
koulskoude, mirout ar galloud evitañ ha goulennet en doa adlakaat ar roueelezh
war-sav war-lerc’h e varv hepken.

Goude marv ar Jeneral Franco, e 1975, e voe adlakaet ar roueelezh war-sav evel
m’en doa divizet an diktator. Met Juan Carlos I(añ), ar roue nevez, a lakaas an
demokratelezh buan war-sav hag e 1986 e teuas Spagn ezel eus Unvaniezh Europa.
Gant ar Vonreizh nevez, anezhi ur Vonreizh frank-tre, e voe freuzet ar
greizennelouriezh bet lakaet e plas gant Franco ha digreizennet-mat e voe ar
vro. Kalz a strolladoù broadelourien lec'hel, bet difennet da vare Franco, a oa
aotreet en-dro, dreist-holl er c'humuniezhoù, ma vez graet gant yezhoù disheñvel
diouzh ar c’hastilhaneg, evel Euskadi ha Katalonia. E kumuniezhoù'zo e vez
goulennet muioc’h a emrenerezh, lod anezho a c’houlenn bezañ dizalc’h (en
Euskadi hag e Katalonia dreist-holl).

Abaoe 1978 e vez meret aozadur politikel Spagn gant Bonreizh Spagn 1978. Gant ar
Vonreizh eo deuet Spagn da vezañ war un dro ur vonarkiezh vonreizhel hag un
demokratelezh. Liesseurt eo ar strolladoù politikel enni ivez.

Galloudoù politikel hag arouezel en deus ar roue. Termenet eo ar galloudoù-se e
mellad 612 ar Vonreizh : peurwiriekaat al lezennoù, divodañ ar parlamant (Las
Cortes Generales), envel a ra Prezidant ar Gouarnamant, hag e penn an armeoù
emañ. E penn diplomatiezh ar Stad emañ ivez (mellad niv. 63). Felipe VI eo ar
roue er mare-mañ.

E penn ar galloud erounit emañ Prezidant ar gouarnamant (Presidente del
Gobierno) (ur garg zamheñvel diouzh hini ur C’hentañ ministr. Pevar bloavezh e
pad e respet. Anvet eo da Brezidant ar gouarnamant gant ar roue, ur wech m’eo
bet degemeret gant Congreso de los Diputados. E penn Kuzul ar Vinistred emañ.
Mariano Rajoy zo e penn ar gouarnamant abaoe 2011, goude bezañ bet trec’h en
dilennadeg kannaded. Dont a ra war-lerc'h José Luis Rodríguez Zapatero.

Bodet eo ar galloud erounit e Palez ar Parlamant (Las Cortes Generales). Er
palez-se ez eus ur gambr izel anvet Congreso de los Diputados (Kendalc'h ar
Gannaded) hag ur gambr uhel a vez anvet ar "Senedo” (Sened). 300 dilennad zo e
Kendalc’h ar Gannaded. Evit pevar bloavezh e vezont dilennet gant ar mouezhiañ
eeun. 248 den a vez ezel eus ar Sened, en o zouez 208 den dilennet gant ar
mouezhiañ eeun ha 40 den anvet gant ar rannvroioù.

Seitek "Kumuniezhioù emren" a zo e Spagn. Seurtoù stadoù kevreet int ha
peuzdizalc’h int, ha pa vefe kalz a ziforc'h er galloudoù roet d’an eil pe eben
gant ar stad kreiz. Ar c’humuniezhioù emren zo enno ur broviñs pe meur a hini.
En holl ez eus 50 proviñs. Ouzhpenn da se ez eus div gêr dibar o statud, (Ceuta
ha Melilla o anv.

40 499 799 annezad a oa e Spagn d’ar 1añ a viz Genver [[2000] ha 46 005 127
annezad d’ar 1añ a viz Genver 2006. N’eo ket ken uhel stankted ar boblañs e
Spagn (87,41 annezad/km2) hag en darn vuiañ eus ar broioù all e kornôg Europa.
N'eo ket ingal-kenañ dasparzh an dud er vro a-bezh. Muioc'h a dud zo o chom war
an aod pe en trowardroioù da Vadrid, tra ma'z eus nebeut-tre a dud o chom en
diarbarzh.

Kresket kalz eo poblañs Spagn abaoe dibenn ar bloavezhioù 1990, pa oa en em
gavet en tu all da 3 milion a enbrodi d’ober o annez enni. Evit gwir, etre 2000
ha 2005, e voe ar feur uhelañ a enbroidi e Spagn evit a sell ar bed a-bezh. Eus
Su Amerika, Reter Europa ha Maghreb e teue an dud-se dreist-holl. 8,47 % eus
poblañs Spagn a oa eus an estrenvro e 2005.

E-pad pell e oa bet Spagn ur vro labour-douar anezhi dreist-holl met abaoe 1975
mui pe vui ez eus bet kemmoù sokioarmerzhel bras enni. Liesseurt eo an armerzh
enni hiziv an deiz. Deuet eo al liesseursted-se diwar kresk buan ar greantelezh
er bloavezhioù hanter-kant ha diwar diorren an touristerezh. Etre 1995 ha 2001 e
oa kresket an implijoù er greanterezhioù a 38%. Adalek 1964 ez eus bet kaset da
benn meur a rakres evit diorren armerzh ar vro. Diorroet e oa bet ar
vetalouriezh, al lestrsaverezh hag gennad an ezteuler kailh. Dindan 20 vloaz eo
deuet Spagn da vezañ ur Stad a bouez evit a sell ar greantelezh hag al
labour-douar. Eus gennad an touristelezh avat e teu ar goundioù brasañ.

Hervez un enklask bet graet nevez zo gant Kreizenn foran an enklaskoù sokiologel
(Le Monde, miz Gouere 2005), ez eus 82,4% eus Spagnoled a lavar ez int
katoliked, en o zouez 47,7% anezho a lavar ez int katoliked wirion.



https://br.wikipedia.org/wiki/Rusia

Ar vro vrasañ er bed eo Rusia, ent-ofisiel Kevread Rusia pe Kevread Rusian
(Российская Федерация, Rossiyskaya Federatsiya, distagadur: [rɐˈsʲijskəjə
fʲɪdʲɪˈratsɨjə]). Moskou eo he c'hêr-benn ha 146,5 milion a dud e oa o chom er
vro e 2014.

War daou gevandir en em astenn: Europa hag Azia, war ouzhpenn 9000 kilometrad
eus Kaliningrad betek Vladivostok. Unnek rann-eur he deus. Tro-dro da Rusia emañ
Norvegia, Finland, Estonia, Latvia, Belarus, Lituania, Polonia (an daou-mañ gant
Oblast Kaliningrad), Ukraina, Jorjia, Azerbaidjan, Kazakstan, Sina, Mongolia ha
Republik Demokratel ha Poblel Korea. Skeiñ a ra he aodoù war Meurvor Arktika, ar
Meurvor Habask, ar Mor Baltel, ar Mor Du, Mor Kaspia, ar Mor Gwenn, Mor Barents,
Mor Kara, Mor Laptev, Mor Siberia, Mor Okhotsk, Mor Bering, ha Mor Japan.

Goude Unaniezh ar Republikoù Sokialour Soviedel bezañ disac'het e 1991 eo Rusia
deuet da vezañ un ekonomiezh varc'had gant ur renad parlamantel liesek. Vladimir
Poutin eo prezidant ar stad kevreadel. Emañ Rusia e-barzh ar BRICS
skoaz-ouzh-skoaz gant Sina, Brazil, India ha Suafrika.

Kregiñ a ra istor Rusia e 862 pa eo savet Priñselezh Kiev gant ar Vikinged war
tiriad a vremañ Bro-Ukraina, Bro-Velarus hag ul lodenn eus Rusia ar c'hôrnog.
Andreiñ a ra Vladimir 1añ ouzh ar gristeniezh reizhkredenn e 988. Disrannañ a ra
priñselezh Kiev tamm ha tamm abalamour da argadennoù pobloù kantreat ar
stepennoù ha da gudennoù urvadur etre diskennidi Vladimir. Ur pempzek priñselezh
bennak a zo savet, en o zouez hini Moskou e 1276. Aloubet int gant ar C'hKhan
Batou, mab bihan Gengis Khan. Adunvanet int a-nebeudoù etre an XIIIvet hag an
XVIvet kantved.

Kregiñ a ra tiernac'h ar Romanov e 1613. En em astenn a ra Rusia d'ar reter.
Tizhet eo ar Meurvor Habask e 1640. Ergerzhet eo bro Strizh-mor Bering hag
Alaska er bloavezhioù 1740. War-lerc'h un dispac'h kentañ e 1905 e tarzh
Dispac'h miz C'hwevrer e 1917 ha dont a ra Rusia da vezañ ur Republik. Krouet e
Unaniezh ar Republikoù Sokialour Soviedel e 1922. Fontañ a ra an URSS e 1991.
Krouet eo Kevread Rusia, Boris Yeltsin en e fenn. Adalek 2000 emañ ar prezidant
Vladimir Poutin e penn ar jeu.

E dilennadegoù diwezhañ an Douma e 2011 e oa aet ar plas kentañ da Rusia unanet,
strollad prezidant Vladimir Poutin (238 sez). Aet e oa 92 sez gant Strollad
komunour Kevredad Rusia, 64 gant Rusia reizh ha 56 gant Strollad
Frankizour-Demokratel Rusia.

Pep elfenn gevreadel (pe sujed kevreadel) a zo bodet e-barzh seizh distrig
kevreadel. An distrigoù-se n'eus ket anezho rannoù broadel met rannoù
melestradurel hepken.

Hervez mellad 68 ar vonreizh eo ar rusianeg yezh ofisiel Kevread Rusia. Kalz
yezh a zo ur statud ofisiel ganto avat. Gallout a ra pep Republik kaout he yezh
pe yezhoù ofisiel.

Etre 2003 ha 2008 e oa 96% ar feur skoliata kriz evit paotred ha merc'hed, ha
91% ar feur rik. En eil derez e oa 85% eus ar baotred ha 83% eus ar merc'hed ar
feur skoliata. 21% eus ar vugale skoliataet a c'halle mont war ar Genrouedad er
skol e 2007. Mammenn : Unicef (Deskadurezh; Meneger Diazez)



https://br.wikipedia.org/wiki/Payada

Ar payada (en Arc'hantina, Uruguay, kreisteiz Brazil ha darn eus Paraguay), pe
paya (en Chile) eo anv an arz ma weler un den, ar payador, o werzaouiñ hag o
kanañ un istor, e dekgwerzennoù anvet decimas, war ar prim. Pa vez daou o kanañ
e vez laret «contrapunto». Pep payador a rank respont da c'houlennoù ar payador
all, hag ober goulennoù all outañ. Tennañ a reont d'an disputoù brezhonek a veze
poent zo bet, pa oa c'hoazh brezhonegerien savet er yezh war ar maez, ha
dreist-hol d'ar bertsolarismo en Euskadi.

Ar payadas a bad eurvezhioù, a-wechoù devezhioù. An doare sonerezh implijet eo
ar cifra hag ar milonga.

Labour Bartolomé Hidalgo (ganet en Montevideo d'ar 24 a viz Eost 1788) a vefe
orin arn doare arz-mañ, er Río de la Plata. Hidalgo a vez gwelet evel ar
c'hentañ barzh gaucho. Deiz e c'hanedigezh eo "Deiz ar Payador" en Uruguay.

En Arc'hantina eo an 23 a viz Gouhere eo "Devezh ar Payador" e koun ar payada
brudet etre Juan Nava ha Gabino Ezeiza en Paysandú en 1884 . Ezeiza an hini a
voe trec'h gant e Salute to Paysandú, enrolladenn nemeti eus mouezh Ezeiza.

Kentañ payador anavezet e oa Simón Méndez (lesanvetGuasquita), soudard a
vrezelias en aloubadeg ar Saozon er Río de la Plata.



https://br.wikipedia.org/wiki/Eil_Brezel-bed

An Eil Brezel-Bed a voe ur brezel a badas etre miz Gwengolo 1939 ha miz Gwengolo
1945 er bed a-bezh.

Degaset eo bet gant an emglevioù kamm sinet da-heul ar Brezel-bed kentañ ha gant
ar c'hoant ledanaat ha bezañ mistri war o dachennoù-levezon a oa gant broadoù
pennañ an Ahel (Alamagn an Nazied, Italia ar Faskourien hag Impalaerezh Japan).
Kroget eo d'an 3 a viz Gwengolo 1939 diwar brezelioù lec'hel kent : brezel Spagn
adalek an 18 a viz Gouere 1936, ar brezel etre Japan ha Sina d'ar 7 a viz Gouere
1937 hag aloubadeg Polonia gant Alamagn hag URSS (adalek ar 1añ a viz Gwengolo
1939). En un doare ofisiel e krog gant ar brezel ar Frañs hag ar
Rouantelezh-Unanet d'an 3 a viz Gwengolo 1939, an URSS e miz Even 1941,
abalamour d'an dagadenn alaman, hag ar Stadoù-Unanet d'ar 7 a viz Kerzu 1941,
da-heul Pearl Harbor. Lodenn vrasañ broioù ar Bed a zo bet tapet doare pe zoare
er brezel-se hag emgannoù a zo bet war bep kevandir.

Diwar neuze e stourmas mui pe vui daou du an eil a-enep d'egile : ar gevredidi
hag an Ahel. Lakaet e voe un termen d'ar brezel en Europa d'an 8 a viz Mae 1945
goude kodianadur hep diviz an IIIde Reich, hag er bed a-bezh gant kodianadur hep
diviz Impalaeriezh Bro-Japan, bro ziwezhañ an Ahel o vrezeliñ, d'an 2 a viz
Gwengolo 1945.

Torfedoù-brezel a voe a bep tu, hag int liammet ouzh ur feulster a-berzh an
armeoù hag ar polisoù ha ne oa ket bet gwelet biskoazh betek-henn. Diwar youl an
Nazied e Alamagn hag hini Impalaeriezh Japan dreist-holl e voe ivez graet
torfedoù euzhus a-vil-vern a-enep pobloù a-bezh, ha muntret un niver brasoc'h a
dud eget e-pad lazhadegoù kent. Da-geñver an torfedoù-se e oa bet deportet tud e
kampoù-bac'h da skouer, kampoù labour ha kampoù ar marv, enno kambreier gaz
savet gant an Nazied a-benn lazhañ poblañsoù a-bezh (Yuzevien, Slaved, Tziganed)
pe c'hoazh rummadoù tud resis (heñvelrevidi, Testoù Jehovah, tud nammet, ha
kement zo).

En Azia ivez, ar renad japanat Shōwa a lakaas 10 million a Sinaiz da labourat
evit ar c'hKōa-in er Manchoukouo, 200 000 plac'h eus Korea hag ar Reter-pellañ a
voe kaset da « frealziñ » ar soudarded ha muntroù siviled a-vil-vern a
c'hoarvezas e meur a lec'h, evel e Sina e-pad lazhadeg Nankin da skouer.

Gant an Nazied e voe ivez muntret ingal an holl re a yae a-enep d'o folitikerezh
e mod pe vod hag respontet e voe d'an tagadennoù a-enep an arme alaman oc'h
heskinañ ar siviled. An unanenn japanat 731 ha medisined nazi evel an SS Josef
Mengele a arnodas ivez gant Mad-den en un doare euzhus. Bombezadegoù bras a-enep
d'ar poblañsoù a c'hoarvezas, gant an Ahel da gentañ (Coventry e Bro-Saoz,
Rotterdam en Izelvroioù ; Shanghai, Guangzhou ha Chongqing en Azia) ha gant ar
Gevredidi war-lerc'h (Dresden hag Hamburg en Alamagn, Tokyo gant napalm).

Evit ar wezh kentañ e voe implijet ar vombezenn atomek a-enep d'ur vro : div
vombezenn A kaset gant ar Stadoù-Unanet war siviled o deus tarzhet, an hini
gentañ tri devezh war-lerc'h eben, e Hiroshima hag e Nagasaki (Japan).

An Eil Brezel-Bed a reas eus ar Stadoù-Unanet hag eus URSS, ar broioù brasañ a
oa bet trec'h en emgann-se, riezoù dreist o galloudoù ha lakaet da vistri war ar
bed e-pad ar 40 vloaz war-lerc'h. Gwanaet e voe ivez impalaerezhioù Europa ha
kregiñ a reas ar prantad didrevadenniñ en Azia, en Afrika hag er broioù arab
betek ar bloavezhioù 60.



https://br.wikipedia.org/wiki/Arabia_Saoudat

Rouantelezh Arabia Saoudat (arabeg : لمملكة العربية السعودية) eo ar stad vrasañ
el ledenez arab. Harzoù he deus gant Jordania er gwalarn, Irak en hanternoz,
Koweit, Katar, Bahrein hag an Emirelezhioù Arab Unanet er reter, Oman er gevred
ha Yemen er c'hreisteiz ha mervent. Riblet eo gant Pleg-mor Persia hag ar Mor
Ruz. Bro an div voskeenn santel a vez graet anezhi peogwir emañ an div gêr
santel eus an Islam, Mekka ha Medina, enni.

Kregiñ a reas ar stad saoudat e-kreiz Arabia war-dro 1750 pa gevredas un tiern
lec'hiel Muhammad bin Saud gant un disivouder muzulman, Muhammad Abd Al-Wahhab
da grouiñ ur riez nevez. E-pad ar c'hant ha hanter-kant vloaz war-lerc'h e
stourmas ar familh Saoud ouzh Turkia, Egipt ha klanoù arab arall evit kontrolliñ
al ledenez.

E 1902 ec'h adkemeras Abdul Aziz Ibn Saud Ryadh, kêr-benn hengounel ar remziad,
digant ar familh Al-Rashid. Etre 1913 ha 1926 ec'h aloubas Abdul Aziz Ibn
SaudAl-Ahsa, Al-Qatif, Hijaz hag rest ar Nejd. D'an 8 a viz Genver 1926 ec'h
embannas bezañ roue Hijaz, ha roue Nejd d'an 29 a viz Genver 1927. Frankiz ar
stad nevez a voe degemeret gant ar Rouantelezh Unanet dre feur-skrid Jedda.

Ur vonarkiezh eo Arabia Saoudat. Hervez ar bennlezenn eo ar rouantelezh reolet
gant mibien ha mibien-vihan ar roue kentañ, Abdul Aziz Ibn Saud, hag eo ar
C'horan he bonreizh. Renet e vez ar vro hervez al lezenn islamek, ar Charia.

Ar strolladoù politikel a zo difennet ha n'eus dilennadeg vroadel ebet, zoken
ma'z eo meret ar c'humunioù gant kuzulioù dilennet abaoe 2005.

Gant an hengoun hag an Islam hepken eo krennet galloud ar roue, met ne c'hell
ket mont a-enep kenemglev ar familh roueel hag ar pennoù relijiel (oulema).
Heuliañ a ra Arabia Saoudat skol wirel Salafi a arnodas da skignañ dre sevel
moskeenoù ha skolioù e broioù muzulman arall.

Gant kuzul ar vinistred hag ar roue a vez graet al lezennoù. Kenglotus gant ar
charia e tleont bezañ. Hervez ar charia ivez e vez aozet ar justis. Ar varnerien
a vez anvet gant ar roue aliet gant ur c'huzul daouzek gwiraour. Dieubidigezh ar
varnerien a zo gwarezet gant al lezenn. Galloud distaol en deus ar roue ha pep
hini a c'hell kaout un dalc'h gantañ pe gant uhelidi arall.

80% eus al ledenez arab a ya d'ober ar rouantelezh. Un darn vat eus an harzoù
gant an Emirelezhioù Arab Unanet, Oman ha Yemen a zo tabut diwar-benn o zresad
ha n'ouzer ket mat petra eo gorread resis ar rouantelezh. Hervez ar gouarnamant
saoudat eo 2,217,949 km². Estimadurioù arall a zo a ro etre 2,149,690 km² ha
2,240,000km².

Gor ha sec'h e vez an hinad hag un dezerzh traezhek a ya d'ober an darn vrasañ
eus ar vro, geot ha bod ar strudaj nemetañ ennañ. An anevaled boutinañ eo ar
oriksed, ar c'hizhier gouez, ar babouzed, ar bleizi hag ar bleizi-broc'h.
E-barzh an oazizoù e kaver evned bihan ivez. Pinvidik eo ar mor war aodoù ar Mor
Ruz gant garveier-koural bras.

Glav a ra nebeutoc'h eget 100 mm en darn vrasañ eus ar vro ha n'eus stêr pe lenn
hirbad ebet en Arabia Saoudat. Nebeutoc'h eget 2% eus he gorread a c'haller
tiekaat. Er gêr-benn, Riyadh, e-kreiz ar vro, e vez ar gwrezverk etre 42 °C e
miz Gouere ha 14 °C e miz Genver, tra ma vez etre 38° (miz Gouere) ha 23 °C (miz
Genver) e Jeddah war aod ar c'hornôg.

Pa oa bet diazezet ar rouantelezh ne oa nemet un dornad a dud hag a c'helle
kaout un deskadurezh vat. E moskeennoù ar c'hêrioù bras hepken e oa skolioù ha
kelenn a raent lezenn an islam dreist-holl. Er bloavezhioù 1930, avat, e krouas
Abdul Aziz Ibn Saud un deskadurezh stad evit an holl vugale. Aesaet a voe an
traoù gant dizoloidigezh eoul-maen hag e 1951 e oa 226 skol er vro gant 29,887 a
skolidi enno. E 1954 e voe krouet Ministerezh an Deskadurezh, gant ar priñs Fahd
bin Abdulaziz da vinistr. Ar skol-veur gentañ, anvet bremañ Skol-Veur ar Roue
Saoud, a voe diazezet e Riyadh e 1957.

War an eoul-maen eo diazezet armerzh Arabia Saoudat. Hervez ar gouarnamant ez
eus 260 miliard a varilhadoù eoul-maen a bourvezioù. Douarourien evel Kennet S.
Deffeyes pe ispisialourien eus marc'had an eoul-maen evel Matthew R. Simmons a
gred e c'hellfent bezañ kalz disteroc'h. Dre artifis he dije kresket he
fourvezioù ofisiel e-pad ar Brezel a C'hotaioù er bloavezhioù 1980. 75% eus ar
budjet-stad, 40% eus ar PNB ha 90% eus an ezporzhiadurioù a zo liammet ouzh an
eoul-maen. 35% eus ar PNB a zo krouet gant embregerezhioù prevez, eztennañ an
eoul-maen a zo kontrollet gant ar stad dre an ARAMCO. Adalek 1999 he deus kroget
ar rouantelezh da brevezañ un nebeud emregerezhioù-stad, dreist-holl e taread an
dredan. Klask a ra ivez ar gouarnamant saoudat digreskiñ he sujidigezh d'an
eoul-maen, met kresk ar boblañs hag an diouer a zour a laka diaes ar striv-mañ.

Adalek 2004 en deus paouezet kenderc'h an eoul-maen en Arabia Saoudat da greskiñ
en despet da brizioù uheloc'h-uhelañ (a-us da 70 $ e 2006). Se a c'hellfe
diskouez e klask Arabia Saoudat lakaat ar prizioù da vont war-grec'h p'he deus
tizhet he fikern a genderc'h.

Ur gêr nevez, Kêr Armerzhel ar Roue Abdullah, a zo bet savet gant Arabia Saoudat
war hec'h aod kornôg, e-kichen Jeddah. Enni e vo savet ar porzh brasañ er bed
hag ivez greanterezhioù apotikerezh ha kimiek.

War-dro 80% eus annezidi ar rouantelezh a zo arabed, zoken ma tiskenn lod anezho
eus tud eus Afrika ar Reter. Bez' ez eus 7 milion a enbroidi en Arabia Saoudat.
1,4 milion a zeu eus India, 1 milion eus Bangladesh, 900 000 eus Pakistan,
800 000 eus Filipinez, ha 750 000 eus Egipt. Kalz Arabed eus ar broioù nes o
deus labour er rouantelezh hag ur 100 000 bennak a dud eus ar c'hornôg a vev
enni, an darn vrasañ anezho a zo o chom e karterioù ispisial.

Hervez ar gouarnamant n'eus nemet muzulmaned en Arabia Saoudat. Al lodenn vrasañ
anezho a heuilh un doktrin strizh-kenañ, ar wahabiezh. Kavout ar reer chiited e
proviñsoù ar reter. Kalz pouezusoc'h ez int eget ma lakafe o niver da grediñ rak
bevañ a reont er rannvroioù eoulmaenek dreist-holl.

Ar vell-droad eo ar sport a reer ar muiañ en Arabia Saoudat. Kermeret perzh he
deus ar rouantelezh e kevezadegoù niverus, evel ar c'hoarioù olimpek. He
skipailh mell-droad en deus kemeret meur a wech e Kib vell-droad ar bed ha Kib
Azia mell-droad. Div wech he deus gounezet homañ.

War an islam eo diazezet sevenadur Arabia Saoudat. Daou eus tri lec'h santel an
Islam a zo en Arabia Saoudat ha berzet eo an holl relijion all. Tud ar
rouantelezh a vez galvet pemp gwech bemdez evit ar bedadeg. Levr santel an
islam, ar C'horan, eo lezenn veur ar rouantelezh hag ar Charia diaz he frammadur
gwirel.

An dilhad hengounel, graet diouzh ar vuhez en dezerzh, a zo boutin-tre c'hoazh.
Gant ar baotred e vez gwisket ur roched hir kotoñs pe gloan anvet thawb gant ur
shimagh (ur pezh gwiad karrezet lakaet war-dro ar penn ha dalc'het gant ur
gordenn) pe ur ghutra (ur pezh gwiad gwenn lakaet war-dro ar penn ha dalc'het
gant ur gordenn). Pa vez yen an amzer e tougont ur vantell gloan kañval anvet
bisht. Dilhadoù ar maouezed a vez kinklet gant pezhioù moneiz, tresadennoù
meuriadel, ha sekinoù. Dleout a reont dougen ur vantell hir (abaya) hag ur ouel
pa'z eont er-maez.

N'eo ket aotreet ar sinemaoù en Arabia Saoudat, rak, hervez an doktrin Wahabbi
ez int dijaoj gant an Islam. Reoù a c'heller kavout e karterioù prevez e Dhahran
ha Ras Tanura. Raktresoù 'zo da sevel sinemaoù ma c'hellod gwelout filmoù
islamat.

Difennet eo debriñ kig-moc'h hag evañ diedoù alkoolek. Un doare bara hep goell,
ar khobz, a vez debret da gement pred. Ar meuzioù a gaver an aliesañ eo ar c'hig
oan rostet, ar c'hig-yer, falafel ha shawarma. Kalz tiez-kafe a gaved gwechall
met en o flas e kaver aliesoc'h-aliesañ bremañ tiez-kafe mod arnevez. Tud ar vro
a ev kalz te du ivez.

An ardha eo dañs broadel Arabia Saoudat. Un hengoun bedouinat eo an
"dañs-ar-c'hleze"-se. Ennañ e c'hoari taboulin ur soner tra ma kan ur barzh ha
dañsal skoaz-ha-skoaz a ra paotred gant klezeioù. Sonerezh pobl Hijaz, al-sihba
e anv, en deus un orin eus Andalouzia. E Mekka, Medina ha Jeddah e soner an
al-mizmar, un doare hirvombard.



https://br.wikipedia.org/wiki/UTC

Amzer Hollvedel Kenurzhiet, AHK pe UTC, anavezet ivez dindan an anv a amzer
sivil. Merkañ a ra an takad eur dave ma jeder diwarnañ an holl eurioù a zegouezh
gant an takadoù eur all er bed. Kemeret eo bet gant an UTC al lec'h c'hoariet
gwechall gant ar GMT (Greenwich Mean Time: Amzer Greiz arsellva Greenwich, e
Londrez) daoust ma vez kendalc'het a-wechoù war ar pemdez c'hoazh d'ober GMT eus
an UTC. Krouet e oa bet an anvadur nevez-mañ kuit d'ober anv eus ul lec'h resis
en ur standard etrebroadel hag evit diazezañ muzul an amzer war ar standardoù
atomek kentoc'h eget war korfoù egor.

Termenet e oa ar GMT dre an heol pe dre ar strered. AN UTC zo muzuliet gant
eurieroù atomek. Tra ma c'horreka troadur an Douar, e tap hemañ dale e-keñver an
amzer atomek. Goubredet eo an UTC gant an deiz hag an noz UT1, hag ouzhpenner pe
dennet e vez eilennoù lamm (leap seconds) e dibenn pep Mezheven ha Kerzu. E karg
emañ ar Servij Etrebroadel war Troadur an Douar da dermeniñ an eilennoù lamm
diouzh ar muzulioù stadet war troadur an Douar.

Kalz standardoù war ar Genrouedad hag ar Worl Wide Web a ra gant an UTC.
Servijer Wikipedia e-unan a implij an UTC da ziazez evit e listenn hizivaat ar
pennadoù.

Ar re-mañ eo an tiriadoù ma klot o eur gant hini an UTC : Aod an Olifant,
Burkina Faso, Gambia, Ghana, Ginea, Ginea-Bissau, Island, Liberia, Mali,
Maouritania, Maroko, Saint Helena, São Tomé ha Príncipe, Senegal, Sierra Leone,
Togo, Inizi Faero (Danmark), Inizi Kanariez (Spagn), Iwerzhon, Portugal ha
Breizh-Veur.



https://br.wikipedia.org/wiki/Wiki

Met e gwirionez, ur wiki a zo ur sistem merañ an endalc'h evit sevel lec'hiennoù
gant pajennoù Web a c'hell bezañ krouet ha cheñchet gant an implijerien aotreet.
Implijet e vez ar wikioù evit aesaat ar c'henskridaozañ. Ijinet eo bet ar wiki
gant Ward Cunningham e 1995 evit ul lec'hienn war ar programiñ a voe anvet
gantañ ar Wikiwikiweb. Dont a ra eus an hawaieg wiki wiki, dezhañ ar ster "buan"
pe "laosk". E kreiz ar bloavezioù 2000 e teuas ar wikioù da vezañ
emsavoc'h-emsavañ ken e vezont staget ouzh e meizad ar Web 2.0. Hag eñ savet e
2001 eo deuet an holloueziadur Wikipedia ar wiki ma ya ar muiañ a dud da sellet
outañ.

Ar perzh dibar a c'heller kavout er wikioù pa seller ouzh ar sistemoù merañ an
endalc'h all eo e c'hell an holl implijerien aotreet kaout ar memes gwirioù.
Bez' e c'heller kemmañ traouigoù, ar (poentadur da skouer), koulz ha pajennoù
a-bezh hep na vefe direizhet mont en-dro al lec'hienn evit kelo-se. N'eus nemet
ditouroù merañ ar merdeiñ bodet er patrom staget ouzh ar bajenn n'hallont ket
bezañ cheñchet.



https://br.wikipedia.org/wiki/Izelvroio%C3%B9

An Izelvroioù, anvet ivez Nederland, a zo unan eus stadoù Europa hag ur
rouantelezh etre Belgia hag Alamagn. E-barzh ar rouantelezh-se emañ ivez an
Antilhez Nederlandat hag Aruba. Abaoe an deroù emañ ivez an Izelvroioù en
Unaniezh Europa, en AFNA, hag unan eus teir elfenn ar Beneluks eo ivez.

E-kichen an anv ofisiel Koninkrijk der Nederlanden (« Rouantelezh an
Izelvroioù »), e reer ivez er vro gant ur stumm berroc’h, Nederland. Graet e vez
ivez, e broioù all, gant un anv all, Holland, a vez, pe a veze, implijet e meur
a yezh all hag a zo bet implijet e brezhoneg. Bezañ ez eo Holland avat anv unan
eus broioù istorel an Izelvroioù (rannet hiziv an deiz e div broviñs), hag ober
gant Holland e-lec’h Izelvroioù (Nederland) ne blij ket kaer da dud ar proviñsoù
all, evel Limburg pe Friz (o deus ur yezh disheñvel-krenn).

E skridoù brezhonek gwechall e c’heller kavout Holland hag ivez Hollandizien
evit an dud, ha hollandeg evit ar yezh.

An douaroù en em led bremañ en Izelvroioù zo bet distank o foblañs e-pad pell,
dre ma oant douaroù izel a veze beuzet gant ar mor ur wech ar mare. Goude an
Henamzer e teuas war wel broioù bihan a oa e-barzh an Impalaeriezh Santel Roman
ha German. An dugelezhioù hag ar c’hontelezhioù-se en em gavas en hêrezh familh
an Habsbourged, pa voent impalaerien an Impalaeriezh Santel Roman. Ganto e voe
bodet ar broioù-se evel ur rann a-gostez eus an Impalaeriezh.

Goude marv an impalaer Karl V e voe rannet e hêrezh hag en em gavout a reas ar
Broioù Izel e dalc’h Fulup II, roue Spagn. Goude emgannoù relijiel ha politikel
e tisklêrias an Izelvroioù e oant dizalc’h. Echuiñ a reas ar Brezel pevar-ugent
vloaz gant Spagn e 1648. Seizh proviñs a voe unanet dre Unaniezh Utrecht, e
1579, da vont d’ober Republik ar Seizh Izelvro-Unanet (anvet ivez ar
"Proviñsoù-Unanet"). Proviñsoù ar c’hreisteiz a chomas e dalc’h an Habsbourged
avat. Kantved Aour an Izelvroioù a reer eus XVIIvet kantved, rak en he bleuñv e
voe neuze ar Republik nevez, deuet da vezañ ur vro c’halloudus war dachenn ar
c’henwerzh hag ar sevenadur. Ur perzh bras a voe kemeret gant tierned ar familh
Oranje-Nassau, diskennidi bleiner an emsavadeg a-enep Spagn, ar priñs Wilhelm
Iañ. D’ar mare-se ivez e krogas an Izelvroioù da gaout trevadennoù dre ar bed
a-bezh.

Aloubet e voe an Izelvroioù gant ar C’hallaoued e dibenn an XVIIIvet kantved.
Goude drouziwezh Napoleon, e 1815, e voe savet Rouantelezh Unanet an Izelvroioù,
a advode holl Broioù Izel an Impalaeriezh Santel Roman. Emsavadeg a voe e broioù
ar c’hreisteiz e 1830, ha Belgia en em zistagas diouzh an Izelvroioù. Ne voe
anavezet dizalc’hidigezh Belgia gant roue an Izelvroioù, Wilhelm Iañ an
Izelvroioù, nemet e 1839. Ur broviñs e gevred Belgia, Luksembourg, a chome stag
ouzh an Izelvroioù dre ma oa roue an Izelvroioù e penn ar vro-se, gant an titl
arc’hdug. E 1890 avat e voe torret al liamm-se, pa varvas ar roue Wilhelm III an
Izelvroioù : kemeret e voe e blas war dron an Izelvroioù gant e verc’h
Wilhelmina met ne c’hellas ket houmañ bezañ anvet e penn Luksembourg abalamour
da lezennoù an hêrezh a vire ouzh ar merc’hed a vezañ e penn ar vro-se.
Distag-krenn e voe Luksembourg hag an Izelvroioù hiviziken.

En XIXvet kantved e kreskas impalaeriezh trevadennel an Izelvroioù, gant Indez
Nederlandat ar Reter hag Indez Nederlandat ar C'hornôg.

Neptu e chomas an Izelvroioù e-pad ar Brezel bed kentañ. En Eil brezel bed avat
ne c’hellas ket ober heñvel pa voe aloubet gant arme Alamagn e miz Mae 1940.
Dieubet e voe e 1945. Goude-se n'eus ket fellet d'an Izelvroioù bezañ neptu ha
kenlabouret o deus a-zevri en aozadurioù etrebroadel : gant Belgia ha
Luksembourg e voe savet un unaniezh anvet Beneluks ; mont a reas an Izelvroioù
e-barzh an aozadur milourel etrebroadel anvet AFNA ; adalek 1957 e voe ezel eus
Kumuniezh Europa (zo deuet da vezañ Unaniezh Europa). Degemer a reas an euro da
voneiz e 2001, da gemer lec’h moneiz ar vro, ar florin.

En XXvet kantved e klaskas an Izelvroioù, en deroù, mirout ouzh Indez
Nederlandat ar Reter a zont da vezañ dizalc’h, met en aner, ha dont a reas
Indonezia da vezañ dieub e 1949. Plaenoc’h e voe an traoù e lodennoù all eus an
impalaeriezh trevadennel, evel e Surinam, a zeuas da vezañ emren da gentañ, e
1954, ha dizalc’h da vat e 1975.

Hervez ar vonreizh eo Amsterdam ar gêr-benn met en Haag (Den Haag pe
s-Gravenhage e nederlandeg) emañ sez ar gouarnamant, palez ar rouanez hag un
darn vat eus ar c'hannatioù. Rannet eo an Izelvroioù e 12 proviñs.

Div yezh zo ofisiel en Izelvroioù : an nederlandeg, komzet gant an darn vrasañ
eus an annezidi ; hag ar frizeg ar c'hornôg, a gaozeer e proviñs Friz (Fryslân)
hag a zo kenofisiel eno e-kichen an nederlandeg.

Ouzhpenn se emañ al limbourgeg hag ar rannyezhoù izelalamanek (Nedersaksisch e
nederlandeg, ger-ha-ger « izelsaksek »), a vez komzet er reter hag en hanternoz,
hag a zo anavezet evel « yezhoù rannvroel » gant an Izelvroioù, abaoe sinadur
Karta Europa evit ar yezhoù rannvroel pe vinorel.

E bed an deskadurezh hag e bed an embregerezhioù e vez graet un implij stank
a-walc’h eus ar saozneg : en eil kelc’hiad ar skolioù-meur (Master) e vez roet
an darn vrasañ eus ar c’hentelioù e saozneg ha n’eo ket e nederlandeg, ha
war-dro 85% eus holl annezidi ar vro a oar saozneg (ha 55–60% alamaneg).

Abalamour ma’z eus kalz enbroidi er vro e klever ivez a bep seurt yezhoù all :
yezhoù evel an indonezeg pe ar papiamento, komzet e trevadennoù kozh an
Izelvroioù pe e broioù zo stag c’hoazh ouzh ar Rouantelezh, hag ivez an turkeg,
ar c’hurdeg, an arabeg pe an amazigh (komzet gant an enbroidi deuet eus
Hanternoz Afrika pe eus Turkia).



https://br.wikipedia.org/wiki/Mell-droad

Ar vell-droad, pe football, football association da anv ofisiel, a zo ur sport
a-stroll, an hini ar muiañ pleustret dre ar bed ma kemerer e kont an niver a
c'hoarierien hag a arvesterien. Renet eo gant un aozadur etrebroadel, ar
Fédération Internationale de Football Association (FIFA), da lâret eo Kevread
Etrebroadel Football Association (KEFA). E meur a dolead, dreist-holl en Europa,
Suamerika hag Afrika, eo ar vell-droad muioc'h eget ur c'hoari, ur stil buhez
kentoc'h. Miliadoù a dud a ya da emezeliñ ouzh kluboù aficionados hag a ya da
welet ar c'hrogadoù en-dro d'an dachenn vell-droad, evit souten ar paread
c'hoarierien muiañ-istimet ganto. Sot int ivez gant krogadoù skingaset war-bouez
ar skinwel pe ar skingomz.

Dindan ren Kevread Etrebroadel Football Association e kaver aozadurioù dre
gevandirioù.

E-touez ar c'hevezadegoù etrebroadel eo Kib vell-droad ar bed an hini bouezusañ,
savet a-benn lakaat ar skipailhoù broadel pennañ da c'hoari an eil a-enep eben.
E-keñver ar c'hluboù eo ar Gib etrekevandirel an tournamant bras pa gemer perzh
ennañ kluboù kampionidi europat trec'h gant Kevre ar Gampioned ha re Kib al
Libertadores, enni kluboù kampionidi suamerikan.

Dont a ra mell-droad (evel ar ger saoznek foot-ball) eus kevreadur ar gerioù
mell ha troad pa vez c'hoariet o skeiñ en ur vell gant an troad. Graet e veze ar
vell eus ur c'hoari pleustret gant kouerien war ar maez kerkoulz e Breizh hag e
broioù all en Europa (graet e veze soule anezhi en darn vrasañ eus ar Frañs).
Implijet eo bet an anv "foot-ball association" pa'z eo bet krouet an aozadur
Foot-ball association e Breizh-Veur war-dro 1880 ha termenet ar reolennoù kentañ
gantañ. Dont a rafe ar ger saoznek soccer eus association.

Degaset eo bet ar ger "foot-ball" dre ar bed gant an embroidi saoz ken e kaver
ar ger fußball en alamaneg, voetbal en izelvroeg, fotbal er yezhoù skandinaviat,
futebol e portugaleg ha fútbol e spagnoleg. E galleg e vez lavaret le football
pe ar foot distaget mui pe vui evel e saozneg, pa reer gant le soccer e Kebek.
Fobal a glever ivez e genoù ar vrezhonegerien a-vihanik. En Italia eo bet
keñveriet ar vell-droad gant ul lid a veze graet e lez an duged e Firenze,il
calcio storico e anv, krennaet "il calcio" evit envel ar vell-droad.

Kavet e vez en un nebeud broioù ur sport anvet football, met disheñvel mat e
reolennoù :

Kavet ez eus bet roud eus ur seurt mell-droad pleustret gant annezidi Amerika
kent Kristol Goulm. Met ijinet eo bet ar vell-droad modern e Breizh-Veur e eil
hanter an XIXvet kantved.

Er c'hrogad mell-droad e vez enebet daou skipailh gant 10 c'hoarier hag un
diwaller-pal a bep tu. C'hoariet e vez war un dachenn leton, bras digor, plaen
hag hirgarrezek anezhi. Pa vez plantet ar vell e foñs kaoued an eneberien e vez
lavaret ez eus bet merket ur pal. Pal ar c'hrogad a-bezh eo plantañ ar muiañ a
balioù ma c'haller, hag e ya an trec'h d'ar skipailh gant ar brasañ niver a
balioù. C'hoariet e vez e-pad daou brantad 45 munutenn pep hini anezho (evit ar
grennarded hag an oadourien).

Kemer ar vell gant an dorn a vez aotreet d'ur c'hoarier hepken, an diwaller ha
c'hoazh, pa vez en un takad resis war an dachenn, a-dal d'e gaoued. Pa gas ur
c'hoarier ar vell en tu all d'al linennoù grimenn (pe linennoù kostez) ez eus un
ermaeziadenn. Diwar-se e vez c'hoariet un tenn-kostez e splet ar skipailh
eneber. Pa gas ur c'hoarier ar vell en tu all da linenn zifenn, houmañ e foñs an
takad da vezañ difennet gant e skipailh, e vez c'hoariet un tenn diwar ar 6
metrad. Pa vez graet an dra-se gant unan eus ar skipailh o tifenn e vez
c'hoariet un tenn-korn : eus korn an dachenn e tenn unan eus an eneberien ar
vell davet an takad difenn.

Pa c'hoarvez un ober pe un heuliad oberoù kontrol d'ar reolennoù e c'hell an
tredeog gourc'hemenn ur c'hoarier o tiskouez ur gartenn velen dezhañ, ma skriv
warni niverenn ar c'hoarier. Pa ra ar memes c'hoarier ur fazi bras adarre ez a
ar gartenn velen da ruz, ha gant se e rank kuitaat an dachenn kerkent ha
diskouezet ar gartenn ruz dezhañ gant an tredeog hag a skriv warni niverenn ar
c'hoarier. Rankout a ra ar c'hoarier bet skarzhet eus an dachenn mont raktal
d'ar gwiskva. Ar gartenn ruz a c'hell bezañ diskoachet gant an tredeog kerkent
ha gwelet ur fazi grevus-tre pe un emzalc'h enep-c'hoari gant ur c'hoarier. Nep
c'hoarier a-vicher bet skarzhet war-eeun gant ur gartenn ruz (hep bezañ bet
gourdrouzet en a-raok gant ar gartenn velen) a dremen diwezhatoc'h dirak ur
bodad barn da zivizout diouzh an dro war krogadoù kastiz ouzhpenn, na c'hallo
ket kemer perzh enne.

Goude ar prantad c'hoari kentañ, anvet an hanterenn gentañ, e vez an ehan-kreiz
(troc'h-kreiz pe tamm-diskuizh) evit lakaat ar c'hoarierien da ziskuizhañ. 15
munutenn e pad. Bez e c'hell an tredeog ouzhpennañ un nebeud munutennoù (etre
unan ha pemp peurvuiañ) e fin pep hanterenn hervez an ehanoù bet e-pad ar
c'hrogad, abalamour d'ur c'hoarier bezañ bet gloazet, da skouer. Nebeut a-raok
fin an hanterenn e kemenn un eiltredeog d'ar c'hoarierien, war-bouez ur banell,
an niver a vunutennoù a vo lakaet da astenn.

Evit krogadoù zo p'en em gav rampo an daou skipailh e fin an div hanterenn e
rankont c'hoari un astenn a ziv hanterenn all ur c'hard eur. E fin an astenn ma
chom rampo an daou skipailh e vint diaspartiet gant an abadenn tennoù d'ar pal.
Pemp c'hoarier a bep skipailh zo dibabet da dennañ. Mont a ra ar maout gant ar
skipailh a lak ar muiañ a balioù diwar e bemp tenn. Ma ne vez ket a-walc'h gant
bep a bemp tenn e ouzhpenner un tenner all gant pep skipailh betek ma vo
disheñvel an disoc'h.



https://br.wikipedia.org/wiki/Latin

Ur yezh italek eus kerentiad ar yezhoù indezeuropek eo al latin. Yezh ar Romaned
en Henamzer e oa hag e voe implijet gant an diplomatiezh betek ar XVIvet
kantved. Ur yezh voutin d'an holl vroioù europat ha kristen e oa diwar ar pouez
a oa gant an Iliz katolik roman. Chomet eo un danvez-studi ret evit ar
grennarded hag ar studierien en Europa betek derou an XXvet kantved goude
Jezuz-Krist.

Renket eo al latin e-touez ar yezhoù aet da get ha koulskoude e chom unan eus an
teir yezh ofisiel ma ra ar Sez Santel ganto goude bezañ bet yezh ret al liderezh
katolik er C'hornôg (hag e chom implijet evit-se el liderezh tridentek). Ne vez
ket mui desket d'an danvez-kloareged er c'hloerdioù, met e skolioù-meur pabel e
Roma, e Breuriezh Sant Pius V hag e Breuriezh Sant Pius X ivez.

Un toullad tud o devez plijadur o komz e latin hag embann testennoù gant
nevezc'herioù e-leizh (ober a ra ar Sez santel an dra-se ivez). N'eus nemet
teurel ur sell ouzh Vicipedia, un doare latin eus Wikipedia ouzhpenn 120 000
pennad ennañ.

Yezh-vamm ar yezhoù romanek eo al latin pa zeu meur a yezh europat eus al latin
poblel, ha n'eo ket eus ar yezh lennegel tamm ebet.

Ha yezhoù nann-romanek o deus degemeret ul lodenn vras eus o gerioù : an albaneg
hag ar saozneg (gerioù gallek deuet er Grennamzer pa oa ar galleg, yezh ofisiel
ar roueed saoz a oa bet duged Normandi e Bro-C'hall.

P'eo bet al latin yezh ar ouiziegezh hag an deskadurezh alies ha yezh an Iliz
katolik roman e-pad kantvedoù, n'eo ket dic'hortoz m'en deus bet ul levezon bras
war un toullad mat a yezhoù europat.

A-wechoù e vez graet gant latin izel evit termeniñ al latin skrivet eus diwezh
an Henamzer betek mareoù kentañ ar Grennamzer. Goude e vez komzet eus latin ar
Grennamzer. Latin klasel a vez graet eus ar yezh skrivet gant CiCero ha Jul
Kaezar er c'hantved kent ar C'hrist. E latin ar Grennamzer ez eus en em silet
gerioù deuet eus ar yezhoù germanek hag ivez eus termenoù cheñchet o sterioù
dindan levezon ar gristeniezh. Da skouer : Credo, scriptorium. Ezhomm a oa en
Europa ar Grennamzer eus jubennourien ha troourien evit mont eus al latin d'ar
yezh lec'hel hag ar c'hontrol. E galleg e veze graet latiniers eus outo hag e
brezhoneg latinerien. Chomet ez eus roud eus ar ger-se e Breizh pa gaver an
anv-familh Latimier c'hoazh. Ar c'hentañ geriadur embannet e Breizh (hag e
Bro-C'hall) eo bet ar C'hatolicon (1499), ur geriadur teiryezhek,
brezhoneg-galleg-latin. Kelennet e veze al latin e brezhoneg evel e tiskouez an
Donoet, ur yezhadur latin e brezhoneg.

Betek fin an XIXvet kantved e veze ret kinnig hag embann e latin tezennoù war ar
medisinerezh ha war ar skiantoù. Paeet e veze ur studier latineger evit an
droidigezh.

Chomet eo al latin yezh diplomatiezh ar Vatikan, met muioc'h-muiañ a ziaesterioù
o devez ar gloer evit ober gantañ. Diaes eo d'ar gardinaled komz ha skrivañ ul
latin a-zoare. Ne chomfe nemet daou gardinal e-doug bodad Sened-kardinaled 2005
(evit dilenn ar Pab) a zo bet gouest da gompren hag ar Pab nevez en o zouez.

Ur servij evit al latin modern ha kempred a ren ar Sez Santel ha 60 000 ger a zo
bet ouzhpennet abaoe daou c'hant vloaz evit lakaat ar yezh a-blom gant ar bed
kempred. Ne c'heller ket krediñ n'eo ket mui bev al latin c'hoazh ha pa vije
lavaret ar c'hontrol d'an aliesañ.



https://br.wikipedia.org/wiki/Kourzh

Ar c'hourzh, pe heñchoù (eus hent), eo lodenn diavaez reizh ar merc'hed ha
parezed bronnek all. Treuzoù ar gouhin eo ar c'hourzh.

Heñvel eo stumm ar c'hourzh ouzh hini ur vi, gant ur faout er c'hreiz, dindan ur
voudennig, e-traoñ ar c'hof, e-kreiz ar c'haol. Ar gaezourenn, anezhi ur
voudennig vlot dirak ar c'hourzh, zo graet gant un danvezenn druz a c'holo
juntad ar c'haezour ; mons pubis eo an anv latin, ne vern pe da baotr pe da
blac'h eo. Gant ar vaouez e teu ar mons pubis da vezañ mons veneris da lavarout
eo « Menez Gwener » pe "Menez ar Garantez".

Dont a ra an darn vrasañ eus organoù reizhel ar pared ha parezed eus ar memes
danvez eus kresk ar grouell. Heñvel an traoù gant ar c'hourzh. Liammet eo
korfadurezh ar c'hourzh ouzh korfadurezh ardivink-genel ar pared dre ma'z eo
rannet etrezo bevoniezh-kreskiñ o gouenn. Klotañ a ra mezenn an ellig gant
mezenn ar c'halc'h, ha korf an ellig ouzh korf keviaouek ar c'halc'h. Ar
muzelloù bras ha bihan ha tog an ellig a glot gant ar gousac'h, gant kroc'hen
troad ar c'halc'h, gant kaezour ar c'halc'h.

Abalamour da ziwall diouzh koeñvadur o c'hourzh ez eus kalz merc'hed oc'h implij
dour ha gwezeladoù. Ret eo diwall ouzh an aozadoù implijet, a c'hall endelc'her
elfennoù kimiek a dag ar c'hroc'hen dreist-holl en ul lec'h kizidik. Aes eo
tapout ur gouhinfo, bilimadur ar gouhin.

E latin e veze graet pudendum femininum eus ar c'hourzh'. Ar ger pudendum a dalv
kement ha lodennoù mezhus da lavarout eo ar pezh n'eo ket dereat diskouez.

Er sevenadur hindou e reer gant ar ger sanskritek « Yoni ( योनि ) », dezhañ meur
a ster, hag en o zouez feunteun a vuhez, neved, hag all.

Abaoe pell e klask an arzourien tresañ pe livañ ar c'hourzh, aroueziañ galloud
an organ-se da « reiñ ar vuhez », rak kemmesk a zo etre kourzh ha gouhin abaoe
ar ragistor, met nebeutoc'h-nebeutañ dre ma kresk ar skiant hag
anaoudegezhardivink-genel an den. Kemmesk zo ivez etre kourzh hag oriadell, ar
blijadur reizhel.



https://br.wikipedia.org/wiki/Pariz

Kêr-benn Bro-C'hall eo Pariz (Paris e galleg, distaget [paʁi]). Departamant ha
pennlec'h departamant eo ivez, ha pennlec'h rannvro Enez-Frañs ivez.

Savet eo bet war unan eus kammdroennoù ar Saena. Anavezet eo er bed a-bezh en
abeg d'he monumantoù bras ha bihan, niverus an holl anezho, ha d'he buhez
sevenadurel ivez. Un istor kozh ha skedus a zo ganti hag ur roll armerzhel
bras-tre kreñvaet gant he saviad ken eo deuet da vezañ un ahel a-bouez evit ar
pellgehenterezh a-dreuz Europa. Ul lec'h brudet evit ar c'hiz hag ar pompad eo
ouzhpenn.

Ger-ardamez Pariz, Fluctuat, nec mergitur (O wintañ-diwintañ ned a ket da
sankañ) a zo liammet gant un arouez kozh-tre, hini ar vag, ar "Scilicet" e anv,
a zo bet ardamez marc'hadourien an dour, mistri ar gêr er Grennamzer.

Santez Jenovefa eo patronez Pariz, abaoe m'he doa graet da Attila, roue an
Huned, chom hep tagañ ar gêr, gouez d'ar vojenn.

Hervez an EBSSA e oa 2 229 621 a dud o chom e kêr Pariz e 2013. Dre ma'z eo aet
ar boblañs da leuniañ degadoù a gumunioù tro-dro (en XXvet kantved dreist-holl)
eo bet termenet tolead kêr Pariz, 12 089 000 a annezidi e 2008 ennañ.

Anvet eo bet Pariz diwar anv meuriad galian, ar Parisii. Un nebeud
martezeadennoù a zo bet kinniget evit displegañ an anv :

An ostilhoù koshañ evit kleuziañ bet kavet war ribl ar Saena a zo bet deiziataet
40 000 bloaz. War takad Bercy eo bet kavet roudoù ur gêriadenn, savet war-dro
4000 war vrec'h sec'h ar Saena. Lakaet eo bet war-wel pirogennoù, priajoù,
gwaregoù gant o biroù, ostilhoù graet e korn koulz hag e maen

N'eus kazi keloù ebet eus ar prantad etre ar ragistor ha mare ar
galianed-romaned. M'eo bet graet ul liamm etre ar Parisii, ur meuriad galian,
hag ar gêr a vo anvet Pariz, ne anavezer ket pelec'h ha pegoulz o deus savet ar
"Parisii" o c'hêr-benn. Gwelet eo bet "Lutetia", ar gêr seizet gant Labienus,
letanant Kezar e - 52 (troet e vez "Lutetia" da "Lutèce "e galleg). N'eus roud
ebet eus ar gêr galian-se. Klasket e 'z eus bet e inizi ar Sen, enez ar Geoded,
enez Saint-Loeiz pe war un enezenn a zo bet e genou ar stêr Bièvres. Nevez'zo eo
bet kinniget ma vije bet ar gêriadenn e plas hini kavet e Nanterre tost d'ar
Menez-Valerian. Ne oa ket Lutetia kêr-benn Galia, met Lugdunum (Lyon) eo bet
hini ar C'halianed.

Ne oa ket kustum d'ar Romaned sevel o geodedoù e plas ar gêrioù galian ha setu
perak ez eus bet ur gêr roman savet er c'hantved kentañ war ar riblenn gleiz war
dinaou ar Menez Sant-Jenovefa. Ar c'hibelldioù a zo bet kavet war ar boulouard
Sant-Jermen, an arena e-kichen ar straed Monge, ar c'hoariva e-kichen Skol ar
vezegiezh hag ar vered e plas abati Port-Royal kozh. An ahel Norzh-Su (ar
"cardo"") a oa ar straed Sant-Jakez troch'et gant an ahel Kornôg-Reter war-dro
an niverennoù 172-174. Ar forom a oa e Norzh ar c'hroazhent betek ar straed
Cujas. Kavet eo bet ur villa hag pevar di etre ar straed Sant-Jakez hag ar
straed Gay-Lussac e 2006.

Anv ez eus eus Pariz e fin ar IVe kantved hag e 508 e teu Hlodvig, roue ar
Franked da staliañ e gêr-benn. Meneget eo iliz Sant-Jervaz er 4e kantved (war ar
riblenn zehoù a-dreñv d'an Ti-kêr a-vremañ). En IXvet kantved ez eus anv eus ar
mogerioù savet evit gwareziñ parrezioù Sant-Jervaz ha Sant-Jermen-Auxerre.
Koulskoude e tismanstras an Normaned an holl savadurioù war ar riblenn gleiz. Pa
savas ar Gapeted war an tron e 987 e oant perc'henn war div gêr a-bouez, Pariz
hag Orleañs. O zad-ioù, Euzen Iañ, en doa klasket difenn Pariz diouzh an
Normaned.

War ar riblenn zehoù e kaver kêriadennoù bihan savet en XIvet kantved :
Sant-Marzhin-ar Maezioù, Sant-Jermen-Auxerre, Sant-Jervaz. Dibab a reas Loeiz
VI, roue Bro-C'hall (e 1108) evel sez pennañ e veli ha chom a reas eno muioc'h
Fulup II (1190-1220). Er mare-se e voe adsavet karterioù ar riblenn gleiz hag e
savas Fulup II ur c'hlozadur mogerioù evit peder rannger war ar riblenn zehoù:
ar C'hastellig (Châtelet), ar C'hoc'hu, ar Grev ha Sant-Jermen-Auxerre hag ar
ranngerioù etre Menez Sant-Jenovefa ha straed ar Saena. Er XIVvet kantved e
savas Charlez V (1371-1380) ur c'hlozadur ledanoc'h war ar riblenn zehoù ha
betek Port-Royal war ar riblenn gleiz.

Er Grennamzer e teu da vezañ Pariz ur gêr ma'z eus kalz artizaned, micherourien,
marc'hadourien enni hag ivez studierien. Broudet eo an diorroadur gant ezhommoù
al lez ha re an Iliz. Temz-spered ar re vihan koulz hag hini ar vourc'hizien a
lak anezho da abegiñ. Renet e vez dizurzhioù bras gant ar studierien ivez. E
1358 e tarzhas ar c'hentañ devezh reveulzi a zo bet e Pariz : dre ma ne c'helle
ket rediañ an Daofin (a vo Charlez V) da zoujañ ouzh e venozhioù e vroudas
Étienne Marcel ur reveulzi evit kemer kontrol ar palez roueel (daou guzulier an
Daofin a voe muntret) hag ar gêr. Hemañ, penn ar vourc'hizien, en doa
kendrec'het ar bobl e veze gouarnet fall ar rouantelezh. Trec'het e oe gant al
lu roueel pelloc'h. E 1382 e c'hoarvez emsavadeg ar "Maillotins" (kas a raent
melloù ganto) pa nac'he pobl vihan Parize vije paeet un dell nevez. E 1413,
Simon Caboche, penn an tuad bourgognat, a renas ur reveulzi vras gant meur a
lazhadeg tuidi an Armagnac e-doug ar Brezel Kant Vloaz. Seizet e oe kreñvlec'h
ar Bastille, met trec'het e oe ar g"Cabochidi" gant tuad Armagnac e 1414.

Dindan Herri IV e oe savet savadurioù bras gant ur raktres savouriezh (Plasenn
ar Roue, Plasenn ar Vosges hiziv). E warlec'hiad Loeiz XIII a astennas klozadur
ar riblenn zehou betek ar "boulouardoù" (ar re-se digoret goude m'eo bet
dismantret ar mogerioù nevez gant Loeiz XIV)(1643-1715). En XVIIIvet kantved e
voe savet ur c'hlozadur evit kontrolliñ an telloù-kêr diwar intrudu ar
Feurmerien jeneral. Enklozet e oa an unneg arrondisamant kentañ, met ne goloe
ket an tolpad-kêr nemet ar c'hwec'h kentañ.

E 1648 e krogas ur prantad trubuillhoù e Bro-C'hall pa veze Anna a Aostria ha
Mazarini, he c'hentañ ministr, o verañ ar rouantelezh en anv Loeiz XIV, hag eñ
ur bugel. Anvet eo bet ar seurt emsavadeg padus-se, ar "Fronde" (fronder =
abegiñ). Krogañ a reas un emsavadeg dibar e Pariz, devez ar bardelloù d'an 26 a
viz Eost 1648 diwar abeg harzherezh tri guzulier-parlamant. Evit gwir ez eus bet
meur a zevezh ar bardelloù e Pariz (1588, 1648, 1830, 1832, 1848, 1851, 1871,
1944). E 1652 e klaskas ar priñs a Gondé kemer Pariz gant harp ar Spagnoled.
Harzet gant ar Barizianed dindan urzhioù Turenne ez eas Condé da benn mont tre
gant harp dugez a Vontpensier a lakaas kanolioù ar Bastille tennañ war lu ar
Roue.

Ne blije ket Paris da Loeiz XIV en devoa miret en e soñj devezh ar bardelloù pa
voe rediet e vamm, ar Rouanez hag e vugale, da guitaat Palez al Louvre da vont
da glask repu da gastell Sant-Jermen, pemp lev pelloc'h. Bihan e oa deuet palez
al Louvre pa glaske ar roue bodañ an noblañs en-dro dezhañ. E 1685 e kuitaas
Pariz al lez evit en em staliañ e Versailhez. Koll a reas Pariz darn eus e
boblañs aet tostoc'h da greiz ar galloud.

Emsavadeg an ebenourien e penn ar straed Sant-Anton e-kichen kastell ar Bastille
a zo bet ar darvoud a roas lañs d'an Dispac'h gall d'an 14vet a viz Gouere 1789.
Ar vicherourien, kounnaret gant diviz ar Roue gervel rejimantoù evit evezhiañ ar
gêr a lakaas ar sez dirak ar Bastille e-lec'h ma veze kaset tud hep bezañ
barnet, met ne chome nemet pemp prizoniad ennañ. E-pad ur c'hantved e oe Fabourz
Sant-Anton ul lec'h birvilh politikel dre ma veze meur a stalioù-labour eno.
Betek 1794, bodad ar Gumun staliet en ti-kêr hag harpet gant kevrennoù ar
"Sans-Culottes" a vroudas ar renad nevez mont pelloc'h-pellañ war an tu kleiz.

Dizfiz a vage Napoléon Bonaparte ouzh "Pariz hag he zudachoù" ("populace") hag
en deus soñjet staliañ ar gêr-benn e Lyon, met lakaat a reas da sevel monumantoù
bras (Bolz-enor ar Steredenn, Bolz-enor ar C'harigellerezh, Trepas meur Norzh al
Louvre) a lakas da greskiñ brud ar gêr e Europa.

Er bloavezhioù 1830 e vez leuniet ar spas a chome betek mogerioù ar Feurmerien
jeneral a oa harz melestradurel ar gêr. E 1840 e tivizas ar gouarnamant renet
gant Adolphe Thiers sevel ur voger-tro nevez c'hwec'h kilometr pelloc'h c'hoazh
er maezhioù.

E-doug an XIXvet kantved e voe savet aveadurioù brasoc'h ha modernoc'h
(koc'huioù, lazhtioù, kanioù-skarzh, degas dour-evañ). E-pad an Eil Impalaeriezh
(1852-1870) e voe anvet gant Napoleon III ar baron Haussmann da brefed Pariz.
Hemañ a renas steuñvioù modernaat divent. Dismantret e voe karterioù kozh evit
krouiñ straedoù ledanoc'h. War bep bali vras e voe staliet kazarnioù evit bezañ
prest da derriñ kement emsavadeg pobl. E savadurioù nevez mod ar vourc'hizien ne
voe ket mui posupl da gavout tud a renkadoù disheñvel o chom asambles.Gant kresk
prizioù al lojeiz e voe rediet an dud vunut da vont e karterioù ar Reter hag ar
Su pa'z ae ar vourc'hizien da chom e kartieroù ar C'hornôg, darn anezho
nevez-flamm. Krouet e voe liorzhoù publik bras (Buttes-Chaumont, Parc Monceau,
Bois de Boulogne et de Vincennes). E 1860 e voe bodet gant ar gêr-benn ar
c'humunioù a-raok ar mogerioù savet e 1840 (Auteuil, les Batignoles, Belleville,
Bercy, Charonne, Grenelle, Ménilmontant, Passy, Vaugirard)



https://br.wikipedia.org/wiki/India

E Su kevandir Azia emañ Republik India, ent-berr India (Bhārat en hindieg). Gant
Bangladesh ha Pakistan en em led war iskevandir Indez etre aradennad an Himalaya
en Norzh ha Meurvor Indez, hemañ o vezañ a-dal d'hec'h aodoù Kornôg ha Reter. Ar
7vet brasañ bro er bed eo hag an eil pobletañ gant 1 210 193 422 a dud (2011),
war-dro 1 miliard 200 milion eta.

Kan broadel : Jan gana mana skrivet gant Rabindranath Tagore Ger-stur: satyam
eva jayate (ar wirionez hepken a zo trec'h) Loen broadel : an tigr Evn broadel :
ar paun Bleuñv broadel : al lotuz Gwez broadel : ar banian Frouezh broadel : ar
mangez

India a ya d'ober al lodenn vrasañ eus iskevandir Indez a zo etre plakenn
dektonikel India ha lodenn gwalarn ar blakenn indiat-hag-aostraliat. Lod eus
tiriad ar stadoù en norzh hag er biz zo lec'hiet e torosad an Himalaya. Ar
peurrest eus India an norzh, ar c'hreiz hag ar reter zo tiriadoù strujus
plaenenn ar Ganga. Er c'hornôg, e-kichenn gevret Pakistan emañ dezerzh an Thar.
India ar su zo evit al lod brasañ pladennoù ledenezel an Dekkan, etre daou
dorosad aodel gant un torosennadur diblaen, re Ghat ar c'hornôg ha re Ghat ar
reter.

Treuzet eo ar vro gant meurstêrioù evel ar Ganga, ar Brahmapoutra, ar Yamunâ, ar
Godâvarî, an Narmadâ hag ar C'haveri. Teir enezeg zo, en o zouez ar re
Lakshadweep, hag a zo er-maez aod ar mervent. Bez' emañ ivez aradennad volkanek
inizi Andaman ha Nikobar er gevred ha re Sunderban e delta ar Ganga e Bengal ar
C'hornôg. An hin indiat a ya eus hini an trovanoù er su betek hini kerreishoc'h
an norzh e-lec'h ma vez erc'h a-hed ar goañv e norzh an Himalaya.

Hin ar vro zo levezonet gant an Himalaya ha dezerzh an Thar. An Himalaya ha
menezioù an Hindu Kush e Pakistan a harz ouzh an avelioù katabatek deuet eus
Kreizazia. Rak-se e chom an tommder e lod brasañ ar c'hevandir kontrol d'ar
broioù lec'hiet er memes ledred. Evit dezerzh an Thar a sach avelioù gleborek
monson an hañv etre Mezheven ha Gwengolo hag a zo pennkaoz da lodenn vrasañ
kouezhadurioù India.

Ur c’hevredad stadoù eo India, pep hini gant e Barlamant hag e gouarnamant. Bez'
zo eizh stad warn-ugent, c'hwec'h tiriad mui tiriad ar gêr-benn Delhi Nevez (New
Delhi Capital Territory).

3 287 240 km² eo gorread India. Bevennet eo gant Pakistan, Afghanistan, Republik
Pobl Sina, Nepal, Bhoutan, Bangladesh ha Myan Mar. 15 000 km a hirder eo harzoù
ar vro.



https://br.wikipedia.org/wiki/Internet

Internet zo ur rouedad urzhiataerel bedel. Diazezet eo war daou gomenad
kehentiñ, TCP (Transmission Control Protocol) hag IP (Internet Protocol) lakaet
asambles dindan an anv TCP/IP. Implijet e vez evit dispakañ meur a servij war
skramm evel al lizheroù elektronek ("posteloù" e brezhoneg) hag ar World Wide
Web. Troet eo bet an anv Internet gant ar ger kenrouedad ivez.

Evit ma vo luget an holl ardivinkoù a zo war ar rouedad ez eus bet savet ur
reizhiad chomlec'hioù gant sifroù arabek, a anver "chomlec'h IP". Pep ardivink e
vez roet dezhañ ur chomlec'h IP neuze, a zo un heuliad sifroù ; padus pe war ar
prim e vez ar chomlec'hioù IP, hervez an doare ardivink. Posupl eo ivez reiñ ur
chomlec'h da neb en deus ezhomm. Ar chomlec'hioù o deus daou stumm, unan
sifraouet a vez komprenet gant an ardivinkoù o-unan, hag unan all e gerioù
lizherennet ha komprenapl d'an holl : 192.168.1.1 pe br.wikipedia.org , da
skouer.

Krediñ a ra da veur a zen n'eo Internet nemet ar reizhiad gourskridoù (saozneg :
hypertext) anvet World Wide Web pe "ar Web", abalamour ma oa hennezh ar servij
brudetañ e kreiz ar bloavezhioù 1990. Ar Web (ar Gwiad e brezhoneg) zo ur
reizhiad dispakañ testennoù, skeudennoù ha sonioù a vez kinniget dindan stumm
pajennoù e liv. Kavet e vez servijoù all c'hoazh, evel an anvonerezh war ar
prim, an Internet relay chat, hag an eskemmoù restroù stlennegel dre ar
c'hehentiñ peer-to-peer. E miz Here 1972 e voe meneget an termen Internet gant
Robert Elliot "Bob" Kahn (* 1938) e-kerzh ur c'hendiviz e Washington D.C.. Ar
c'haoz oa war an internetting, da lavaret eo sevel liammoù etre ar rouedadoù
(net = rouedad). D'ar mare-se, meur a anv a veze roet d'ar reizhiad nevez :
Interconnected Networks, Internetworking, International Interconnected Networks
hag all. Erfin, d'ar 1añ a viz Genver 1973 e voe bet roet ez-ofisiel an anv
Internet d'an ARPANET (Advanced Research Projects Agency Network, rouedad al lu
amerikan) ha d'ar rouedadoù all kenluget gantañ, er skolioù-meur amerikan
peurvuiañ.

An notennoù a oa bet skrivet e miz Gouere 1962 gant Joseph Carl Robnett
Licklider (1915-1990), eus Massachusetts Institute of Technology (MIT) eo an
testennoù koshañ zo anezho. Licklider a zeskrive enno an etregweredoù sokial a
c'hallje bezañ gant ur rouedad urzhiataerioù. Rankout a rae aesaat ar c'hehentiñ
etre klaskerien an Defense Advanced Research Projects Agency (DARPA)
dreist-holl. E miz Here 1962 e oa deuet Licklider da vezañ e penn ar raktres
enklask en urzhiataerzh eus an DARPA. Kendrec'hiñ a reas e warlerc'hidi Ivan
Edward Sutherland (* 1938) ha Robert William "Bob" Taylor (* 1932), kerkoulz hag
enklasker ar MIT Lawrence G. Roberts (* 1937), pa lavaras dezho e oa talvoudus
ar rouedadoù stlennegel.

Gant Leonard Kleinrock (* 1934) eus an MIT e oa bet embannet an destenn deorikel
gentañ diwar-benn ar c'hehentiñ dre bakadoù e 1961, hag e {{1964]] ez embannas
al levr kentañ diwar-benn an dodenn-se.

E 1965 ez arnodas L. G. Roberts ha Thomas Merril ar c'hentañ kevreadur
stlennegel a-bell, etre Massachusetts ha Kalifornia. Diskouezet e oa bet neuze e
c'halle an urzhiataerioù kenlabourat a-bell, met ne oa ket mat kehentiñ dre
rouedad ar pellgomz. Degemeret e oa bet meizad ar c'hehentiñ dre bakadoù, a oa
bet kaset war-raok gant Kleinrock.

E 1966 e oa bet enfredet Roberts gant Taylor en DARFA evit empennañ an ARPANET.
E 1967 ez embannas ar steuñv. Pa oa bet o kinnig an destenn-se e reas
anaoudegezh gant daou strollad all a enklaskerien dizalc'h a laboure war an
hevelep danvez : ur strollad eus an National Physical Laboratory (NPL) eus ar
Rouantelezh-Unanet gant Donald Davies (* 1924) ha Roger Scantlebury, hag egile
eus ar RAND Corporation gant Paul Baran.

Er mare-se e oa kaset an traoù war-raok er ((British National Physical
Laboratory gant skipailh Donald Davies : an NPL Network, ar rouedad mailhet
kentañ diazezet war an treuzkas datagrammes (roadennoù a-bakadoù), a oa
arc'hwelek. Met n'eo ket bet skrivet istor ar Genroudad gant Europiz : an
ARPANET e voe deroù ofisiel ar Genrouedad hiviziken.

E miz Eost 1968 e asantas an DARFA arc'hantaouiñ diorren dafar routa pakadoù an
ARPANET. E miz Kerzu e voe fiziet an diorroadur-se en unan eus strolladoù an
embregerezh Bolt, Beranek & Newman (BBN) eus Boston. Labourat a reas ar
strollad-se gant Bob Kahn war adeiladezh ar rouedad. Roberts a wellae doareoù
topologel hag armerzhel ar rouedad, Kleinrock a briente reizhiadoù muzuliañ ar
rouedad.

E miz Gwengolo 1969 e stalias BBN an aveadur kentañ en UCLA ma laboure
Kleinrock. Eil skoulm ar rouedad a voe staliet er Stanford Research Institute
(SRI) ma laboure Douglas Engelbart (1925-2013) war ur raktres gourskrid. Daou
skoulm ouzhpenn a oa bet ouzhpennet gant Skol-veur Santa Barbara ha Skol-veur
Utah. E dibenn 1969 en doa an ARPANET pevar skoulm eta.

Gant an Network Working Group (NWG), renet gant Stephen D. "Steve" Crocker (*
1944), e voe echuet ar protokol kehentiñ a bost da bost anvet NCP (Network
Control Program) e miz Kerzu 1970. Degemeret e voe ar protokol-se etre 1971 ha
1972 gant an daou lec'hiad kevreet ouzh an ARPANET. Evel-se o doa gallet
implijerien ar rouedad diorren an arloadoù.

E 1971 e voe sevenet gant Raymond Samuel "Ray" Tomlinson (1941-2016) an arload
pennañ kentañ : ar postelerezh ; gantañ e voe adimplijet an arouezenn saoznek
« @ » (at, "da") evit diforc'hañ an degemerer diouzh ar c'haser. E miz Here 1972
ez aozas Kahn an abadenn diskouez vras kentañ war an APARNET en International
Computer Communication Conference (ICCC). An abadenn diskouez foran kentañ e oa
bet.

Diwar an ARPANET e oa bet krouet meizad ar Genrouedad. Ar mennozh a oa reiñ tro
da gevreañ rouedadoù a bep seurt an eil re ouzh ar re all : an ARPANET, kehentiñ
gant loarelloù, kehentiñ dre skinoù. Deuet e oa ar mennozh-se gant Kahn e 1972,
dindan an anv Internetting. Gant komenad NCP an ARPANET ne c'halled ket ennagañ
ostizoù e-maez an ARPANET, na reizhañ fazioù treuzkas a c'hallfe degouezhout.
Divizout a reas Kahn neuze diorren ur c'homenad nevez, a zeuas da vezañ TCP/IP
a-benn ar fin.

E-keit-se e oad o sevel ur raktres, awenet gant APARNET, dindan renerezh Louis
Pouzin (* 1931) e Bro-c'hall : Kykládes e oa anv ar raktres-se ; perzhioù
niverus TCP/IP zo bet diorroet abretoc'h evit Kykládes. Lavaret o deus Pouzin ha
Kahn e oa bet awenet TCP/IP gant ar raktres Kykládes.

E 1973 e c'houlennas Kahn ouzh Vinton Gray "Vint" Cerf (* 1943) – a vez lesanvet
"tad an Internet" a-wechoù – labourat gantañ rak Cerf a ouie ar munudoù da
lakaat NCP war-sav. Gant Cerf e oa bet skrivet an teul kentañ o taveiñ da TCP, e
1973 end-eeun : A Partial Specification of an International Transmission
Protocol, bet embannet gant an NWG. An TCP a oa bet spisaet evit ar wech kentañ
e miz Kerzu 1974, an RFC (Request For Comments niv. 675 eo.

Gant doare kentañ TCP ne c'halled kehentiñ nemet dre savelañ un amred galloudel.
Mont a rae mat en-dro evit treuzkas restroù pe evit labourat a-bell met ne oa
ket azasaet ouzh lod arloadoù evel ar pellgomz dre ar Genrouedad. TCP a voe
disrannet neuze diouzh an IP, hag an UDP (User Datagram Protocol) kinniget evit
an treuzkasadennoù hep savelañ un amred.

E dibenn ar bloavezhioù 1980 e oa bet lakaet pemp kreizenn stlennelegezh
dreistgalloudus gant an National Science Foundation (NSF), a oa dindan ar
velestradurezh amerikan. Gallout a rae an implijerien kevreañ outo, ne vern
pelec'h edont er Stadoù-Unanet : gallout a raed mont war an ARPANET a-vras.
Berzh a reas ar reizhiad ha, goude ma oa bet lakaet an dafar hag al linennoù
a-live e dibenn ar bloavezhioù 1980, e voe digoret d'an tremenerezh kemwerzhel e
deroù ar bloavezhioù 1990.

E deroù ar bloavezhioù 1990 e c'haller lavaret e oa bet ganet ar Genrouedad a
anavezomp hiziv : ar Web, un hollad pajennoù en HTML o veskañ skrid, liammoù,
skeudennoù, a c'haller ennegañ dre un URL (Uniform Resource Locator) hag a
c'haller diraez gant ar c'homenad HTTP (HyperText Transmission Protocol). Ar
skouerioù, diorroet er CERN (Conseil Européen pour la Recherche Nucléaire) gant
Sir Timothy John "Tim" Berners-Lee (* 1955) a dapas brud buan pa oa bet diorroet
ar merdeer liesvedia Mosaic en NCSA (National Center for Supercomputing
Applications) gant Marc Andreessen (* 1971) hag Eric J. Bina (* 1964).

E miz Genver 1992 e voe krouet an Internet Society (ISOC) gant ar pal brudañ ha
kenurzhiañ an diorroadurioù war ar Genrouedad. Er bloavezh 1993 e voe krouet ar
merdeer Web kentañ, a embrege ar skridoù hag ar skeudennoù : WorldWideWeb e oa e
anv orin, kent bezañ adanvet Nexus evit abegoù anat. E-pad ar bloavezh-se e oa
bet leuriet ur gompagnunezh gant an National Science Foundation (NSF) evit
enrollañ an anvioù domani.

Pouezus eo ar marilhoù metaroadennoù evit sevel reolennoù an diraez d'ar
danvezioù web a implij an Uniform Resource Identifiers (a c'hall bezañ an URL a
ziskwel war barrenn verdeiñ an urzhiataer personel).

Merañ an danvezioù niverel zo ezhomm evit mont en-dro ar Genrouead, zo fiziet en
Internet Assigned Numbers Authority (IANA), a zileuri dezverkañ ar bloc'hoù
chomlec'hioù IP ha niverennoù Autonomous System d'ar marilhoù ar Genrouedad
rannvroel.

N'eus ket a wir dibar d'ar Genrouedad met lakaet e vez ar gwir boutin da
dalvezout kentoc'h. Lezennoù broadel zo, a vez lakaet da dalvezout gant ar
broioù pa vez ezhomm da zerc'hel kont eus o dibardelezhioù - da skouer, e
Bro-c'hall : al lezenn evit ar fiziañs en armerzh niverel (Loi pour la Confiance
dans l'Économie Numérique, LCÉN) eus an 21 a viz Mezheven 2004).

Ar Genrouedad a ya en-dro hervez ur patrom dre wiskad, damheñvel ouzh ar patrom
OSI (Open System Interconnection). An elfennoù a aparchant d'an hevelep
gwiskadoù a implij ur c'homenad kehentiñ evit eskemmañ titouroù.

Ur c'homenad zo un hollad reolennoù a dermen ur yezh evit lakaat meur a
urzhiataer da gehentiñ an eil re gant ar re all. Termenet int gant reoladoù
digor, an RFC (Request For Comments).

Daoust ma rank an treuzkas etre daou boent chom dizalc'h, ar routaerioù a rank
gallout eskemmañ ditouroù routa. Un IGP (Interior Gateway Protocol) hag un EGP
(Exterior Gateway Protocol) evel BGP (Border Gateway Protocol) a vast d'an
ezhomm-se.

Amañ da heul e kavor 65 Stad renket hervez ar c'hontrollerezh a lakaont war an
Internet en o riez, eus an hini strishañ betek an hini laoskañ. Dek dodenn zo
bet dielfennet ; ul liv zo bet roet da bep unan anezho, hervez an alc'hwez :



https://br.wikipedia.org/wiki/Galia

Galia (Gallia e latin) a rae ar Romaned en Henamzer eus ar vro a oa etre Mor
Breizh hag ar Meurvor, er c'hornôg, en un tu; ar Roen hag Alpoù an Norzh en tu
all; hag er c'hreisteiz ar Pireneoù, ar Mor Kreizdouar hag ar sterioù Arnus ha
Rubico (en Italia hiziv). Ne glote ket harzoù Galia eta gant re ar Stad c'hall
en amzer a hiziv. Dindani e oa Belgia ha Bro-Suis a-vremañ, ar Stad c'hall,
hanternoz Italia a-vremañ hag al lodenn eus an Izelvroioù hag eus Bro-Alamagn zo
er c'hornôg d'ar Roen.

Galia ne oa ken ul lodenn eus un dachenn frankoc'h a oa poblet pe a oa bet
poblet gant Kelted hag a zo meneget dindan an anv a Geltia adalek ar
skrivagnerien c'hresian (Aristoteles ha Platon peurgetket).

Galianed a vez graet eus annezidi Galia. Ar Romaned a rae Galli anezhe, hogen
int-i a rae Celti (Kelted) anezhe o-unan hervez Julius Caesar.

Relijion ar C'halianed n'eo ket anavezet mat dre ma ne veze ket skrivet o
c'hredennoù gant o beleien, an drouized, ha dre ma'z int bet atahinet gant ar
Romaned adalek an aloubidigezh. Diazezet eo hon anaouedegezhioù war testenioù an
arkeologiezh ha skridoù ar skrivagnerien latin ha gresianek, pagan pe gristen,
dreist-holl.

Dre chañs, diazezidigezh al lezenn a gristeniezh en Hibernia (Bro-Iwerzhon
hiziv) zo bet peoc'hus a-walc'h hag ul lodenn eus kredennoù hec'h annezidi, kar
da re ar C'halianed, zo bet lakaet dre skrid gant menec'h kristen en amzer-se.
A-drugarez d'an testennoù-se e komprener gwelloc'h an elfennoù all zo en hor
c'herz.

Gallout a reer lavaret e oa ar relijion unan eus an elfennoù unvaniezh pennañ a
oa etre ar bobladoù disheñvel a veve e Galia, hag etre Hibernia (Bro-Iwerzhon
hiziv) ha Galatia (Turkia a vremañ).

Komzet e veze galianeg gant ar pep brasañ eus annezidi Galia gentistorel hep mar
ebet. Rannet e oa ar yezh-se e rannyezhoù disheñvel. Ur yezh keltiek eus tiegezh
ar yezhoù indezeuropek eo ar galianeg. Tost-kenañ e oa d’ar yezh a veze komzet
en enez Preden d'ar c'houlz-se.

En e levr De bello gallico e lavar Julius Caesar e oa disheñvel teir rann dieub
Galia dre o gizioù, o boazioù met ivez dre o yezh. Lod zo o klask gouzout ha
komz a rae eus rannyezhoù disheñvel pe eus bezañs yezhoù all en Aquitania pe en
hanternoz Galia. Ne veze ket komzet galianeg en Aquitania (war c'hlann gleiz ar
Garonne), da skouer, met ur rannyezh iberek. Nevez a-walc'h ivez e oa donedigezh
ar Gelted e Liguria e lec'h ma veze komzet ligurieg, ur yezh kar-tost d'an
edaleg ha d'an hengeltiek.

Aet e oa ar galianeg da get war-dro ar VIvet kantved. Hervez skrivagnerien all e
vije chomet bev betek ar VIIvet kantved e toleadoù distro, zoken betek ar Xvet
kantved e Vro-Suis.

Aloubet ha konkeret eo bet Galia e pevar frapad disheñvel. Da gentañ e voe sujet
ar C’halianed a oa o vevañ e kompezenn ar ster Padus (Boii, Insubres) en IIIvet
kantved kent J.-K.. Goude-se e voe krouet Gallia Narbonensis da-heul ur brezel
a-enep ur c’hevredad Galianed ha Ligured a venne tagañ keoded c’hresian Masilia
e 181 kent J.-K. En diwezh e oa anvet Julius Caesar e penn an div broviñs galian
kentañ hag aloubiñ a reas ar peurrest eus ar vro binvidig-se, anvet Galia
comata, etre 58 ha 52 kent J.-K., evit pourchas danvezioù, soudarded ha
pinvidigezhioù a zigorfe dezhañ hent ar galloud e Republik Roma.

Ar pobladoù galian dieub diwezhañ eus an douar-bras a oa re traoñiennoù an
Alpoù. Sujet e voent tamm-ha-tamm dre nerzh pe dre gaer dindan ren an impalaer
Augustus .

Kemmoù a voe bet degaset da c’houde en urzhiadur ar proviñsoù-se da vare an
impalaeriezh. Da skouer ez eas Gallia Cisalpina d'ober ul lodenn eus Italia
penn-da-benn hag e paouezas e-gis-se da vezañ ur broviñs.

Anvet e veze gouarnourien ar proviñsoù impalaerel war-eeun gant an impalaerien.
Re « ar Broviñs », avat, a veze choazet gant sened Roma.

Emren e oa ar pep brasañ eus ar c'heodedoù. Kas a raent ar vagistrated pennañ
bep bloaz da Lugdunum, kêrbenn holl broviñsoù Galia, evit touiñ fealded d'an
impalaer ha da Roma.



https://br.wikipedia.org/wiki/Berlin

Berlin (distagañ : /bɛɐ̯ˈliːn/ [4]) eo kêrbenn Alamagn. E biz Alamagn emañ. Ur
gêr hag ul Land eo. Brasoc'h evit al Land eo tolead kêr Berlin, ennañ ouzhpenn 5
milion a dud a orin eus 190 broad disheñvel. E-touez 10 meurgêr bobletañ
Unvaniezh Europa emañ. En XIIvet kantved eo bet krouet ha bet eo Berlin kêr-benn
Rouantelezh Prusia (1701-1871), hini an Impalaeriezh alaman (1871-1918), hini
Republik Weimar (1919-1933) ha hini an Trede Reich (1933-1945). Goude 1945 ha
betek diskar moger Berlin e 1989 e voe rannet e pevar zachad-aloubiñ. E-pad ar
Brezel yen e teuas Berlin ar Reter da vezañ kêr-benn DDR tra ma oa stag Berlin
ar C'hornôg ouzh BRD. Adlakaet eo bet Berlin da gêr-benn Alamagn e 1990 goude
adunvaniñ ar vro. Ur gêr a-bouez bras a-fet arz ha sevenadur eo. Enni e kaver
165 mirdi, 146 levraoueg ha 60 c'hoariva. E 2008 e voe gweladennet Berlin gant
war-dro 8 milion a douristed.

Krouet eo bet Berlin e-tro ar bloavezh 1200. Hec'h anv en dije un etimologiezh
slavek hag a zeufe sur-mat eus ar Sorabeg: barlen pe berlén, hag a dalvez
"kloued koad", a veze gwechall lakaet war vord ar Spree gant ar besketaerien. E
1308 e voe brasaet kêr gant unvaniezh Berlin ha Cölln. Kozh a-walc'h eo Berlin,
memes ma ne vez ket santet kement-se pa vezer eno. Roudoù an amzer-se a zo da
welet memestra, evel Nikolaiviertel, e-kichen an ti-kêr.

En XIIIvet kantved e voe savet div stal-werzh gant kenwerzhourien, e Berlin ha
Cölln (e-lec’h m’emañ bremañ Nikolaiviertel). Ur lec’h a-feson e oa, e-kreiz un
ahel kenwerzh a-bouez-bras, etre div gêr greñvaet : Köpenick ha Spandau.
A-drugarez da skoazell ar gouarnour lec’hel (Askanian Brandenburg) e reas berzh
an div stal-werzh. E 1307 e voent kendeuzet, dre ma oa boutin o falioù a-fet
surentez ha strategiezh. Mont a reas plaen an traoù betek marv Askanian (1319).
Met goude-se e voe preizhet ar gêr gant baroned ar vro. Dizalc’h e chomas
memestra, ha mont a reas er C’hevre Hanseatek e 1359. Kemend-se a zisplijas da
Friedrich Hohenzollern, bet anvet Dilennour Brandenburg gant an impalaer
Sigismond e 1417. Pa voe sikouret ar bobl gant Friedrich evit en em zizober
diouzh ar varoned, e profitas Friedrich evit krennañ ar frankizoù politikel hag
armerzhel. Chom a reas ar familh Hohenzollern e penn an traoù betek 1918, hep
tamm troc’h ebet.

Lusket e voe an Disivoud protestant gant Martin Luther e Wittenberg e 1517.
Tamm-ha-tamm e tizhas ar Brandenburg ha Berlin ivez, hag e rankas ar
priñs-dilennour Joachim II (ren : 1535-1571) distreiñ da brotestant. D’ar 1añ a
viz Du 1539 e voe azoet an oferenn luterian gentañ e iliz Sant-Nikolaz Spandau.
Hiziz an deiz c’hoazh e vez lidet an darvoud el land (nemet e kêr Verlin) hag un
devezh vak eo. Diorren a reas Berlin betek Brezel Tregont Vloaz (1618-1648) etre
protestanted ha katoliked. Pa glaskas ar priñs-dilennour Georg-Wilhelm chom
neptu e-pad e ren (1620-1640) e voe preizhet Berlin gant preizhataerien an daou
du. E dibenn ar brezel e oa distrujet Berlin, hag ar boblañs a oa peuzflastret
abalamour d’ar muntroù, d’an naonidigezh ha d’ar c’hleñvedoù-red.

Sioul e chomas an traoù e-pad ren Friedrich-Wilhelm (1640-1688). Meur a ziviz a
gemeras-eñ (bet lesanvet Dilennour-Meur) a-benn lakaat ar Brandenburg da vezañ
kevatal ouzh galloudoù pennañ Europa. Lakaat a reas krenvaat ar gêr. Gant argant
an tailhoù e teuas a-benn da lakaat sevel tri c’harter nevez : Friedrichswerder,
Dorotheenstadt ha Friedrichstadt. Unvanet e voe ar Spree hag an Oder gant ur
ganol, kreñvaet e voe ar c’henwerzh war un dro. Krouet e voe ivez Lustgarten ha
bali Unter den Linden. Dont a reas a-benn ivez da boblañ Berlin en-dro, dre
zegemer repuidi : e 1671 e teuas 50 familh yuzev a Vienna, e 1685 e teuas
hugunoded a dec’he abalamour da heskinerezh Loeiz XIV. E 1700 e oa ur berlinad
diwar pemp a orin eus Bro-C’hall. Levezon an hugunoded a c’haller gwelout
c’hoazh hiziv an deiz : Französischer Dom (iliz c’hall) hag anvioù-lec’h evel
Gendarmenmarkt. Etre 1680 ha 1710 e voe lieskementet poblañs Berlin dre dri, hag
en holl e oa 56 000 annezad. Gant Friedrich III hag e wreg Sophie Charlotte, hag
int dedennet-bras gant an arzoù hag ar skiantoù, e voe krouet Akademiezh an
arzoù e 1696 hag Akademiezh ar skiantoù e 1700. Bloaz war-lerc’h e teuas da
vezañ roue Prusia (gantañ e-unan e voe divizet) gant an anv Friedrich Iañ
(Dilennour etre 1688 ha 1701, roue etre 1701 ha 1713). Dont a reas Berlin da
vezañ annez ar roue ha kêr-benn ur stad nevez anvet Brandenburg-Prusia.

War-lerc’h Friedrich Iañ e renas e vab, Friedrich-Wilhelm Iañ (ren : 1713-1740).
Dindan e ren e chomas ar vuhez kefredel a-sav. Ar roue nevez, lesanvet ar
Roue-Serjant, a voe kentoc’h dedennet gant an aferioù arme, ha lakaat a reas da
bal kaout un arme 80 000 den enni. Met ken rust e oa ken e lakaas ur bern
paotred da dec’hout kuit rak an enrolladur, asambles gant o ziegezhioù. Neuze e
voe gorrekaet an armerzh, betek ma vefe echu gant an enrolladur ret e 1730.
Prest e oa an arme memestra pa vo kemeret e lec’h gant e vab, Friedrich II
(ren : 1740-1786), lesanvet Friedrich Meur. Dedennet e oa gant Silesia (ur
rannvro eus Polonia hiziv an deiz), ha neuze e krogas da vrezeliñ a-enep Aostria
ha Rusia. Dont a reas a-benn e 1763. Ouzhpenn brezeliñ e lakaas sevel Opera
Broadel Berlin, iliz-veur Santez Edwij ha skol-veur Humboldt. Ur raktres kemmañ
Unter den Linden en doa ivez, met ne voe ket kaset da benn. A-du e savas ivez ar
roue gant mennozhioù ar Gouleier : lakaat a reas un termen d’ar jahinañ, frankiz
a-fet relijion a voe, ha kemmet mont en-dro ar barnerezh. Meur a gefredour en em
gavas e Berlin dindan e ren : ar prederour Moses Mendelssohn, ar barzh Gotthold
Ephraim Lessing, ar vreudeur Wilhelm hag Alexander von Humboldt. Ur greizenn
bouezus a-fet sevenadur e teuas Berlin da vezañ, lesanvet e voe Athena ar Spree.

Goude marv Friedrich Meur ez eas Prusia war ziskar. E 1806 e voe trec’het e Iena
(400 km eus Berlin, war-du mervent) gant arme Napoleon. D’ar 27 a viz Here 1806
e oa Napoleon dindan Dor Brandeburg, an aloubadeg c’hall a badas tri bloaz.
Ouzhpenn bezañ rediet da baeañ evit an dispignoù-brezel e rankas ar Verliniz
reiñ bod d’ar soudarded c’hall. Gant ar C’hallaoued e voe degaset ur mont en-dro
nevez, diazezet war ur melestradur-kêr dilennet. Ur wech aet kuit ar C’hallaoued
e seblantas dibosupl distreiñ d’ur mont en-dro diamzeriet. Gant ar
fonksionerien, ar skolveuridi hag ar genwerzherien e voe abeget galloud an
noblañs. Rankout a reas neuze Friedrich-Wilhelm II (ren : 1797-1840) adreizhañ
meur a dra, en o zouez torridigezh al labour ret ha strishadur galloud ar
c’horfuniadoù. Kevatalded keodedel a voe roet d’ar yuzevien ivez. Met a-fet
bonreizh e chomas treut an adreizhadennoù, hag e chomas ar galloud etre daouarn
ar Stad prusian. Ma chomas stanket an traoù war dachenn ar politikerezh ez eas
war-raok ar vuhez kefredel, dreist-holl tro-dro da Universität zu Berlin
(skol-veur Humboldt hiziv an deiz), gant tud evel Hegel pe Ranke. D’ar mare-se e
voe ivez kemmoù a-fet kêraozañ (Neue Wache, Mirdi Kozh) gant Friedrich Schinkel.
Al lec’hioù-se a c’haller gwelout c’hoazh hiziv an deiz.

Spi o doa an dud e cheñchfe an traoù pa voe lakaet Friedrich-Wilhelm IV (ren :
1840-1861) da roue, met ne c’hoarvezas ket. E 1848 e krogas dispac’h ar
vourc’hizien, o fal kaout ur stad alaman ha gwirioù diazez da geñver
demokratelezh. Rankout a reas ar roue plegañ, ha kemmoù a voe war dachenn ar
gwir d’en em vodañ ha gwirioù ar c’hazetennoù. An deiz goude ma vefe bet asantet
ar cheñchamantoù-se e tennas an arme war an 10 000 manifester strollet a-benn
lidañ ar c’hemmoù-se. Un nozvezh e padas an emgann, 200 den a voe lazhet.
Rankout a reas ar roue goulenn digant an arme chom a-sav, hag ec’h embannas e
save a-du gant ar frankizouriezh hag ar vroadelouriezh. Ur vodadeg vroadel
prusian dilennet en em vodas d’ar 1añ a viz Mae 1848. Met divodet e voe e miz
Kerzu, rak gwan e oa abalamour d’an diemglevioù etre ar strolladoù : c’hwitet e
oa bet an dispac’h war dachenn ar politikerezh. Er c’hontrol ez eas war gresk
armerzh Berlin, an dispac’h greantel a voe. Abaoe an XVIIIvet kantved e oa deuet
Berlin da vezañ ul lec’h a-bouez e-keñver labouradegoù. Gant diorren an
hentoù-houarn (digoret e voe linenn Berlin-Potsdam e 1838) e tiorrenas al
labouradegoù war un dro, en o zouez re dredan evel Siemens pe AEG.

Klañv e oa Friedrich-Wilhelm IV, hag e vreur Wihelm a gemeras e lec'h e 1857. E
1861 e teuas da vezañ Wilhelm Iañ, hag e renas betek 1888. Degemer a reas ar
cheñchamantoù, ha gantañ e voe anvet Otto von Bismarck da gentañ ministr Prusia
e 1872. Pal Bismarck a oa implijout Prusia evit dont a-benn da unvaniñ Alamagn.
Asambles gant Aostria e tapas proviñs Schleswig-Holstein digant Danmark e 1864,
hag e 1866 e troas a-enep Aostria a-benn sevel Kengevread Alamagn an Norzh er
bloaz goude. Goude-se e troas e selloù war-du ar Su. Dont a reas a-benn da
zisrannañ Bro-C’hall hag e teuas a-benn da lakaat anezhi da vrezeliñ a-enep da
Brusia (1870). Dont a reas a-benn, hag e tapas Elzas-Loren digant Bro-C’hall.
Holl stadoù Alamagn a voe bodet, ha Berlin lakaet da gêr-benn. Anvet e voe
Wilhelm Iañ da Gaiser d’an 18 a viz Genver 1871. Krouet e oa bet an Impalaerezh
Alaman. E-pad bloavezhioù kentañ an Impalaerezh («Gründerzeit», bloavezhioù
diazez) e kreskas an armerzh, gant sikour Bro-C’hall dre ma ranke paeañ evit an
dispignoù-brezel, kreskiñ a reas ar boblañs ivez. Lakaet e voe sevel tiez
e-leizh, anvet Mietkasernen : holl anezho diazezet war ranndioù bihan savet
tro-dro d’ur porzh diabarzh. Strolladoù politikel nevez a voe savet a-benn
sikour ar broleterien, evel SPD (Sozialdemokratische Partei Deutschlands). E
1875 e voe savet, hag e 1877 e tapas 40% eus ar mouezhioù da geñver votadegoù e
Berlin. Bismarck a lakaas tremen ul lezenn evit ma vefe divodet ar strollad.
Daoust ma oa Bismarck ur c’hilstourmer ec’h aozas ur sistem leveoù ha surentez
sokial, evit chom hep ober adreizhadennoù all. Diemglev a voe etrezañ hag ar
C’haiser Wilhelm II e 1888, pa fellas d’ar C’haizer e vefe astennet ar sistem
surentez sokial. Ken bras e oa an diemglev ken e kuitaas Bismarck bed ar
politikerezh e 1890.

Gant muntr arc’hdug Aostria e krogas ar Brezel-bed Kentañ. Eus tu
Aostria-Hungaria e oa Alamagn. Goude trec’h Bro-C’hall e voe diskaret monarkiezh
Alamagn dres goude fin ar brezel, e 1918. D’an 9 a viz Du e tilezas Wilhelm II,
hag er memes deiz ec’h embannas Philipp Scheidemann (SPD), eus prinistri ar
Reichstag, ganedigezh Republik Alamagn. Un nebeud eurvezhioù goude, e kastell
Berlin, ec’h embannas Karl Liebknecht e oa ganet Republik Sokialour Dieub
Alamagn. Gant o C’hevre spartakour e klaskas Karl Liebknecht ha Rosa Luxemburg
lakaat e pleustr damkanoù Karl Marx. A-benn stourm a-enep SPD e voe kendeuzet ar
C’hevre spartakour gant strolladoù all, ha krouet e voe Strollad Komunour
Alamagn (Komunistische Partei Deutschlands, KPD) e dibenn 1918. E miz Genver
1919 e klaskjont aozañ un taol-dispac’h, hag a voe mouget krenn-ha-krak. Lazhet
e voe Karl Liebknecht ha Rosa Luxemburg, ha taolet o c’horfoù el Landwehrkanal.

Degemeret e voe ar Vonreizh nevez e miz Gouere 1919 e kêr Weimar, dre ma oa re a
reuz e Berlin. Gant ar Vonreizh nevez-se e c’helle ar merc’hed votiñ, hag e voe
roe gwirioù diazez d’ar geodedourien dre vras. Met galloudus-tre e teue ivez ar
prezidant da vezañ, ha gouest e oa da ren dre zekredoù ma oa ret. Hitler a
brofitfe eus an dra-se un nebeud bloavezhioù goude. Gouarnamant Republik Weimar
(1920-1933) a voe ur c’hengevredad kreiz-tu kleiz, Friedrich Eibert (SPD) a voe
prezidant. SPD a voe strollad politikel brasañ Alamagn betek 1932. Met bec’h a
savas, peogwir ne blije ket ar gouarnamant-se na d’ar gomunisted, na d’an
unpennelourien. Reuz a savas ken abred hag e miz Meurzh 1920 : stourmerien an tu
dehou ha re ar strolladoù frank, kaset gant Wolfgang Kappa, a aloubas karterioù
ar gouarnamant e Berlin. Rankout a reas ar gouarnamant tec’hout betek Dresden,
hag un harz-labour hollek a viras ouzh Kapp da gas e butsch da benn.

Er bloavezhioù 1920 e teuas Berlin da vezañ ar gêr vras a anavezer hiziv an
deiz. E 1920 e tivizas ar gouarnamant bodañ ar c’harterioù hag ar c’hêriadennoù
tro-war-dro (Charlottenburg, Schöneberg, Spandau) dindan ur melestradur boutin.
A-daol-trumm e teuas neuze Berlin da vezañ unan eus kêrioù brasañ ar bed, gant
war-dro 3,8 milion a annezidi. Koulskoude ne voe ke ken brav-se ar vuhez :
flastret e oa bet ar vro e 1918, distabil e oa ar vuhez politikel, kleñvedoù-red
ha naonedigezh a oa, ha war-dro 235 000 den dilabour. A-hed an amzer e voe
harzoù-labour, manifestadegoù ha taolioù-dispac’h. Tamm-ha-tamm e stabilaas an
ekonomiezh pa voe degemeret ur moneiz nevez, Rentenmark e anv e 1923. E 1924 voe
lakaet e pleustr steuñv Dawes, da grennañ pouez an dleoù a oa bet rediet Alamagn
da asañtiñ goude ar Brezel-bed Kentañ. Er bloavezhioù da-heul e teuas Berlin da
vezañ ur gêr enni kalz a virvilh a-fed sevenadur rakward : jazz,dada, sonerezh
kabaret. E-touez an arzourien a roas brud da vBerlin e c’haller menegiñ an
disavourien Bruno Taut, Martin Wagner, Hans Scharoum ha Walter Gropius. A-fed
arzoù-kaer e voe George Grosz ha Max Beckmann. War dachenn al lennegezh e voe
Bertolt Brecht ha Kurt Tucholsky. War dachenn an deknologiezh e voe lañs ivez :
an abadenn skingomz kentañ a voe skignet e Berlin e 1923, hag an abadenn skinwel
kentañ e 1931. E dibenn an dekvloaziad e teuas ar c’hudennoù en-dro, goude krach
ar Bours d’ar 24 a viz Here 1929. Dindan un nebeud sizhunvezhioù en em gavas 500
000 berlinad dilabour. Ar manifestadegoù hag an taolioù-dispac’h a grogas
en-dro. Ar fallaenn ekonomikel a zeuas da-heul, hag an demokratelezh a voe
gwanaet. Paul von Hindenburg, hag en doa kemeret plas Ebert e 1925, a implijas
ar galloudoù en doa a-drugarez d’ar vonreizh hag e voe anvet Heinrich Brüning
(strollad : kreiz katolik) da gañseller. Pa voe o paouez en em gavout e krogas
an digresk-moneiz, digresket e voe ivez ar goproù hag an espern a voe kaset d’an
traoñ. Diaesoc’h-diaesañ e teuas an traoù da vezañ a-fet politikerezh, ha
muioc’h-mui a reuz a savas etre ar gomunisted hag izili ur strollad politikel
nevez, NSDAP (Nationalsozialistische Deutsche Arbeiterpartei) e anv.

18% a dapas NSDAP e votadegoù 1930. Heligentañ a voe da vat e 1932 etre
Hindenburg ha Hitler, dre me felle dezhañ tapout ar galloud. NSDAP a dapas 37%
eus ar mouezhioù e-pad an eil tro (25% e Berlin). Da-heul e voe dilennadegoù ar
Reichstag, hag e teuas NSDAP da vezañ strollad politikel pouezusañ Alamagn, gant
230 kannad. Klask a reas von Schleicher adlañsañ an armerzh dre zispign arc’hant
foran, ar pezh a spontas perc’henned an douaroù ha pennoù bras an
embregerezhioù. O welout ne yae ket en-dro an adreizhadennoù ekonomikel hag o
vezañ bountet gant kuzulierien an tu dehoue tivizas von Hindenburg kas von
Schleicher kuit. D’an 30 a viz Genver 1933 e voe anvet Hitler da gañseller ar
Reich (Reichskanzler). Diouzh an noz e voe lidet an darvoud gant izili NSDAP, ha
dibuniñ a rejont gant pennoù-gouloù dindan dor Brandenburg. Hitler a aozas e
strollad-ministred, ennañ nazied ha broadelourien eus tu von Papen. Daoust ma ne
oa ket ar brasañ niver gantañ, e teuas NSDAP da vezañ strollad politikel kreñvañ
Alamagn. Dilennadegoù «dieub» a voe aozet e miz Meurzh 1933. Daoust da dan-gwall
ar Reichstag ha da sikour paotred Stourmabteilung (SA) ne zeuas ket a-benn NSDAP
da gaout ar brasañ niver a vouezhioù. E Berlin e tapas NSDAP 31% eus ar
mouezhioù, ar pezh a oa izel keñveriet gant an disoc’hoù er peurrest eus
Alamagn. Koulskoude e teuas a-benn Hitler da gendrec’hiñ von Hindenburg da reiñ
muioc’h a c’halloud dezhañ, war zigarez «gwareziñ ar Stad hag ar bobl». D’ar 24
a viz Meurzh e voe bodet ar parlamant en opera Kroll (distrujet e voe e-pad an
Eil Brezel-bed) e Berlin hag e voe roet an holl c’halloudoù da Hitler :
dic’halloud en em gavas neuze ar parlamant.

Diouzhtu e voe sañtet an efed e Berlin. Digarget e voe strolladoù politikel an
tu kleiz, SPD hag ar strolladoù komunour en o zouez, hag ar sindikadoù ivez.
Gawsket e voe ivez ar c’hazetennoù. Izili SA a harzas, a jahinas hag a lazhas a
re na oant ket a-du gant politikerezh Hitler. Ar c’hampoù-kreizennañ kentañ a
voe savet, en o zouez hini kastell-dour Prenzlauer Berg ha hini Sachsenhausen.
E-pad «sizhunvezh wadek Köpenick» (miz Even 1933) e voe lazhet 100 den. D’an 10
a viz Mae e tevas studierien levrioù «enepalaman» e Bebelplatz. An arzourien hag
an dud desket a grogas da guitaat ar vro. E miz Ebrel 1933 e voe anvet Joseph
Goebbels da vinistr ar propaganda. Gauleiter (penn pastell-vro Berlin) a oa
dija. Kemenn a reas boykott ar stalioù yuzev. E-pad an diskar-amzer e vo serr
ouzhpenn an hanter eus an 40 sinagogenn a oa e Berlin, hag ar gelennerien yuzev
a voe lakaet dilabour. E 1935 e tremenas lezennoù Nürnberg a embanne ne c’helle
ket ar yuzevien kaout ar vroadelezh alaman, hag a embanne ivez e oa difennet an
euredoù etre yuzevien hag aryaned. Adalek 1934 e krogas SA da dapout re a bouez,
ar pezh a zisplijas da Hitler. Lod brasañ pennoù SA, Ernst Röhm en o zouez, a
voe bac’het ha lazhet e savadurioù perc'hennet gant SS (Schutzstaffel) e
Lichtenberg. Anavezet eo an darvoud-se gant an anv Nozvezh ar c’hontilli hir. Pa
varvas von Hindenburg e 1934 e teuas Hitler da vezañ prezidant, ouzhpenn bezañ
kañseller. Embann a reas e oa Führer (sturier) nemetañ ar vro. Ne seblantas ket
pennoù-bras ar broioù all bezañ gwall chalet gant ar pezh a c’hoarveze e
Alamagn, re'zo a seblante laouen zoken e vefe urzh en-dro. Dont a reas a-benn
Hitler da stabilaat an armerzh dre reiñ lañs d’ur programm saverezh, dre
vroadelaat an embregrezhioù hag dre rediañ an dud da labourat. A-fet proganda e
voe ivez C’hoarioù olimpek Berlin un trec’h evit an nazied. Aozet e voent adalek
ar 1añ a viz Eost e sportva Charlottenburg. Alamagn a rastellas 42 vedalenn.
A-boan echu ar c’hoarioù olimpek e krogas an heskinerezh en-dro. E-kerzh nozvezh
an 9 a viz Du 1938 e voe aozet ar Reichspogromnacht (nozvezh ar strink) :
miliadoù a stalioù yuzev hag a sinagogennoù e Berlin hag er peurrest eus ar vro
a voe distrujet. Kroget e oa ar yuzevien da guitaat Alamagn adalek 1933.
Kreñvaet e voe an divroañ goude an 9 a viz Du, hag ez eas ar yuzevien da repuiñ
d'ar Rouantelezh-Unanet ha dreist-holl d'ar Stadoù-Unanet. War-dro 60 000 anezho
a chomas e Berlin, tost hini ebet a voe adkavet bev e 1945.

D’ar 1añ a viz Gwengolo 1939 e voe taget Polonia gant Alamagn : kregiñ a reas an
Eil brezel bed. Ne voe ket gwall entanet poblañs Berlin gant an darvoud, rak
soñj he doa eus ar vizer a oa bet e-pad ar Brezel-bed Kentañ. Boued a vankas, an
heskinerezh ne chomas ket a-sav avat. E miz Genver 1942 e voe aozet ur
guzuliadeg e-kichen lenn Wannsee e Berlin. E-pad ar guzuliadeg-se e voe aozet ar
Shoah. Ouzhpenn ar yuzevien a voe divizet tagañ : tziganed, tud heñvelreizh,
beleien (jezuited dreist-holl) hag enebourien bolitikel. En holl e varvas 6
milion a dud. Hiziv an deiz e c’haller gwelout Eñvoradur ar Shoah e Berlin. Ne
voe den ebet evit herzel ouzh Hitler. Claus Schenk von Stauffenberg a glaskas
lazhañ Hitler d’an 20 a viz Gouere 1944 : lakaat a reas ur vombezenn er
Wolfschanze (unan eus lojeizoù arme Hitler, nepell diouzh Görlitz, 215 km e
reter Berlin). Tarzhañ a reas ar vombezenn e-pad un emvod, met a-boan ma voe
gloazet Hitler. En noz da-heul e voe fuzulhiet von Stauffenberg hag e vignoned e
Bendlerblock e Berlin. Kantadoù a dud, zoken ma n’o doa liamm ebet gant an
istor-se, a voe lazhet e toull-bac’h Plötzensee. En daou lec’h-se ez eus bremañ
eñvoriadurioù.

Emgann Berlin a grogas d’ar 16 a viz Ebrel 1945. D’an 21 en em gavas ur milion
hanter a soudarded soviedel e reter ar gêr-benn. Enkelc’hiet e voe a-benn ar 25.
Daou zevezh goude en em gavas ar sovieded e kreiz-kêr, ha stourm a rejont a-enep
d’an nebeud stourmerien a chome : soudarded SS, tud yaouank-tre pe re gozh. D’an
30 a viz Ebrel ec’h en em ganne an dud tro-dro da garter ar gouarnamant. Mont a
reas Hitler da repuiñ d'e vunker, staliet a-dreñv ar c’hañsellerdi. Gantañ e oa
Eva Braun. Euredet e oant bet an deiz a-raok. D’an 30 goude kreisteiz en em
zistrujjont. Daou zevezh war-lerc’h e voe tapet Berlin gant soudarded an Arme
Ruz. Ganto e voe sezizet ha devet ar Reichstag. Kodianañ a reas Alamagn d’a 7 a
viz Mae. An arsav-brezel a voe sinet e Reims hag e lojeizoù an Arme Ruz e
Berlin-Karlshorst (deuet da vezañ ur mirdi hiziv an deiz).

Ar boblañs a c’houzañvas dreist-holl. War-dro 125 000 den a varvas. Karterioù'zo
a voe peurzistrujet, ouzhpenn an hanter eus ar savadurioù ivez, hag un drederenn
eus an embregerezhioù. War-dro ur milion a vaouezed hag a vugale o doe ranket
mont kuit, neuze ne chome nemet 2,5 milion a annezidi (div drederenn anezho a oa
maouezed) e miz Mae 1945, padal e oant 4,3 milion e 1939. Ar maouezed
dreist-holl a gempennas ar gêr. Graet e veze Trümmerfrauen (merc’hed an
dismantroù) anezho. Kement a zismantroù a oa ken e voe savet menezioù
(Trümmerberge : menezioù dismantroù) ganto, evel an Teufelsberg e koad
Grunewald. Tamm-ha-tamm ez eas gwelloc’h an traoù : ar metro a yas en-dro adalek
ar 14 a viz Mae 1945, ar gelaouenn gentañ a voe embannet d’ar 15 hag ur sonadeg
a voe aozet gant ar Berliner Philarmonie d’ar 26.

Goude kuzuliadeg Yalta (miz C’hwevrer 1945) e voe rannet Alamagn e pevar zakad,
ha Berlin e ugent takad melestradurel. Gant ar Saozon e voe Charlottenburg,
Tiergarten ha Spandau. Wedding ha Reinickendorf a voe roet d’ar C’hallaoued, ha
Zehlendorf, Steglitz, Wilmersdorf, Tempelhof, Kreuzberg ha Neukölln d’an
Amerikaned. An takadoù-se a zeufe da vezañ Berlin ar C’hornôg. Eizh takad a voe
aloubet gant an Arme Ruz : Mitte, Prenzlauer Berg, Friedrichshain, Treptow ha
Köpenick. Ar c’harterioù-se a zeufe da vezañ Berlin ar Reter. An tachadoù
tro-dro da Verlin a voe ivez aloubet ganti, da lavaret eo e oa enklozet Berlin
ar C’hornôg.

En em vodiñ a reas an drec’herien e kastell Cecilienhof (Potsdam) e miz Gouere
hag e miz Eost 1945 a-benn eskemm diwar-benn dazont Alamagn, dizemglev a savas
buan etre Saozon, Amerikaned ha Gallaoued diouzh un tu, hag ar Rusianed diouzh
an tu all. Evit ar re gentañ e oa pouezus adreiñ lañs buan da armerzh Alamagn,
padal e felle d’ar Rusianed pouezañ war an digoll. Buan e krogjont ivez da
lakaat gwask war an dud a oa o chom war o zachad : kantadoù a baotred yac’h hag
a brizonidi a voe kaset da gampoù-labour en Unvaniezh Soviedel. En tachadoù all
e voe aozet dilennadegoù e 1946-1947. Muioc’h a vec’h a savas c’hoazh e miz Even
1948 pa voe adksignet an Deutschmark en tachadoù amerikan, saoz ha gall, hep ma
ne vefe bet kelaouet ar Sovieded. Int a grouas neuze an Ostmark, hag a gemeras
ivez an arguzenn-se evit aozañ kaeladur Berlin ar C’hornôg. O fal a oa dont
a-benn da gontrolliñ Berlin en he fezh. Neuze e voe aozet ar pont dre aer gant
ar Gevredidi : e-pad 11 miz e voe kaset boued, pourvezadurioù ha glaou ganto. En
holl e voe kaset 2,5 milion a donennoù traoù hag e voe aozet 278 000 nijadenn.
Ar Soviediz a chomas a-sav gant ar c’haeladur e miz Mae 1949.

Rann Berlin hag Alamagn a voe ofisiel e 1949. Tachad ar c’hornôg a zeuas da
vezañ Bundesrepublik Deutschland (BRD), Konrad Adenauer a voe kañseller, ha Bonn
a voe lakaet da gêrbenn. Buan e wellaas stad an traoù a-drugarez da steñv
Marshall. Diouzh an tu all e teuas an tachad soviedel da vezañ Deutsche
Demokratische Republik (DDR), lakaet e voe Berlin ar Reter da gêrbenn ha Willem
Pieck a voe lakaet da brezidant. Met e gwirionez e voe renet ar vro gant ar
strollad sokialour unvan alaman (SED, Sozialistische Einheitspartei
Deutschlands) renet gant Walter Ulbricht. A-benn stourm ouzh an enebourien e voe
aozet ar Surentez Stad (STASI, Staatssicherheit) e 1950, staliet e Lichtenberg.
An enebourien a voe bac’het en un toull-bac’h nepell. E-pad ur pennad e voe
gouest an dud da bourmen etre Berlin ar C’hornôg ha Berlin ar Reter. Cheñch a
reas an traoù adalek 1951, pa rankas tud ar C’hornôg kaout un aotre evit mont da
welout o familh a oa eus tu ar Reter.

Reuz a savas er Reter e 1953. Re a bouez a oa bet lakaet war an industriezh, ha
re nebeud war ar produiñ madoù. Aet e oa skuizh ivez ar vicherourien pa rankent
obe rmuioc’h-mui strivoù. Spi a voe pa varvas Stalin e miz Meurzh, met ne voe
kemm politikel ebet e DDR. Er c’hontrol e c’houlennas SED ma’z afe war gresk ar
produiñ en industriezhioù. Galvoù a voe d’ober harz-labour ha da adreizhañ ar
politikerezh. D’ar 17 a viz Even 1953 e savas reuz goude ar manifestadegoù aozet
gant micherourien Karl-Marx Allee (Berlin). Dont a rejont a-benn da vodañ 10%
eus micherourien DDR. Ne zeuas ket a-benn ar gouarnamant da lakaat paouez ar
reuz, neuze e voe galvet an Arme Ruz : ur bern manifesterien a voe lazhet, 4000
den a voe harzet, ul lodenn vat anezho o vezañ kaset d’an toull-bac’h da viken.

An diouer a frankiz a lakaas muioc’h-mui a dud da dec’hout kuit evit mont war-du
ar C’hornôg. E 1953 ez eas kuit 330 000 den, en o zouez kalz tud yaouank ha
desket, ar pezh a lakaas armerzh DDR da vezañ gwanaet. Kement a dud a felle
dezho mont kuit ken e voe toullet fozoù ha staliet orjal dreinek etre div lodenn
Berlin e-pad nozvezh an 13 a viz Eost 1961. Kement-se a voe graet gant asant
broioù Feur-Emglev Varsovia. Tri devezh war-lerc’h e krogas labourioù sevel ar
Voger. Manifestadegoù bras a voe aozet e Berlin ar C’hornôg, met re ziwezhat e
oa. Stegnoc’h e voe an traoù c’hoazh d’ar 25 a viz Here 1961, pa nac’has re ar
Reter leuskel ofiserien amerikan da dremen : tankoù amerikan ha rusian en em
gavas neuze tal ouzh tal e Checkpoint Charlie. Da c’houde e klaskas kalz tud
tec’hout kuit eus DDR, kement-se a c’haller gwelout er mirdi bet savet e
Checkpoint Charlie (Haus am Checkpoint Charlie). Etre 1961 ha diskar ar Voger
d’an 9 a viz Du 1989 e varvas 200 den en ur glask tremen anezhi. E 1963 e teuas
ar prezidant amerikan John F. Kennedy da vBerlin, hag e tistagas e frazenn
hollvrudet : « Ich bin ein Berliner » (Ur berlinad a zo ac’hanon).

E 1971 e voe anvet Erich Honecker (1912-1994) da sekretour meur SED, e plas
Walter Ulbricht. Neuze e soñjas d’an dud e vefe aesoc’h klask tostaat DDR ouzh
BRD. E miz Gwengolo 1971 e vo sinet un emglev e lez-varn Schöneberg. Pal an
emglev a oa lakaat an daou c’houarnamant da genlabourat a-benn aesaat an treuziñ
etre Berlin ar C’hornôg ha peurrest BRD, hag ivez aesaat an traoù evit ar re a
feel dezho tremen eus Berlin ar C’hornôg da vBerlin ar Reter pe da DDR. E 1972 e
voe sinet un emglev tremen a roe aotre da dud DDR mont d’ar C’hornôg ma oa un
degouezh familh a-bouez. Rankout a rae tud ar C’hornôg asantiñ ivez ur feur
eskemm 1 Deutschmark evit 1 Ostmark, padal e oa kalz gwanoc’h moneiz ar Reter.
Un emglev Unvaniezh all a voe sinet e miz Kerzu 1972 : an div Stad a anavezas
eben, he dishualded hag he riegezh hag an harzoù a voe degemeret evel ma oant.

E 1966 e voe savet un emglev bras etre daou strollad politikel brasañ BRD : CDU
(tu dehou) ha SPD (tu kleiz). Ne chome mui enebiezh bet er parlamant, neuze e
savas enebiezh e skol-veur frank Berlin. E-touez pennaennoù ar studierien e oa
brezel ar Viet-Nam hag ar programmoù skol-veur, blaz ar c’hozh ganto hervez ar
studierien. Alies e voe moustret o manifestadegoù gant ar gouarnamant rak
displijet e oa ganto. D’an 2 a viz Even 1967 e voe lazhet ur studier anvet Benno
Ohnesorg gant ar polis, nepell diouzh an Deutsche Oper (Charlottenburg),
da-geñver ur vanifesadeg a-enep donedigezh shah Iran e Alamagn. Ar wech kentañ e
oa da Ohnesorg kemer perzh en ur vanifestadeg, e varv a roas neuze kalz nerzh da
emsavadeg ar studierien. D’an 11 a viz Ebrel 1968 e voe tennet war Rudi Dutschke
(unan eus ar re a oa e penn emsavadeg ar studierien) pa’z ae kuit eus burev e
gevredigezh studierien e Kurfürstendamm. Tennet e voe gant ur micherour yaouank.
Ne varvas ket Dutschke, met ar studierien a lakaas bec’h war embannadurioù Axel
Springer, dre ma oa bet embannet gantañ kazetennoù a embanne : « Harzit Dutschke
bremañ ! » Emsavadeg ar studierien a chomas a-sav e 1970, met merket e voe ar
gevredigezh : tostoc’h ouzh ar politikerezh e oa ar re yaouank, kemmet e voe
mont en-dro ar skolioù-meur, muioc’h a wirioù a voe evit ar merc’hed. Ur
strollad tud a felle dezho kenderc’hel da stourm a grouas ar Rote Armee Fraktion
(RAF) e Berlin. E penn ar strollad e oa Andreas Baader, Ulrike Meinhof ha Gudrun
Ensslin. E-kerzh ar bloavezhioù 1970 e tapjont ha lazhjont tud a oa e penn
embregerezhioù ha politikourien. Baader ha Meinhof en em zistrujas pa oant en
toull-bac’h. Ar re all a guzhas e DDR betek ma kouezhfe ar Voger e 1989.

Ar C’hemm (alamaneg : die Wende) hirc’hortozet a c’hoarvezas e miz Mae 1989.
Gouarnamant Hungaria a embannas e laoskfe tud DDR da vont d’ar C’hornôg dre
dremen dre Hungaria. Kemend-se ne blijas ket da SED, hag a zivizas strishaat ar
reolennoù beajiñ. Met annezidi DDR a glaskas tec’hout dre dremen dre gannatioù
BRD e Berlin ar Reter, Praha, Varsovia ha Budapest. D’an 10 a viz Gwengolo ec’h
embannas Gyula Horn, ministr aferioù diavaez Hungaria, e tigore an harzoù etre e
vro hag Aostria. Kemend-se a dalveze e c’halle tud DDR tizhout BRD. E diabarzh
DDR e voe savet ur strollad anvet Neues Forum (forom nevez), gant skoazell an
Iliz. Pal ar strollad a oa stourm evit gwirioù mab-den ha lakaat SED da cheñch
politikerezh. Egon Krenz a gemeras plas Erich Honecker. D’ar 4 a viz Du voe
bodet 500 000 den war Alexanderplatz, goulenn a raent ma vefe adreizhet ar
politikerezh. D’ar mare-se e oa war-dro 10 000 den o kuitaat DDR bemdez. Rankout
a reas Politbüro DDR asañtiñ leuskel an dud da vont da vBDR. Embannet e vo an
dra-se gant Günter Schabowski d’an 9 a viz Du, e-kerzh un abadenn skinwel. Pa
voe goulennet outañ pevare e teufe da wir an diviz, e valbouzas hag e lavaras :
«Diouzhtu.» Kerkent e profitas tud ar Reter hag e krogjont da dreuziñ ah harz
etre div lodenn ar gêr. Ne oa bet roet urzh ebet d’ar warded, setu ma laoskjont
anezho d’hen ober.

Dilennadegoù dieub kentañ DDR abaoe 1949 a c’hoarvezas e miz Meurzh 1990, trec’h
e voe ar c’hengevredad savet tro-dro CDU, ha kaset gant Lothar de Maizière.
A-boan ma oa bet unvanet Alamagn e teuas Berlin da vezañ ur gêr-stad. An emglev
unvanidigzh a voe sinet e palez ar prinz hêr (straed Unter den Linden) e miz
Eost 1990. E miz Gwengolo en em vodas kannaded ar Stadoù-Unanet, re Vro-C’hall,
re Vro-Saoz ha re eus Rusia : sinañ a rejont an emglev 2+4, a dalveze e oa echu
gant aloubadeg Alamagn. E 1991 e votas (338 mouezh a-du, 320 a-enep) kannaded
parlamant Alamagn (Bundestag) evit ma vefe kaset ar gouarnamant da Verlin
en-dro. D’an 8 a viz Gwengolo 1994 e voe aozet lidoù pa’z ae kuit ar soudarded
kornôg diwezhañ bet chomet e Berlin.

Parlamant Alamagn a guitaas Bonn e 1999, ha d’an 19 a viz Ebrel en em stalias er
Reichstag nevesaet. Tamm-ha-tamm e voe aozet ar vuhez politikel hag armerzhel er
c’harter (Regierungsviertel : karter ar gouarnamant) tro-dro d’ar parlamant.
Kalz cheñchamantoù a zo bet abaoe m’eo bet adunvanet Berlin. Lod brasañ ar
c’harterioù a zo bet nevesaet, ha Mitte a zo deuet da vezañ kreiz ar gêr en-dro.

Diazezet eo ar c’harter-se tro-dro d’ar Reichstag, (ennañ e vez bodet ar
Bundestag). A-gozh eo bet gouestlet al lodenn-se eus Berlin d’ar politikerezh ha
d’an diplomatiezh. Ennañ e kaver :

Adsavet penn-da-benn eo bet ar c’harter. Pa oa rannet Berlin ne oa nemet un no
man's land anezhañ. E-touez ar savourien o deus labouret a-benn nevesaat ar
c’harter emañ Richard Rogers, Rafael Moneo, Renzo Piano hag Arata Isozaki.
Savadurioù :

Savet e vo un greizenn ditouriñ diwar-benn mont en-dro ar stad nazi nepell eus
Potsdamer Platz. Kroget eo al labourioù d’an 2 a viz Du 2007. Staliet e vo
e-lec’h ma oa burevioù Gestapo ha re SS.

D'an 10 a viz Even 1998, e voe tremenet ul lezenn da nevesaat an traoù (Bezirke
en alamaneg). D'ar 1añ a viz Genver 2001, an niver a garterioù a dremenas eus 23
da 12 :

Kevandirel eo hin Berlin, ha bras eo an diforc'h temperadurioù etre ar goañv
(yen ha sec'h) hag an hañv (kentoc'h tomm hag arnevek). E-pad an hañv eo e vez
ar muiañ a c'hlav. D'an 11 a viz Gouere 1959 e voe an devezh tommañ (38.1 °C) ha
d'an 11 a viz C'hwevrer 1929 e voe an devezh yenañ (-26 °C). Keidenn-bloaz :
9.7 °C.

Eil kêr bobletañ Unvaniezh Europa eo Berlin ma kemerer da ziazez gorread ar gêr
(ha n'eo ket hini ar veurgêr).

E Berlin e kaver ivez annezidi a orin eus Turkia (113 779), Polonia (44 400),
Serbia (23 370), Rusia (14 615), Italia (14 446), Stadoù-Unanet (13 761),
Bro-C'hall (12,611), Vietnam (12 165), Kroatia (11 029), Bosnia ha Herzegovina
(10 576), Rouantelezh Unanet (9 797), Gres (9 749), Aostria (8 813), Ukraina (8
709), Liban (7 691), Spagn (6 637), Sina (6 013), Bulgaria (6 621) ha Thailand
(5 878).

E Berlin ez eus bet savet meur a rouedad treuzdougen a-benn aesaat an tremen e
kêr. En holl ez eus 979 pont savet a-us 197 km hent-dour, ha 5334 km a hentoù
(73 km anezho o vezañ gourhentoù, "Autobahn"). E 2006 e oa 1 milion 416 karr
(dre geflusker) enrollet e kêr. Gant 358 karr evit 1000 annezad e 2008 (570/1000
en Alamagn) ez eo Berlin at stad alaman hag ar gêr europat gant an nebeutañ a
girri dre annezad.

E Berlin e c'haller tapout trenioù da vont da gêrioù all, en Alamagn koulz hag e
broioù all en Europa. Trenioù rannvrole a gas an dud d'ar Brandenburg ha d'ar
Mor Baltel. Berlin Hauptbahnhof eo ti-gar brasañ Europa. Ennañ e c'haller tapout
trenioù da vont da Nürnberg, Hamburg, Freiburg, Moskva, Vienna, ha Salzburg.

Brudet eo Berlin evit an niver a hentoù gouestlet d'an dud war varc'h-houarn (en
holl ez eus 620 km a  roudennoù divrodegoù). Bez eus war-dro 710 marc'h-houarn
evit 1000 annezad. War-dro 500 000 den a ya war varc'h-houarn bemdez, da lavaret
eo 13% eus an tremen e Berlin e 2008 ha tizhout 15% e 2010 eo ar pezh a oa bet
embannet gant Sened Berlin. Berliner Verkehrsbetriebe ha Deutsche Bahn eo an
daou embregerezh a ra war-dro an treuzdougen e Berlin.

E Berlin ez eus daou aerborzh etrebroadel : Tegel (TXL) ha Schönefeld (SXF), ma
tremenas ouzhpenn 21 milion a veajourien e 2009. Gan an daou aerborzh-se e
c'haller mont da 166 lec'h disheñvel(123 anezho en Europa) e 50 bro (hañv 2010).
Lakaet eo bet da bal ez afe an holl girri-nij d'un aerborzh nevez savet e
Schönefeld a-benn miz Even 2012, hag anvet e vo an aerborzh-se Aerborzh Berlin
Brandenburg.

Ar C’hoarioù Olimpek a zo bet azoet e Berlin e 1936. Berlin a zo bet ivez
e-touez ar c’hêrioù o deus degemeret Kib ar Bed mell-droad e 2006. Ar gourfenn a
zo bet aozet en Olympiastadion. E 2009 e voe aozet kampionadoù bed atleterezh er
memes lec’h. Bep bloaz e vez aozet Maraton Berlin, hag ar genstrivadeg
atleterezh ISTAF, hag a gont evit ar Golden League. Ul lodenn eus WTA Tour
(tournamantoù c’hoarierezed tennis) eo Open Berlin, aozet eno abaoe 1979. Diwar
atiz FIVB World Tour e vez aozet un tournamant volley bep bloaz, nepell diouzh
Alexanderplatz. Skipailh mell-droad Berlin a zo anvet Hertha BSC Berlin. Ur
skipailh mell-baner a zo ivez, anvet eo ALBA Berlin. Aet eo ar maout gant ar
skipailh-se e-pad an holl gampionadoù broadel etre 1997 ha 2003. E Berlin e
kaver ivez ur skipailh hockey war skorn, anvet Eisbären Berlin. Ar skipailh-se a
zo bet krouet da vare DDR.

Goude ma voe bet diskaret moger Berlin (1989), e verzas an dud e oa ur bern tiez
dilezet e kreiz-kêr Berlin. Lod brasañ anezho a oa e Mitte. En tiez-se e teuas
arzourien liesseurt d’en em staliañ, sonerien en o zouez : evel-se e voe krouet
ur seurt sevenadur underground, hag eno e tispakas ar sevenadur tekno, gant
toulloù-noz brudet evel Tresor. Hiziv an deiz ez eo brudet c’hoazh ar c’hlubbing
e Berlin, gant toulloù-noz evel Kitkatclub pe c’hoazh Berghain. Menegiñ a
c’haller ivez Tacheles.

Hiziv an deiz e kendalc’h ar vuhez sevenadurel da vont, daoust d’ar c’hudennoù
a-fet arc’hant. Darvoudoù evel CSD (Christopher Street Day) pe Love Parade a
laka ur bern tud da vont betek Berlin. Daoust ma’z a war zigresk poblañs Berlin
ha ma’z a war gresk an niver a dud dilabour e kendalc’h ur bern tud, studierien
koul hag arzourien, da zont da Verlin : a-fet sevenadur ivez ez eo Berlin
kêrbenn Alamagn.

E-pad ar brezel yen e oa kevelerezhioù Berlin ar c'hornog gant kerioù-penn
broioù ar c'hornog ha kevelerezhioù Berlin ar reter gant kerioù-penn broioù
Feur-emglev Varsovia dreist-holl.



https://br.wikipedia.org/wiki/Blog

Ur blog (berradenn eus web log, da lavaret eo kerzhlevr ar gwiad) a zo ul
lec'hienn eus ar Gwiad ouzh hec'h ober un heuliad pennadoù rummet hervez urzh ar
gronologiezh. Pep pennad (a reer ivez notenn anezhañ) a vez, diwar batrom ur
c'herzhlevr pe un deizlevr nesaek, ouzhpennet d'ar blog ; degas a ra ar bloger
(an hini a zalc'h ar blog) un destenn, pinvidikaet alies gant gourliammoù hag
elfennoù liesvedia, ha peurvuiañ e c'hall pep lenner degas evezhiadennoù outañ.

Petra a c'haller gortoz kavout dindan an anv blog ? Un deizlevr nesaek dizanav,
oberennoù un tresour, meno ur gazetennerez, kerzhlevr ul luc'hskeudenner,
flemmskridoù politikourien, bommoù video ur c'hlasad skolaj, ur romant war
sevel, sorbiennoù pemdeziek mamm un tiegezh, ha c'hoazh.

Ha pa fazi gweladennourien da galz a vlogoù gant red an amzer (dilezet e vez
miliadoù a vlogoù bep miz) ez eo dieub peurvuiañ diraez ur blog, evel ma vije ur
rakstal ma tremen dirazi tud dianav sañset. Lennerien hag aozerien a sav ur
c'hevrat de facto : ha gwir eo pep tra ? War betra lakaat ar gaoz ? Gant peseurt
sell ? Kavet e vez ar seurt goulennoù-mañ e-ser studiañ an emvuhezskridoù.
Evelato, dre mard eo posupl addisplegañ pep pennad war ur blog eo kemmet a-galz
ar pezh a reer emglev emvuhezskridel anezhañ.

A-hend-all e kemm kalz fonnusoc'h niver lennerien ur blog eget lennerien ul
levr. Evit gwir, dre-benn da nerzh ha primded an eskemmoù war ar Gwiad e c'hall
ur blog mont da vrudet-kaer en ul luc'hedenn e-ser ar gumuniezh m'eo perzhek
ennañ. A-wezhioù ar c'hemmoù trumm-se a levezon an aozer, da skouer en ur
vountañ anezhañ da skrivañ tro-dro d'ur buzz. Ar savennoù a ginnig blogoù
peurbrevez gwarezet gant gerioù-tremen o deus arvalien puilh, ha gouez da lod e
vije ar bras eus « Kêrvlog » blogoù prevez ouzh hec'h ober.

Aesaet eo an embann peurvuiañ dre implij ur meziant arbennikaet (ur Reizhiad
merañ an endalc'had) : furmaozañ a ra an destenn hag ar skeudennoù dindan
renerezh ar bloger, sevel a ra dielloù ent emgefreek, pourchas a ra doareoù
furchal e-touez an holl bennadoù ha da echuiñ merañ a ra evezhiadennoù an
ergerzherien lenner. Gant an ostilhoù-se e c'hall peb unan embann endalc'had,
hep anaoudegezh teknikel rekis war-benn ergrafañ lec'hiennoù ar Gwiad. An
aezamant a implij-se a zo e-touez an abegoù pennañ o deus graet da implij ar
blogoù kreskiñ fonnus abaoe un nebeut bloavezhioù.

Petra bennak ma c'hell ar blogoù diskouez furmadoù disheñvel, n'hallont ket
bezañ enkodet gant an dorn en ul lavar merkañ evel HTML kuit a rankout sammañ
trevelloù kasaus hag adc'hoarvezus ; setu perak e implijer alies-mat ur Reizhiad
merañ an endalc'had a ro an tu da bajennaozañ al lec'hienn ent emgefreek.

Evit gwir e vez aozet ar bras eus ar blogoù a-drugarez da reizhiadoù merañ an
endalc'had heberc'hiet ha meret gant embregerezhioù a skañva a-galz an
argerzhioù teknikel ret evit ergrafañ lec'hiennoù ar Gwiad dre ar servijoù a
ginnigont.

Abaoe ar bloavezhioù 2000 ec'h emdro ar blogoù a-drugarez d'ar gwellaennoù a-fet
teknikoù ha dafar stlennek e seurt ma c'haller embann a bep seurt teulioù
liesvedia : skeudennoù ha dreist-holl son ha video, pergen gant berzh servijoù
herberc'hiañ (YouTube peurgetket) pezh a binvidika a-galz al lenn, pa ne dro da
furmad pennañ ar blog : sellet ouzh luc'hblog ha videoblog.

Gallout a ra ivez ur bloger ober e soñj berzañ a priori an evezhiadennoù en ur
embann e-unan ar re a gav reizh, pe berzañ krenn pep evezhiadenn (war ur pennad
pe war ar blog a-bezh.) Ne vez lakaet ar seurt diskoulm taer e pleustr ken nemet
goude bezañ gouzañvet re a roñfled pe a stroboù.

Ur roll eus ar blogoù darempredet gant an aozer (a reer blogroll pe dibuner
anezhañ) a vez kinniget alies dindan tresoù ur roll-meuzioù kostez. Gant pep
pennad e teu ul liamm dezhañ e-unan ha digemm (a reer padliamm anezhañ).

Ar blogroll pe an dibuner (blogroll e saozneg ivez) a zo ouzh e ober hollad al
liammoù war-zu blogoù all kinniget gant ur bloger war e bajenn, diskwelet alies
war ur bajenn dibar pe dindan tresoù ur roll-meuziaoù kostez war ar bennbajenn.
Gant teknikoù sindikadur endalc'had, evel RSS pe Atom e c'haller enlakaat
war-eeun pennadoù zo war blog an-unan.

Pa skriv Katell ur pennad war he blog en ur enlakaat ul liamm buket war-zu blog
Yann e chall divizout kas ur c'hilliamm da vlog Yann a-drugarez d'he blog dezhi.

Gant ar reizhiad-se evit merañ al liammoù etre blogoù (standardekaet koulz
lavaret) e c'haller diskwel, e takad evezhiadennoù ur blog, killiammoù (a reer
ivez roudennerioù pe trackbacks anezho) a-gevret gant diverrañ ar pennad a
vukont davetañ.

Da gentañ gant framm kronologel ar pennadoù ez eur rediet da ziskwel ar pennadoù
pe hervez ar gilgronologiezh pe hervez ar gronologiezh (war ar bajenn zegemer e
vez kavet gwell ar gilgronologiezh evit an abegoù meneget uheloc'h.) Pelloc'h, e
vez gwelet alies ar memes arc'hwelioù dre ma 'z int azas evit lenn gant ur
merdeer. Gant ar furmad-se eo strishaet ar barregezhioù krouiñ e-ser ergrafañ
blogoù.

Un abeg all a zo e vez savet ul lodenn vras esu ar blogoù a-drugarez de savennoù
evel Blogger, Over-Blog pe Skyblog. Ar porchedoù-se a redia holl o implijerien
d'ober gant ur furmad kinnig heñvel, dre ziouer da nebeutañ, ha dibaot ar re a
denn splet eus ar barregezhioù personelaat pa vez anezho.

Deuet eo ar blogoù war wel abred a-walc'h met n'o deus graet berzh ken nemet
nevez zo gant emled fonnus an dud kevreet ouzh ar Genrouedad dre ar bed a-bezh
hag an dispriz o tont war mediaoù nebeutoc'h implijet evel Usenet hag ivez al
lec'hiennoù personel a zo kavet re gemplezh.

Ar blogoù kentañ a zo deuet war wel er Stadoù-Unanet e diwezh ar bloavezhioù
1990, degemeret gant blogerien evel Jason Kottke, Tristan Louis, Meg Hourihan ha
Matt Haughey. O blog en em ginnige dindan tresoù ur c'harned bourzh a renable
pajennoù Gwiad (dre hanterouriezh ul listenn gourliammoù) a oa bet kavet
dedennus gant an aozer, evezhiadennoù a-gevret ganto. Adalek an deroù o deus
talvezet ar blogoù da ginnig ar seurt endalc'had. A zo muioc'h, an doare-se a
gaver stank hiziv an deiz c'hoazh e Kêrvlog.

Marc'had an embannerien blogoù enlinenn en deus padet ur maread a-raok en am
stummañ, moarvat dre ma ne ket kement a verzh ar blogoù diaraoger ha ma ra re
a-vremañ. Evit gwir, Blogger, a seller outañ evel unan eus ar reizhiadoù embann
kentañ hag evel atizer an taol berzh, n'eo deuet war wel ken nemet e 1999. Evit
a sell ar gallegerien ez eo Skyblog (deuet war wel e 2002) unan eus ar re gentañ
ha pa ne gaver ket ennañ an holl arc'hwelioù gortozet peurvuiañ. Berzh a ra
buan, pergen gant ar grennarded a embann o skeudennoù warnañ dreist-holl.sesli
sohbet

Abaoe miz Mae 2007 e c'hall Yann Vrezhoneger sevel ur blog gant un etrefas
hollvrezhonek dre Nireblog, bet troet en hor yezh e-touez degadoù a yezhoù ledet
pe ledetoc'h. Emañ WordPress.com o vezañ troet ivez.

Hiziv eo tuet ar blogoù da dennañ splet eus arc'hwelioù liesvedia ar Gwiad :
luc'hblog, podskignañ, videoblog, loc'hblog, webkam ha c'hoazh.

Emañ ar c'hevreadoù-se (Skyblog, Over-Blog, Blogger a zo en o dalc'h milionoù a
vlogoù personel e 2006) war greskiñ fonnus : puilhat en deus « marc'had » ar
blog e-kerzh ar bloavezhioù 2004 ha 2005, ha tra boutin eo deuet delc'her ur
blog da vezañ bremañ. Emañ lodenn vrasañ ar marc'had etre daouarn Blogger,
pergen dibaoe m'eo bet adprenet ar c'hevedad gant Google. Skyblog hag Over-Blog
n'int ket evif taliñ ouzh ar ramz-se, met aktourien a-bouez e chomont ma seller
ouzh ar marc'had galleger hepken.

Kevezerezh a sav ivez etre blogoù ha sonterien. Kalz a dud a eztaole o menoioù
gant nerzh, e doare ur sontadeg. Le Monde pergen a ro bod da galz a vlogoù-meno
disheñvel-mat eus re savennoù all lec'h m'eo alies personeloc'h pe dudiusoc'h ar
blogoù - displegañ a c'haller an dibarded-se dre ma ranker paeañ blogoù Le
Monde. Menoioù kreñv hag arwarzh a c'hall zoken en diwezh sturiañ ul lodenn eus
ar c'hedveno ; kement-se zo bet gwelet da-geñver an dilennadegoù-prezidant
stadunanat diwezhañ hag ar referendom war Feuremglev Bonreizhel Europa e Frañs.

Pa c'hell an den degemer war e vlog ur meradur kemennadoù en-linenn (evel
Adsense) pe liammoù kenwerzhel (Emezeladur Amazon) kement-se a lak ar bloger
e-tailh da c'henel korvoderioù. Evel-se, da skouer, ur blog a bled gant al
lennegezh a c'hall adkas e lennerien war-zu levrdiez enlinenn. Bloazataerioù
blogoù a c'hallfe diouzh an dro mont en-dro evel touezierioù Gwiad personel a zo
alies arc'hantet gant ar servijoù marketing-se.

Un doare all da c'henel korvoderioù a zo skrivañ pennadoù hag alioù war produioù
liesseurt (lec'hiennoù, meziantoù, pellgomzerioù, ha c'hoazh), diwar c'houlenn
embregerezhioù. N'eo ket dedennet bepred an embregerezhioù gant ur savboent
yaus, met gant ma vo ganet tremeniri war-zu al lec'hienn ha skignel ur Buzz
a-zivout o frodu. Lec'hiennoù zo a ginnig ur servij hanterouriezh etre
embregerezhioù ha skridaozerien blogoù gant ar finvez-se.



https://br.wikipedia.org/wiki/Aostria

Aostria (alamaneg: Österreich /ˈøːstɐˌʁaɪç/) a zo ur stad eus Kreiz Europa,
anezhi ur Republik demokratel ha kevreadel. Vienna eo anv kêr-benn ar vro, Wien
en alamaneg. Rannet eo e 9 stad kevredet, hag a zo emren war meur a dachenn.
Meneziek eo al lodenn vrasañ eus Aostria: 62,8% eus ar vro a zo goloet gant
menezioù an Alpoù, ha 32% hepken eus he gorread a zo izeloc'h evit 500 m. Ar
Großglockner (3 797 m) eo menez uhelañ Aostria. Ezel eus Unaniezh Europa ha
Kuzul Europa eo Aostria dibaoe 1995. E Takad an euro emañ.

En-dro da Aostria emañ ar broioù-mañ : Suis, Liechtenstein, Italia, Slovenia,
Hungaria, Slovakia, ar Republik Tchek hag Alamagn.

Poblet eo bet Aostria abaoe ar Paleolitik. Gwener Willendorf, un delwennig bet
kavet e Willendorf, rannvro Wachau, e Reter Aostria, a zo bet kizellet 22 000 -
24 000 vloaz zo. En Henoadvezh an Houarn (800-400 kent J.K.) e teue ar vro da
vezañ pinvidik abalamour d'an houarn ha d'an holen a veze eztennet e Hallstatt
hag e lec'hioù all zo. Alies e vez lesanvet an oadvezh-se Oadvezh Hallstatt. Ar
c'hentañ stad anavezet war e dachenn a oa Rouantelezh Norikon, diazezet war-dro
200 kent J.K. gant meuriadoù keltieger. Goude bezañ bet aloubet gant ar Romaned
e 15 kent J.K., e chome ar vro e dalc'h Impalaeriezh Roma betek ar Vvet kantved.
Rannet e oa Aostria a-vremañ etre teir froviñs Roman: Retia (Raetia), Norikon
(Noricum) ha Pannonia. (da vezañ kendalc'het)

Bep pevar bloaz e vez dalc'het mouezhiadegoù evit dilenn ar breujoù
(Nationalrat), ha bep c'hwec'h vloaz evit dilenn ar prezidant kevredel
(Bundespräsident).

Alamaneg eo yezh an darn vrasañ eus an dud (>90% eus ar boblañs), met sloveneg,
kroateg hag hungareg a vez graet ganto e rannvroioù zo hag ur statud kenofisiel
a zo ganto.



https://br.wikipedia.org/wiki/Europa_(kevandir)

Ur c'hevandir eo Europa, hervez lod ne vefe nemet un iskevandir eus an hollad
brasoc'h a vez graet Eurazia anezhañ.

Dont a ra an anv eus ar briñsez Europa, merc'h d'ar roue Sidon hag honnezh,
hervez ar vitologiezh c'hresian, a oa bet skrapet gant Zeus peogwir e vage
karantez outi. Europa ne gredas ket nac'h mont war gein an doue en doa kemeret
stumm un tarv kaer ha jentil-tre. Ober a reas Zeus ul lamm war-c'horre ar mor
betek enez e c'hanedigezh, Kreta. Eno e c'hanas Europa Minos ha Rhadamantos,
barnerien ar re varv. Roet e voe anv Europa d'ar c'hevandir a oa chomet dizanv
c'hoazh hervez ur soñj c'hoarvezet d'ar briñsez pa oa ur grennardez anezhi.

Dre m'eo Europa un iskevandir muioc'h eget ur c'hevandir eeun eo kemm-digemm ar
bevennoù anezhi. Evit an douaroniezh e heuilh he bevennoù ar Mor Kreizdouar,
strizh-mor Bosfor, Menez Elbruz, ha Menez-Oural. Evit abegoù politikel ha
sevenadurel eo ledetoc'h Europa a-wechoù.

E Breizh eo bet kavet ar roudenn goshañ (war-dro 400 000 bloaz 'zo) lezet gant
un tan graet gant un den (mougev Menez Dregan war an aod e Ploeneg).

Peogwir o deus bet c'hoant da berc'hennañ kalz broioù all war ar bed eo en em
gannet broioù Europa kenetrezo. Se eo abeg ar c'hentañ brezel-bed. Pa voe echu
ar brezel-mañ, emañ izelaet ha mezhekaet Bro-Alamagn gant Bro-C'hall. Setu perak
e komañs ur brezel-bed nevez. Ur wech echu an eil brezel-bed, setu troc'het
Europa etre Europa ar C'hornôg, eus tu an Amerikaned hag Europa ar Reter eus tu
an Unaniezh Soviedel. Kroget e voe da unvaniñ broioù Europa ar c'hornôg goude an
eil brezel-bed. E dibenn an XXvet kantved ez a d'ar strad ar bed komunist; setu
perak e vez klasket bremañ unaniñ broioù Europa ar reter gant reoù ar c'hornôg.



https://br.wikipedia.org/wiki/Holloueziadur

Un holloueziadur (pe kelc'hgeriadur) a lavarer e brezhoneg eus ul levr a glasker
lakaat muiañ ma c'haller a zeskamant pe gouiziegezh ennañ, diwar-benn danvezioù
a bep seurt.

Gellout a ra un holloueziadur bezañ arbennikaet par pled gant un dachenn hepken,
da skouer pa ne denn nemet d’ar skiantoù. Alies e vez renket an danvez dre urzh
al lizherenneg. E-pad pell eo bet embannet an holloueziadurioù e stumm levrioù.
Bremañ en o c’haver ivez enrollet war pladennoù ha muioc'h-muiañ dindan stumm ul
lec'hienn war ar Genrouedad.

Savet eo ar ger holloueziadur diwar ar gerioù holl, ha gouez-, ur wrizienn a
gaver er verb gouzout hag en anv gouiziegezh, gant al lostger -adur a gaver
e-barzh geriadur pe yezhadur. Tost eo d'ar ger gwyddoniadur a gaver e kembraeg
evit envel ar seurt oberenn ha d'ar ger kernevek godhonyador.

Ur ger all a zo bet e brezhoneg evit se : kelc'hgeriadur, zo savet diwar ar
gerioù geriadur ha kelc'h, evit treiñ ar gresianeg Enkuklopaideia, a dalveze
deskamant lakaet en ur c'helc'h, peogwir e vez enklozet ennañ deskamant an
oberour(ien) betek o harzoù diwezhañ skeudennaouet gant ar c'helc'h. Ouzhpenn-se
ne c'heller ket implij un holloueziadur urzhiet dre zanvezioù hep brassellout
ouzh ur meneger hag a zo stumm eeunañ ur geriadur.

Doareoù all da envel an dra-se a gaver c'hoazh. Frañsez Favereau a ra gant
geriadur a ouiziegezh (Geriadur brezhoneg a-vremañ, 1992). Frañsez Vallée en doa
kinniget levr kelc'houiziegez ha kelc'houiziegezadur. An termen kelc'hgeriadur
zo bet kavet e-pad pell e geriadurioù brezhoneg-galleg Roparz Hemon.

Ret eo lavarout eo gant tud ar wikipedia brezhonek e vez implijet ar ger
holloueziadur dreist-holl, rak n'eus nemet un holloueziadur e brezhoneg evit ar
poent, ha hemañ eo.

Savet eo ar ger holloueziadur da dreiñ ar ger latin encyclopædia eta, ur ger
latin savet da vare an Azginivelezh, er XVIvet kantved eta, hag a deu eus un
droienn e gregach Ploutarc'hos, enkuklios paideia (εγκύκλιος παιδεία), da
lavarout eo littéralement « kelc'h ar gouiziegezhioù » pe « chadenn ar
gouiziegezhioù » (en: en, kuklios : kelc'h, ha paideia : deskadurezh).

Holloueziadurioù gant ur framm ennañ rummoù urzhiet hervez ur poell savet
a-ratozh ez int. Dre vras e vez bodet an deskamant dindan anvioù ar c'helennoù
bras evit ma reas Aristoteles (Poellouriezh, Politikouriezh, Barzhegezh,
Aritmetik, Oablouriezh, Fizik hag ar pezh a zo "goude" ar Fizik, ar Metafizik
(Trabedoniezh e brezhoneg). Ar patrom koshañ eo an holloueziadur hentennek evel
ma weler gant ar Speculum Majus savet e latin gant Vincent de Beauvais, un
oberenn a ziskouez sammad ar ouiziegezh a c'helle dastum en XIIvet kantved e
Europa. Er XVIIvet kantved e teuas e soñj al lederien deskamant implij al
lizherenneg evit dispakañ pennadoù ha ne oant ket urzhiet dre o zemoù, met
liammet etrezo gant adkasoù. Sellet ouzh skouerioù roet er rannbennad istorel
izeloc'h.

En Henamzer e voe savet holloueziadurioù gant ar C’hresianed. Oberennoù
Aristoteles ha Demokritos a yae pep hini anezho d'ober meni holloueziadurioù hag
ar pezh a chom eus oberenn ar c'hentañ a c'hell bezañ gwelet evel an
holloueziadur koshañ. Ar Roman Plinius kozh, er Iañ kantved, en deus savet un
"Istor naturel" (Naturalis historia) a oa ennañ meur a levr ha 37 anezho (diwar
160) a zo bet miret. Ennañ e oa anv eus fedoù gwir ha traoù faltazius. Sellout a
reer ouzh an oberenn-se evel mammenn an holloueziadurioù zo deuet war-lerc’h.

En IIIe kantved e teuas er-maez an holloueziadur sinaek kentañ, dindan an anv
Melezour an Impalaer. An holloueziadurioù e Sina a oa un harp evit ar studierien
en o arnodennoù. Lod anezho a voe savet a-hed meur a gantved. Ar Statudoù Ledan
da skouer a voe savet da gentañ gant Du Yu en 801 hag a voe kendalc’het da
skrivañ betek an XXvet kantved.

Cheng Zu, an impalaer eus Sina eus rummad ar roueed Ming a lakaas sevel an
holloueziadur Yongle, an oberenn vrasañ eus ar seurt-se. Echuet e oa bet er
bloavezh 1408 hag ennañ e oa 11 000 levrenn dornskrivet a chom war-dro 400
anezho.

En IXvet kantved e voe embannet an holloueziadur arabek kentañ, savet gant Ibn
Qutayba. Dek levrenn a oa en oberenn, ha plediñ a rae gant an danvezioù-mañ : ar
galloud, an noblañs, an temz-spered, ar c’hloer, ar garantez, ar boued, ar
maouezed…, oc’h ober gant krennlavarioù, barzhonegoù…

Lavarout a reer peurvuiañ ez eo gant ar Saoz John Harris e voe savet ar c’hentañ
holloueziadur modern, e stumm ul levr ennañ pennadoù renket hervez urzh al
lizherenneg. E 1704 e teuas er-maez e Lexicon technicum. E dibenn an XVIIIvet
kantved e teuas er-maez an Encyclopaedia Britannica, e stumm teir levrenn
embannet etre 1768 ha 1771. Hiziv an deiz c’hoazh ez eo an holloueziadur
brudetañ ha pouezusañ er bed saoznek. D’an hevelep mare e voe embannet e
Bro-C'hall an Encyclopédie gant Diderot. E 1772 e voe echuet. Ennañ e oa
pennadoù gant Voltaire, Rousseau, d'Alembert ha Montesquieu, kefredourien vras
d’ar mare-se. Gant an Iliz katolik ha gant lez ar Roue e voe gwelet Encyclopédie
Diderot evel un oberenn awenet gant ur spered disuj koulz lavaret. D’ar mare-se
ivez e voe savet en Alamagn holloueziadur Brockhaus.

An holloueziadurioù, anezho oberennoù ledañ deskamant e stumm pennadoù a ra dave
an eil re d’ar re all, a c’hell mat-tre bezañ lakaet war un urzhiataer. Kalz
aesoc’h ha buanoc’h e kaver ar pezh a glasker evel-se. Ouzhpenn-se e c’heller
lakaat war un urzhiataer traoù ouzhpenn ar pezh a vezer boas da gavout el
levrioù : sonioù, videoioù ha kement danvez liesvedia a c’heller ijinañ. Ur roll
brasoc’h-brasañ zo gant an holloueziadurioù-se war dachenn an deskadurezh
elektronek.

E brezhoneg n’eus bet embannet holloueziadur ebet war baper morse betek-henn.
Bremañ, gant Wikipedia, ha gant kenlabour an holl vrezhonegerien a youl vat,
emeur o klask sevel ur benveg par d’ar pezh a gaver e yezhoù all, ha kaout
deskamant war a bep seurt traoù en hor yezh. Koulskoude ez eus bet un seurt
holloueziadur savet e Breizh hag e oa kalz a vrezhoneg ennañ daoust dezhañ bezañ
skrivet e galleg. Geriadur Pierre Joseph de Coëtanlem de Rostiviec an hini eo,
savet e-doug an Dispac'h gall ha chomet diembann e zornskrid betek dibenn 2008.
Un astenn da c'heriadur Loeiz ar Pelleter eo gant addisplegoù gouiziek da bep
ger.



https://br.wikipedia.org/wiki/Bro-Skos

Bro-Skos pe Skos pe c'hoazh Alba diwar hec'h anv gouezelek, a zo ur vro geltiek
e lodenn norzh Breizh-Veur. Ul lodenn eus ar Rouantelezh Unanet eo, a-gevret
gant Bro-Saoz, Kembre ha Hanternoz Iwerzhon, hogen ur vro dizalc'h eo bet betek
1707.

"Skos" a zo ur ger par ouzh "Scotland", pe "Ecosse" hag a zeu eus Scoti, un anv
latin evit ar C'houezeled. E latin diwehzañ e veze implijet ar ger Scotia evit
Iwerzhon (pa oa Hibernia he anv klassel). Implijet eo bet anv Scotia adalek an
XIvet kantved evit komz diwar-benn Bro-Skos en hanternoz stêr Forth, ar vro
c'houezelek, e-touesk anvioù evel Albania hag Albany a zeu eus Alba, an anv
gouezelek. Abaoe ar Grennamzer e vez graet Scots ha Scotland e saozneg, ha neuze
Skos e brezhoneg, eus ar pezh a zo Alba e gouezeleg.

Alba (Distaget[ˈalˠ̪apə]) a zo un anv kavet ivez en iwerzhoneg, Albain, e
manaveg, Nalbin, hag ivez er yezhoù predenek (Alban e kerneveureg, Yr Alban e
c'hembraeg) evit ober eus Bro-Skos. Meneget eo bet evit ar wezh kentañ gant
skrivagnerien gresian dindan stumm Ἀλβίων evit komz diwar-benn Breizh-Veur.
Deuet eo e latin dindan stumm Albion. Diazezet eo war ur wrizienn indezeuropek a
dalv "gwenn", hag a zo kavet en anv an Alpoù. Anv ur rouantelezh pikt a oa, hag
a zo deuet da vezañ Bro-Skos.

Ouzhpenn saozneg e vez komzet gouezeleg, en inizi ar c'hornôg dreist-holl, ha
skoteg, ur yezh kar d'ar saozneg. Robert Burns, barzh brudetañ Bro-Skos, a
skrive e skoteg.

N'ouzer ket ma oa tud o chom war dachenn Bro-Skos a-raok krennoadvezh ar maen
peogwir eo bet distrujet pep roud gant ar skorn e-pad ar skornerezh. Krediñ a
reer eo deuet ar chaseourien-dastumerien kentañ war-dro 12 800 bloaz a-raokomp
goude ar skornerezh diwezhañ. Savet e voe bet ganto an tiez kentañ anavezet e
Bro-Skos war-dro 9500 bloaz a-raok hon amzer hag ar c'hêriadennoù war-dro 6000
bloaz zo. En Inizi Orc'h edo kêriadenn Skara Brae a zo ur gêriadenn miret mat
gant an amzer hag a zeu eus an Neolitik. Tiez ha savadurioù-all savet e maen a
zo bet kavet en Inizi hag ar skiantourien a gred ez eo peogwir ne oa ket gwez
a-walc'h er c'hontrol eus an douaroù bras evit sevel e gwez.

E-kichen Perth (a oa diwezhatoc'h kêrbenn ur rouantelezh pikt etre an VIIIvet
kantved hag an IXvet kantved) eo bet kavet ur bez a oa bet savet 4000 bloaz zo
hag ennañ eo bet kavet an teñzor pouezusañ en istor ar Rouantelezh-Unanet. Ennañ
ez eus restachoù ur penn-den bennak eus penn-kentañ Oadvezh an arem, pinvidik
mor. Ennañ ez eus ivez an testeni kentañ eus tud oadvezh an arem o lakaat
bleunioù e bezioù.

Sur a-walc'h a gemeras Bro-Skos perzh e-barzh ar c'henwerzh-mor eus oadvezh an
arem diwezhañ (pe Oadvezh an arem atlantel) gant ar broioù keltiek-all hag an
tachennoù a zeuio da vezañ Bro-Saoz, Bro-C'hall, Bro-Spagn ha Portugal.

Mammennoù kentañ diwar-benn Bro-Skos a zeu gant ar Romaned, pa zeuas en Enez
Vreizh evit aloubiñ anezhi. Tapet a rejont ar pezh a zo Bro-Saoz, Kembre ha
Kernev-Veur bremañ evit sevel proviñs Britannia met ne aloubjont ket Bro-Skos,
pe nemet ar c'hreisteiz evit un nebeud bloavezhioù.

Dre dTacitus e voe bet un harz kalet a-enep ar Romaned gant ar gCaledonii goude
donedigezh al lejionoù roman e 71 goude J-K. Arsailhañ a rejont kreñvlec'hioù ar
Romaned gant feulster bras, ha tost distrujet e voe bet ganto an IXvet lejion
a-raok ma voe savetaet gant Gnaeus Julius Agricola. E 83-84 e trec'has ar
Galedonii en Emgann Menez Graupius. Tacitus a lâras e voe bet lavaret gant penn
ar Galedonni Galgacos ur brezegenn kalet o lavarout a oa e bobl "a re zizalc'h
diwezhañ" hag ar Romaned "a oa o lakaat an douar da vezañ un didud en ur ober
anezhañ peoc'h". Savet a reas ar Romaned a-hed ar Glask Ridge e-kichen an
Highlandoù. Tri bloaz goude an emgann e tec'hjont kuit da greisteiz, etre al
linenn etre Firth Klud ha Firth Forth hag ar pezh a zeuje da vezañ Moger
Hadrian, a voe bet savet evit kontroliñ ar Gelted tro-dro d'ar voger.

Al Limes Britannicus a oa harz hanternoz an Impalaeriezh Roman e-pad 288 bloaz,
hag a heulie Moger Hadrian daoust ma voe bet savet ur voger-all, Moger
Antoninus, a voe miret gant an arme meur a wezh, an hini diwezhañ etre 208 ha
210 dindan ren Septimius Severus.

Ac'hubiñ hanternoz Bro-Skos gant ar Romaned ne badas nemet 40 bloaz met o
levezon war kreisteiz Bro-Skos a voe pounneroc'h, e-lec'h ma veve pobloù
predenek evel ar Votadinii (a zo deuet da vezañ Gododdin) hag an Damnoni
(e-lec'h ma vije krouet goude Rouantelezh Strat Clut). Ret e voe dezho d'en em
zibab evel ar re-all pa dec'has kuit ar Romaned e 410 evit difenn gwelloc'h
Roma, a-greiz ma oa ar Bikted hag ar C'houezeled o tont.

Pa yeas kuit ar Romaned eus Enez Vreizh a voe bet diazezet pevar lodenn
sevenadurel e Bro-Skos, hini ar Bikted, hini an Iwerzhoniz eus Dál Riata, hini
ar Vrezhoned hag hini an Angled. Ebarzhet e vez al lodenn greisteiz eus Bro-Skos
en Hen Ogledd ("Hanternoz Kozh"), un anv implijet evit komz eus tachenn
hanternoshañ ar Vrezhoned, gant rouantelezhioù Rheged, Strat Clut, Gododdin,
Bernikia, Ebrauc hag Elmet. Hervez skridoù eus an IXvet kantved pe eus an Xvet
kantved e voe bet krouet rouantelezh Dál Riata e-kreiz ar VIvet kantved gant tud
Iwerzhon met an dezenn-se zo sellet a-dreuz gant henoniezhourien-zo abaoe un
nebeut bloavezhioù, o lavarout n'eus roudoù ebet na eus un aloubadeg na eus tud
o fiñval e korn-mañ eus Bro-Skos.

Rouantelezh ar Bikted, diazezet war Rouantelezh Fortriu adalek ar VIvet kantved,
a zo ar vro a zo deuet da vezañ "Alba" (pe "Bro-Skos" deomp-ni). Bro-Bikt a voe
un dachenn a voe bet dispaket evit kaout ur respont d'ar Romaned ha kendalc'het
a voe bet goude o disparti, da Peter Heather. Selloù-all a ginnig Emgann
Dunnichen ha ren Bridei mab Beli (671-693) evit diazez da vat Bro-Bikt, gant ur
mare-all evit kenderc'hel da vat dindan ren Óengus mac Fergusa (732–761).

Heñvel a oa tachenn ar rouantelezh piktek deskrivet gant Beda er VIIIvet kantved
ouzh hini Rouantelezh ar Skosed dindan ren Alesant Iañ (1107–1124). Koulskoude
e-pad ar prantad-se a veskas sevenadur ar Bikted gant sevenadur ar C'houezeled
he devoe lakaet anezho da vont da get. Da vare Alesant Iañ en doa ouzhpennet ar
riez d'he istor un hengoun diwar-benn orin gouezelek Coinneach mac Ailpein, roue
kentañ ar Skosed evito. Evit gwir e oa roue ar Bikted ha ne voe nemet goude-se e
voe bet mesket da vat rouantelezh Dál Riata gant rouantelezh ar Bikted. Diazezet
a voe rouantelezh ar Bikted war tachennoù er Reter Bro-Skos, en hanternoz ster
Forth, met gounezet e voe bet e-pad an Xvet kantved tachennoù-all en hanternoz
hag e C'hornôg. En XIvet kantved e voe bet gounezet rouantelezh brezhon Strat
Clut. E-pad an XIIvet kantved e voe bet aloubet tachennoù o komz saozneg e
kreisteiz ar vro ha peur-aloubet an tachennoù gouezelek ha d'an XIIIvet kantved
e voe bet tizhet he harzoù a-vremañ. Koulskoude a zeuas ar cheñchamantoù brasañ
e-pad ar Grennamzer diwezhañ e Bro-Skos.

E-keñver an armerzh hag ar sevenadur a oa ar cheñchamantoù-mañ. Dont a reas ar
cheñchamantoù-mañ dindan ren David Iañ hag e Zispar Davidel. Dont a reas ar
C'hladdalc'helezh e Bro-Skos gant diazez ur gouarnamant gwir hag anaoudegezh ar
c'hêrioù kentañ. An nevezioù-mañ, ha donedigezh tud Iliz eus Normandi,
Bro-C'hall pe Vro-Saoz a skoazellas ivez an unvanidigezh sevenadurel. Kreiz ar
rouantelezh kozh a zeuas da vezañ saozneger evel kreisteiz Firth Forth pa viras
peurrest ar vro e yezh c'houezelek. Dindan ren Norvegia a oa an Inizi, betek
1468, ha dre-se a virjont ar yezh norsek. Mont a reas yezh kozh ar Strat Clut,
ar c'hambrieg, da get war-dro 1100-1200. Etre an XIIvet kantved ha deroù ar
XIVvet kantved a dremenas e Bro-Skos ur mare stabil, gant peoc'h etrezi hag ar
Saozon. Diazezet mat a oa ar c'henwerzh hag al liammoù deskadurezh gant an
douaroù-bras ha meneget e vez alies anv Yann Duns Scotus evel unan eus ar
bennprederourien en Europa d'ar mare-se.

Marv Alesant III e miz Meurzh 1286, heuliet gant marv e verc'h-vihan Marc'harid
a dorras linez ar rouaned skos goude 200 bloaz diehan hag a echuas gant ar
Mare-aour a oa bet kroget gant David Iañ. Goulennet e oa bet da Edouarzh Iañ,
roue Bro-Saoz da varn an tabut etre an dud war ar renk evit ar gurunenn skos.
Aozet eo bet gantañ ar prosez anvet an Afer Meur evit dibab an danvez roue
gwellañ. Disklêriet roue e voe bet Yann Balliol e sal meur kastell Berwick d'ar
17 a viz Du 1292 ha kurunet e voe e Scone da zeiz Sant Andrev, 30 a viz Du.
Koulskoude an trec'hour gwir a oa Edouarzh. Disklêriet e voe bet Lord Paramount
Bro-Skos, o vezañ a-us d'ar roue betek diskar aotrouniezh Balliol ar muiañ
posupl. E 1294 e voe embannet gant ar roue Yann ha pennoù Bro-Skos o nec'hiñ da
servijout anezhañ en e lu a-enep ar C'hallaoued. Kaset e voe gant Parlamant skos
kannaderien da Vro-C'hall evit sevel un emglev zoken. Sinet e voe an Auld
Alliance etre Bro-Skos ha Bro-C'hall d'ar 23 a viz Here 1295 ha padet e voe
betek 1560. Evel-just e voe disklêriet brezel gant Edouarzh a vac'homas Bro-Skos
en ur ziroueiñ Yann Balliol. Tapet a reas Edouarzh kontroll Bro-Skos gant an
taol-se. Diouzhtu a savas un harz e Bro-Skos, bleniet gant Andrev Moray ha
Williams Wallace, anavezet dindan anv Brezelioù Dizalc'h Skos (1296-1328).

Cheñchet a reas natur ar stourm pa lazhas Roperzh Bruce, kont A' Charraig, e
gevezer Yann Comyn e 1306. Kurunet e voe roue e Dumfries ar memes bloavezh.
Stourm a reas e-pad 20 vloaz evit diazezañ dizalc'h skos en-dro dre adc'hounit
Bro-Skos tamm-ha-tamm ouzh an alouberien norman ha saoz betek Emgann Bannockburn
e 1314. E 1320 e voe sinet Disklêriadenn Arbroath, an disklêriadenn dizalc'h
kentañ, soutenet gant ar pab Yann XXII, a gasad da anaoudegezh kurunenn Bro-Skos
gant ar Saozon.

Kenderc'hel a reas ar brezel etre Bro-Saoz ha Bro-Skos e-pad bloavezhioù goude
marv Roberzh Bruce. Ouzhpenn se vrezelas an tiegezhioù Bruce ha Comyn/Balliol
evit ar gurunenn betek kreiz ar XIVvet kantved. Daoust ma trec'has tiegezh Bruce
e varvas David II dihêr o lezel e hanter-niz Roberzh II da vont da roue en ur
diazezañ tiegezh Stewart. Ren a reas ar Stewartet Bro-Skos betek fin ar
Grennamzer hag ouzhpenn. Evel Breizh ur c'hantved war-lerc'h e vevas Bro-Skos
daou gantved aour betek ar Reform. Akt an Deskadurezh sinet e 1496 a lakaas da
bleustriñ ar sistem deskadurezh publik kentañ abaoe Sparta e Henc'hres. An
amzerioù-se a badas daoust ar brezelioù etre Bro-Skos ha Bro-Saoz, an diforc'h o
kreskiñ etre an Highlands hag al Lowlands ha meur a vinorelezh ar roue.

Prantad diwezhañ ar Grennamzer a voe prantad pouezusañ an emglev etre Bro-Skos
ha Bro-C'hall. Krouet e voe Gward Skos -La Garde Écossaise- e 1418 gant Charlez
VII, roue Bro-C'hall. Ar Skosed ebarzhet er gward-se a stourmas gant Janed Ark
a-enep Bro-Saoz e-pad Brezel Kant Vloaz. E miz Meurzh 1421 a drec'has John
Stewart, Eil Earl Buchan ha Gilbert de Lafayette ul lu saoz en Emgann Baugé. 3
vloaz goude a voe kollet 6000 den gant ar Skosed met o skoazell a roas amzer
a-walc'h evit Bro-C'hall ha mirout a rejont ar C'hallaoued da vezañ trec'het.

E 1502 a sinas Jakez IV Skos un Emglev poec'h peurbadel gant Herri VII Saoz.
Dimeziñ a reas ivez merc'h Herri VII, Marc'harid Tudor, ar pezh a voe an abeg
evit Unvaniezh ar c'hurunennoù peogwir eo abalamour da se e c'hellas Jakez VI
dont da vezañ roue Bro-Saoz ur c'hantved war-lerc'h. Da Herri an eured-mañ a oa
un abeg evit reiñ reizhwiriegezh da diegezh Tudor en ur liammañ ouzh unan eus an
unpenniezhoù diazezet d'ar muiañ . Koulskoude a zivizas Jakez dek vloaz
war-lerc'h mac'homañ Bro-Soaz evit reiñ sikour d'ar C'hallaoued abalamour d'an
Auld Alliance. Hennezh a voe ar roue breizhveuriat diwezhañ o vervel war an
dachenn emgann. Echuet e voe gant an Auld Alliance gant emglev Dinedin e 1560 pa
asantas Bro-C'hall reiñ en-dro an holl dachennoù ha lakaat e listri da derc'hel
kuit. Ar memes bloavezh e voe tizhet pal John Knox pa zeuas Bro-Skos da vezañ ur
vro brotestant ha pa zizornias ar Parlamant Skos aotrouniezh ar pab. Rankout a
reas Mari, rouanez ar Skosed, katolikez ha ez-rouanez Bro-C'hall, dilezel e
1567.

Pa varvas Elesbed Iañ e 1603 a yeas kurunenn Bro-Saoz da Jakez VI. Mont a reas
kuit eus Dinedin da Londrez evit bezañ kurunet roue Bro-Saoz hag Iwerzhon, met
chom a reas Bro-Skos ur vro dizalc'h, en anv da nebeutañ, nemet e-pad mare
Commonwealth Bro-Saoz, Bro-Skos hag Iwerzhon. E-pad ar prantad etre marv Jakez
VI hag an Eil dispac'h saoz e voe kudennoù bras etre ar roue hag ar
c'hCovenanters diwar-benn ren an Iliz. Gant an dispac'h e tec'has kuit Jakez VII
da Vro-C'hall o vezañ erlec'hiet ouzh Gwilherm III ha Mari II. Evel-se e voe
echu gant an tiegezh skos ar an Inizi. E-pad an dek vloaz diwezhañ ar XVIIvet
kantved e voe un naonegezh a vihanaas poblañs skos da 20% nebeutoc'h. Ouzhpenn
se e voe bet un afer freuz-stal spontus war ur raktres trevadenniñ e Panama
e-lec'h ma o doa lakaet pep perc'henner douar e Bro-Skos arc'hant, ar pezh a
lakaas an nobled o doa kollet arc'hant da souten unvaniezh gant Bro-Skos.

Rouantelezh Skos a voe ur Stad dizalc'h betek 1707. Er bloavezh-se e voe sinet
ur feur-emglev da unaniñ Rouantelezh Bro-Saoz ha Bro-Skos, evit krouiñ
Rouantelezh Unanet Breizh Veur. Gant an unaniezh-se ne voe ket kemmet reizhiad
lezennel Bro-Skos, zo chomet, betek hiziv, disheñvel diouzh an hini a dalvez e
Bro-Saoz, e Kembre hag e Hanternoz Iwerzhon. Dre ma voe miret gant Bro-Skos he
lezennoù dezhi, ur reizhiad skol hag ur relijion disheñvel diouzh ar peurrest
eus ar Rouantelezh Unanet eo chomet dibar he fersonelezh hag he sevenadur betek
bremañ.

Peogwir ne voe ket ken an tailhoù maltouterezh etre Bro-Skos ha Bro-Saoz e voe
aesoc'h ar c'henwerzh etre an div vro hag etre Bro-Skos ha an trevadennoù saoz.
Betek brezel dizalc'h Amerika e voe Glasc'ho porzh kentañ evit ar butun er bed
a-bezh. Koulskoude e kreskas an diforc'h etre rummad marc'hadourien al Lowlands
ha klanoù kozh an Highlands.

An diforc'h-se a voe diwadet gant ar Stewarted o klask sevel en-dro ar ar
gador-roue. Gwelet mat gant an dude oant c'hoazh gant tud an Highlands,
dreist-holl gant a re ne oant ket presbiterian (ar gatoliked hag an eskobianed).
Daou dispac'h jakobitian a voe, unan e 1715, an hini-all e 1745 met ne voent ket
deuet a-benn skarzhañ an tiegezh Hanovr diouzh ar gador-roue. Echuet e voe pep
tra ganto goude Emgann Culloden a voe un trec'h mat eus ar galloud war tud an
Highlands. Goude-se e voe ur grouadeg spontus gant lazhadegoù ha lezennoù a-enep
mod da vevañ hengounel ar Skosed (ar c'hilt, ar binioù-bras hag ar wiski a voe
arabat).

Ar Sklêrijennoù Skos hag an Dispac'h Greantel a gasas Bro-Skos e penn ar jeu e
keñver ar greanterezh, ar c'henwerzh met dreist-holl ar prederouriezh. Lavarout
a reas Voltaire : "Sellout a reomp ouzh Bro-Skos evit hon holl soñjoù
sevenadur". Gant trec'h a-enep ar Jakobited ha emdro an Unvanidigezh a gemeras
ur bern Lowlanderien postoù e politikerezh, al lu war an douar pe war vor,
kenwerzh, armerzh, embregerezh trevadennel e pep korn eus an Impalaeriezh
Breizhveuriat. An istorour Neil Davidson a skrivas : "goude 1746 a voe ur vezañs
nevez eus ar Skosed er vuhez bolitikel, dreist-holl er-maez eus Bro-Skos."
Kenderc'hel a reas evel-se : "o vezañ pell eus bezañ tro-ha-tro an armerzh
breizhveuriat, Bro-Skos - pe resisoc'h al Lowlands - a voe en e greiz".

E-pad an XIXvet kantved e voe anavezet Bro-Skos evit he ijinerezh, dreist-holl
hini e-kichen stêr Klud, evel al listri hag ar stlejerezioù. Savadurioù raksavet
graet e Bro-Skos a zo c'hoazh implijet en India, Amerika ar C'hreisteiz hag en
Aostralia. Skiantourien hag ijinourien meur eus ar mare-se a zo Joseph Watt pe
John MacAdam. D'ar mare-se e voe kudennoù sokial kalet-tre, evel harzoù-labour
ar vicherourien kreiz Skos, pe argasoù an Highlanderien eus o douaroù gant
pennoù-bras o c'hlanoù a zo deuet da vezañ perc'hennerien-douar e Londrez. D'ar
mare-se e voe ijinet ivez mojenn an Highlander kalet ha loc'hus, gant Walter
Scott dreist-holl hag e romantoù ha gant e aozadur gweladenniñ Bro-Skos gant ar
roue Jorj IV e 1822. Ar weladenniñ-mañ a reas berzh ken e spered ar roue hag e
speredoù ar Skosed. Dont a reas an tartan hag ar c'hilt da vezañ dilhad broadel
skos d'ar mare-se

Kemmer a reas Bro-Skos ur perzh vat gant bec'hadenn vrezel ar Rouantelezh-Unanet
e-pad ar Brezel-bed kentañ, o kas tud, listri, mekanikoù, pesked hag arc'hant.
Gant 4.8 milion a annezidi e 1911 a gasas un hanter milion a baotred da
vrezeliñ. Ur c'hard a varvas e-pad ar brezel pa voe gloazet 150 000. Field
marshall Sir Douglas Haig a oa komandant evit Breizh-Veur war talbenn ar
C'hornôg. E-pad ar brezel e voe bet krouet ul lañs anvet Red Clydeside renet
gant unvaniezherien, evit sikour ar vicherourien. Kregiñ a reas ar c'harterioù
greantel da votiñ Labour goude 1922, gant un diazez e-touesk ar vicherourien
iwerzhonat katolik. E-penn ar jeu evit sevel emglevioù-sikour etre an tiez a oa
ar merc'hed d'ar mare-se. Koulskoude n'o devoe ar "Redoù" nemet ul levezon gwan
war al Labour hag ar Parlamant, ha kregiñ a reas ar vicherourien da vezañ
disperezet e fin ar bloavezhioù 1920.

Goude ar brezel e voe gortozet gant ar saverien-listri da ledanañ o fouez er
bed, met a-hen-dall e voe bet un enkadenn galet e 1922 hag a badas betek 1939.
Merket e voe ar bloavezhioù etre an daou vrezel gant un enkadenn veur e pep
lec'h en Bro-Skos, kêrioù pe maezioù, ha niverus e voe an dud dilabour. Kregiñ a
reas Skosed-zo da vont kuit d'ar Stadoù-Unanet, da Ganada, da Aostralia o
sellout an traoù da vont war an tu fall, gant ul live yac'h spontus, kudennoù
evit al lojeiz hag an dilabour hirbad. E dalc'h ar greanterezh pounner a voe
Bro-Skos koulskoude e voe anat ne badje ket pell, hep kinnig mat evit un
direustl gant ar gouarnamant. Prientiñ a reas an traoù-se speredoù an
embregerezhioù lec'hel evit divizoù kreizennet ar gouarnamant e-keñver an
armerzh e-pad an Eil brezel bed. Un tammig aesoc'h a voe an armerzh d'ar mare-se
daoust d'ar vombezadegoù. Ijinet e voe ar radar gant Robert Watson-Watt ar pezh
a sikouras e-pad Emgann Breizh-Veur.

Goude 1945 e teuas ar chudennoù en-dro dre gevezus ar broioù estren ha kudennoù
ar greanterezh pounner. Ne voe nemet abaoe un nebeut dek-vloaziadoù e voe gwelet
fin an enkadenn gant dizoloiñ an eoul-maen e Mor Norzh pe an teknikoù nevez
(Silicon Glen). Dont a reas Bro-Skos d'an energiezhioù nevez bloavezhioù zo
ivez. Armerzh Bro-Skos a zo digreantelezet bremañ ha troet ouzh ar servijoù, ar
servikoù arc'hant dreist-holl.

En XIXvet kantved e krogas tud da c'houlenn dizalc'hed Bro-Skos diouzh Bro-Saoz
hag e dibenn an XXvet kantved e voe graet berzh gant ar mennozhioù-se. En eil
lodenn eus ar c'hantved tremenet e voe tapet nerzh, tamm-ha-tamm, gant ar
Scottish National Party (SNP, "Strollad Broadel Bro-Skos"), a c'houlenn
dizalc'hed Bro-Skos. E 1978 e voe aozet ur referundom diwar an devolution ne voe
ket bet degemeret daoust ma voe votet "ya" er muiaén-niver abalamour da ne voe
ket tizhet 40% eus ar voterien en holl. Gouarnamant ar Virourien, renet gant
Margaret Thatcher a roas abegoù evit goulenn un devolution en ur lakaat Bro-Skos
dindan gazelge ar c'hCommunity Charge (lesanvet Poll Tax) ur vloaz a-raok
peurrest ar R-U. Pa zeuas en-dro ar strollad Labour e penn ar jeu e 1997 e voe
aozet ur referundom-all a voe bet respontet "ya" gant ar muiañ-niver divec'h.
Abaoe 1999 ez eus ur parlamant emren evit Bro-Skos. E miz Meurzh 2007 e voe
tapet ar brasañ niver eus ar sezioù ennañ gant an SNP hag e miz Mae 2011 eo bet
gounezet ar muiañ-niver dreistel gant ar strollad-se (69 sez diwar 129).

A-benn 2014 e vo kinniget d'ar Skosed gant ar gouarnamant dibab etre chom en
unvaniezh gant ar Rouantelezh-Unanet, pe muioc'h a emrenerezh pe an dizalc'hted.

Penn Bro-Skos a zo penn ar Rouantelezh-Unanet, neuze ar Rouanez Elesbed II
(abaoe 1952). Un tabut a zo bet graet 1953 diwar-benn titl ar rouanez. Evit
tud-zo ne oa ket posupl dezhi da vezañ anavezet e Bro-Skos evel Elesbed II
peogwir ne oa Elesbed I ebet. Se vije terriñ Penn 1añ Trete Unvaniezh dezho.
Divizet eo bet e vije bet niverennet rouaned ar Rouantelezh-Unanet pe dre ar
rouaned saoz, pe dre ar rouaned skos, o choaz an niverenn vrasañ. Neuze, ur
vartezeadennel roue Jakez a vije Jakez VIII (peogwir Jakez VII a oa ur roue
skos, anvet Jakez II e Bro-Saoz), met ur roue Herri a vije Herri IX, dre ma
n'eus Herri ebet e Bro-Skos.

Un emrenerezh a-zarn a zo da Vro-Skos e-barzh ar R-U, ha roet eo da welout e
Parlamant Westminster ivez. Rannet eo tammoù eus ar galloudoù oberiant ha
lezennat d'ar Gouarnamant Skos ha d'ar Parlamant Skos e Holyrood e Dinedin.
Mirout a ra Parlamant ar Rouantelezh-Unanet galloudoù deskrivet e-barzh ar
Scotland Act 1998 evel sujedoù miret. Ar galloudoù-mañ a zo, da skouer, sevel
tailhoù ar R-U, diwallerezh sokial, an arme, ar darempredoù etrevroadel ha
skignañ ar skinwel hag ar skingomz. Emañ Parlamant Skos e penn ar jeu evit ar
sujedoù-all ha galloud a ra cheñch an tailhoù un nebeut. Meneget eo bet da BBC
Scotland gant Gordon Brown, ez-Kentañ Maodiern, e vije roet da Vro-Skos muioc'h
a c'halloudoù e-keñver an tailhoù.

Gallout a ra ar Parlamant Skos asantiñ da lezennoù Westminster e-keñver e
sujedoù degouezhet o kas ul Legislative Motion Consent da Londrez ma 'z eo kavet
mat a-walc'h lezennoù ar Rouantelezh war ar poentoù-se. A-hend-all e c'heller
gwelout dre lezennoù Bro-Skos un diforc'h etre ar servijoù publik e Bro-Skos hag
e Bro-Skos, Kembre, Kernev-Veur ha Norzhiwerzhon. Da skouer, ne goust netra ar
Skol-Veur hag an diwallerezh evit ar re gozh e Bro-Skos pa zo paeet gwirioù e
peurrest ar Rouantelezh. Ar vro gentañ e Rouantelezh-Unanet a oa Bro-Skos o
arabat butuniñ e lec'hioù foran kloz.

Goude an dilennadegoù 2011 eo bet graet ur gouarnamant muiañ-niver gant ar SNP
dre ma oa gounezet gantañ 69 eus ar 129 c'hador, ar pezh a rae ar Gouarnamant
muiañ-niver kentañ abaoe 1999 ha krouidigezh ar Parlamant. Kendalc'het en deus
penn SNP Alex Salmond da vezañ Kentañ Ministr. Scottish Labour Party a oa
c'hoazh e penn an eneberezh, e-kichen ar Virourien, ar Scottish Liberal
Democrats hag ar Scottish Green Party. Margo McDonald eo ar gannadez nemeti
dizalc'h er Parlamant. Rankout a ra bezañ an dilennadegoù o tont e 2016.

59 kannaded eus Bro-Skos a zo e Parlamant ar Rouantelezh-Unanet pa zo ar
Scotland Office lagadoù ar Gouarnamant kreiz e Bro-Skos ha lagadoù Bro-Skos e
Londrez. Renet eo gant Sekretour Stad Bro-Skos, a zo e-barzh ar Gouarnamant, hag
a zo Michael Moore hiziv.

E miz Gwengolo 2014 e voe dalc'het ur referendom war zizalc'hiezh Bro-Skos:
44,7% eus ar mouezhioù a yeas gant ar “ya”, ha 55,3% gant an “nann”.



https://br.wikipedia.org/wiki/Aostralia

Aostralia (Australia e saozneg), Kenglad Aostralia (Commonwealth of Australia)
hervez hec'h anv riez, a zo ur vro en Emisferenn ar Su er Gevred da Azia.
Endelc'her a ra ar c'hevandir bihanañ a zo er bed ha meur a enezenn e Meurvor
Indez, e Meurvor ar Su hag ar Meurvor Habask. Ar broioù amezek dezhi eo
Indonezia, Timor ar Reter ha Papoua Ginea-Nevez en norzh, Inizi Salomon, Vanuatu
ha tiriad Kaledonia-Nevez (Kanaky) er biz ha Zeland-Nevez er gevred.

E-pad 40 000 bloaz ne oa nemet Aostralianed a-orin (an Aborijened) o vevañ er
c'hevandir a-bezh. Gweladennet e oa an tiriad gant pesketaerien eus an inizi
tost, met ne dizhas an enezenn vras ergerzherien ha marc'hadourien europat nemet
er XVIIvet kantved. E 1770 ec'h embannas Breizh-Veur he gwirioù war ar vro goude
dilestridigezh James Cook, met tizhet e oa bet Botany Bay gant Louis de
Saint-Allouarn en e raok hep na voe embannet an dalc'h en anv ar roue gall Loeiz
XV. E 1788 e stalias Breizh-Veur un drevadenn anvet "Kembre-Nevez"' evit kas ar
c'haleourien di. Kement a gresk a voe e niver ar boblañs ken e krouas ar Saozon
trevadennoù roueel all a-hed an XIXvet kantved.

E 1901 e voe savet kevread Aostralia dre unanidigezh 6 trevadenn bodet dindan an
anv Commonwealth of Australia (Kenglad Aostralia) staget ouzh Rouantelezh
Breizh-Veur. Ur gouarnamant dibar a zo bet staliet gant ur renad-parlamant hag
ur vuhez politikel demokratel. Tizhet en deus ar boblañs 20,4 milion a dud, an
darn-vuiañ anezho a zo o vevañ er c'hêrioù bras, an holl anezho war an aodoù. Ar
c'hêrioù pennañ a zo Sydney, Melbourne, Brisbane, Perth hag Adelaide.

Dont a ra ar ger Aostralia eus al latin australis = eus ar c'hreisteiz. Kredet e
veze er Grennamzer e c'hellje bezañ ur c'hevandir bennak er Su da Azia, met den
ne ouie e pelec'h e oa.

Banniel Aostralia a oa bet dibabet gant ur genstrivadeg aozet e 1901, hag
adveret a-c'houde, e 1909. Ar steredenn vras seizh barr dindan an Union Jack ne
oa nemet c'hwec'h barr en orin, a arouez ar c'hwec'h stad (Aostralia ar
C'hornôg, Aostralia ar Su, Queensland, Sukembre-Nevez, Tasmania ha Victoria) hag
ar seizhvet barr a arouez an tiriadoù (Tiriad an Norzh, Tiriad ar
C'hêr-benn...). Ar pemp steredenn da zek eur rik a arouez Kroaz ar Su, ur
steredeg eus oabl hanterzouar ar Su.



https://br.wikipedia.org/wiki/Bro-Saoz

Bro-Saoz (saozneg: England /ˈɪŋlənd/) eo ar vrasañ eus ar peder broad a zo er
Rouantelezh Unanet.

War-dro 50 763 000 annezad a oa o vevañ eno e 2006. Londrez eo ar gêr-benn. Un
harz he deus gant Bro-Skos en norzh, Kembre er c'hôrnog ha Kerne-Veur er
mervent. A-hent-all eo kelc'hiet gant morioù : Mor an Hanternoz, Mor Iwerzhon,
ar Mor Keltiek, Kanol Bristol ha Mor Breizh.

N'eus yezh kefridiel ebet, met ar saozneg eo ar yezh vehikular ha yezh an dud
dre vras. Al lur sterling (£) eo ar moneiz kefridiel.

Tennañ a ra hec'h anv saoznek (England) eus ur bobl eus Germania graet an Angled
anezho, hag a stalias en Enez Vreizh er Vvet ha VIvet kantved, an anv brezhonek
a zeu eus anv ur bobl all, hini ar Saksoned.

Pa voe krouet Parlamant Skos, Bodadenn Kembre ha Bodadenn Iwerzhon an Norzh gant
Gouarnamant Tony Blair erru er galloud e 1997 e voe "digreizennet" ar galloud e
Bro-Saoz etre nav Bodadenn rannvroel. Kement-se a loc'has ur stourmadeg evit
krouidigezh ur Parlamant saoz ha zoken, evit broadelourion saoz zo,
dizalc'hidigezh Bro-Saoz ha freuz ar Rouantelezh-Unanet.

Tuetoc'h eo Bro-Saoz eget ar peurrest eus ar Rouantelezh-Unanet gant ar Strollad
mirour, a zo dreistpouezus e levezon amañ. Ar Strollad frankizour-demokrat zo
kreñv dreist-holl er Mervent (Kuzulioù-Kontelezh Kernev-Veur, Devon ha Somerset
zo bleniet gantañ), pa 'z eo kreñvlec'hioù ar Strollad Labour lec'hiet
dreist-holl e Norzh ar Vro.



https://br.wikipedia.org/wiki/Blev-gaol

Ar blev-gaol eo ar blev a zo e gaol an dud, a-wechoù e krec'h o garbedenn.
marblev tanav a vez e gaol ar vugale, neuze e reer blev-gaol eus blev tevoc'h ha
hiroc'h pa deu oad ar gaezouregezh, gant kresk niver an androgenoù war groc'hen
ar reizh.

A-raok oad ar gaezouregezh eo marblev tanav a vez war reizh ar baotred hag ar
merc'hed. Sed a zo al "live kentañ hervez Tanner".

Gant ar merc'hed e teu ar blev-gaol war-dro ar muzelloù bras (live 2 hervez
Tanner hag en em astennont betek ar voudenn (live 3) e-pad an 2 vloaz goude..
War-lerc'h tri bloaz (amzer d'ar merc'hed da gaout o amzerioù kentañ peurvuiañ),
e teu stankoc'h ar blev er gaol betek stummañ un tric'horn. En 2 vloaz goude, e
teu blev ivez e traoñ ar c'hlunioù hag a-wechoù war ar c'hof, war-du ar begel.

Gant ar baotred e teu ar blev-gaol kentañ war ar sac'h, a-strew, pe e krec'h
sichenn ar c'halc'h (live 2). Dindan bloaz e teu stank ar blev en-dro da sichenn
ar c'halc'h, (live 3), ha dindan 3 pe 4 bloaz e vez leun ar c'haol gant ar blev
(live 4).

Gallout a ra ar blev-gaol kreskiñ gant an androgenoù hepmui, goude ma ned aje
ket ar vielloù pe ar c'helloù en-dro a-zoare (gwelout ar pennad kaezouregezh)

Gallout a ra blev ar c'haol hag an divgazel bezañ disheñvel-mat o liv diouzh
hini blev ar penn. Peurvuiañ e vezont teñvaloc'h, met sklaeroc'h e vezont
a-wechoù gant darn.

Kalz a wazed o devez blev-gaol a-liv gant o barv (a-raok na deufe gwenn gant an
oad), hag a c'hall bezañ disheñvel e liv diouzh blev ar penn. Gant an darn
vrasañ eus ar merc'hed e vez ur stumm tric'hornek d'o blev-gaol, ha goloet gante
o moudenn.

Gant gwazed a-leizh ez a ar blev war rouesaat war-grec'h betek ober un erv blev
etrezek ar begel.

Evel war blev ar penn e c'hall laou dont war blev ar c'haol: laou faraon, pe
laou krapitous a vez graet eus ar ouenn-se.



https://br.wikipedia.org/wiki/Monako

Priñselezh Monako (galleg: Principauté de Monaco; monegaskeg: Principatu de
Múnegu; okitaneg: Principat de Mónegue), ent-berr Monako pe Monaco a zo ur
vonarkiezh vonreizhel hag ur geoded-riez lec'hiet etre ar mor Kreizdouar ha
Frañs (departamant an Alpes-Maritimes). Unan eus ar pemp mikroriez europat eo.

An eil bro vihanañ er bed goude ar Vatikan hag an hini gant ar stankter poblañs
brasañ er bed an hini eo. An hini gant ar muiañ a vilionerion (hag a boliserion)
dre annezad eo ivez.

Priñselezh Monako a zo an eil riez dizalc'h bihanañ er bed goude ar Vatikan. War
vord ar Mor Kreizdouarel eo lec'hiet, 18 km war-du ar reter eu Nice hag e-kichen
harz Italia. War tri c'hostez eo kelc'hiet gant ar rannvro Provence-Alpes-Côte
d'Azur e Frañs. Ur riblenn strizh e-harz an Alpoù. E lec'h uhelañ a zo "Le
Rocher" (140 m).

Tennañ a ra Monako hec'h anv eus ar gresianeg. Trevadennerien c'hresian Marselha
a zalc'he un darn vras eus an aod er VIvet kantved kent Jezuz-Krist a oa anvet
Monoikos (gresianeg Μόνοικος) gant al Liguriz, ar pezh a dalvez "an ti nemetañ".
Hervez ur vojenn gozh e tremenas Herakles dre rannvro Monako hag un azeuldi a
voe savet ennañ evitañ : azeuldi Herakles Monoikos.

Didu e oa ar vro betek ma voe roet da Genova gant an impalaer Henry VI e 1191.
Ar republik a savas ur c'hreñvlec'h enni e 1228. E 1297 e voe kemeret gant
François Grimaldi a renas e ziskennidi ar vro betek 1731 pa dremenas an tron da
Jacques de Goyon-Matignon a-drugarez d'e eured gant hêrez ar priñs diwezhañ.
Adkemer a reas an anv Grimaldi.

Staget e voe ar briñselezh ouzh Frañs e 1793 met adsavet e voe gant Kuzul Vienna
e 1815. Ur protektorad eus Sardinia e voe betek feur-skrid Turin pa berc'hennas
Frañs Kontelezh Niça. Koll a reas Monako neuze Roquebrune ha Menton (95% ar vro)
a oa en em savet a-enep ar priñs hag a voe staget ouzh Frañs.

E 1911 ez eas ar vro d'ur vonarkiezh vonreizhel hag e 1918 e sinas ar vro ur
stagadenn da Feurskrid Versaille hag a lakaas anezhi e gwarez Frañs. Rainier III
a yeas da briñs goude marv e dad-kozh Loeiz III e 1949. Ur vonreizh nevez a roas
d'ar vro e 1962, dilemel a reas ar c'hastiz a varv ha grataat a reas d'ar
merc'hed ar gwir da votiñ. Krouiñ ar reas ul lez-varn veur da wareziñ ar gwirioù
diazez. Ezel d'ar Broadoù Unanet eo Monako abaoe 1993.

E 2002 e sinas ar briñselezh ur feur-skrid-gwarez nevez gant Frañs. Gwarantiñ a
ra e chomo Monako ur riez frank zoken ma n'eus hêr ebet gant ar priñs. He difenn
a zo e karg Frañs c'hoazh avat.

E 2005 e varvas Rainier III. E vab Albert II a voe kurunet d'ar 12 ar viz Gouere
2005.

Manoaco a zo ur vonarkiezh vonreizhel adalek 1911. Penn ar stad eo ar priñs.
Skour-oberiañ a zo kenaozet eus ur ministr-stad anvet choazet gant ar priñs war
ul listenn savet gant ar stad-gall. Ur c'hodedour gall a zle bezañ. Hervez
bonreizh 1962 e rann ar priñs gant ur C'huzul broadel a 24 izel dilennet evit
pemp bloaz.

Ur "paradoz fiskel" e vez kavet alies hag un dan vras eus hec'h annezidi a zo
milionerien a vroioù arall. Tailhoù war al leve ebet ez eus hag ar stad a vir ur
monopol e tachennoù niverus evel ar post pe ar butun. Ar rouedad-pellgomz a
berc'henne ar stad ivez met 49% eus ar gevredigezh-stad gozh ,Monaco Telecom a
oa bet gwerzhet da Cable and Wireless, 6% d'ar Compagnie Monégasque de Banque.
Ur monopol eo c'hoazh, avat, ha 45% eus ar c'helodennoù a vir ar stad. Al lveve
buhez a zo uhel, heñvel a-walc'h ouzh ar pezh a gaver e kornioù-bro pinvikikañ
Frañs. N'int ket tout an annezidi pinvidik, avat, ha leve ar geodedourien
vonegask a zo tost a-walc'h ouzh hini ar c'halloued. Lojeizoù ispsisial a vir ar
stad evito d'aotren dezho da chom e-barzh ar vro.

Diouer a dailhoù war al leve en-deus hoalet kalz "repuidi fiskel" eus ar broioù
europeat arall. Gounid a ra darn vrasañ o arc'hant er-maez ar briñselezh. Ar re
vrudetañ a zo aktourien pe vleinierien Formul Unan met ur vinorelezh ez int.
Darn vrasañ annezidi Monako a zo tud-kefridioù.

E 2000, un dezrevel gant ar gannidi Arnaud de Montebourg ha Vincent Peillon a
dammallas ar briñselezh da gannañ arc'hant lous. Hervezo e waskfe ar gouarnamant
ar justis da wareziñ oberiourien torfedoù finansel. E respond e c'houlennas
Monako enklaskoù digant an OCDE hag ar Financial Action Task Force on Money
Laundering. Diskouez a reas an enklaskoù-se e oa diwir tamalladennoù an daou
gannad gall.

N'eo ket Monako un darn eus an Unvaniezh Europeat e-barzh un unvaniezh-zouan
gant Frañs emañ ha an hevelep moneiz eo. Kent 2002 e kogne ar briñselezh un
moneiz : ar franc monegasque. E 2002 e tremenas d'an Euro met mirout a reas ar
gwir da kognañ pezhioù gant arouez Monako warno.

Dek skol-stad ez eus e Monako, seizh skol an derez kentañ en o zouez, ur skolaj,
ul lise jeneral ha teknik hag ul lise-otel. Div skol brevez skoazellet gant ar
stad a zo ivez (an Institution François d'Assise Nicolas Barré hag an École des
Sœurs Dominicaines) hag ur skol etrevroadel (International School of Monako).

Ar galleg eo ar yezh ofisiel nemeti met italianeg ha saozneg a vez komzet gant
un lod bras eus ar boblañs. Komz a reer ivez okitaneg ha monegaskeg, un
diskennad eus ar jenoeg a zesker dre ret e-barzh an holl skolioù eus ar
briñselezh.

Ar relijion gatolik eo ar relijion-stad met frankizioù ar feizioù arall a zo
gwarantet gant ar vonreizh.



https://br.wikipedia.org/wiki/Haiku

Haiku (japaneg : 俳句 haikeu) a zo ur ger bet krouet gant ar barzh Masaoka Shiki
(1827-1902). Un doare barzhoniezh reolennet strizh a orin japanat eo. Lavarout a
reer ez eo ar barzh Bashō Matsuo (1644-1694) tad an haiku a anavezer bremañ.
Kavout a ra an haiku e orin tanka (pe waka) a 31 more (un doare da droc'hañ ar
sonioù resisoc'h eget ar silabennoù) graet gant un hokku a 17 more hag ur werzad
14 more. Bashō Matsuo a rannas ar stumm-se evit mirout al lodenn a 17 more a oa
anvet hokku pe haikai. Ne ganer ket haiku pa ganer ar waka (pe tanka).

-fent hag emzalc'h dichek  : Koag-koag ur vran/war rastell an tele/ganti ar
wirionez (Annaig Kervella) ;

Skrivet eo bet an anvioù en doare kornogat (anv bihan, anv-familh). Dre vras e
vez anvet a vistri vrasañ dre o anv bihan nemetken (anv gwir pe anv-pluenn).

Menegiñ a ra Malo Bouëssel du Bourg e-touez ar varzhed o deus savet haiku e
brezhoneg : Paol Keineg, Youenn Brusk , Fañch Peru, Mai-Ewen, Fanny Chauffin,
Annaig Kervella, Bernez Tangi (Sioulder ur mintinvezh goañv/ar filip war
tavañjer ar puñs/ Ma buhez e klemm ar sailh Al Liamm niv 412). Ouzhpenn Malo
e-unan e c'heller menegiñ ivez : Patrick Drean, Olöf Pétursdottir, Stefan
Carpentier, Kirill, Mari-Soaz ar C'hozh.... Diaes e vefe menegiñ roll diniver a
re a gemer perzh e kenstrivadegoù koulz e brezhoneg hag e gallaoueg pe c'halleg
e Breizh, kalz a vugale hag a grennarded en o-zouez. Evit Fanny Chauffin ez eo
an haiku "ur varzhoniezh poblek, pemdeziek..." (Al Liamm niv 412).

(br) Koroll an haïku, troet gant A. Kervern ha Fañch Peru, Skol Vreizh, 1999,
ISBN 978-2-911447-33-9

Savet en deus Ronan Hirrien ur film a-zivout an haiku e Breizh : Haiku en un
tenn-alan ar bed. Skignet eo bet e-kerzh an abadenn Bali Breizh d'an 8 a viz Du
2015 da 10.55.



https://br.wikipedia.org/wiki/Douar_(planedenn)

An Douar (anvet Terra e latin) eo an trede planedenn dostañ d’an Heol e sistem
an Heol. Furmet e vije bet ar blanedenn 4.57 miliard a vloavezhioù ’zo.

Stumm ur sferenn a zo dezhi paneve m'eo ar pennahelioù (polioù Norzh ha Su) un
tammig plaenoc'h eget ma'z int war ur sferenn wir pe ur voul. Graet e vez alies
a-walc'h ar voul-douar eus ar blanedenn koulz evit he deskrivañ hag evit chom
hep meskañ an douar, anezhañ ul lodenn eus pluskenn ar blanedenn hag ar
blanedenn hec'h-unan.

Ar blanedenn douarek nemeti eo zo warni kementadoù bras a zour. Tro-war-dro
dezhi ez eus un aergelc'h tev-tre graet gant oksigen ha nitrogen, ar re-se an
aezhennoù pennañ.

P'eo ar blanedenn Douar ur voul vras e komzer eus ar voul-douar. Anavezet e oa
he stumm gant ar skiantour, matematikour ha steredoniour Eratostenes , un
Egiptad gresianeger, en deus jedet tro ur c'helc'h Douar gant ur resisted
digredus pa weler teknikoù a c'helle implijout. Kollet eo bet an
anaoudegezhioù-se ken e krede Europiz ar Grennamzer e oa plat an Douar, e troe
an Heol en-dro dezhañ eus ar Reter d'ar C'hornôg, hag e tremene dindani diouzh
an noz. Koulskoude e voe adkavet testennoù Erastotenes, met hemañ en doa bet
rediet kinnig martezeadennoù kemplezh evit displegañ kelc'htro al Loar pa ne
gave diaes lavaret e oa an Heol oc'h ober tro ar blanedenn hervez e gerzhed
seblantus.

E penn ar 17vet kantved e savas un nebeud skiantourien evit prouiñ ne c'helle
ket an Heol hag ar stered treiñ en dro d'an Douar avat hag ouzhpenn-se e kerzhe
ar stered hag ar planedennoù en egor. Dizoloet e voe mont en-dro koskoriad an
Heol gant Kopernik. Disklêriañ a reas e oa an Douar an trede planedenn tostañ
d'he steredenn hag e teskrivas ar reizhiad heolel ma tro ar planedennoù en-dro
d'an Heol. Kadarnaat a reas labourioù Kopernik Galileo Galilei hag e tegasas
implij ar matematik er steredoniezh evit jediñ kerzhed ar planedennoù.



https://br.wikipedia.org/wiki/Brazil

Republik Kevreel Brazil (República Federativa do Brasil e portugaleg) zo ur vro
dizalc'h, ar stad vrasañ ha pobletañ a zo en Amerika Latin, ha Brasília eo he
c'hêr-benn. En em astenn a ra adalek arvor biz Amerika ar Su betek ar c'hreiz
anezhi. Bevennoù he deus en norzh gant Venezuela, Guyana, Surinam ha gant
Gwiana, a zo un departamant e dalc'h Bro-C'hall; an Arvor Atlantel a zo er
reter. Er su he deus bevennoù gant Uruguay, Arc'hantina ha Paraguay ; er
c'hornôg gant Bolivia, Perou, hag er gwalarn gant Kolombia. Setu emañ stok ouzh
holl vroioù Suamerika war-bouez Chile hag Ecuador. Ouzhpenn an tiriadoù
kevandirel-se eo lodek ivez eus Brazil enezennoù tost d'an aod, ha tammoù
enezegoù hag inizigoù e kreiz ar Meurvor Atlantel.

Araok ma oa deuet an Europeaned, dibaoe penn-kentañ ar pempvet milved a-raok
J.-K., e oa Amerindianed o chom war diriad Brazil, meuriadoù hanter-gantread an
darn vrasañ anezho.

Pedro Álvares Cabral, ur merdeer eus Portugal, a vije bet an European kentañ
deuet betek aodoù ar vro, d'an 22 a viz Ebrel 1500. An tiriad a zeuas diwar
neuze da vout un drevadenn portugalat. Hepdale, a-benn korvoiñ danvezioù naturel
an drevadenn, dreist-holl ar c'hoad "brazil", ha reiñ tud da labourad evit an
drevadennourien nevez-staliet, e oa bet degaset gant ar Bortugaliz sklaved bet
paket war aodoù Afrika. E-pad ouzhpenn tri c'hantved e oa bed paket ha divroet
milionoù à Afrikaned a-benn poblañ ar c'hevandir nevez. Ar sklavelezh-se zo bet
torret d'an 13 a viz Mae 1888.

Brazil zo dizalc'h, ez-ofisiel, dibaoe ar 7 a viz Gwengolo 1822. Goude an
drevadenn ez eus bet un Impalaeriezh, betek ar bloaz 1889, ha neuze e oa bet
embannet Republik Brazil. Ur republik gant putschoù ha renadoù kreñv ingal
a-walc'h, e-giz er broioù all en Amerika Latin d'an ampoent.

D'ar 27 a viz Here 2002 eo bet dilennet Luís Inácio da Silva (lesanvet Lula) da
brezidant, kentañ prezidant sokialour Brazil, gant 61,4 % eus ar mouezhioù.
Dilennet eo bet adarre d'an 29 a viz Here 2006 (a-enep da Geraldo Alckmin) gant
ouzhpenn 60 % eus ar mouezhioù. War e lerc'h eo bet tro Dilma Rousseff, eus ar
memes strollad, dilennet div wech ivez.



https://br.wikipedia.org/wiki/Republik_Pobl_Sina

Ar riez gant ar boblañs stankañ er bed eo Republik Poblel Sina (sinaeg: 中华人民共和国,
pinyin: Zhōnghuá Rénmín Gònghéguó). Pa 'z eus bet meur a riez war an tiriad ma
reer gant an anv-se, unanet eo bet e-pad prantadoù bras e istor a gaver roudoù
anezhi 3 mil bloaz kent Jezuz-Krist. Abaoe 1949 eo Sina ur "republik ar bobl"
dindan renadur Strollad Komunour Sina.

Rannet eo ar vro etre 22 broviñs, 5 rannvro damemren, ha 3 c'hêr damemren. Ur
sevenadur gwriziet e don an Istor ha gant perzhioù dibar a zo bet o ren war an
tiriadoù aloubet gant ar Sinaiz. Levezonet o-deus kalz ar Sinaiz ar pobloù nesañ
evel ar Goreiz, Japaniz hag an Indez-Sinaiz (Viêtnamiz, Kambodjiz ha Laosiz).

Abaoe m’eo bet krouet Republik Poblel Sina 1949 ez eo renet gant Strollad
Komunour Sina. Ar vro an hini eo zo ar muiañ a dud o chom enni er bed, en
tu-hont da 1,3 milion a annezidi. Tud eus an etniezh Han eo an darn vrasañ eus
an dud zo o chom enni. 9 574 479 km² eo ar gorread anezhi. Ar vro vrasañ eus
Reter Azia eo eta hag ar pevare bro a-fet ment er bed a-bezh, dres war-lerc’h
Rusia, Kanada ha Stadoù-Unanet Amerika. Harzoù zo etre Republik Pobl Sina ha 14
bro : Viêt Nam, Laos , Birmania (Myanmar), India, Bhoutan, Nepal, Pakistan,
Afghanistan, Tadjikistan, Kirgizstan, Kazakstan, Rusia, Mongolia, Korea an
Norzh. Daoust ma soñjer ez eo ur vro gomunour he deus degemeret Republik Poblel
Sina un « armerzh nevidel sokialour » ma vez mesket ar frankizouriezh armerzhel
hag ar politikerezh kontrollet hervez ur formulenn dibar.

Kudennoù a bep seurt zo gant Sina evit a sell ouzh bonnañ he harzoù. Kudenn an
harzoù etre Republik Pobl Sina ha Republik Sina, hemañ ur proviñs, enezenn
Taiwan hag un nebeut enezennoù, bet disrannet eus Sina goude 1949, n’eo ket an
disterañ anezho ha, pell ac’hano, n’eo ket diroueslet c’hoazh, ma lavar eo ul
lodenn dizisrannus anezhi. Dizemglev zo ivez etre Sina ha teir bro all -
Malaizia, Viêt Nam, Indonezia – evit a sell kontrollañ Mor Su Sina. Goulenn a ra
Sina, evit gwir, derc’hel beli war un nebeud inizi strategel, en o zouez an
Inizi Spratly hag an Inizi Paracel.

Abaoe m’eo bet eilroet Hong Kong ha Macao e ra « Sina ar c’hevandir » dave
peurliesañ da Republik Poblel Sina war-bouez an div rannvro velestradurel
ispisial-se.

Er pevare renk emañ evit a sell PDK, dres war-lerc’h ar Stadoù-Unanet, Japan hag
Alamagn. Abaoe 2005 emañ Sina dirak Frañs hag ar Rouantelezh-Unanet.

Goude an Eil Brezel-bed, e 1949, e voe lakaet un termen d’ar brezel diabarzh
etre Strollad Komunour Sina ha Guomindang pe Kuo-Min-Tang, p’o doa lakaet ar
Gomunourien o beli war Sina ar C’hevandir (enezenn Hainan e-barzh), ha p’en doa
lakaet ar Guomindang e veli war Taiwan, kerkoulz hag un nebeud inizi tal ar
Fujian. D’ar 1añ a viz Here 1949 en doa disklêriet Mao Zedong diazezadur
Republik Poblel Sina war ar Plasenn Tiān'ānmén, e Beijing, ha krouet en doa ar
Stad komunour hag embannet en doa ivez : « Sinaiz zo aet en o sav ».

Un dra anat a denn d’ar prantad kentañ eus ar riez yaouank-se eo renadur Mao
Zedong. Dizemglevioù taer pe taeroc’h a sav etre an dud diwar-benn an hêrezh-se,
dreist-holl pa vez graet anv eus ar politikerezh aotrouniek a veze kaset gantañ
d’ar mare-se (an dud a spered bannet er-maez da-heul ar c’houlzad Koulzad ar
C’hant Bleunienn), ar mankoù evit a sell merañ armerzh ar vro (hervez ar
mammennoù, etre 20 ha 30 milion a dud a oa marvet da vare an naonegezhioù bras a
gouezhas war ar vro e-pad Ar pezh mell Lamm war-raok), hag ar sevenadur
gwallgaset (preizhet e oa bet ul lodenn vras eus an traoù a yae d’ober glad
sevenadurel Sina da vare ar Dispac’h sevenadurel). Koulskoude e sav tabutoù etre
an dud c’hoazh diwar-benn ar prantad-se, dreist-holl evit a sell an niver a dud
zo bet lazhet hag evit a sell ar rag hag ar perag eus Ar pezh mell Lamm
war-raok.

Da-heul ar reuz a oa bet e Sina abalamour d’ar politikerezh armerzhel kaset
gantañ, Mao Zedong a zilezas e garg a brezidant eus Republik Pobl Sina. Liú
Shàoqí a voe dilennet neuze gant ar C’hendalc’h broadel poblel evit erlec’hiañ
Mao. Mao, a rene atav Strollad Komunour Sina, e voe lakaet tamm-ha-tamm da
bellaat diouzh merañ aferioù armerzhel ar vro. Fiziet e oa bet e garg e Deng
Xiaoping ur vegenn habaskoc’h, a veze levezonet-kaer gant Moi Shaoqi. Kregiñ a
reas Deng Xiaoping gant tud all d’ober adreizhoù armerzhel.

E 1966 e roas Mao lañs d’an Dispac’h sevenadurel hag evel-se e oa bet tu dezhañ
dont en-dro er galloud en ur gemer harp war yaouankiz ar vro hag en ur dagañ ar
begennoù etre a oa er galloud d’ar mare-se. Trubuilhoù a oa bet er vro da-heul
met tamm-ha-tamm e voe lakaet an traoù Zhou Enlai war o reizh. Goude marv Mao e
teuas a-benn Deng Xiaoping, a seller outañ evel blenier an adreizherien, da vont
er galloud. Da-heul e voe harzet ha barnet Jiang Qing, anezhi intañvez Mao, hag
he c’henseurted, a reer Bagad ar Pevar anezho. Abaoe an amzer-se e vez
kontrollet kalz nebeutoc’h buhez prevez an dud gant ar gouarnamant ha ne vez ket
mui meret ar vro gant un armerzh steuñvet met gant un armerzh mesket.

Leitmotiv an dud zo a-du gant an adreizh armerzhel eo digeriñ tamm-ha-tamm
marc’had Sina evit dont a-benn da sevel ur renkad etre kêrel (15% eus annezidi
Sina hiziv an deiz), evit gwellaat ar barr bevañ (ar pezh zo deut da wir dre
ma’z eo bet kresket kalz ar c’horvoder bloaziek, ar barr beveziñ, an hoali, ar
skolegezh).

Peurliesañ e vez kavet abeg en adreizhoù armerzhel-se gant ar gouerien baourañ,
an arsellerien estren hag an disrannerien a stourm ouzh ar renad komunour.
Merkout a ra an dud-se ez eus bet krouet diforc’hioù bras etre an dud, ez vez
gwall saotret ar vro, e vez prenet muioc’h-mui a gargidi, ez eus muioc’h-mui a
dud en dilabour hag e vez meret fall an embregerezhioù-Stad. Dre-benn da se emañ
ar renad en arvar da vezañ distabilaet. Hervez obererien zo, a vez kaset ar
vuhez politikel ganto e Sina, kazetennerien ha tud a lezenn ne vez ket graet
trawalc’h a adreizhoù potitikel evit mont war-zu muioc’h a zemokratelezh.

Daoust m’eo aet Sina tre en un armerzh marc’had hollekaet, an ABK (Aozadur bedel
ar c’henwerzh), emañ bepred Strollad Komunour Sina o kontrollañ ar vro
e-unan-penn ha kerderc’hel a ra da ren ar vro gant ur politikerezh a laka ar
wask war ar strolladoù a c’hallfe lakaat e bennaotrouniezh en arvar. An darn
vrasañ eus hec’h eneberien zo izili eus minorelezhioù zo (eus Tibet ha Xinjiang
dreist-holl. Tud eus an etniezh Han, anezho izili eus ar renkad kêrel, zo ivez,
pe disrannerien zo o vevañ en estrenvro. Komzet e vez kalz diwar-benn ar gudenn
a sav e Republik Poblel Sina evit a sell « Gwirioù Mab-den » hag abalamour da se
ez eus tu da lakaat ar wask war armerzh ar vro evit ma vefe doujet muioc’h outo.

Da-heul ar manifestadegoù a voe aozet war ar blasenn Tian Anmen d’ar 4 a viz
Mezheven 1989, ma voe tamallet d’ar gouarnamant ne zouje ket ouzh Gwirioù
mab-Den, e oa bet lakaet an embargo war gwerzh an armoù da Sina.

D’ar 4 a viz Kerzu 1982 e voe degemeret ar vonreizh zo e talvoud en deiz a hiziv
gant Republik Poblel Sina.

Ur Stad komunour eo bet Republik Poblel Sina e-pad an darn vrasañ eus an
Patrom:XXvet Kantved, hervez terminologiezh ar skiantoù politikel. Kalz a
arsellerien, war-bouez an dud a studi ar politikerezh, a soñj dezho ez eo bepred
ur Stad komunour. Diaes eo gouzout da vat petra eo natur framm politikel
Republik Poblel Sina. Tud zo o deus lavaret ez eo ur renad aotrouniek, komunour,
sokialour. Kalz a dud, koulskoude, a gav gwelloc’h dezho ober war un dro gant ar
gerioù « komunouriezh » ha « kevalouriezh » evit deskrivañ Republik Pobl Sina.
Kinniget en doa Deng Xiao Ping ober gant an droienn « Sokialouriezh nevidel »
evit deskrivañ emdroadur Republik Poblel Sina.

Strollad komunour Sina an hini eo a ren gouarnamant Republik Pobl Sina. Daoust
ma’z eus bet graet kammedoù war-du frankizaat ar politikerezh, dreist-holl gant
an dilennadegoù a vez kavet abeg enno er c’hêriadennoù, e vez bepred kontrollet
divizoù ar gouarnamant gant ar Strollad komunour. Implijout a ra ar Stad doareoù
aotrouniek evit dont a-benn eus an disenterien. Klask a ra-hi lakaat niver an
disrannoù da zigreskiñ en ur wellaat an armerzh hag e-se e ro aotre d’an dud -
un nebeudig tud, evit gwir - da gavout abeg e tra pe dra pa ne vez dispac’hus o
abegadennoù.

Kontrolliñ a ra Strollad Komunour Sina an holl vediaoù ha sevel a ra enep an
holl aozadurioù a c’hallfe lakaat ar renad en arvar, evel ma oa c’hoarvezet da
vare darvoudoù Tian Anmen. N’hall ket Strollad Komunour Sina, koulskoude, ober
kement tra a ra pe a fell dezhañ ober evit a sell ar c’hastizañ. En deiz a hiziv
o devez ar mediaoù un tamm frankiz da labourat, ha pa ne glaskfent ket tizhout
a-gevret an hevelep pal, hag embann a reont war ar groaz un niver bras a
gudennoù deuet diwar ar breinadurezh ha diwar al labourioù diefedus kaset da
benn gant eilsternererien ar Strollad. Petra bennak ma ne vez ket aotreet sevel
e vouezh a-enep ar Strollad hervez lezenn e vez ingal tud oc’h embann ar pezh a
soñjont hag a-wechoù e vezont lezet d’ober met ne vez ket aotreet ar mediaoù da
skignañ keleier diwar o fenn. Ministrerezh ar propaganda a gendalc’h da
gontrollañ ar binvioù eztaoliñ, en zouez ar Genrouedad. Ensellet e vez skignañ
ar filmoù gant Burev ar filmoù : goulennet en deus, da skouer, digant renerien
salioù sinema paouez da skignañ ar film amerikan Da Vinci Code e miz Mezheven
2006 . Gouzout a reomp e vez kontrollet ar skinwel ivez : divizet en deus ar
gouarnamant ma vo berzet skignañ tresadennoù-bev (amerikan pe japanat an darn
vrasañ anezho) etre 17e ha 20e adalek ar 1añ a viz Gwengolo 2006 . Kontrollet e
vez ar Genrouedad ivez. Silet e vez an holl gevreadennoù hag e-se n’haller ket
kevreañ ouzh lec’hiennoù zo war ar Genrouedad evel, da skouer, al lec’hienn
www.freetibet.org (dieubidigezh Tibet) pe Wikipedia ivez : soñjal a ra renerien
Sina moarvat ez eo re zañjerus doare mont en-dro an holloueziadur-se, a c’hall
bezañ maget gant an holl dud o deus c’hoant da gemer perzh ennañ.

Diaes eo gouzout pet a dud er vro a sav a-du gant Strollad Komunour Sina, pa ne
vez aozet dilennadeg vroadel ebet. Pa gomzer gant Sinaiz ha pa roont o savboent
war tra pe dra e santer ne soñjont ket memes doare. Kalz anezho, war a seblant,
a blij dezho ar pezh a vez graet gant ar gouarnamant evit a sell stabilaat ar
gevredigezh, a ro tu dizehan da ziorren armerzh ar vro. Ur gudenn bolitikel a
bouez eo kresk an diforc’hioù zo etre an dud paour hag an dud binvidik. Ne blij
ket kennebeut da galz a dud gouzout e vez gounezet kalzik a sternerien eus ar
Strollad gant arc’hant.

Strolladoù politikel all zo e Republik Pobl Sina, daoust ma soñjer ez int
is-strolladoù eus Strollad Koumunour Sina. En em vodañ a ra Strollad Komunour
Sina gant ar strolladoù-se da-geñver Prezegenn guzuliata politikel pobl Sina.
N’o devez ket ar strolladoù-se kalz a levezon, petra bennak ma c’hallont degas
savboentoù diavaez met n’o deus ket ur gwir c’halloud.

Kenderc’hel a ra Republik Sina da gaout darempredoù diplomatel gant an darn
vrasañ eus ar broioù e pevar c’horn ar bed, nemet gant ar re a vir darempredoù
gant Republik Sina. Evit skoulmañ darempredoù ofisiel gant Republik Poblel Sina
ez eo ret d’ar broioù anavezout Republik Sina evel ul lodenn anezhi. Difenn a ra
groñs ouzh sternerien bolitikel Taiwan dont da Sina, met roet e oa bet aotre
dezho da vont tre e Sina da-geñver an emvodoù a oa bet aozet du-hont e 2005,
kerkoulz ha da dTenzin Gyatso ha d’ar 14vet Dalai Lama. Berzet e vez ouzh Li
Hongzhi, bet krouet al lusk speredel Falun gong gantañ, mont da Sina ivez.

E 1971 e voe erlerc’hiet Republik Sina gant Republik Poblek Sina er Broadoù
Unanet. Unan eus 5 ezel-pad ar C’huzul-surentez eo. P'eo bet Republik Pobl Sina
unan eus izili diazezerien Aozadur ar Broadoù Unanet, petra bennak ma n’he deus
morse kemeret perzh e krouidigezh ar Broadoù Unanet.

Unan eus izili pennañ eus Luskad ar broioù n’int ket a-steud eo bet Sina met en
deiz a hiziv n’eo nemet arsellerez. N’eo ket dreist an darempredoù etre Sina ha
Japan abaoe meur a zekvloaziad abalamour d’an torfedoù bet graet gant Japan
gwechall, lazhadeg Nankin peurgetket. Kalz a vroadoù eus ar c’hornôg a gav abeg
e Sina peogwir e vez gwallet gwirioù Mab-den ganti. Aet e oa an darempredoù
diplomatel war washaat etre ar broioù-se ha Sina e 1989, pa oa bet freuz ha reuz
war ar blasenn Tiān'ānmén. Koulskoude, abaoe m’eo bet kreñvaet liammoù armerzhel
Republik Poblel Sina gant Europa hag ar Stadoù-Unanet, ne vez ket mui pouezet
kement-se warni evit goulenn diganti doujañ da wirioù Mab-den ken. E miz Mae
1999 he doa lakaet ur bombezer B-2 teir bombezenn, heñchet dre loarell, da
darzhañ war kannati Sina e Beograd, e-pad ar brezel e Kosovo. Tri c’heodedour
sinat a oa bet lazhet. Disklêriet o doa ar Stadoù-Unanet e oant faziet dre ma oa
bet implijet kartennoù kozh a zeue eus an Ajañs Vroadel evit ar skeudennerezh
hag ar gartennouriezh (deuet da vezañ Ajañs Vroadel an naouegezh
douaroniel-hag-egorel hiziv). Droukkemeret o dije ar c’hannati evit un ti a oa
perc’hennet gant gouarnamant Yougoslavia. Ne gred gouarnamant Sina tamm ebet en
displegadenn-se. Soñjal a ra dezhañ kentoc’h e oa bet graet ar gwalldaol-se
a-ratozh-kaer. E miz Ebrel 2001 e oa bet un nijerez-spiañ amerikan EP-3E Aries,
a oa oc’h anavezout en egorenn vilourel Sina, tost da enez Hainan, o stekiñ en
un nijerez vilourel sinat. Flastret e oa bet an nijerez sinat ha lazhet e oa bet
al loman, da c’houde he doa leuriet prim an nijerez amerikan war enez Hainan.
Klevout a reer ur son nemetken gant pennadurezhioù an div vro-se : diskleriañ a
ra renerien ar Stadoù-Unanet e oa o nijerez o nijal a-us d’an doureier
etrebroadel, tra ma tisklêr renerien Republika Poblel Sina e oa o nijerez o
nijal a-us d’he Zakad Armerzhel Dispellaus (TAP). Ouzhpenn-se e laka an eil
skipailh ar “gwallzarvoud” war gont egile. E-pad 12 devezh e voe dalc’het ar
skipailh 24 Amerikan gant Sinaiz a-raok reiñ o frankiz dezho, tra ma oa deuet
tennoc’h an darempredoù etre an div vro. Tenn e oa bet an traoù etre an div vro
ivez pa oa deuet er-maez an danevell Cox e 1999. Diskêriet e oa bet en
danevell-se e oa bet lakaet ar sekredoù nukleel amerikan en arvar gant servijoù
spiañ Republik Poblek Sina e-pad meur a zekvloaziad.

E 2004 ez asantas Rusia reiñ enez Yinlong hag an hanter eus enez Haixiazi da
Sina hag e-se e voe paouezet gant ar rendael a oa savet etre an div vro abaoe
pell-pell amzer. An div enezenn-se zo el lec’h ma kej ar stêr Amour (e sinaeg e
vez anvet Heilong jiang, da lavaret eo stêr an Aerouant Du) hag ar stêr Ousouri
zo bet pennkaoz d’un dizemglev bras etre Sina ha Rusia er bloavezhioù 1960. Roet
he deus Rusia an enez Yinlong da Sina en-dro evit divroc’hañ hag evit kreñvaat
al liammoù armezhel etrezo. Abeg zo bet kavet en dra-se eus an daou du.
Pleustradegoù-brezel a oa bet graet gant ar Rusianed hag ar Sinaiz e 2005, ar
pezh a ziskouez mat e oa youl en em glevet ganto. Ar gouerien gazak o deus kavet
abeg en dra-se. Kollet o deus, evit gwir, o ziriad war an ezennoù-se, tra m’o
deus ar Sinaiz ha kumuniezhioù sinaat kavet abeg en emglev-se. Talvezout a ra an
emglev-se, hervezo, da reizhekaat beli ar Rusianed war Vandchouria an diavaez,
bet roet da Rusia gant an diernezh Qing da-heul an Emglevioù digevatal, en o
zouez an Emglev bet sinet e 1858 en Algun hag ar c’hendivizad bet sinet e
Beijing e 1860, gant ma vo implijet tireoul rusian ganto hepken.

Ingal e vez ar vroadelourien sinaat o c’houlenn Mongolia, Touva ha Manchouria an
diavaez, an inizi Ryukyu, Bhoutan, Sikkim, Ladakh, an draoñienn Hukawng, norzh
Birmania.

Rannet eo Sina ar C’hevandir e 22 broviñs (省) (23 en ur gontañ Taiwan evel ma
vez graet gant Republik Pobl Sina ; Evit gouzout hiroc’h, lenn ar pennad
diwar-benn Taiwan). 5 rannvro emren (自治区) zo, ouzhpenn ar proviñsoù, ha meur a
vinolerezh vroadel zo un dregantad bras eus o izili o vevañ enno. 4 rann-gêr zo
(直辖市) e kêrioù brasañ Sina ha 2 rannvro velestradurel dibar (特别行政区).

Sina (ma vernier gorreadoù Republik Poblek Sina ha Taiwan) zo unan eus broioù
brasañ ar bed, evit a sell ar gorreadoù. En trede renk emañ dres war-lerc’h
Rusia ha Kanada.

Hinoù ha gweledvaoù liesseurt zo e Sina. Er reter, a-hed glannoù ar mor Melen ha
mor Sina ar Reter ez eus plaenennoù ec’hon ma’z eo niverus-tre an dud zo o chom
enno. Uheloc’h eo ar menezioù war glannoù mor Sina ar Reter, tra ma vez muioc’h
a dakadoù naou-dinaou hag a aradennadoù izel a-walc’h e Sina ar Su. Er
greizenn-reter emañ deltaioù an div stêr hirañ eus Sina, ar stêr Huang He hag ar
stêr Chang Jiang. Ar stêrioù Xi Jiang, Mekong, Brahmapoutre, Amour zo stêrioù
bras all eus Sina.

Er c’hornôg ez eus aradennoù bras all, an Himalaya peurgetket - ar menez uhelañ
eus Sina eo (eus ar Bed zoken) -, menez Everest, kerkoulz ha pladennoù zo krin
a-walc’h an hin war o zaoledadoù evel dezerzh TaklaMakan ha dezerzh Gobi.
Abalamour d’ar sec’hor a bad, ha moarvat ivez abalamour d’an douaroù a vez
labouret fall, e vez barradoù uloc’h en nevez-amzer bremañ e Sina. Aet eo
dezerzh Gobi war ledanaat, hervez an Ajañs evit gwareziñ an endro e Sina hag
e-se e vez barradoù uloc’h dreist-holl e Sina hag e taoleadoù all e biz Azia
evel e Korea hag e [[Japan].

Korc’hwezhioù, da lavaret eo barradoù-avel trovanel taer, a vez en arvor Sina ar
Reter. E 2004 e voe lazhet 164 den ha gloazet e voe 1800 den all gant ar
c’horc’hwezh Rananim. Jedet ez eus bet dre-vras e oa bet kollet 18 miliard a
euroioù evit a sell amerzh ar vro.

Republik Poblek Sina zo ur Stad liezetnek ma’z eus 56 broadelezh. "Gwelet
Broadelezhioù Sina.

E Republik Poblel Sina e vez graet ur politikerezh a ro spletoù d’ar
minorelezhioù etnek, evel an niver a dud degemeret el liseoù, er skolioù-meur
hag er melestradurezhioù foran. N’eus ket mui eus ar chaovinegezh Han ent
ofisiel avat. Luskadoù dizalc’hour zo, koulskoude, e Tibet, e Xinjiang kerkoulz
hag e Mongolia ma n’int ket ket stank. Kavet e vez abeg gant ar strolladoù
dizalc’hour hag an arsellerien estren niverus e politikerezh etnek Republik
Poblek Sina. Da gentañ-penn e vez kavet abeg en doareoù aozañ an etniezh Han hag
en arc’hant roet ganti evit trevadenniñ an toleadoù sinat ma’z eo bihanoc’h
niver an dud a orin estren eget tud an etniezhioù all. Hiviziken emañ niver an
dud eus an etniezh Han o kreskiñ en toleadoù-se, ar pezh n’eo ket gwall vat evit
ar minorelezhioù. Kavet e vez abeg er politikerezh-se e Sina zoken : ar Sinaiz
Han eus Xinjiang pe eus Mongolia an diabarzh, da skouer, a soñj dezho ez int
« kraskkeodedourien » peogzir e vez roet spletoù d’ar minorelezhioù. Sinaiz a
soñj dezho eo mat kas ar politikerezh-se evit Broadezhioù Sina ha gallout a rafe
seurt politikerezh lakaat unvaniezh ar vro en arvar.

D’an 28 a viz Meurzh 2006 en doa asantet Zhang Weiqing, e karg eus ar
« Bodad-Stad evit ar boblañs hag eus steuñviñ ar genel », respont d’un
atersadenn evit lec’hienn Genrouedad ar gouarnamant sinat. Gant skoazell ar
politikerezh kaset gant steuñviñ ar genel, hervezañ, e oa bet ganet 400 milion a
vabigoù nebeutoc’h e Sina e-pad an tri dekvloaziad diwezhañ. Lavaret en doa ivez
en doa gouarnamant Sina lakaet tregont vloaz evit tizhout ar pal-se, da lavaret
eo kontrollañ paotañ an dud, tra ma oa bet lakaet kant vloaz gant ar broioù
diorroet evit tizhout ar pal-se. « Ne vije ket bet tu da Sinaiz da vevañ gant
muioc’h a aezamantoù ma vijemp bet 400 milion a dud ouzhpenn », en doa pouezet
an Aotrou Zhang. Er mare-mañ ez eo uhel-tre niver ar ganedigezhioù er vro hag
e-se ne vo ket cheñchet politikerezh an unvugel a-barzh pell.

Kudennoù yec’hed foran bras zo hiziv an deiz e Republik Poblel Sina. Ar
c’hudennoù yec’hed a zeu dreist-holl diwar saotradur an aer hag an dour, hag
ivez abalamour d’ar SIDA ha d’ar butun. Muioc’h-mui a dud zo bet kontammet gant
viruz ar SIDA abalamour ma ne evezhie ket an dud ouzh ar yec’hedoniezh ha deuet
e oa kudennoù yec’hed all war ar maezioù abalamour d’an tennañ gwadt, ouzhpenn
an doareoù kontammañ klasel. Kudennoù bras a yec’hed zo ivez abalamour d’ar
butun peogwir emañ unpiaou gant ar Stad war dasparzhañ ar sigaretennoù. Termal a
ra ar gouarnamant evit kemer diarbennoù redius dre ma tennont o c’horvoderioù
diwar ar gwerzhañ butun. Kavout a ra gwelloc’h plediñ gant kudennoù yec’hed
foran all.

An Hepatit B zo ur c’hleñved-bro e Sina ar c’hevandir : war-dro 10 % eus an dud
zo klañv gantañ. An dud klañv gant an hepatit B a vez degaset direizhadennoù en
o yec’hed pe a dap krign-bev an avu ha kalz a dud anezho a ya da Anaon abalamour
da se. Studiadennoù war an hepatit B zo bet graet ha dre-se e ouzer ne vez ket
ganet merc’hed a-walc’h abalamour d’ar c’hleñved-se. Evel-se e c’haller
displegañ perak e vez ganet nebeutoc’h a verc’hed eget a baotred e Sina. Ur
programm a oa bet lakaet war-sav e 2002 evit vaksinañ an holl vabigoù
nevez-ganet e Sina ar C’hevandir.

E miz Du 2002, e proviñs Guangdong, e oa kouezhet klañv an dud kentañ gant ar
skeventfo anrizhek. Kouskoude o doa divizet pennadurezhioù Sina chom mut war ar
c’hleñved-se hag gant se en em ledas fonnus ar c’hleñved-se er broioù amezek -
Hong Kong, Viêtnam – kerkoulz hag e broioù pelloc’h abalamour d’an dud a veaje
gant nijerezioù. E Sina e oa kouezhet klañv 5327 den gant ar c’hleñved-se.
Marvet e oa 348 den ent ofisiel en o zouez. E miz Mae 2004 en doa embannet an
Aozadur bedel ar yec’hed ne oa ket mui eus ar skeventfo anrizhek e Republik
Poblel Sina.

Dielfennañ a ra Strollad komunour Sina armerzh Sina evel un « armerzh nevidel
sokialour », ur « seurt sokialouriezh giz Sina ». Eus 1978 da 1989 e oa bet
adreizhet armerzh ar vro. Tremenet e oa an amerzh eus ur « steuñverezh|armerzh
steuñvek]] giz Rusia d’ur « sokialouriezh nevidel », en ur virout ar framm
strizh zo bet lakaet da dalvezout gant Strollad Komunour Sina evit kontrollañ ar
vro.

Evit tizhout ar pal-se ez eo bet erlerc’hiet boutineladur al labour-douar gant
ur reizhiad atebekaat hiniennel war an douaroù, ar sternerien lec’hel zo bet
roet muioc’h a frankiz ober dezho ha merourien zo bet lakaet e penn ar gennadoù
greantel. Evel-se ez eus bet roet lusk d’an embregerezhioù bihan ha niverus, a
vez anvet « getihu » (个体户), ha kenwerzhourien ha posterien estren niverus zo bet
sachet da vont da Sina. Ne vez ket kontrollet ar prizioù ent strizh ken,
war-bouez priz ar produioù diazez kentañ evit ar gouerien.

E 1992 e oa deuet anvadur ofisiel ar reizhiad da vezañ « armerzh nevidel
sokialour » ha merkañ a ra ar cheñchamant anvioù-gwan-se eo krog natur renkad ar
Stad da cheñch. Kregiñ a ra ar gennad foran da veuziñ e mor an armezh
marc’hadourel, o tremen eus 73 % eus ar produadur greantel e 1988 da 35 % e
1992. Evel-se ez eus bet tu da dremen eus un armerzh steuñvek d’un armerzh
kemmesk ha tu zo bet da zizoleiñ diazezadurioù ar frankouriezh armerzhel en-dro,
en ur saveteiñ komunouriezh ofisiel ar renad.

N’en deus ket ar gouarnamant dalc’het kont eus kevatalded ar renkadoù e-pad an
amzer-se ha heuliet eo bet ger-stur Deng Xiaoping : « Deuit pinvidik ! ». Deuet
eo ar pinvidikaerezh personel (hiniennelouriezh) hag ar bevezerezh (skoazellet
gant politikerezhioù nevezkeneysian adalek 1997) ) da vezañ an daou geflusker
amerzhel nevez. Ambrouget eo bet tamm-ha-tamm an daou geflusker-se gant teknikoù
merañ evit gwellaat ar c’henderc’husted (rannañ al labour) aet war vicherelaat.
Labouret en deus ar gouarnamant ivez evit sachañ kevalaoù estren , zo
pouezus-kenañ evit diorren armerzh ar vro : Takadoù armezhel ispisial (TAI),
kuit a dailhoù, zo bet krouet evit se, ha ledanaet int bet tamm-ha-tamm en arvor
a-bezh. Gant ar frankeskemmerezh-se eo bet lieskementet ar Proadudur diabarzh
Kriz (PDK) dre bevar abaoe 1978. E 1999 e oa 1,3 miliard annezidi hag ar
c’horvoder dre zen a oa 3800 a zolarioù amerikan ar bloaz. Gant-se e oa deuet
Republik Poblel Sina da vezañ ar c’hwec’hvet broad armerzhel ar bed evit a sell
ar c’hementad marc’hadourezhioù eskemmet hag an trede broad evit a sell beveziñ
ar gremmoù, dres war-lerc’h ar Stadoù-Unanet ha Kumuniezh Europa. Sevel a ra
korvoder keitat ur micherour sinat da 1300 dollar amerikan ar bloaz. Armerzh
Sina zo unan eus an armerzhioù a vez diorroet ar muiañ er bed a-bezh er
mare-mañ ; kreskiñ a ra etre 7 hag 8 % bep bloaz ha tostaat a-wechoù da 10 %,
hervez ar stadegoù a vez graet e Sina. Abaoe 2001 eo ezel Republika Poblel Sina
eus Aozadur bedel ar c’henwerzh (OMC).

Tailhoù dibar a zo bet krouet gant gouarnamant Sina evit broudañ ar
c’hreanterien da broduiñ er vro, pe e vefe evit enporzhiañ marc’hadourezhioù pe
evit produiñ marc’hadourezhioù er vro evit bastañ da ezhommoù 1,3 miliard a dud.
Klask a ra Republik Poblel Sina kempouezañ reizhiad an tailhoù hag ar reolennoù
lakaet da dalvezout evit an embregerezhioù sinat pe an embregerezhioù estren.
Neuze emañ ar gouarnamant oc’h adwelet an tailhoù dibar da lakaat da baeañ d’ar
c’hreanterien evit ezporzhiañ marc’hadourezhioù er ZES hag er c’hêrioù war an
aod. Marc’hadourezhioù a oa bet ezporzhiet eus Sina d’ar Stadoù-Unanet evit 125
miliard a zolarioù e 2002, tra ma ne oa bet enporzhiet marc’hadourezhioù eus ar
Stadoù-Unanet evit 19 miliard a zolarioù hepken. Dleet eo an digempouez-se d’ar
Stadoù-Unanet dre ma n’eo ket gwall vat, a-hervez, ar feur eskemmañ lakaet da
dalvezout etre ar yuan hag an dollar. D’an 21 a viz Gouere 2005 en doa kemennet
Bank Sina krouidigezh ur reizhiad ma c’hall feur ar yuan kreskiñ hep mont en tu
all da 0,3% an deiz e-keñver feur an dolar, e-skoaz 3% d’ar muiañ e-keñver ur
banerad moneizoù all, en o mesk ar yen hag an euro.

E 2005 e oa bet kresk e PDK Sina ha gant-se e oa tremenet eus ar 6vet renk d’ar
4e renk war skeul armerzhioù bras ar bed, dre war-lerc’h ar Stadoù-Unanet, Japan
hag Alamagn met dres dirak ar Rouantelezh-Unanet ha Frañs hiziv an deiz.

Er reizhiad armerzhel nevez-se o deus poan an embregerezhioù foran d’en em
gavout ha diaesoc’h-diaesañ emañ an traoù evito. 102,6 miliard a yuanioù (12,75
miliard a zolarioù) a oa bet kollet ganto e 2005. Ur gwall rekord ! Ur c’hresk a
56,7% a oa bet er bloaz-se, diouzh Burev-Stad ar Stadegoù (BSS). A-hed an daou
viz kentañ eus 2006 e oa bet kollet 26,2 miliard a yuanioù, eleze 3,25 miliard a
zolarioù, gant an embregerezhioù foran pe an embregerezhioù kontrollet gant ar
Stad. Kresket eo ar c’houstoù produiñ, n’eo ket bet gwall vat ar reizhiad graet
gantañ evit merkañ ar prizioù, e-touez traoù all, zo pennkaoz da se, hervez
Jiang Yuan, stadegour gant BSS.

Abaoe 5000 bloaz e vez gounezet riz dreist-holl war ar maezioù e Sina. N’ouzer
ket kalz a draoù diwar-benn orin ar plant-se, zo deuet da vezañ boued diazez an
darn vrasañ eus ar Sinaiz .

22 % eus poblañs ar bed zo o chom e Sina met ne vez gounezet enni nemet 7 % eus
an douaroù gounezus eus ar bed a-bezh. Abalamour d’ar c’hêrioù zo atav o
kreskiñ, d’ar saotradur ha d’an douaroù a ya e goueziri e tigresk an douaroù
gounezus a 2500 km2 bep bloaz, a-hervez.

Ouzhpenn-se ez eus kalz a dud o kuitaat ar maezioù. Evit gwir, diaesoc’h-diaesañ
e teu buhez ar gouerien da vezañ hag e-se ez eont d’ober o annez war-du an
takadoù kêrel. Soñjal a reer ez eus war-dro 8 milion a gouerien o vont kuit eus
ar maezioù bep bloaz evit mont da glask labour. Abaoe 1979, a-hervez, e vefe aet
etre 80 ha 200 milion a gouerien kuit d’ober o annez e kêr.

Daoust m’o doa ar gouerien roet skoazell d’ar Strollad Komunour, lusket gant Mao
Zedong, evit kemer ar galloud, e vez start ha kalet ar vuhez evito, dreist-holl
abalamour d’an dibaboù zo bet graet a-fet ideologiezh er bloavezhioù-mañ.
Evezhiek-tre eo gouarnamant Sina, koulskoude, ouzh ar gouerien ha klask a ra
plediñ ouzh o zonkadur a-raok kalz traoù all.

D’ar 14 a viz Meurzh 2006, da-geñver un displegadenn dirak ar wask, a zo bet
dalc’het e Beijing nebeut war-lerc’h kloazadur dalc’h bloaziek an 10vet Bodadeg
Boblek Vroadel (Gouarnamant Sina) en deus embannet Ministr kentañ Sina Wen
Jiabao e vo kastizet strizh nep piv bennak a glaskfe kemer douaroù digant
kouerien zo en un doare direizh.

E 1992 e voe aotreet ar « Raktres 921 », a anavezer hiziv. D’an 19 a viz Du 1999
e voe bannet an egorvulzun didud Shenzhou, ur vanadenn a yae d’ober test kentañ
ar programm. Goude tri zest all e oa bet bannet Shenzhou 5 d’ar 15 a viz Here
2003, gant harp ar fuzeen “Baleadenn Hir 2F” hag an taikonot Yang Liwei (diwar
ar ger sinaek 太空 taikong, da lavaret eo egor. Sina zo an trede bro bet bannet
ganti un egorvulzun en egor hec’h-unan. An eil kefridi “Shenzhou 6” zo bet roet
lañs dezhi d’an 12 a viz Here 2005 ha berzh he deus graet.

Meur a relijion zo e Sina. Ar relijionoù pennañ zo : ar voudaegezh, an islam, ar
gatoligiezh hag ar brotestantiezh. Gallout a reer ivez ober anv eus eus an
taoism hag eus Relijion ar bobl, anezho div relijion dibar e Sina, hag ivez eus
ar chamanism, an ortodoksiezh hag an Dongba. Ur seurt relijion bagan eo ar
relijion Dongba ha krouet eo bet diwar ur relijion heuliet gant an Naxied, unan
eus ar minorelezhioù etnek niverus zo anezho e Sina. Eus Tibet eo a orin eo ar
relijion-se hag e Yunnan emañ tud ar vinolerezh Naxi o vevañ.

Ar voudaegezh a voe kelennet e Sina war-dro ar Iañ kantved evit ar wech kentañ.
Skignet e voe ar gelennadurezh-se er vro da vat war-lerc’h ar IVe kantved ha
deuet eo da vezañ ar relijion vrasañ e Sina. Div skol zo : ar voudaegezh tibetan
(pe lamaegezh), zo anezho e Tibet hag e Mongolia an Diabarzh dreist-holl, hag an
hinamaya (boudaegezh an Doare-karr bihan. Istimañ a reer ez eus war-dro 13 000
templ boudaat e Sina.

Krouet e oa bet an taoism en Eil kantved. Krouet e oa bet, war a seblant, diwar
skridoù ar prederour Lăo Zi (pe “Lao-tseu”). E-mesk ar skridoù emañ al levr
hollvrudet “Levr al Levenez hag ar Vertuz” , (e sinaeg Dàodé Jīng) ha “Levr ar
C’hemmadurioù” (易经 Yì Jīng), anezho mammennoù an ezoteregezh sinat. Ouzhpenn
1500 templ taoist zo e Sina, a-hervez.



https://br.wikipedia.org/wiki/Japan

Ur strollad inizi, Enezeg Japan a-hed aodoù sav-heol Azia, a ya d'ober Japan (e
japaneg: 日本 Nihon pe Nippon, ent-ofisiel Stad Japan, 日本国 Nippon-koku pe
Nihon-koku). Peder enezenn bennañ a zo d'ar vro-mañ : eus an norzh betek ar su,
Hokkaido, Honshu (an hini vrasañ), Shikoku ha Kyushu ha 97 % eus ar vro zo
dindane. 6 852 enez a zo en holl e Bro-Japan abaoe 1945. Ouzhpenn 300 km eo an
enezeg en holl. 600 kilometrad e mervent Kyushu emañ Naha, war Enez Okinawa a zo
lod eus strollad inizi Ryukyu (pe Ryūkyū rettō e japaneg). En tu-hont da 1 000
kilometrad hirder a zo da enezeg Nanpo, e su Tokyo. Dindan Rusia emañ inizi
Sac'halin (Karafuto e japaneg) ha Kouril (Chishima retto) a zo muioc'h eget 1200
kilometrad hirder dezho. E norzh ar vro emaint hag alies-kaer e vezont gwelet
evel penn-pellañ Japan.

Meneziek eo ar pep brasañ eus an enezennoù, lod zo savet diwar obererezh
menezioù-tan. Menez uhelañ Bro-Japan da skouer, ar menez Fuji (3 776 m), zo ur
menez-tan (dizoberiant abaoe 1707). 10vet bro bobletañ ar bed eo Bro-Japan, gant
127 milion annezad evit 377 835 km2 (337 annezad/km2), zo o chom evit al lodenn
vrasañ e kompezennoù strizh an arvor. Tōkyō bras, anezhañ kêr-benn Tōkyō ha meur
a brefeti tro-dro dezhi, zo an tolpad kerioù brasañ eus ar bed, gant ouzhpenn 30
milion a annezidi.

Diskouezet eo bet gant an arkeologiezh e oa poblet Bro-Japan kerkent hag ar
paleolitik uhelañ. Graet e oa menegoù dre skrid eus eus Bro-Japan e testennnoù
istor Sina adalek ar Iañ kantved. Troc'het eo istor Bro-Japan e prantadoù ma oa
levezonet kalz gant ar bed diavaez heuliet gant prantadoù hir digenvez. Abaoe
diazezadenn e vonreizh nevez e 1947 ez eo deuet Bro-Japan da vezañ ur vonarkiezh
vonreizhel gant un impalaer hag ur parlamant dilennet, an Dael.

An trede brasañ galloud ekonomikel eus ar bed eo Bro-Japan hervez ar PDG. Ar
pevare ezporzhier brasañ eo ivez hag ar c'hwec'hvet emporzhier brasañ. Ur vro
diorroet eo, dezhi ul live buhez uhel, hag an esperañs bevañ hirañ en deus er
bed (hervez jedadennoù an ABU). Mes arabat eo d'an daolenn vrav-se kuzhat ar
c'hudennoù bras a c'hourdrouz amzer da zont ar vro : gouzañv a ra Bro-Japan
diwar ur feur genel e-mesk ar re izelañ er bed, kalz re izel da erlerc'hiañ ar
rummadoù a ya da anaon. Emañ poblañs ar vro o tigreskiñ. Ar vro eo er bed e
lec'h ma pouez ar muiañ an dle foran ivez. Homañ a dizhe e 2009 217,7 % eus ar
PDG.

Hervez ar vojenn e voe diazezet Bro-Japan er VIIvet kantved kent J.-K gant an
impalaer Jimmu. Degaset e oa bet reizhiad ar skritur sinaek hag ar voudaegezh
e-tro ar Vvet kantved hag ar VIvet kantved, loc'het eo gante ur prantad levezon
eus sevenadurezh Sina bras ha hir er vro. Komanderien arouezel e voe an
impalaerien, na bout ma oa peurliesañ gwir c'halloud ar vro gant noblañs
galloudek al Lez, rejanted anezhe, pe shoguned anezhe. E-tro ar XVIvet kantved
ec'h aochas e Japan koñversanted deuet eus Portugal, lod all eus an Izelvroioù,
eus Bro-Saoz, hag eus Bro-Spagn, asambles gant misionerien gristen. E-pad al
lodenn gentañ eus ar XVIIvet kantved e tiskredas ar shogunelezh warne e oant ar
preveudioù eus un aloubadenn gant an armeoù european hag e tihanas an holl
zaremprejoù gant an diavaez nemet darempredoù strizhik gant marc'hadourien eus
Sina hag eus an Izelvroioù e Nagasaki (dres war Enez-Dejima). Hag e-barzh an
distro e-pad 200 vloaz, ken ma pouezas ar Stadoù-Unanet, gant ergerzhadeg ar
C'homodor Matthew Perry, war Japan a-benn he digeriñ da vroioù ar c'hornaoueg
gant feur-emglev Kanagawa e 1854.

E-korf un nebeud bloavezhioù hepken en em dreuzfurmas kalz kevredigezh ar vro pa
oa deuet an darempredoù en-dro gant broioù ar c'hornaoueg. Diskaret e oa ar
shogunelezh, ha laket e oa an Impalaer da ren war an impalaeriezh en-dro. Gant
adreizhadennoù an oadvezh Meiji kroget e 1868 e teuas cheñchamantoù e-leizh.
Torret e oa ar reizhiad gladdalc'hel, ha kalz lezennoù eus broioù ar c'hornaoueg
a voe kemeret, enne ur reizhiad lezenniñ hag a c'houarnamant. Adreizhadennoù all
a voe ivez en armerzh, er gevredigezh hag en arme, ar pezh a dreuzfurmas
Bro-Japan en unan eus riezoù bras ha modern ar bed. Ur youl vras da sevel a
savas er vro gant-se. Tarzhañ a reas brezelioù a-enep da Vro-Sina (e 1895), hag
a-enep da Vro-Rusia (e 1905) da-heul. Gounezet e oa gant Impalaeriezh Bro-Japan:
Korea, Taiwan ha teroueroù all e-kerzh ar brezelioù-se. Er penn kentañ an XXvet
kantved e kendalc'has an impalaeriezh da astenn : aloubiñ a reas Mandchouria ha
sevel eno ar Stad margodenn Manchouoko. Un eil brezel a loc'has e Sina (1937),
ha da echuiñ an argadenn e Pearl Harbor e 1941 a lakaas ar vro da gemer perzh en
Eil Brezel-bed. Trec'het e voe Japan e 1945 da ziwezhañ, goude ma oa taolet div
vombezenn atomek gant ar Stadoù-Unanet, unan war Hiroshima hag unan all war
Nagasaki. Kodianañ a reas Impalaeriezh Bro-Japan ha kevrediñ a reas ar
gouarnamant nevez gant an Amerikaned d’an 2 a viz Gwengolo 1945. Dindan gward ar
Stadoù-Unanet e chomas Japan gwastet betek 1952. Addeuet ar vro d'he ment a orin
en em lakas an armerzh en e sav en-dro goude 1952, ha berzh gant annezidi an
enezennoù a-benn bremañ.



https://br.wikipedia.org/wiki/Island

Ur Stad eus Europa eo Island (islandeg: Ísland), hag un enezenn pell a-walc’h
diouzh ar c’hevandir-se eo ivez, etre Greunland, Bro-Skos ha Norvegia. Reykjavík
eo kêr-benn ar vro.

E brezhoneg e ra lod(Piv?) gant Enez ar Skorn, un anv heñvel a-walc'h ouzh an
hini kembraek, Gwlad yr Iâ.

Eus Norvegia e teuas Lec'hlenniz da ober o annez en Island, adalek an IXvet
kantved. Degas a rejont ganto sklaved eus Bro-Skos hag Iwerzhon. En Island e voe
savet ar Parlamant koshañ a anavezer er bed, an Althing, er bloavezh 930.

Ur wech trevadennet gant Vikinged e chomas dizalc’h a-walc’h Island e-pad 300
vloaz. Met goude-se e voe staget ouzh Norvegia hag ouzh Danmark pa voe unanet an
eil bro ouzh eben. Pa voe disrannet Norvegia diouzh Danmark e 1814 e chomas stag
Island ouzh ar rouantelezh danat tra ma oa staget Norvegia ouzh Sveden.
Tamm-ha-tamm e teuas da vezañ emren a-walc’h diouzh Danmark avat hag e 1918 e
teuas da vezañ ur vro dizalc’h, en ur chom stag ouzh ar rouantelezh. Roue
Danmark a gendalc’he da vezañ roue war Island. E-pad an Eil brezel bed e voe
troc’het al liammoù gant Danmark a oa bet aloubet gant an Alamaned. E 1944 e voe
savet ur republik.

En Althing ez eus 63 a izili, dilennet bep pevar bloaz. Gant ar Prezidant e vez
anvet ar C’hentañ Ministr ha gant hemañ e vez renet ar gouarnamant.

Vigdís Finnbogadóttir, pedervet prezidant ar vro, a oa kentañ maouez er bed o
vezañ dilennet d'ar garg-se eus 1980 betek 1996. Jóhanna Sigurðardóttir zo bet
anvet da gentañ ministr d'ar 1añ a viz C'hwevrer 2009.

Emañ Island war ur gribenn, e-kreiz ar Meurvor Atlantel, ma vez fiñvadennoù
dibaouez gant ar plakennoù tektonik. Gant se ez eus kalz menezioù-tan, an hini
anavezetañ anvet Hekla. Hiziv an deiz e talc’h menezioù-tan da grouiñ (enez
Surtsey, war aod ar c’hreisteiz, a voe krouet gant tarzhadenn ar 14 a viz Du
1963). War-dro 10% eus an enez zo goloet gant ar skorn. Brudet eo geyserioù
Island dre ar bed a-bezh : tennet e vez implij eus an dour tomm zo dindan douar
evit tommañ, marc’hadmat, ar savadurioù er vro.

A-hed an aod emañ an darn vrasañ eus ar c’hêrioù. Reykjavík, Keflavík (m’emañ
aerborzh ar vro) hag Akureyri eo ar re vrasañ anezho.

Pouezus-bras eo ar pesketa evit ar vro. Diwar-bouez an obererezh-se emañ ar braz
eus gounidoù ar c’henwerzh gant an estrenvro (60%) hag un dregantad uhelik eus
ar postoù labouro (8%) zo dalc’het gantañ. Estreget pesked e vez ezporzhiet ivez
aluminiom.

Abaoe dibenn an ugentved kantved e klask ar gouarnamant lakaat armerzh ar vro da
vezañ dizalc’hoc’h diouzh ar pesketa, en ur liesseurtaat an obererezhioù :
douargounezerezh (e tiez-gwer), stlennegezh… Dont a ra gennad an touristerezh da
vezañ pouezus ivez.

Ur yezh skandinavek eo an islandeg, ha chomet eo an islandeg modern tost
a-walc’h d’an henyezh, an norseg. Ha lorc'h zo en dud gant o hêrezh viking.
Brudet eo Island evit ar sagaoù zo bet savet eno ha lakaet dre skrid er
Grennamzer.

Eus Island e teu ar ganerez Björk hag ar skrivagner Halldór Laxness, a oa aet
gantañ Priz Nobel al lennegezh e 1955.



https://br.wikipedia.org/wiki/Den

An Den, (liester : Tud ha Denennoù) a c'hell bezañ termenet diwar savboentoù
bevoniel, sokial ha speredel.

Renket eo an Den er spesad Homo sapiens (e latin "Den a oar traou") hag ur
primat hag un draoudroadeg eo. Renket eo ivez er c'herentiad Hominidae gant un
nebeud marmouzed all : ar chimpanzeed, ar gorilhed, hag an orangoutaned. En
uskerentiad e vez kavet ivez marmouzed hucherien ha gibboned. An hominidae a zo
ur c'herzhed sonn ganto hag e lez dieub an izili uhelañ evit doarnata an
traezoù. Graet e vez an daoudroadegezh deus an doare kerzhout-se. Un empenn
diorroet-tre o deus ivez hag a ro dezho ar varregezh evit ar preder difetis, ar
c'homz, al lavar hag an imbroud-spered. Meur a ouizieg a gred eo deuet seurt
emdroadur eus an Den diwar an ezhomm redek war dennadoù hir. Ha n'eus nemet un
nebeud loened hag a zo gouest d'ober evel-se.

Perzhioù disheñvel an eil diouzh egile a zo da spered pep Den. Reiñ a ra dezhañ
ur c'hundu kemplez hag ennañ al lavar. Kuriusted hag arsellerezh a vez lakaet
alies evel abeg an emskiant hag hini al liammoù etre ar spered hag ar c'horf.
Evit studiañ mont-en-dro ar spered bet savet kelennoù ar bredoniezh, ar
bredvezegiezh hag ar bredelfennerezh. E kredennoù a gaver er relijionoù e vez
pouezet war meizad an ene evel perzh dibar ar vevenn denel ha war ezhomm azeuliñ
un doue pe meur a zoue pe teuzioù|deuzioù. Ar brederouriezh a glask kompren pep
a veizad o tennañ d'ar spered denel e pep keñver. Leun eo an arzoù, ar sonerezh
hag al lennegezh eus oberennoù o fal dezho eztaoliñ ar meizadoù-se hag ar
santimantoù.

E-keñver ar gevredigezh hag ar sevenadur : An dud a zo bevien sokial dre hêrezh.
Krouiñ a reont frammoù sokial kemplez, enno un toullad bras a strolloù o
kenlabourat koulz hag o kevezañ an eil gant ar re all. Gwelout a reer ar
c'hunduioù etre broadoù, riezoù, strollerezhioù ha familhoù hag ivez e live ar
c'humuniezhoù hag an hiniennoù. Diouzh-se e teu diorroadur an deknologiezh hag
ar skiant evel kenderc'hadoù ar gevredigezh ha re an ober hiniennel. Diouzh an
etreoberioù-se e teu ivez ar sevenadur pa en em sil er gevredigezh
talvoudegezhioù, kredennoù, gwengeloù, lidoù, hengounioù, boazioù, reoladoù
kevredigezhel.



https://br.wikipedia.org/wiki/Roma

Roma (italianeg Roma), pe Rom, eo kêr-benn rannvro Lazio hag hini Italia. Emañ
war ar stêr Tevere, dindan 22 km eus ar Mor Kreizdouar. Lesanvet eo Kêr war ar
seizh menez (Aventino, Celio, Capitolio, Esquilino, Palatino, Quirinal ha
Viminal) pe ar Gêr beurbadus. Eno emañ ar Sez santel (Sez sant Pêr), unan eus
kêrioù-penn ar gristeniezh. Kêr-benn div stad eo eta. Sez Aozadur ar Boued hag
ar Gounezerezh (ABG) eo ivez. Hervez ar vitologiezh roman e teufe anv ar gêr
diwar hini he diazezer, Romulus. Bloaz mojennel an diazez a vije bet -753, deroù
an deiziadur roman resisaet dre an dro-lavar latin ab Urbe condita, « adal
diazez ar Gêr ». Diwar an arkeologiezh eo bet kavet e vije bet un unvanadur etre
un nebeud kêriadennoù er mare-se. Aze eo bet ganet sez ur galloud divent en deus
ledanaet e astenn war an darn-vuiañ eus Europa etre war-dro - 200 ha 476. Sellet
ouzh Henroma, Republik roman hag Impalaeriezh roman.

Abaoe 1922 ez eus ur Riez Keoded ar Vatikan (anv ofisiel) e-lec'h ma kaver ar
melestradur riezel hag ar Sez santel (italianeg : la Santa Sede), hemañ sez
melestradurel an Iliz katolik. Un enklozadur eztiriadel eo. Aze emañ ar pab,
penn riek ha speredel an Iliz katolik roman ha e velestradurezh kreiz. E tiriad
Keoded ar Vatikan e kaver un niver bras a savadurioù gant ur voger en-dro dezho
oc'h enklozañ ivez Iliz-rouanez Sant-Pêr Roma hag er-maez ar voger, plasenn
sant-Pêr. Un nebeud savadurioù all e Roma a zo staget ouzh ar Vatikan (ar seizh
iliz-rouanez pennañ, da skouer). N'eo ket iliz-rouanez Sant-Pêr-ar-Vatikan
iliz-veur Roma met, iliz-rouanez Sant-Yann-al-Lateran. Ar pirc'hirinaj da Roma a
zo unan eus ar re bouezusañ evit ar gatoliked (gant hini Jeruzalem hag hini
Santiago de Compostela. Priziet eo ober Tro ar seizh iliz, da lavaret eo
Sant-Pêr-ar-Vatikan, Sant-Yann-al-Lateran, Santez Maria-ar-Vrasañ,
Sant-Paol-er-maez-ar-mogerioù hag an teir iliz-rouanez vihanañ.

E Roma e c'heller gwelout meur a vonumant (ilizoù e-leiz), meur a virdi ha meur
a lec'h heverk. Gevellet eo gant Pariz, ar gêr muiañ gweladennet er bed ha goude
e teu Roma gant 10 milion a weladennerien o tont enni bep bloaz. Amañ dindan e
vez renablet ar monumantoù hag ar mirdioù pennañ.



https://br.wikipedia.org/wiki/Pakistan

Pakistan, Republik islamek Pakistan (اسلامی جمہوریۂ پاکستان) ent-ofisiel, a zo
ur vro eus Su Azia hag eus ar Reter Kreiz Meur. Un aod 1 046 km he deus a-hed
mor Oman er su ha bevennet eo gant Afghanistan hag Iran er c’hornôg, India er
reter ha Republik poblel Sina er biz pellañ.[1]

Pakistan eo c’hwec’hvet bro bobletañ ar bed hag an eil bro bobletañ gant ur
muiañ-niver muzulman. Lodenn e oa he zachennad eus India Breizh-Veur a-raok ma
vefe rannet, hag un hir a istor he deus an dachennad-se a-fet sevenadurezh, gant
Sevenadurezh Traoñienn an Indus peurgetket. Aloubet e oa bet an darn vrasañ
anezhi er milved kentañ kent JK gant ar Bersaned hag ar C’hresianed.
Diwezhatoc’h e oa deuet an Arabed, an Afghaned, an Durked hag ar Vongoled.
Lakaet e oa bet an dachennad e-barzh Raj Breizh-Veur en naontekvet kantved.
Abaoe m’eo dizalc’h ar vro he deus anavezet prantadoù kresk milourel hag
armerzhel ha prantadoù distabilded, gant disrannidigezh Reter Pakistan
(Bangladesh hiziv an deiz). Pakistan he deus disklêriet kaout armoù nukleel.

Talvezout a ra an anv "Pakistan" kement ha "Bro ar Re C’hlan" e sindhi, en urdu
hag e perseg. Ijinet e oa bet e 1934 gant Choudhary Rahmat Ali en embannas er
flemmskrid Bremañ pe Morse.[2] Savet e oa bet an anv diwar anvioù pemp tiriad a
oa bet kinniget da vont d’ober ur vro zistag evit ar Vuzulmaned en India
Breizh-Veur. A-raok e vezent sellet evel tachennadoù afghan pe pers a-fet
sevenadur ha kenelioù. An tiriadoù-se a oa Punjab, Afghania, Kachmir, Sindh, ha
Tan/Stan (Balochistan/Tokharistan).Pakistan. Talvezout a ra anv ar vro ivez eo
"glan" an annezidi anezhi. Diazezet e oa bet ar vroad ent ofisiel evel Dominion
Pakistan e 1947, hag adanvet e oa bet Republik Islamek Pakistan e 1956.

Hiziv an deiz ez a pevar froviñs d’ober Pakistan : Punjab, Sind, Balochistan ha
Proviñs an Harzoù Gwalarn. Gouarn a ra ivez ul lodenn eus Kachmir a zo rannet
bremañ etre Pakistan hag India. E korn-bro an Indus e oa diazezet sevenadurioù
kozh, en o zouez hini Mehrgarh, unan eus ar c’hêrioù koshañ anavezet er bed, ha
Sevenadurezh Traoñienn an Indus (2500 – 1500 kent JK) en Harappa ha
Mohenjo-Daro.[3] A-hed ar c’hantvedoù ez eus deuet bagadoù alouberien hag
enbroidi, en o zouez an Harappaiz, an Indezarianed, ar Bersed, ar C’hresianed,
ar Sakaed, ar Barted, ar Gushaned, an Huned wenn, an Afghaned, an Arabed, an
Durked hag ar Vughaled. Graet o doa o annez e Pakistan, ha levezonet o doa an
dud eno dre vezañ euvret ganto.

Diazezet e oa bet Stad vodern Pakistan d’ar 14 a viz Eost 1947, met un hir a
istor he deus ar vro a-gevret gant India, Afghanistan hag Iran. Ur c’hroashent
eo ar c’horn-bro evit an hentoù kenwerzh istorel hag evit Hent ar Seiz.

Sevenadurezh Traoñienn an Indus a yeas da get e kreiz an eil milved kent JK, ha
war he lerc’h e teuas ar Sevenadurezh Vedik en em astenne war ul lodenn vras eus
norzh India ha war Pakistan. Renet e voe ar c’horn-bro gant impalaerezhioù ha
rouantelezhioù lerc’h-ouzh-lerc’h, adalek an impalaeriezh pers Achemenid[4]
war-dro 543 kent JK, betek Aleksandr Veur[5] e 326 kent JK hag an Impalaeriezh
Vaurya. Fontet e oa bet ar Rouantelezh Indezat-ha-Gresian gant Demetrius I a
Vactria. Adalek 184 kent JK e oa enni kornioù-bro Gandhara ha Punjab, ha dindan
ren Menander eo e tizhas hec’h emled brasañ, o tiazezañ ar prantad
Gresian-ha-boudaek gant araokadennoù war dachenn ar c’henwerzh hag ar sevenadur.
Kêr Daxila (Takshashila) a zeuas da vezañ ur greizenn deskiñ pouezus en
amzer-hont. Dismantroù kêr, er gornôg da Islamabad, zo unan eus lec’hiennoù
arkeologel pouezusañ ar vro.

E 712 goude JK e voe aloubet Sindh ha Multan e su Punjab gant ar jeneral arab
Muhammad bin Qasim[6] ha prientet an dachenn evit meur a impalaeriezh vuzulman
lerc’h-ouzh-lerc’h, en o zouez an Impalaeriezh Ghaznavid, Rouantelezh Ghorid,
Sultanelezh Dehli hag an Impalaeriezh Mughal. E-pad ar marevezh-se e voe
c’hoariet ur roll bras gant ar visionerien Soufi evit treiñ ar muiañ-niver eus
tud ar c’horn-bro ouzh an Islam, pa oant boudaiz ha hindouaded. Tamm-ha-tamm ez
eas an Impalaeriezh Mughal war he diskar e penn kentañ an XVIIIvet kantved. Gant
se e voe roet tro d’an Afghaned, d’ar Valochied ha d’ar Sikhed da gontrollañ
takadoù bras eus ar vro betek ma voe lakaet he beli war su Azia gant
Kompagnunezh saoz reter India[7].

Ar Brezel dizalc’hiez India|brezel dizalc’hiezh]] e 1857 a oa bet ar stourm
armet diwezhañ enep Raj Breizh-Veur. Lakaet en doa diazezoù ar stourm dieubiñ
dizarm renet gant ar C’huntell. Koulskoude, e fin ar bloavezhioù 1930, e teuas
ar C’hevread muzulman da vezañ poblekoc’h-poblek gant aon e vefe dileuriet fall
ar vuzulmaned pe e vefent gwalleget er politikerezh. D’an 29 a viz Kerzu 1930 e
tistagas ar prezidant Allama Iqbal ur brezegenn ma c’halve da grouiñ ur Stad
vuzulman distag e gwalarn hag e reter Su Azia. Sevel a reas Muhammad Ali Jinnah
a-du gant Teorienn an Div Vroad hag ober a reas d’ar C’hevread muzulman degemer
Ratozhiad Lahore[8] e 1940 (anavezet evel Ratozhiad Pakistan), a gasas a-benn ar
fin da grouidigezh Pakistan.

Stummet e oa bet Pakistan d’ar 14 a viz Eost 1947 gant div lodenn enno ur
muiañ-niver muzulmaned e reter hag e gwalarn India Breizh-Veur. Dispartiet e
oant diouzh ar peurrest eus ar vro gant ur muiañ-niver Hindouat. E Pakistan edo
proviñsoù Balochistan, Bengal ar reter, Proviñs an Harzoù Gwalarn, Punjab ar
c’hornôg ha Sindh. Da-heul rannidigezh India e voe taolioù-freuz[9] etre ar
c’humuniezhoù en India ha Pakistan : milionoù a vuzulmaned a yeas da Bakistan ha
milionoù a Hindouidi hag a Sikhed a yeas da India. Dizemglevioù a savas e meur a
briñselezh evel Jammu ha Kachmir a oa aet e-barzh India dre ma oant bet aloubet
gant brezelourien Pachtoun, tra ma oa gwelloc’h an dizalc’hiezh gant an darn
vrasañ eus an annezidi. Kement-se a gasas da vrezel kentañ Kachmir e 1948, a
echuas gant Pakistan oc’h aloubiñ un drederenn eus ar stad war-bouez nebeut. Eus
1947 da 1956 e oa Pakistan un Dominion er c’hCommonwealth. Disklêriet e oa bet
ar republik e 1956, met dastroc’het e voe gant un taol-stad gant Ayub Khan
(1958–69), a oa prezidant e-pad ur prantad distabilded diabarzh, hag un eil
brezel gant India e 1965. Ret e voe d’e warlerc’hiad, Yahya Khan (1969–71),
plediñ gant ar gorventenn a lazhas 500 000 a dud[10] e Pakistan ar reter.

Dizemglevioù armerzhel ha politikel e Pakistan ar reter a gasas d’ur moustrerezh
politikel taer hag an tennderioù a droas en ur brezel diabarzh[11] ([[Brezel
dieubidigezh Bangladesh) hag er brezel India-Pakistan e 1971. A-benn ar fin e
tigevredas Pakistan ar reter hag e teuas da vezañ stad dizalc’h Bangladesh.[12]

Eus 1972 da 1977 e voe lakaet al lezennoù trevourel da dalvezout en-dro dindan
renadur Zulfikar Ali Bhutto betek ma voe diskaret ha goude-se kondaonet d’ar
marv er pezh a voe ur gwir vuntr lezvarnel e 1979 gant ar jeneral Zia-ul-Haq.
Hennezh a zeuas da vezañ an trede prezidant milourel. Lezennoù kozh Pakistan a
voe lakaet en o flas ar Shariah islamek a greskas levezon ar relijiuzed war ar
gevredigezh hag an arme. Goude marv ar jeneral Zia en ur gwallzarvoud karr-nij e
1988 e voe dilennet Benazir Bhutto, merc’h Zulfikar Ali Bhutto, da Vinistrez
kentañ Pakistan, anezhi ar vaouez kentañ er post-se. E-pad an dek vloaz
war-lerc’h e voe ar galloud ganti ha gant Nawaz Sharif a-bep-eil, pa washae
plegenn armerzhel ha politikel ar vro. Pakistan a gasas 5000 a soudarded da
vrezel ar Pleg-mor e 1991 da gemer perzh er c’hengevredad renet gant ar
Stadoù-Unanet, dreist-holl evit difenn Arabia Saoudat.[13] Da-heul tennderioù
milourel gant India e stourm ar c’hKargil[14] e oa bet un taol-stad e Pakistan e
1999[15] ma oa bet kemeret ar galloud erounit gant ar jeneral Pervez Musharraf.
E 2001 en em lakaas Musharraf da brezidant goude ma voe rediet Rafiq Tarar da
reiñ e zilez. War-lerc’h dilennadegoù ar parlamant e 2002 e treuzkasas Musharraf
ar galloud erounit d’ar c’hentañ ministr nevez-dilennet Zafarullah Khan Jamali a
zeuas war e lerc’h Shaukat Aziz, ur banker a vicher anezhañ, e dilennadegoù
2004. En e c’houde e voe tremenet ur frapad er sez gant Chaudhy Shuja'at
Hussain.

Stummet e oa bet gouarnamant kentañ Pakistan gant ar C’hevread Muzulman dindan
renerezh Muhammad Ali Jinnah ha Liaquat Ali Khan. Roll ambilh ar C’hevread
Muzulman e politikerezh Pakistan a zigreskas un tamm mat gant donedigezh
strolladoù politikel all, Strollad Pobl Pakistan e Pakistan ar c’hornôg, ha
Kevre Awami e Pakistan ar reter, a gaso a-benn ar fin da grouidigezh Bangladesh.
Degemeret e oa bet kentañ Bonreizh Pakistan e 1956, met astalet e voe e 1958
gant Ayub Khan. Bonreizh 1973, astalet e 1977 gant Zia-ul-Haq, a voe lakaet da
dalvezout en-dro e 1991. Honnezh eo pouezusañ testenn ar vro, a laka diazezoù he
gouarnerezh. Ur republik demokratel kevreadel eo Pakistan, gant an Islam da
relijion stad. E-barzh ar sistem dambrezidantel ez eus ur parlamant e ziv gambr
a c’hoarvez eus ur ar Sened, ennañ 100 ezel, hag eus ar Vodadeg vroadel, enni
342 ezel. Ar Prezidant eo Penn ar Stad ha Penn an armeoù, ha dilennet e vez gant
ur [[Kengor dilennel Pakistan|c’hengor dilennel. Peurliesañ ez eo levier ar
gostezenn vrasañ er Vodadeg Vroadel a ya da gentañ ministr. Ur sistem
gouarnerezh damheñvel zo gant pep hini eus ar proviñsoù, gant ur Vodadeg
Proviñsel dilennet war-eeun ma teu al levier eus ar gostezenn pe ar c’hevredad
brasañ da vezañ Pennministr. Gouarnerien ar Proviñsoù a vez anvet gant ar
Prezidant.

Ur roll levezonus zo bet c’hoariet gant Arme Pakistan a-fet politikerezh a-hed
istor Pakistan, gant prezidanted soudarded o ren adalek 1958–71, 1977–88 hag
abaoe 1999. E-pad ar bloavezhioù 1970 e tiflukas Strollad Pobl Pakistan (SPP),
ur gostezenn eus an tu kleiz renet gant Zulfikar Ali Bhutto, war an dachenn
bolitikel. Dindan ren Muhammad Zia-ul-Haq, ur soudard anezhañ, he deus kroget
Pakistan gant ur c’hemm krenn e-keñver politikerezh kozh an takad breizhveuriat
dre zegemer ar Charia ha lezennoù all diazezet war an Islam. E-pad ar
bloavezhioù 1980 e oa bet roet lañs d’ul luskad enep-gladdalc’hel hag a-du gant
Muhajir, Luskad Muttahida Qaumi e anv, gant kêriz desket e Sindh ha dreist-holl
e Karachi. Arouezet e oa ar bloavezhioù 1990 gant ur politikerezh kenemsav renet
gant an SPP hag ur C’hevread Muzulman yaouankaet.

E dilennadegoù hollek miz Here 2002 e oa deuet ar muiañ-niver eus sezoù ar
Vodadeg Vroadel gant Kevread Muzulman Pakistan (Q) (KMP-Q). Da eil e errue
Strollad Parlamantidi Pobl Pakistan (SPPP), anezhañ ur gevrenn eus an SPP.
Zafarullah Khan Jamali eus KMP-Q a yeas da gentañ ministr met reiñ a reas e
zilez d’ar 26 a viz Mezheven 2004, ha lakaet e voe en e lec’h levier ar KMP-Q,
Chaudhry Shujaat Hussain, da gentañ ministr da c’hortoz. D’an 28 a viz Eost 2004
e votas ar Vodadeg Vroadel, 191 enep 151, da zilenn Shaukat Aziz, Ministr an
Arc’hant ha besprezidant kozh Citibank, da Gentañ Ministr. Muttahida
Majlis-e-Amal, anezhañ ur c’henemsav eus kostezennoù relijius islamek, a yeas ar
maout gantañ en dilennadegoù e Proviñs an Harzoù Gwalarn, ha kresket e voe niver
e zileuridi er Vodadeg Vroadel.

Un ezel oberiant eus ar Broadoù Unanet (BU) hag eus Aozadur ar Gendael Islamek
(AKI) eo Pakistan. Implijet he deus an aozadur diwezhañ-mañ da forom evit ar
Gerreizhded Sklêrijennet[16], anezhi ur steuñv da gas war-raok un azginivelezh
hag ur mare sklêrijennoù er bed muzulman. Ezel eo ivez Pakistan eus aozadurioù
lec’hel pennañ Kevredigezh Su Azia evit ar C’henobererezh Lec’hel (KSUKL) hag
Aozadur ar C’henobererezh Armerzhel (AKA). Gwechall e oa bet darempredoù kemmesk
etre Pakistan hag ar Stadoù-Unanet, dreist-holl e penn kentañ ar bloavezhioù
1950 pa oa Pakistan "unvanetañ unvanad" ar Stadoù-Unanet[17] ha pa oa ezel war
un dro eus Aozadur ar Feur-emglev Kreiz hag eus Aozadur Feur-emglev Gevred Azia.
E-pad ar brezel URSS-Afghanistan er bloavezhioù 1980 e oa bet Pakistan un
unvanad hollbouezus eus ar S-U, met trenkañ a reas an darempredoù etrezo er
bloavezhioù 1990 pa voe lakaet kastizoù gant ar S-U abalamour ma oa diskred war
Pakistan da gas obererezhioù nukleel. Gant gwalldaolioù an 11 a viz Gwengolo hag
ar Brezel enep ar sponterezh a voe war o lerc’h e oa bet gwellaet al liammoù
etre ar S-U ha Pakistan, dreist-holl pa oa bet paouezet gant Pakistan he
skoazell da renad an Dalibaned e Kaboul. E miz Genver 2004, A. Q. Khan, diazezer
programm nukleel Pakistan, a anzavas e oa bet e-barzh ur rouedad kuzh evit
skignañ armoù nukleel da Libia, Iran ha Korea an Norzh. D’ar 5 a viz C’hwevrer
2004 e kemenne ar prezidant Pervez Musharraf e pardone da A. Q. Khan. Evit
bremañ eo fall e yec’hed ha rediet eo da chom er gêr gant ar justis.

E-pad pell he deus bet Pakistan darempredoù diaes gant hec’h amezegez India.
Da-heul an dizemglev diwar-benn Kachmir ez eus bet gwir vrezelioù e 1947 hag e
1965. Brezel diabarzh 1971 a zisoc’has gant Brezel Dieubidigezh Bangladesh ha
Brezel India-Pakistan 1971. E 1998 ez amprouas Pakistan armoù nukleel e respont
d’an tarzhadennoù nukleel embreget gant India[18] hag e teuas da vezañ ar stad
vuzulman kentañ ganti armoù nukleel. War-lerc’h oberoù evit ar peoc’h e 2002 e
wella ingal an darempredoù gant India. Darempredoù tost zo etre Pakistan ha Sina
war dachenn an armerzh, an arme hag ar politikerezh.

Pakistan zo e-tal distabilded ivez en Takadoù meuriadel melestret ent kevreat,
ma vez skoazellet an Dalibaned gant pennoù meuriadoù zo. Ranket he doa Pakistan
kas an arme d’an tachadoù-se da blaenaat an trubuilhoù e Waziristan. Echuiñ a
reas Brezel Waziristan gant un emglev peoc’h sinet nevez zo gant levierien ar
meuriadoù ha gouarnamant Pakistan. En gortoz emeur ma tegaso stabilded er
c’horn-bro en-dro.[19]

Ouzhpenn-se e oa chomet ar vro e-pad pell gant distabilded en he froviñs brasañ,
Balochistan. Kaset e oa bet an arme di da stourm ouzh un emsav taer er proviñs
eus 1973 da 1976. Dont a reas stabilded er gevredigezh en-dro goude ma voe
lakaet Rahimuddin Khan da verour al lezenn-vrezel e 1977. War-lerc’h ur prantad
peoc’h er bloavezhioù 1980 ha 1990 e voe adlañset ul luskad disrannañ gant
levierien meuriadoù Baloch goude ma oa aet ar galloud gant Pervez Musharraf e
1999. Nawab Akbar Bugti, levier an emsav Baloch, a oa bet lazhet e miz Eost 2006
gant arme Pakistan.

Pakistan zo ur c’hevread[20] ennañ pevar a broviñsoù, un tiriad eus ar gêrbenn
ha takadoù meuriadel melestret ent kevreat. Embreger a ra he galloud er fedoù
war lodennoù kornôg korn-bro Kachmir, aozet evel div unvez politikel disrann,
Azad Kashmir ha Takadoù an Norzh. India a lavar eo dezhi an takadoù-se.

E 2001 e oa bet torret gant ar gouarnamant kevreadel an unvezioù melestradurel
anvet "rannadurioù" a yae d’ober un trede livel gouarnerezh. An unvezioù anvet
"distrigoù", a oa ar pevare live, a zeuas da vezañ an trede live nevez. Rannet
eo ar proviñsoù hag an tiriad eus ar gêrbenn e 107 distrig, enno meur a tehsil
ha gouarnamantoù lec’hel. En takad meuriadel ez eus seizh ajañs meuriadel ha
c’hwec’h takadig distag diouzh an distrigoù e-kichen ; en Azad Kachmir ez eus
seizh distrig, hag e Takadoù an Norzh ez eus c’hwec’h distrig.

Pakistan a c’holo 803 940 km²[24], gorread Frañs hag ar Rouantelezh-Unanet
a-gevret war-bouez nebeut. War ar blakenn dektonek indian emañ lodenn reter ar
vro, ha war ar plateiz iranat ha plakenn Eurazia emañ al lodennoù norzh ha
kornôg. Panevet ar 1 046 km a aod war mor Oman, he deus Pakistan 6 774 km a
harzoù war an douar: 2 430 km gant Afghanistan er gwalarn, 523 km gant Sina er
biz, 2 912 km gant India er reter ha 909 km gant Iran er mervent. Meur a seurt
furmadurioù naturel a c’haller gwelet, adalek an traezhennoù, al lagonioù hag ar
geunioù an aod su, betek ar c’hoadeier mouest brav-kaer ha gwaredet ha pikernioù
skornet ar menezioù Himalaya, Karakoram ha Hindou Kush en norzh. Istimañ a reer
ez eus 108 pikern ouzhpenn 7 000 metr goloet gant erc’h ha skornredennoù.
E-touez menezioù Pakistan ez eus pemp pikern en tu-hont da 8 000 metr (en o
zouez K2 ha Nanga Parbat). Adalek Kachmir kontrollet gant India betek
kornioù-bro norzh Pakistan hag a-hed ar vro emañ ar stêr Indus hag hec’h
adstêrioù niverus. Toleadoù norzh Pakistan a zedenn un niver bras a douristed
estren. Er c’hornôg d’an Indus emañ dezerzhioù sec’h ha tosennek Balochistan; er
reter emañ tevennoù traezh dezerzh Thar. Dezerzh Tharparkar e proviñs Sindh er
su eo an dezerzh strujus nemetañ er bed. Plaenennoù strujus eo an darn vrasañ
eus Punjab ha lodennoù eus Sindh, hag eno eo pouezus-kenañ al labour-douar.

Kemmañ a ra an hinad kement hag ar maeziadoù, gant goañvioù yen ha hañvoù tomm
en norzh hag un hinad klouar er su, lakaet kerreizh gant levezon ar meurvor. En
toledaoù kreiz e vez hañvoù tomm-gor gant gwrezverkoù hag a c'hall pignat betek
45 °C, ha war o lerc’h goañvioù yen-du, dindan 0 °C alies. N’eus ket kalz a
c’hlav, eus nebeutoc’h eget 250 milimetr betek muioc’h eget 1 250 milimetr,
degaset dreist-holl gant avelioù mervent ar moñson e fin an hañv. Savet ez eus
bet stankelloù war ar stêrioù ha toullet ez eus bet puñsoù er c’hornadoù sec’hañ
evit stourm ouzh an diouer a zour.

Gant al liesseurt m’eo ar maeziadoù hag an hinadoù e c’hall al loened gouez hag
an evned liesseurt-kaer paotaat. Ar c’hoadeier zo enno avalpineged alpat pe
isalpat evel ar pin-kroaz, ar pin hag ar sedrez deodar e menezioù an norzh,
betek gwez o delioù dibad evel ar shisham en aradennad ar Sulaiman er su. E
torgennoù ar c’hornôg ez eus jenevregoù ha lorn gant geot ha strouezh. A-hed an
aod ez eus koadeier manglez a ya d’ober ar braz eus takadoù mouest an arvor.

Er su ez eus krokodiled e dourioù bouc’h aber an Indus, tra ma’z eus
moc’h-gouez, kirvi, heureuchined-reunek ha krignerien bihan war glannoù ar stêr.
E strouezhegi traezhek kreiz Pakistan e kaver aourgon, bleizi-broc’h, kizhier
gouez ha louparded tra ma paot en oabl ar falc’huned hag an erered. E dezerzhioù
ar gevred e kaver gweparded Azia, loened rouez anezho. E menezioù an norzh ez
eus ur bern loened en arvar, evel deñved Marco Polo, deñved Urial, givri Markhor
hag Ibex, arzhed du ha gell an Himalaya, ha louparded-erc’h, loened rouez-kenañ
anezho. E miz Eost 2006 e oa bet roet ul loupard-erc’h bihan emzivat gant
Pakistan d’ar S-U[25]. Ur spesad rouez all eo delfined ar stêr Indus : dall ez
int ha krediñ a reer ne chom nemet 1000 anezho, gwaredet e daou santual pennañ.
Er bloavezhioù diwezhañ, gant an niverus ma oa al loened lazhet evit o feur pe o
lêr, ez eus bet embannet ul lezenn a verzh chase al loened gouez hag an evned,
hag ez eus bet diazezet meur a santual hag a warezva evit al loened gouez[26].

Ur vro a ziorro buan eo Pakistan, ha meur a zae zo e-tal dezhi war dachenn ar
politikerezh hag an armerzh. Daoust ma oa ur vro paour-raz e 1947 e oa gwelloc’h
feur kreskiñ armerzh Pakistan eget ar geidenn hollek en daou-ugent bloavezh
war-lerc’h, met da-heul politikerezhioù arvarus e oa gorrekaet e fin ar
bloavezhioù 1990[27]. Nevez zo, da-heul adreizhoù armerzhel ledan, ez eus
diaweladoù gwelloc’h evit an armerzh hag ur c’hresk buanaet, dreist-holl e
gennadoù ar c’henderc’hadoù oberiet hag ar servijoù arc’hant. Gwellaet kalz eo
stad ar moneiz en eskemmoù ha kresket eo ar pourvezioù moneiz er bloavezhioù
diwezhañ. Istimadur an dle diavaez e 2005 a oa tost 40 miliard a zollaroù S-U.
Digresket eo avat nevez zo gant skoazell ar Font Moneizel Etrebroadel (FME) ha
gant un disamm bennak diouzh an dle gant ar S-U. PDK Pakistan, evel muzuliet
gant hentenn parelezh ar galloud-prenañ (PGP), a istimer bezañ 439,7 miliard a $
S-U[28], tra ma sav ar c’horvoder dre annezad da 2803 $[29]. Daoust da
araokadennoù anat, danevelloù gant Bank Diorroadur Azia, ar Bank Bed ha Programm
Diorren ar BU a laka ar feur paourentez e Pakistan etre 23 ha 28%[30]. Gant Levr
Titouroù ar CIA e vez lakaet ar feur paourentez da 24% e 2006[31], ha notennañ a
ra eo digresket al live a 10% abaoe 2001. Kresket en deus ingal PDK Pakistan er
5 bloaz tremenet. Koulskoude, abalamour d’ar monc’hwez ha d’ar feur kampi izel,
e-touez devouderioù armerzhel all, e c’hallfe bezañ diaes mirout ur feur kresk
uhel, hervez dezrannerien zoJohnWall2006 [32] [33].

Kemmet eo bet framm an armerzh gant kresk ar gennadoù estreget al labour-douar,
ha bremañ ned a al labour-douar d’ober nemet 20% eus ar PDK. Gennad ar servijoù
a gont evit 53% eus PDK ar vro, hag ar c’henwerzh a-vras hag ar c’henwerzh
a-vunut a ya d’ober 30% eus ar gennad-mañ. Nevez zo eo diflechet Yalc’h Karachi,
asambles gant an darn vrasañ eus ar broioù war eskoriñ er bed. Postadurioù
estren a gementadoù bras zo bet graet e meur a c’hreanterezh. Ar greanterezhioù
eus ar vegenn e Pakistan eo ar pellgehentiñ, ar meziantoù, ar c’hirri-tan, al
lien, ar simant, an temz, an dir, ar sevel bigi, ha nevesoc’h zo, an aeregor.

Pakistan he deus sevenet kurioù ijinouriezh evel savidigezh ar stankell vrasañ
leuniet gant douar er bed, Tarbela, an daouzekvet brasañ stankell er bed,
Mangla, kenkoulz hag an hent uhelañ er bed : Gourhent Karakoram. Ouzhpenn-se ez
eus un hanter dousennad stankelloù rakwelet evel Stankell Kalabagh, Stankell
Diamer-Bhasha, Munda, Akhori ha Skardu Katzara[34].

E miz Du 2006 o doa sinet Sina ha Pakistan un emglev frankeskemm gant ar spi
tric’hementiñ ar c’henwerzh eus an daou du, eus 4,2 miliard a $ da 15 miliard a
$ e-korf ar pemp bloaz war-lerc’h[35]. Ezporzhiadurioù Pakistan e 2005 a save da
15 miliard a $[36], ha prest e oant da dizhout 18 miliard a $ e 2006 ha 20
milion a $ e 2007[37]. En e vleuñv eo ivez e Pakistan greanterezh an armoù :
ezporzhiañ a ra 200 milion a $ bep bloaz, dreist-holl aveadurioù difenn hag
armoù war-du broioù ar Reter Kreiz hag Azia ar Su, ha spi o deus an dud e karg e
vo an ezporzhiadurioù-se en tu-hont da 500 milion a $ ar bloaz er pemp bloaz a
zeu. Ouzhpenn-se e kas kalz Pakistaniz tramor profoù da Bakistan dre servijoù
enlinenn a bep seurt, ha se a gresk arc’hant ar vro.

Dre genderc’hel gant he diorroadur armerzhel herrek er bloavezhioù diwezhañ he
deus tizhet Pakistan ur feur kresk 7 % er bloavezh arc’hant 2005-2006[38]. En e
studiadenn armerzhel eus miz Mezheven 2006, ar ramz arc’hantel Morgan Stanley en
doa lakaet Pakistan war e roll eus ar marc’hadoù war eskoriñ en armerzh ar bed,
e-touez 25 bro a ziskouez ur c’hresk etre pe kreñv war ur prantad amzer hir
a-walc’h[39]. Notennañ a ra an danevell “eo kresket buan hec’h armerzh nevez zo
ha merzet eo bet gant kevranneien eeun an embregerezhioù[40]. D’an hevelep
koulz, Moody's Investors Service o doa lakaet ar pouez war ar c’hammedoù bras zo
bet graet gant Pakistan war dachenn an armerzh nevez zo, hag uhelaet o doa o
notenn eus B2 da B1, o notennañ e oa “diaweladoù war vat”.[41]

Istimañ a reer ez eus 169 270 617 a dud e Pakistan, evel e 2007.[42] Pakistan en
deus c’hwec’hvet brasañ poblañs ar bed, muioc’h eget Rusia ha nebeutoc’h eget
Brazil. Abalamour da feur kresk uhel Pakistan emeur en gortoz e tremenfe dirak
Brazil, a-fet poblañs, a-benn ar bloavezh 2020. Diaes a-walc’h eo diawelet
emdroadur ar boblañs e Pakistan abalamour d’an disheñvelderioù e resisted ar
sontadegoù, ha d’an dislavar er studiadennoù a bep seurt war ar feur gouennañ.
War a seblant e oa ar feur kreskiñ en e vog er bloavezhioù 80, ha digresket en
deus kalzik abaoe.[43]. Istimañ a raed ar boblañs da 162 400 000[44] d’ar 1añ a
viz Gouere 2005, gant ur feur gouennañ 34 dre vil, ur feur mervel 10 dre vil hag
ur feur kresk naturel 2,4%. Uhel eo feur mervel ar vugale e Pakistan, 70 dre
vil.[45]

Poblañsouriezh ar relijion, e Pakistan, zo bet levezonet kalz e 1947 gant
dilec’hiadeg ar Vuzulmaned da Bakistan, ha hini an Hindouiz hag ar Sikhed da
India. Hervez roadennoù an niveradeg[46], 96% eus ar boblañs zo Muzulmaned, 77%
anezho o vezañ Muzulmaned sunnit hag 20% Muzulmaned chiit, diouzh istimadennoù
ar CIA.[47] Er peurrest e kaver Kristenien, Hindouiz, Yuzhevien, Sikhed,
Parsied, Ahmadied, Boudaiz, hag enevuhezourien. Pakistan eo an eil bro pobletañ
gant ur muiañ-niver muzulman.[48], hag unan eus ar broioù m’eo ar paotañ ar
Vuzulmaned chiit. E 2006 ez istimer e chom un 2,5 vilion a repuidi e Pakistan,
da-heul ar brezelioù en Afghanistan.

An urdu eo ar yezh vroadel, ha lingua franca Pakistan, daoust ma n’eo ket ur
yezh eus ar vro da gentañ, met unan diazezet ha kaset war-raok gant Raj
Breizh-veur e-kreiz ar bloavezhioù 1800 da gemer plas ar farsi, anezhañ ur yezh
persek, bet komzet e-pad un 2000 bloaz bennak. Ar saozneg eo ar yezh ofisiel.
Implijet eo bet er Vonreizh, ha graet e vez gantañ en un doare ledan e bed an
aferioù, gant an dud desket e kêr, hag en darn vrasañ eus ar skolioù-meur. Ar
punjabi a vez komzet gant ouzhpenn 60 million a dud, met n’eo ket anavezet ent
ofisiel er vro.[49]

Rannet eo ar strolladoù kenelel pennañ-se e meur a strollad kenelel bihanoc’h -
Punjabied (44.68)% eus ar boblañs, Pashtuned (15.42%), Sindhied (14.1%),
Seraikied (10.53%), Muhajired (7.57%), Balochied (3.57%) ha re all (4.66%).

Ar gwiskamant broadel, a reer Shalwar Kameez anezhañ, zo a orin eus Kreiz Azia.
Dont a ra eus gwiskamant an alouberien kantreat turk-iranat ha douget e vez e
pep lec’h e Pakistan hiziv an deiz. Ar sari a vez gwisket, e kornadoù zo, gant
kalz merc’hed. Douget e vez shalwar qameez liesliv gant ar merc’hed, ha re unliv
gant ar baotred alies.

Liesseurt eo sonerezh Pakistan. Mont a ra eus sonerezh folk ar rannvroioù da
stiloù hengounel evel ar c’hQawwali hag ar [[Ghazal Gayaki. Bez’ ez eus ivez
stummoù modern a gendeuz ar stiloù hengounel gant sonerezh ar c’hornôg, evel ma
ra ar c’haner brudet Nusrat Fateh Ali Khan. E-touez ar ganerien ghazal pennañ e
kaver Mehdi Hassan, Ghulam Ali, Farida Khanum, Tahira Syed, Abida Parveen hag
Iqbal Bano. An Hip-Hop zo unan eus ar rummadoù sonerezh a gresk buan e Pakistan,
dreist-holl raperien evel 2Pac, 50 Cent, ha The Game. Anavezet e vezont e pep
lec’h er vro gant ar skolidi hag ar grennarded. Gant donedigezh repudidi eus
Afghanistan e proviñsoù ar gwalarn eo bet advevaet ar sonerezh persat. Peshawar
zo deuet da vezañ ur greizenn evit ar sonerien afghan, hag ul lec’h skignañ evit
ar sonerezh afghan en estrenvro. Betek ar bloavezhioù 1990 e oa Pakistan
Television Corporation (PTV) – ur ganol perc’hennet gant ar Stad – ha Pakistan
Broadcasting Corporation an daou vedia pennañ. Met bez’ ez eus kanolioù skinwel
prevez, evel Geo TV, Indus TV, Hum, ARY, KTN ha re all. Kanolioù skinwel a bep
seurt, eus Amerika, Europa hag Azia, a vez resevet gant ar peurvuiañ eus
Pakistaniz, dre rouedadoù skinwel prevez (MTV Pakistan a vez kontrollet gant
Indus Network, h.a.), ar fun pe al loarelloù. Bez’ ez eus ivez greanterezhioù
sinema bihan er vro, diazezet e Lahore hag e Peshawar, a reer anezho alies
Lollywood ha Pollywood. Daoust m’eo berzet ar filmoù Bollywood e Pakistan abaoe
1965,[50], e vez plijet an dud gant ar filmoù indezat peurliesañ.

Liesyezhek eo kevredigezh Pakistan dre vras, ha muzulmat dreist-holl. Doujet e
vez kalz talvoudoù ar familh. Abaoe un nebeud dekvedoù avat e teu war wel ur
c’hlas etre e kêrioù evel Karachi, Lahore, Rawalpindi, Hyderabad, Faisalabad,
Sukkur ha Peshawar. Plijout a rafe un tamm muioc’h a frankiz d’an dud-se, er
c’hontrol d’ar c’hornadoù a-hed harzoù Afghanistan, m’eo chomet hengounel ar
gevredigezh. Eno eo chomet feal ar meuriadoù d’o gizioù kozh. Kreskiñ he deus
graet levezon ar c’hornôg, hag emañ Pakistan er 46vet renk war Kearney/FP
Globalization Index.[51]. War-dro pevar milion a Bakistaniz zo o vevañ en
estrenvro, en o zouez, un hanter-vilion zo o chom er Stadoù-Unanet ha war-dro ur
million zo o chom en Arabia Saoudat.

Emañ greanterezh an touristerezh o kreskiñ e Pakistan. Diazezet eo war he
sevenadurioù, he zud hag he gwelvaoù liesseurt. Ur bern traoù dedennus a gaver
eno, adalek an aspadennoù eus sevenadurezhioù kozh, evel Mohenjo-daro, Harappa
ha Taxila, betek ar c’hreizennoù ski en Himalaya a zedenn a re a blij ar sportoù
goañv dezho. E Pakistan ez eus meur a bikern en tu-hont da 7000 m. Ar re-se a
sach an alpaerien eus a bep lec’h er bed, dreist-holl ar K2.[52] En hanternoz
Pakistan ez eus kalz kreñvlec’hioù ha tourioù kozh, ha traoñiennoù Hunza ha
Chitral. En hini ziwezhañ emañ o chom ur gumuniezh rakislamek bihan, hec’h anv
Kalasha. Lavaret a ra an dud-se e tiskennont eus arme Aleksandr Veur. E Panjab e
oa c’hoarvezet emgann Aleksandr war ar stêr Jhelum. Eno emañ kêr istorel Lahore,
kêrbenn sevenadurel Pakistan, gant un nebeud brav a skouerioù eus ar savouriezh
Mughal, evel ar Badshahi Masjid, liorzhoù Shalimar, bez Jahangir ha kreñvlec'h
Lahore.

Kalz gouelioù a vez bep bloaz e Pakistan : Devezh Pakistan (23 a viz Meurzh),
Devezh an dizalc’hiezh (14 a viz Eost), Devezh difenn Pakistan (6 a viz
Gwengolo), Devezh Aerlu Pakistan (7 a viz Gwengolo), deiz-ha-bloaz ganedigezh
(25 a viz Kerzu) ha marv (11 a viz Gwengolo) Quaid-e-Azam, Allama Iqbal (9 a viz
Du) ha deiz-ha-bloaz ganedigezh (30 a viz Gouere) ha marv (8 a viz Gouere)
Madar-e-Millat. Devezh al labour a vez lidet ivez e Pakistan d’ar 1añ a viz Mae.

Gouelioù pouezus a vez lidet gant muzulmaned Pakistan a-hed ar bloaz, hervez an
deiziataer islamek. Ramadan eo navet miz an deiziataer. Ur prantad yun eo, hag a
bad 29 pe 30 devezh, gant gouel Eid ul-Fitr war e lerc’h. En ur gouel all, Eid
ul-Adha, ez aberzher ul loen e koun oberioù ar profed Abraham (Ibrahim en
arabeg). Rannet e vez e gig gant ar familh, ar vignoned ha tud paour. Ar
vuzulmaned a lid Eid-e-Milad-un-Nabi, deiz-ha-bloaz ar profed Muhammad, e trede
miz an deiziadur (Rabi' al-Awwal).

Hindouiz, Boudaiz, Sikhed ha Kristenien Pakistan a lid ivez o gouelioù dezho
o-unan. Dont a ra Sikhed eus ar bed a-bezh da weladenniñ meur a lec’h sakr er
Punjab, evel templ Guru Nanak, diazezer o relijion, hag al lec’h ma oa bet
ganet, e Nankana Sahib.

Ar sport broadel ofisiel e Pakistan eo an hockey war leton. Ar squash hag ar
c’hricket a blij kalz d’an dud ivez. Skipailh broadel Pakistan zo aet an trec’h
gantañ ur wech e Kib ar bed ar c’hricket e 1992.

Un toullad c’hoarierien squash eus ar c’hentañ zo e Pakistan, evel Jahangir Khan
ha Jansher Khan.



https://br.wikipedia.org/wiki/Istanbul

Brasañ kêr Turkia eo Istanbul (İstanbul e turkeg, ha Κωνσταντινούπολις e
gresianeg a-vremañ), ha, goude bezañ bet ar gêr-benn bolitikel eus an
impalaeriezh otoman e-doug pemp kantved, ar gêr-benn armerzhel eo hep mar pa'z
eus 13.9 milion a annezidi en he zolpad-kêrioù, hag unan eus kêrioù brasañ ar
bed. Ur c'hroashent staliet war zaou ribl strizh-mor ar Bosfor eo, eus ar re
treizhet pa weler ur gourhent o vont eus Reter Europa da Su Azia hag un
hent-houarn ivez, an daou o vont a-us un tremen war vor gant miliadoù a
listri-samm (meur a eoulestr en o zouez) o kas-digas marc'hadourezhioù etre
broioù ar Mor du ha broioù ar Mor Kreizdouar ha pelloc'h c'hoazh. Eus ar galleg
o trevezañ ar gresianeg εἰς τὴν Πόλι(ν), Eis tin Poli(n), = e tu ar gêr) e teufe
anv Istanbul (azazaet d'an turkeg), un anv dibabet gant an impalaer otoman
trec'hour, Mehmet II pa aloubas Kergustentin e 1453. Lod a lavar e teufe an anv
eus Konstantinopoulis berraet. Koulskoude e veze graet gant Stamboul/Istanbul
nemet evit ar gêr gozh. E 1930 e voe astennet an anv d'an tolpad-kêrioù.

Evit an amzerioù a-raok 1453 ez eus da sellet ouzh istor Kergustentin hag hini
an impalaeriezh roman ar Reter hag evit ar mareoù turk goude 1453 ouzh ar
pennadoù Impalaeriezh otoman ha Turkia.

Bizantion a zo bet diazezet gant trevadennourien c'hresian deuet eus Megara e
667 kent JK, ar re-se konduet gant an tiern Bizas. Dont a ra Bizantion eus
"Bizantium", hemañ an anv latin treuzskrivet diouzh ar gresianeg Βυζάντιον.
Diwar e saviad dibar e kreskas an armerzh diwar an eskemmoù bras etre ar
Balkanoù hag Azia. Ne oa nemet ur porzh bihan a-walc'h war ribl un aber bihan
digoret war strizh-mor ar Bosfor, ar C'horn Aour e anv.

Pa oa aet an annezidi war gostezenn Pescennius Niger e reas an danvez impalaer
Septim Sever seziz Bizantion e 196 hag e voe distrujet diwar se. Met Septim
Sever a lakaas ar geoded da vezañ adsavet hag e teuas ar binvidigezh en-dro.

Kompren a reas gallusterioù al lec'h an impalaer roman Kustentin Meur pa zivizas
e vije adkempennet ar geoded evit sevel "Roma nevez". Urzhiañ a reas sevel
ilizoù, plasennoù, boulouardoù ha lec'hioù foran eus ar re gaerañ. Goude e varv,
hag eñ beziet en Iliz an Daouzek Abostol tost da vezioù an dud eus ar
santelañ-se, e oa anvet ar gêr nevez Kergustentin (Constantinopolis).



https://br.wikipedia.org/wiki/Iran

Republik islamek Iran (diwar an arieg « nobl », ايران e perseg) zo ur republik
islamek eus Azia ar Mervent ; Teheran (pe Tehran) eo ar gêr-benn, ar perseg eo
ar yezh ofisiel hag ar rial eo moneiz ar vro ; an deiziadur pers eo an deiziadur
ofisiel. Gronnet eo Iran gant Afghanistan, Turkmenistan, mor Kaspia,
Azerbaidjan, Armenia, Turkia, Irak, pleg-mor Persia ha mor Oman (meurvor Indez).
E-sell e vefe Iran d'emezelañ ouzh ar KSAKR (Kevredigezh Su-Azia evit ar
C’hevelerezh Rannvedel).

E-pad ren an Achemenided (550-330 kent JK) e rae Iraniz Parsa (Persia) eus o
ziriadoù diwar anv rouantelezh Kurach Veur a oa d’ar meuriad pers, hag a adkaver
c’hoazh hiziv an deiz dindan ar stumm Fars pe Pars evel anv ur proviñs. Padal e
veze graet Aryanam eus ar stad a-bezh neuze. Da vare Part (248 kent JK - 224
goude JK) e oa bet kemmet Aryanam da Aryan, evit emdreiñ da Iranshar ha da Iran
da vare ar Sasanided.

Ar C’hresianed a rae gant Aryana ha Persis evit ober anv eus ar rannvro a
anavezer hiziv an deiz evel ar plateiz iranat. Tremenet eo an termen d’al latin
evit dont da vezañ Persia. Implijet kalz e chom an anv-se e broioù ar C’hornôg,
ha degas a ra un tamm kemmesk gant ar proviñs Fars.

En XXvet kantved e savas tabut etre ar gefredourien evit gouzout petra a zlefe
bezañ anv reizh ar vro. D’an 21 a viz Meurzh 1935, deiz Norouz anezhi, ez
embannas Reza Shah Pahlavi un dekred a c’houlenne digant ar re o deveze
darempredoù gant ar vro implijout an anv Iran en o lizheroù ofisiel hiviziken.

E 1979, da-heul dispac’h Iran, e voe krouet Republik Islamek Iran, met an
termenoù Persia hag Iran a vez implijet stank c’hoazh.

Sellet ouzh ar pennad Istor Iran ha Persia. Gant Iran ez eus unan eus
sevenadurioù koshañ ar bed.

En Iran ez eus aspadennoù eus obererezh mab-den hag aspadennoù sevenadurel eus
oadvezh ar maen. Adkavet ez eus bet binvioù maen eus ar Paleolitik izelañ e
Balouchistan Iran. Emaint e-touez ar binvioù koshañ a zo bet dizoloet en Iran,
hag istimañ a reer o oad da 800 000 a vloavezhioù.

E gwalarn Iran e krogas an tremen d’un armerzh produiñ madoù e-pad ar Mezolitik
(10 000 bloaz kent JK), peogwir ez eus ul lec’hienn gant roudoù eus an
obererezh-se e korn-bro mor Kaspia. Deroù an Neolitik en Iran zo etre ar VIIvet
hag ar VIvet milved kent JK. Tureng Tepe ha Yarim Tepe a brou e oa bet
kreizennoù labour-douar e traoñienn Gorgan er VIvet milved kent JK. Darempredoù
tost a vefe bet etre ar sevenadurioù-se ha sevenadurioù amezek Jeitun (su
Turkmenistan) ha Sialk II (tost da gKashan e-kreiz Iran), er-maez eus traoñienn
Gorgan.

A-hed ar IV milved kent JK e pad Oadvezh ar c’houevr en Iran, aroueziet gant
traezoù kouevr ha priaj livet e Suzian (mervent Iran, bremañ war tiriad
Khuzestan) hag e Sialk (kreiz Iran). A-boan eo krog an henoniourien d'anavezout
orin ar sevenadurezhioù annezet war an douar-mañ, evel sevenadurezh Jiroft, 5000
bloaz zo, a savas kêrioù kalz a-raok ar sevenadurezhioù egiptat ha gresian.

E deroù an III milved e teu war wel e Suz un doare skrivañ, deveret eus ar
reizhiad sumerian emichañs, evit taolenniñ an elameg, ha difoupañ a ra an
Impalaeriezh Elamat, anezhi ur galloud nevez e mervent Iran, kevezer da
impalaerezhioù amezek Babilon hag Asiria. E-doug an eil milved kent JK ez erru
war ar plateiz iranat pobloù a zeu eus kreiz Azia. Komz a raent rannyezhoù eus
an henberseg, anezhañ unan eus ar yezhoù iranek eus kerentiad ar yezhoù
indezeuropek, kar d’an avesteg ha d’ar sañskriteg. E-kreiz ar VIIvet kantved
kent JK, strolladoù meuriadoù iranat, a reer Meded anezho, a dorr yev an
Asirianed hag a ra o renkoù er c’horn-bro. E fin an hevelep kantved en em zieub
ar Veded hag ar Vabilonianed da vat diouzh ar galloud asirian dre gemer Ninive e
612 kent JK. D’ar memes mare e teu war wel ar mammennoù kentañ a veneg Kirus
Iañ, roue Anshan, mab-bihan Achemenes, hag eñ diazezer kentañ Impalaeriezh pers,
hini an Achemenided.

Mac’herien sklêrijennet e oa an Achemenided. Gallet o doa sevel un impalaeriezh
eus ar vent-se dre lezel un tamm emrenerezh d’ar satrapiezhoù a oa holl liammet
gant ur rouedad hentoù divent. An istorourien a laka war anv Kirus II kentañ
disklêriadur gwirioù mab-den. Enskrivet e oa bet gantañ war kranenn Kirus.

Brezeliñ a rae an impalaeriezh ouzh ar C’hresianed, hag adalek ren Xerxes Iañ e
krogas an diskar anezhi. Goude-se e vo aloubet ar vro gant Alesant Veur, e 330
kent JK, ha kemeret e voe Persepolis, kêr-benn an Achemenided. War o lerc'h e
teuas ar Seleukided, ur rummad roueed a ziskenne eus jeneraled c’hresian
Aleksandr hag a yeas da get e 60 kent JK.

Diazezet eo impalaeriezh Part gant daou vreur, Arsakes ha Tiridates. En em
zistrobañ a reont diouzh yev ar Seleukided e takadoù distro eus norzh Iran
war-dro 250 kent JK. Adalek eil hanterenn an IIl kantved hepken e profit ar
Barted, diskennidi ar Skited, eus gwander ar Seleudiked evit kontrollañ
tamm-ha-tamm an holl diriadoù er reter da Siria. E 224 ez echuas an
impalaeriezh-mañ war a seblant, pa voe roet lamm d’ar roue Artaban IV gant unan
eus e wizien, eus rummad-roueed ar Sasanided.

An eil impalaeriezh pers eo impalaeriezh ar Sasanided, anezho pevare
rummad-roueed Iran (226-651). Ar Sasanided e voe ar re gentañ oc’h ober
Eranshahr pe Iranshahr Patrom:Perseg eus o impalaeriezh. Talvezout a ra kement
ha "Douar an Arianed".

Mare ar Sasanided, e-pad an Henamzer, a seller outañ evel unan eus ar prantadoù
pouezusañ en istor Iran. War dachennoù a-leizh en deus gwelet sevenidigezhioù
brasañ ar sevenadurezh pers ha kalz a levezon en deus bet war ar sevenadurezh
roman. Aet eo levezon sevenadurel ar Sasanided kalz en tu-hont da harzoù an
impalaeriezh, betek tizhout kornôg Europa, Afrika, Sina hag India. Padout a reas
al levezon-se e-pad ar prantad islamek..

Goude bezañ roet lamm d’an arme vizantat e Damask e 635 e krog Abou Bakr da
aloubiñ Iran. E 637 ez aloub an armeoù arab kêr-benn ar Sasanided, Ktesifon, a
adanvont Madain. E 641-642 e trec’hont arme ar Sasanided en emgann Nahavand, ha
dre se e tigoront an hent da alouberezh Iran a-bezh. Buan a-walc’h e troas tud
ar c’hêrioù ouzh an islam, rak emsav e oa. Gorrekoc’h e voe an distro e-touez ar
beizanted hag an dikhaned (perc’henned douar). En IXvet kantved hepken e teuas
ar muiañ-niver eus Iraniz da vezañ muzulman. Bezañ ma veze techet an alouberien,
ha dreist-holl an Omeyyaded (ar remziad war-lerc’h Mohammed hag ar pevar c’halif
kentañ etre 661 ha 750), da lakaat an Arabed da dremen da gentañ e-touez ar
vuzulmaned, e reas Iraniz o zoull tamm-ha-tamm er gumuniezh nevez.

En VIIIvet kantved, Khorasan, unan eus ar proviñsoù bras e gwalarn ar vro (a oa
enni d’ar mare-se Tadjikistan, Afghanistan ha Turkmenistan bremañ), a yeas a-du
gant kredenn ar Chiited evit en em zizober diouzh aotrouniezh an Arabed. Dont a
ra da vezañ ur greizenn enebiñ ouzh ar galloud, hag e 748 e tistag un emsavadeg
a roio lamm da rummad-roueed an Omeyyaded.

Diskenn a ra ar rummadoù-roueed o deus renet war-lerc’h an Abasided eus
meuriadoù brezelerien gantreat, turkegerien anezho, a oa aet adalek kreiz Azia
betek Transoksian abaoe ouzhpenn ur milved. Bep ma tigresk galloud ar galifed e
teu war wel rummadoù-roueed dizalc’h e meur a lec’h en Iran. Darn anezho a oa
galloudus ha levezonus-bras. E-touez ar re-se e c’haller menegiñ Tahirided
Khorasan (820-872), ar Safarided e Sistan (867-903) hag ar Samanided, a orin eus
Boukhara. An emired samanid a denno o mad eus nerzh o armerzh hag o soudarded
evit ober eus o lez e Boukhara hag eus o c’hêrioù-penn rannvroel (Samarkand,
Balkh, Merv, Nichapour) kreizennoù evit buhez ar spered, kevezerien da vBaghdad.
Ouzhpenn ar sevenadur arab klasel e raint evit difluk al lennegezh e perseg
modern (enebet ouzh henberseg an Achemenided hag ouzh krennberseg ar Sasanided).
Evito da vezañ Sunnited e roint o gwarez da brederourien a oa o mennozhioù enep
ar reizhkredenn a-wechoù.

E 962 ez aloub ur gouarnour a orin turk kêr Ghazna (en Afghanistan bremañ).
Diazezañ a ra ur rummad-roueed, ar c’hGhaznevided anezho, hag a reno war
Khorasan, kêr Ghazna ha Panjâb. Dindan paeroniezh Mahmûd de Ghaznî, an trede
hini eus ar c’hGhaznevided, e vo lakaet dre skrid, e perseg, mojennoù dre gomz
ar Bersed (Shâh Nâmâ, da lavaret eo "Levr ar Roueed").

Da c’houde ez eus kollet lies kêr gant ar Samanided e-kerz ur strollad turk
nevez-erruet er vro, ar Seljoukided, ur c’hlan pobloù turk Oghouz anezho, hag a
oa o vevañ a-raok en norzh d’an Oksus (Amou Darya bremañ). Gant o fenn-meuriad
Toghrul-Beg eo bet kaset o soudarded enep Ghaznevided Khorasan da gentañ. E-pad
ren unan eus warlerc’hidi Toghrul-Beg, Malik Shah e anv (1072 - 1092), ez anavez
Iran un azginivelezh a-fet sevenadur ha skiant, a lakaer war gont e vizir
donezonet, Nizam al-Mulk. Gant ar renerien-se eo bet krouet arsellva Esfahan
m’en deus graet Omar Khayyam an darn vrasañ eus e arnodennoù a-benn krouiñ un
deiziadur nevez, o lakaat ur bloavezh bizeost hag o vuzuliañ pad ar bloaz evel
365,24219858156 devezh. Oberennoù arz puilh ha brav a vez savet ivez gant ar
Seljoukided d’ar mare-se.

Goude marv Malik Shah e 1092 eo renet Iran c’hoazh gant remziadoù lec’hel.
E-keit-se e vod Gengis Khan meuriadoù mongol. E 1219 e kas e armeoù 700 000 a
dud war-du ar c’hornôg hag e trast buan Boukhara, Samarkand, Balkh, Merv ha
Nichapur. A-raok e varv e 1227 e tizh kornôg Azerbaidjan en ur breizhañ ha deviñ
ar c’hêrioù war e hent. Drastus eo alouberezh Iran gant ar Vongoled evit Iraniz.
Distrujet ez eus bet qanatoù a-leizh (reizhiadoù dourañ hengounel) ha dre se ez
eus bet gwastet ur rouedad annez a oa didroc’h a-walc’h hag ez eus bet krouet
lies kêr-oaziz war un douar ma oant dibaot a-ziaraok. Kalz a annezidi zo lazhet,
ar baotred dreist-holl, hag etre 1220 ha 1258 e tigresk trumm poblañs Iran.
Goude marv unan eus ar roueed vongol diwezhañ, Abu Said, e 1335, e kouezh Iran
adarre etre daouarn meur a remziad lec’hel ha dizalc’h : ar vMuzafarided, ar
Jalayirided pe re all.

Tamerlan eo an impalaer da-heul. A orin turk pe mongol e oa hervez ar mammennoù.
Da gentañ ez aloubas Transoksian hag e reas eus Samarkand e gêr-benn. E 1381
a-benn ar fin e teu da vezañ impalaer Iran a-bezh. Impalaeriezh an Dimurided,
krignet gant stourmoù diabarzh, a ya e tammoù e 1507 pa vez kemeret Samarkand
gant Ouzbeked eus rummad-roueed ar Chaybanided. D’an ampoent emañ ar Safavided,
a orin eus Ardabil en Azerbaidjan iranat, o vont da gemer ar galloud e kornôg
Iran ha da aloubiñ en-dro un darn vat eus tiriad Iran evel ma oa da vare ar
Sasanided.

Ezel eo ar Safavided eus un urzh relijiel soufi, ar gQizilbash. Kemer a reont
Tabriz e 1501, hag ober o c’hêr-benn anezhi. Diwar atiz Ismail Iañ, roue kentañ
ar Safavided anezhañ, e tro Iran ouzh ar chiism. Gant an distro-se e tiskouez he
youl da gemer he c’hreñv war aotrouniezh an Otomaned sunnit ha da grouiñ un
identelezh iranat dibar.

E barr o brud emañ ar Safavided dindan ren Shah Abbas Iañ (1587 - 1629) : dont a
ra a-benn d’en em zizober diouzh ar gourdrouzoù diavaez dre sinañ
feurioù-emglev. Kempouezañ a ra galloud ar strolladoù armet dre grouiñ ur
rann-arme gant Armeniz ha Georgiz feal dezhañ, astenn an tiriad meret gant e
Stad ha kreizennañ muioc’h c’hoazh ar velestradurezh. Skoazellet en deus ivez an
ensavadurioù relijiel dre sevel moskeennoù ha madrasaoù (skolioù relijiel).
Padal, dindan e ren e weler an ensavadurioù relijiel hag ar Stad o tisrannañ
tamm-ha-tamm, en ul lusk war-du un urzhaz relijiel dizalc’h. Un oadvezh aour eo
e ren ivez evit ar c’henwerzh hag an arzoù. Degemer a ra kenwerzherien estren
(Breizhveuriz, Hollandiz, Frañsizien hag all) goude bezañ argaset Portugaliz a
zalc’he strizh-mor Ormouz.

Goude marv Shah Abbas e krog da vat diskar ar Safavided. An diskar-se a roio an
tu da veuriadoù afghan da vezañ trec’h meur a wech war harzoù ar c’hornôg e 1722
ha da vont buan betek ar gêr-benn, o lakaat un termen da rummad-roueed ar
Safavided. Berr a-walc’h eo dreistelezh an Afghaned. Tahmasp Quli, ur
penn-meuriad Afshar anezhañ, a gemer penn un arme en anv diskennidi ar
Safavided. Argas a ra an Afghaned diouzh tiriad Iran hag e 1736 e kemer ar
galloud dindan an anv Nâdir Shâh. Neuze ez aloub en-dro tiriad Iran a-bezh,
adalek Georgia hag Armenia betek Afghanistan hag ez aoz taolioù-brezel a gaso
anezhañ betek Delhi e 1739. Lakaat a ra kêr en arigrap, ha degas diouti
teñzorioù marzhus. Drouklazhet eo e 1747 gant pennoù eus e veuriad dezhañ, an
Afshared, a roio o anv da rummad-roueed an Afsharided a vo war-lerc’h.

Goude-se ez a ar vro gant stourmoù etre meuriadoù a glask kemer ar galloud : an
Afsharided, an Afghaned, ar gQajared hag ar Zanded. A-benn ar fin eo Karim Khan
Zand a gemer ar galloud e 1750. Dont a ra a-benn da adunvaniñ ar vro a-bezh
nemet Khorasan a chom dizalc’h diouzh ar galloud kreiz. Karim Khan Zand a nac’ho
kemer an titl a Shah hag a gavo gwelloc’h bezañ lakaet Vakil ar-Ra'aayaa ("Mestr
ar beizanted "). Chomet eo brudet en Iran evit e ren moder hag emsav evit ar
vro. Pa varv e 1779 e c’hoarvez ur stourm all evit ar galloud a veuzo ar vro en
anarkiezh. A-benn ar fin ez eo Agha Mohammad Shah Qajar a gemer ar galloud dre
drec’hiñ e Kerman e 1794 Shah diwezhañ ar remziad Zand, Lotf Ali Khan. Evel-se e
ra e renkoù er vro hag e tiazez e 1795 rummad-roueed ar gQajared a bado betek
1925.

Dindan ren Fath Ali Shah (1797 - 1834), Mohammad Shah (1835 - 1848) ha
Nasseredin Shah (1848 - 1896) ez adkav ar vro an urzh, ar stabilded hag an
unvaniezh. Dont a ra ar varc’hadourien (bazaried) hag an Oulemaed (pennoù
relijiel) da vezañ izili bouezus eus kevredigezh Iran.

Adalek penn kentañ an XIXvet kantved eo krog ar gQajared hag Iran a-bezh da
c’houzañv gwask a-berzh div Stad vras : Rusia ha Breizh-Veur. Da c’houde o deus
renet an div Stad-se war kenwerzh Iran hag emellet int eus aferioù diabarzh ar
vro. Rak o vezañ ma oa gwan a-walc’h ar galloud kreiz ha goubrenet a-walc’h
renkad ar renerien, ar riezoù trevadennour o doa gallet tennañ o mad eus ar
blegenn-se gant o soudarded gwelloc’h hag o zeknologiezh.

Krog eo an arnodoù kentañ evit modernaat Iran dindan ren Nasseredin Shah,
a-drugarez d’e gentañ ministr Amir Kabir en deus adreizhet reizhiad an tailhoù,
kreñvaet ar c’hontroll kreiz war ar velestradurezh, broudet ar c’henwerzh hag ar
greanterezh ha digresket levezon ar c’hloer chiit hag ar galloudoù estren.
Gantañ eo fontet Dar-ol Fonoun, kentañ skol uhel Iran e 1851.

Gant ar roueed Qajar da-heul e kresko muioc’h c’hoazh fulor ar bobl hag ar
goulenn adreizhoù, betek dispac’h bonreizhel 1906.

E-pad ar brezel-bed kentañ e kresko levezon Breizh-Veur zo dedennet muioc’h-mui
gant ar vro abaoe ma’z eus bet dizoloet eoul-maen e Khuzestan e 1908. Klask a
reont lakaat un emglev saoz-pers e 1919 met nac’het eo gant ar parlamant.

Nebeut goude, ofiser brigadenn ar gozaked, Reza Khan, a gemer ar galloud gant un
taol-stad e Teheran ha pevar bloaz war-lerc’h e teu da vezañ Reza Shah Pahlavi,
o lakaat Iran da vont en ur maread nevez eus hec’h istor. Raktresoù uhel en deus
Reza Shah evit modernaat Iran : diorren greanterezhioù pounner, krouiñ
danframmoù a-zoare, sevel un hent-houarn broadel, krouiñ ur reizhiad deskadurezh
publik broadel, adreizhañ ar justis (kontrollet e oa gant ar c’hloer chiit
betek-henn), gwellat ar yec’hedoniezh hag ar reizhiad yec’hed. Evit se en doa
ezhomm eus ur gouarnamant kreizennet ha kreñv, hag a vuioc’h a zizalc’hiezh
e-keñver Breizh-Veur ha Rusia. Se zo kaoz e nullas ar gwirioù ispisial grataet
d’an estrenien e-pad ar maread Qajar.

D’an 21 a viz Meurzh 1935 e c’houlenn ent ofisiel digant ar gumuniezh
etrebroadel chom hep ober gant an termen Persia hag implijout Iran evit ober anv
eus e vro. D’ar memes bloavezh e tifenn ouzh ar maouezed dougen ar ouel hag e
redi ar wazed da wiskañ dilhad diouzh giz ar c’hornôg.

Nec’het eo Breizveuriz gant an tostaat etre Reza Shah hag Alamagn a rae kalz
evit greanterezh ar vro (kentañ keveler kenwerzhel Iran e oa e 1939). Pa darzh
ar brezel e c’houlenn Breizhveuriz digant Reza Shah argas ar geodedourien alaman
diouzh ar vro. Hennezh a nac’h. Rediet eo da reiñ an dilez eus e garg evit e vab
Muhammad Reza Pahlavi ha kaset eo en harlu gant Breizhveuriz. Mervel a ray e
Johannesburg e 1944.

Pouezus-bras eo bet aloubidigezh Iran evit an unvanidi ha roet he deus an tu da
dostaat Iran ouzh broioù ar c’hornôg. E miz Gwengolo 1943 e tisklêr Iran ar
brezel da Alamagn, hag abalamour da se he deus gallet dont da vezañ ezel eus
Aozadur ar Broadoù Unanet. E miz Du er memes bloavezh emañ kendalc’h Teheran ma
kadarna en-dro Churchill, Roosevelt ha Staline o engouestl evit dizalc’hiezh
Iran.

E miz Kerzu 1945, Strollad demokratel Azerbaidjan, zo liammet ouzh an Tudeh ha
renet gant Pishevari, a gemenn krouidigezh ur republik emren hec’h anv
Gouarnamant pobl Azerbaidjan, skoazellet gant URSS. D’an ampoent eo krouet
Republik Mahabad gant emrenerien gurd, e Kurdistan iranat. Skoazellet e vez an
div republik emren-se gant URSS hag an arme soviedel a ac’hub takadoù eus
Khorasan, Gorgan, Mazandaran ha Gilan. E miz Kerzu 1946, en amboaz eus an
dilennadegoù evit ar parlamant, e kas Ghavam os-Saltaneh (kentañ ministr) arme
Iran da Azerbaidjan ha da Gurdistan. Disac’hañ a ra ar gouarnamantoù republikan,
ha n’int ket skoazellet ken gant URSS.

E 1953 eo bannet Muhammad Mossadegh diouzh ar galloud da-heul un irienn punet
gant servijoù kuzh Breizh-Veur ha Stadoù-Unanet Amerika. Krog e oa da vroadelañ
an eoul-maen. Goude diskar Mossadegh e laka Muhammad Reza Chah Pahlavi
tamm-ha-tamm e plas ur renad diharz e veli diazezet war ar skoazell amerikan. E
1955 eo Iran ezel eus emglev Baghdad hag en em gavout a ra e kamp an Amerikaned
e-pad ar brezel yen. Muhammad Reza Shah a voderna greanterezh Iran. Gant
korvoderioù bras an eoul-maen ez a Iran tre en ur mare berzh, met gouzañv a ra
ar gevredigezh abalamour d’an diouer a frankizoù.

Goude m’eo bet ar bobl o sevel he mouezh hag o vanifestiñ e-pad mizioù, e tec’h
Mohammad Reza Pahlavi d’ar 16 a viz Genver 1979. D’ar 1añ a viz C’hwevrer 1979 e
teu en-dro Rouhollah Khomeini da Iran goude un harlu 15 vloaz e Turkia, en Irak
hag e Frañs erfin. Diskar a ra gournamant ar Shah d’an 11 a viz C’hwevrer.
Laouen-bras e oa an dud en Iran gant diskar ar Shah, met dizemglev a oa
diwar-benn amzer da zont ar vro. Tra ma oa Khomeini ar politikour poblekañ, e oa
degadoù a strolladoù dispac’hel, dezho pep a savboent disheñvel a-zivout dazont
Iran. Bez’ e oa kavailhoù frankizour, marksour, anarkour ha laik, hag ur bern
strolladoù relijiel o klask stummañ amzer da zont Iran.

Studierien iranat, harpet gant ar Mujaheddin-e-Khalq, a arsailh kannati ar
Stadoù-Unanet e Teheran d’ar 4 a viz Du 1979 hag aloubiñ anezhañ betek an 20 a
viz Genver 1981. (sellet ouzh Enkadenn gouestlidi Iran). Gant melestradur Carter
eo paouezet an darempredoù diplomatel gant Iran ha lakaet kastizoù armerzhel
d’ar 7 a viz Ebrel 1980.

D’an 22 a viz Gwengolo 1980 e krog ar brezel Iran-Irak. Klask a ra politikerezh
ofisiel ar Stadoù-Unanet lakaat Iran en distro. Armoù ha teknologiezh a vez
pourchaset gant ar Stadoù-Unanet hag o c’hevredidi da Saddam Hussein. En un
doare fentus a-walc’h, izili eus melestradur Reagan a werzh armoù ha pezhioù
distag dre guzh da Iran, er pezh a anver an afer Iran-Contra. A-benn ar fin ez
asant Iran d’an harz-an-tan goulennet gant disentez ABU d’an 20 a viz Gouere
1987.

Goude marv Khomeini d’an 3 a viz Mezheven 1989, e tibab Bodadeg ar vailhed,
anezhi ur c’horf dilennet enni relijiuzed a skiant, ar prezidant kozh, an
ayatollah Ali Khamenei da Heñcher Meur.

E-pad Brezel ar Pleg-mor e 1991 e chom neptu ar vro. Ne ra nemet kondaoniñ ar
Stadoù-Unanet, lezel kirri-nij Irak da zouarañ en Iran ha lezel repuidi Irak da
zont en he ziriad. Dilennet eo ar prezidant Hachemi Rafsandjani en-dro e 1993
gant ur muiañ-niver izeloc’h ; lod a soñj, e broioù ar c’hornôg, eo izeloc’h an
niver a vouezhioù abalamour m’eo kerseet an dud da-heul an armerzh o vont da
fall. Dont a ra Muhammad Khatami, ur relijiuz moder anezhañ, da-heul Rafsandjani
e 1997. Hennezh a rank bleinañ ar vro etre goulennoù ur gouarnamant a glask ober
adreizhoù ha frankizañ ar vro un tamm bennak hag ur c’hloer mirour-kenañ. En he
barr emañ ar rann-se e miz Gouere 1999, gant manifestadegoù ar studierien enep
ar gouarnamant e straedoù Teheran. Dilennet eo Khatami en-dro e miz Mezheven
2001, ha goude-se e labour ar virourien e gouarnamant Iran evit distabilaat al
luskad adreizher, dre verzañ ar c’hazetennoù frankizour ha lakaat er-maez an
danvez-kannaded. Da-heul ar c’hrog-se war an eneberezh, ha Khatami chomet berr o
klask adreizhañ ar gouarnamant, eo deuet ar yaouankizoù da vezañ
dinershoc’h-dinerzh. Mahmoud Ahmadinejad, maer Teheran, ur mirour daonet
anezhañ, zo dilennet da brezidant e 2005. En dilennadeg-se e oa bet lakaet
er-maez tremen 1000 emstriver gant Kuzul ar Warded. Neuze e weler ar prezidant o
prezegenniñ taer enep ar sionegezh, hag an Amerikaned o pouezañ evit herzel ar
programm nukleel iranat. Hervez an Amerikaned, ha daoust d’ar pezh a vez
embannet gant gouarnamant Iran, e c’hallfe ar programm-se bezañ implijet da
fardañ armoù nukleel.

16vet bro ar bed eo Iran e-keñver gorread. Kement eo hag ar Rouantelezh-Unanet,
Frañs, Spagn hag Alamagn a-gevret. 1 648 000 km2 eo he gorread.

Meur a aradennad-venezioù a verk dremm ar vro, o tispartiañ diazadoù hag
uhelgompezennoù an eil re diouzh ar re all. Al lodenn gornôg – an hini bobletañ
– eo an hini meneziekañ, gant aradennadoù evel hini Zagros pe hini Elbourz ; en
aradennad diwezhañ-mañ emañ menez uhelañ Iran, an Damāvand a dizh 5 607 m. Ober
a reer uhelgompezenn iranat eus an takad zo etre an aradennadoù-menezioù e reter
hag e kornôg ar vro. En hanterenn reter ez eus dreist-holl un toullad diazadoù
spagn didud (evel an Dasht-e Kavir) dasstrewet gant un nebeudig lennoù sall.

Krin pe damgrin eo hin Iran dreist-holl, hag istrovanel a-hed aod mor Kaspia. E
lodenn norzh ar vro (plaenenn aod Kaspia) e tiskenn ral a wech ar gwrezverkoù
dindan 0 °C er goañv, ha gleb e chom an amzer a-hed ar bloaz. E-pad an hañv e
pign ral a wech ar gwrezverkoù a-us 29 °C. E-korf ur bloavezh e vez 680mm a
c’hlaveier er reter ha 1700 mm er c’hornôg. E kornôg ar vro, e traoñiennoù ar
Menezioù Zagros e vez gwrezverkoù dindan 0 °C e-pad ar goañv ha gwall varradoù
erc’h. Krin-kenañ eo an diazadoù e reter hag e kreiz ar vro, gant nebeutoc’h
eget 200 mm a c’hlaveier bep bloaz ha gwrezverkoù en tu all da 38 °C e-pad an
hañv. Gant plaenennoù pleg-mor Pers e vez goañvoù kerreizh ha hañvoù tomm-gor ha
gleb-dour. Eno e vez etre 135 mm ha 355 mm a c’hlaveier.

Emañ Iran en un takad distabil-kenañ eus ar voull-douar, hag ingal e vez skoet
gant krenoù-douar. D’ar 26 a viz Kerzu 2003 e oa bet skoet korn-bro Bam, e su ar
vro, gant ur c’hren-douar bras hag en deus distrujet aspadennoù an Arg-e Bam, ur
gêr eus an Henamzer.

Abaoe m’eo bet diazezet ar Republik Islamek e tiskouez Iran ur reizhiad
ensavadurioù dibar-kaer. Ur republik m’emañ ar veli gant ar veleien, un dra na
gaver neblec’h all er bed, gant ur meskad pennaennoù belegveliek ha dilennadegoù
poblel. Iran eo ar stad chiit nemeti ent ofisiel er bed muzulman. Diazezet eo
reizhiad politikel ar Republik islamek war bonreizh 1979 a reer "Qanun-e Asasi"
("Lezenn Diazez") anezhi. E-barzh ar reizhiad ez eus meur a gorf gouarn
liammet-strizh, a vez anvet an darn vrasañ anezho (n’eus nemet ar prezidant,
izili ar parlamant hag izili bodadeg ar vailhed a gement a vez dilennet).

Heñcher meur Iran zo e garg goursellet "politikerezh hollek Republik islamek
Iran". Komandant an armeoù eo-eñ. Kontrollañ a ra ar servijoù kuzh hag an oberoù
liammet ouzh ar surentez. Eñ hepken a c’hall disklêriañ ar brezel. Eñ eo an hini
nemetañ en ensavadurioù ar Stad a rank bezañ ur relijiuz. E karg emañ bodadeg ar
vailhed da c’hoursellet an heñcher meur en e zeverioù lezennel. An heñcher meur
bremañ eo an Ayatollah Ali Hossein Khamenei.

Hervez ar vonreizh eo ar prezidant pennadurezh uhelañ ar Stad war-lerc’h an
heñcher meur. Dilennet e vez hervez ar mouezhiañ hollek evit ur respet pevar
bloaz. Ret eo d’an dud a laka o anv evit dont da vezañ prezidant bezañ aotreet
gant Kuzul ar warded. Lakaat ar vonreizh da dalvezout hag embreger ar galloud
erounit eo e garg, nemet ar galloudoù zo stag ouzh an heñcher meur war-eeun. Ar
prezidant a anv hag a c’hoursell Kuzul ar Vinistred, a genurzh divizoù ar
gouarnamant hag a zibab divizoù ar gouarnamant a vez kaset d’ar parlamant.
Skoazellet e vez ar prezidant gant eizh besprezidant hag ur c’habined 21 ministr
a rank holl bezañ aprouet gant ar parlamant. Prezidant ar Republik bremañ eo
Mahmoud Ahmadinejad (dilennet e miz Mezheven 2005).

Er Majles-e Shura-ye Eslami (bodadeg kuzuliañ islamek) ez eus 290 kannad
dilennet evit ur respet pevar bloaz. Ar Majles a fard al lezennoù, a wirieka ar
feurioù-emglev etrebroadel hag a aprou budjed ar vro. An holl re a laka o anv
evit bezañ dilennet er parlamant a rank bezañ aotreet gant Kuzul ar warded.
Sezoù a vez miret evit ar minorelezhioù relijiel.

Gant an heñcher meur e vez anvet penn ar galloud barnerezhel hag a anv d’e dro
rener al lez veur hag ar pennprokulor. Meur a seurt lezvarn zo, en o zouez al
lezvarnioù publik a bled gant an aferioù keodedel ha kastizel, hag al lezvarnioù
dispac’hel a bled gant aferioù evel an torfedoù enep ar surentez vroadel.
Peurglozus eo divizoù al lezioù dispac’hel ha ne c’haller ket ober galv diwarno.
Al lezvarn arbennik kloerel a bled gant an torfedoù graet gant izili ar c’hloer,
daoust ma pled ivez gant aferioù enno tud laik. Mont a ra en-dro distag diouzh
ar reizhiad barnerezhel ordinal ha ne rent kont nemet d’an heñcher meur.
Peurglozus eo divizoù al lezvarn-se ivez ha ne c’haller ket ober galv diwarno.

Bodadeg ar vailhed en em dolp e-pad ur sizhunvezh bep bloaz. Enni ez eus 86
kloareg "vertuzius ha desket" dilennet evit ur respet eizh vloaz. Evel ma
c’hoarvez gant dilennadeg ar prezidant hag ar parlamant ez eo kuzul ar Warded a
aotre an danvez-dilennidi da lakaat o anv. Dilenn a ra ar vodadeg an heñcher
meur, ha hervez ar vonreizh e c’hall lemel e c’halloud digantañ forzh pegoulz.
Biskoazh n’eo bet gwelet bodadeg ar vailhed o vont a-enep divizoù an heñcher
meur avat.

E-barzh kuzul ar Warded ez eus 12 gwiraour a vez anvet 6 anezho gant an heñcher
meur. Erbedet e vez ar 6 all gant penn ar galloud barnerezhel (anvet gant an
heñcher meur eñ ivez), ha lakaet e vezont en o c’harg ent ofisiel gant ar
parlamant. Ar c’huzul a zispleg ar vonreizh hag a c’hall lakaat e veto d’ar
parlamant. Ma soñjer ne genglot ket ul lezenn gant ar vonreizh pe ar Sharia
(Lezenn islamek), e vez kaset en-dro d’ar parlamant evit bezañ adwelet.

Kuzul ar skiant a ya da hanterour etre ar parlamant ha kuzul ar warded pa vez
kudennoù. Talvezout a ra da gorf kuzuliañ d’an heñcher meur. E-se ez eo unan eus
galloudusañ ensavadurioù ar vro.

Dilennet e vez ar c’huzulioù lec’hel evit ur respet pevar bloaz e kement kêr pe
kêriadenn zo en Iran. Hervez mellad 7 bonreizh Iran eo ar c’huzulioù lec’hel-se,
gant ar parlamant, "organoù melestriñ ha divizout ar Stad ". Ne oa ket bet
lakaet ar mellad-se eus ar vonreizh da dalvezout a-raok 1999 pa oa bet dilennet
ar c’huzulioù lec’hel evit ar wech kentañ er vro. Meur a garg zo gant ar
c’huzulioù, evel dilenn ar vaered, evezhiañ oberoù an tiez-kêr, studiañ ezhommoù
sokial, yec’hedel, armerzhel, sevenadurel ha desavadurel ar re a velestront.
Steuñviñ ha kenurzhiañ a reont an doare ma kemer perzh ar vroad en divizoù
sokial, armerzhel, sevenadurel, desavadurel hag all.

Reveulziet eo bet stad poblañs Iran e-kerzh an XXvet kantved. Istimañ a reer ez
eus 70 milion a dud e 2006 tra ma oa 10 milion e penn kentañ ar c’hantved.
Gouzizet eo kalz ar feur genel e-doug an dek bloavezh diwezhañ. Koulskoude e
tiskouez ar studiadennoù e kendalc’ho feur kreskiñ ar boblañs da c’horrekaat
betek ma vo stabilaet war-dro ar bloavezh 2050. D’ar mare-se e tlefe bezañ
tremen 90 milion a dud en Iran. 40 den dre km² eo stankter ar boblañs.
Reveulziet eo bet ar feur kêriekaat ivez. E penn kentañ an XXvet kantved e veve
10% eus an dud e kêrioù. 69% eo ar feur hiziv an deiz. 80% eo feur an dud a oar
lenn ha skrivañ en Iran.

Un niver bras a repuidi a vez degemeret en Iran, ouzhpenn ur milion. Dont a ra
an darn-vrasañ anezho eus Afghanistan hag Irak. Ent ofisiel e klask ar
gouarnamant kas ar re-se en-dro d’o broioù.

Ur vozaikenn enni tremen 80 "kenel" disheñvel eo Iran. Ar muiañ-niver eus Iraniz
a gomz ur yezh eus ar strollad indeziranek hag a gompren ar perseg. Indezeuropat
ha turk (Azeri) eo an daou orin pennañ. Ar c’henelioù pennañ eo ar re-mañ :
Persed (51%), Azeried 24%, Gilakied/Mazandaranied (8%), Kurded (7%), Arabed
(3%), Baloutched (2%), Lored (2%), Turkmened (2%), Qashqai, Armeniz, Yuzevien
iranat, Asirianed, Georgianed, Sircasianed, Tated hag all.

Chiit eo an darn vrasañ eus Iraniz. An islam chiit eo ar relijion ofisiel en
Iran, hini 90% eus an dud. Iran hag Irak eo ar broioù nemeto er Reter-nesañ ma’z
eus ouzhpenn 80% eus an dud ha n’int ket sunnit. Nebeutoc’h eget 10% anezho zo
sunnited (ar muiañ-niver er peurrest eus ar bed muzulman), yuzevien, bahaieien,
kristenien, zoroastrianed ha sabeaned (pe mandeaned). Ar relijionoù-se o devez
dileuridi ar parlamant, nemet ar vahaieien hag ar vandeaned. Teir relijion
estreget an islam a vez anavezet ent ofisiel gant ar vonreizh : ar gristenien,
ar yuzevien hag ar zoroastrianed. Ur vinorelezh Bahaie zo anezhi ivez en Iran.
Dizalc’h eo ar relijion-se, bet krouet en XIXvet kantved. Handeet e vez c’hoazh
er vro-se. Goude m’eo bet handeet ar vahaieien nevez zo en deus disklêriet
Daneveller arbennik Bodad ar Broadoù unanet war Gwirioù Mab-den "e tiskouez an
darvoudoù diwezhañ-se emañ saviad ar minorelezhioù relijiel o fallaat"

Iran eo ar 4e produer eoul-maen er bed, hag 2l ezporzhier eoul-maen ABPE. Ganti
emañ ar brasañ stokoù gaz naturel er bed war-lerc’h Rusia. Ezel diazezer ABPE eo
Iran. Krouet e oa bet ABPE gant Shah Iran er bloavezhioù 1970. An eoul-maen an
hini en doa roet an tu da Iran da ziorren buan hec’h armerzh er bloavezhioù
1970. Mont a ra c’hoazh d’ober ouzhpenn 80% eus ar gounidoù ezporzhiañ hiziv an
deiz. E 2005 e oa ent ofisiel 46,6 miliard a zollaroù a c’hounid diwar an
eoul-maen en Iran , 12 miliard hervez eneberien ar renad e Frañs . Iran a soñjfe
diazezañ ur yalc’h iranat eus an eoul-maen digor d’an euro.

Iran hag Oman a gontroll strizh-mor Ormuz (e pleg-mor Pers) a dremen drezañ 20%
eus eoul-maen ar bed.

E 1996 e oa bet mat feur an eoul-maen hag Iran he doa gallet paeañ he dle.
Gwashaet e oa bet saviad arc’hant Iran e 1997 hag e 1998 dre benn da c’houziz
feur an eoul-maen.

Liesseurtaet eo bet armerzh ar vro war dachenn ar produiñ kirri, listri,
fuzeennoù, an deknologiezh nukleel hag an oberiañ produioù elektronek eus ar
vegenn. Gant Iran ez eus ivez ur greanterezh eus an difenn, eus an apotikerezh
hag eus ar vevdeknologiezh.

Ret e oa d’ar vro enporzhiañ 60% eus he zrelosk puraet rak ar purerezhioù
lec’hel ne oant ket evit bastañ d’hec’h ezhommoù. An 10 bro o deus pourchaset
dour-tan evit ar c’hirri da Iran e 2006 eo an Emirelezhioù Arab Unanet, Arabia
Saoudat, Indez, Turkia, Koweit, Turkmenistan, Soudan, Azerbaidjan, an Izelvroioù
ha Frañs.

Abaoe miz Gouere 2006 n’eo ket ret ken d’ar vro enporzhiañ trelosk puraet. Evit
gwir eo bet modernaet gant ar gompagnunezh Total purerezhioù eoul-maen Iran
(Abadan, Teheran, Ahvaz, Khorramshahr). Dre se eo bet adkavet hec’h emrenerezh
gant ar vro. D’an 3 a viz Eost 2006 ez eus bet sinet un emglev etre Iran hag
Irak evit ma kaso Irak eoul-maen kriz da vezañ puraet da Iran. En eskemm e vo
miret 15% eus an eoul-maen puraet gant Iran .

Un hir a istor he deus Iran a-fet arz, sonerezh, barzhoniezh, prederouriezh,
leun a hengounioù hag a ideologiezhioù. Kalz a Iraniz a soñj dezho eo o c’hultur
an abeg nemetañ en deus graet d’o sevenadurezh chom bev war-lerc’h kantvedoù a
drubuilhoù.

Stad a vez graet eus al lennegezh pers gant Iraniz evel gant an estrañjourien.
Implijet e vez ar perseg abaoe ouzhpenn 2500 vloaz ha lezet en deus roudoù en
istor ar gomz skrivet. A-drugarez da varzhed evel Hafez, Molana (Rumi), Nizami,
Omar Khayyam, ha Ferdowsi e vez priziet-bras barzhoniezh Iran er bed a-bezh,
gant he barzhonegoù hag he c’hanaouennoù kaer-meurbet.

Gant 300 garedon etrebroadel e-korf ar 25 bloavezh diwezhañ e kendalc’h ar
filmoù iranat da vezañ meulet er bed a-bezh. Ar sevener brudetañ eo Abbas
Kiarostami moarvat. En Iran e vez kontrollet an holl vediaoù gant Ministrerezh
ar Sevenadur hag ar C’huzulioù Islamek. Emañ Internet e-barzh, hag eñ un doare
da gaout keleier ha da ezteurel o soñj evit ar yaouankizoù. Iran eo 4e bro ar
bed evit a sell niver ar re a zalc’h blogoù.

D’an 21 a viz Meurzh, deiz kentañ an nevezamzer, e vez an deiz kentañ a’r bloaz
(Norouz) en Iran. Norouz zo bet lakaet e Glad dre Gomz ha Dizanvez an Denelezh
gant UNESCO e 2004.

En e levr Boued nevez ar vuhez e skriv Najmieh Batmanglij en deus "keginerezh
Iran ur bern traoù boutin gant keginerezhioù all eus ar Reter-Nesañ, met soñjal
a reer ez eo an hini soutilañ ha faltaziusañ, ken liesliv ha kemplezh evel un
tapis eus Pers. "



https://br.wikipedia.org/wiki/Mezegiezh

Ar medisinerezh , pe ar vezegiezh, a zo ur skiant, un arz hag un teknik- hag eo
bet gwelet evel un arz ivez hag a zo e bal studiañ korf an den hag e vont-endro
evit ma vo miret pe adroet ar yec'hed d'ar glañvourien. Ur ger all a vez
implijet gant lod : ar vezegiezh (eus mezeg, ur ger a gaver e krennvrezhoneg)
hag e teu eus al latin medicus moarvat.

Eus ur vicher "lennegel" a c'helle bout lavaret deusouti betek ar bloazioù 2000,
pe ivez unan e-touez ar micherioù "dre gomz", e teu-hi da vout ur c'halvezerezh
da lavaret eo ur sammad anaoudegezhioù (diwar-benn ar c'horf, ar c'hleñvejoù, al
louzeier modern, hag an doareoù arnevez ivez da blediñ ganto, diwar bouez
implijout ardivinkoù nevesoc'h-nevesañ). Estreget komz zo d'ober. Ur skiant
pleustrek-tre e teu ar medisinerezh da vout, diazezet war draoù fetis, war
anaoudegezhioù amprouet, hag e c'houll teknikoù nevez bemdez, ken evit elfennoù
korf an den, ken evit aesañ d'ar re glañv, ken evit merat ar roadennoù a ya
d'ober dosier pep hini. Tremenet eo amzer ar medisinerezh lennegel a vefe
lavaret, panevet en deus d'ober gant tud; n'eus ket anezho nemet korf, hogen
ivez elfennoù spered ha bred, abeg a-walc'h da virout tachenn d'an 'arz'.

Rak-se ivez, ar vezeien hag a lared e oa dleet dezho sammañ kiriegezh, n'eo ket
war ar palioù, met war an doareoù d'o zizhout, a bleg o c'hein bremañ rak pouez
ar c'hemennoù hag a c'houl diganto e vent kiriek war ar palioù: ar c'hlañvour en
deus droad da c'hoanagiñ ur serten derez disorc'h da barat ouzh an
droug-mañ-droug- e-skoaz ergentaoù ev edo gouzañvat ar gevredigezh en he fezh
a-fed disorc'hoù. Ouzhpenn youl vat hag emroüsted a vez gortozet, ha
gourc'hemennet e vez ouzh atebeien ar medisinerezh, pe e vent ministred pe
medisined, kaout krog war elfennoù diazezet ent-skiantel; ha respont d'ar
goulennoù e kenkas ey aje a-dreuz doareoù plediñ gant sistem ar yec'hed, pe e
savje kudenn gant emdroadur un doare oberata pe louzaouiñ, pe kelaouiñ. Evel e
kement tachenn zo, ez eus birvidigezh er medisinerezh.



https://br.wikipedia.org/wiki/Mec%27hiko

Mec'hiko (e spagnoleg Estados Unidos Mexicanos, « Stadoù-Unanet Mec'hikan », pe
México) a zo ur riez eus Norzhamerika, er su da Stadoù-Unanet Amerika
(dispartiet eo diouto gant ar Río Grande, Río Bravo evit ar Vec'hikaned) ha
bevennet er su gant Guatemala ha Belize. Stadoù-Unanet Mec'hikan eo anv ofisiel
ar vro. Gant ouzhpenn 100 milion a annezidi, hag 20 milion anezho er gêrbenn
Mec'hiko, eo Mec'hiko an hini bobletañ eus an holl vroioù spagnoleger. An trede
bro eus Amerika latin eo e-keñver ar vent, war-lerc'h Brazil hag Arc'hantina,
hag an eil e-keñver ar boblañs. Abaoe 2002 emañ gant kentañ PDK Amerika latin
dirak Brazil.

Un unvez politikel eo Mec'hiko, ganet e penn-kentañ an XIXvet kantved. A-raok an
dizalc'hded e veze graet America mexicana (Amerika vec'hikan) eus ar vro da
zont. Da goulz Kendalc'h Chilpancingo (1813) e voe kinniget gant deputeed zo
ober gant Anahuac evit henvel ar vro, Anahuac o vezañ ar ger a veze implijet
gant ar Vec'hikaned evit ober anv eus an tachennadoù a oant mestr warno (Cem
Anahuac Tenochca Tlalpan = ar Bed, douar Tenochca). A-benn ar fin e voe bet
divizet e vefe México, Mec'hiko, anv ar vroad nevez.

Martezeadennoù a bep seurt a zo diwar-benn ster ar ger México. Un dra a zo sur :
ur ger a orin nahouatlek eo, hag an Hen-Vec'hikaned a rae gantañ evit ober anv
eus kêrbenn o Stad. Ar vartezeadenn a zegemerer peurliesañ a zispleg emañ orin
anv ar vro er gerioù metztli = loar, xictli = begel pe kreiz, ha -co = lostger a
verk al lec’h. Hervezi e talvezfe México kement ha lec’h kreiz al loar, pe ent
resisoc’h, lenn al loar, unan eus an anvioù a vez implijet gant ar Vec'hikaned
evit merkañ al lenn Texcoco. Al lec'hanvadurezh nahouatlek a yae pelloc'h eget
deskrivañ. Karget e oa a sterioù kevrinek, anavezet gant un nebeud diskibled
hepken, evel ma skriv Bernardino de Sahagún en e Historia de las cosas de la
Nueva España. Er ster rinek-se, e talvez an anv roet da Vec'hiko kement ha Kreiz
ar Bed, hag e meur a zornskrid eo taolennet kêr Vec'hiko evel al lec’h ma grog
an holl dourredennoù a dreuz an Anáhuac (ar bed, an douar gronnet gant an
doureier). eg), un anv roet d’o doue gwarezer Huitzilopochtli, an evn-kelienenn
kleiz. E se e vefe Mec'hiko al lec'h m'emañ Huitzilopochtli o chom.
Huitzilopochtli, hervez mojennoù ar Vec'hikaned, en defe tennet ar meuriad-se
eus Aztlán (ul lec’h mojennel anezhañ, lec'hiet gant darn e Nayarit pe e
Mec'hiko-Nevez) evit e gas d'un douar prometet. Evit mont di en deus ranket ar
meuriad beajiñ e-pad daou-c'hant vloaz. Ur wech degouezhet gant enezennig
Mexihco war lenn Texcoco, e oa bet roet ur sin gant o doue hag o beleg meur, e
anv Ténoch.

Pa gejas ar Spagnoled gant ar bobl-se ha pa ziskrivjont o yezh, o doa graet
evel-just en ur heuliañ reolennoù spagnoleg ar mare-hont. Gant ar yezh
nahouatlek ez eus ur soniad /∫/ (evel chas) ha taolennet e oa bet ar soniad-se
gant al lizherenn x e spagnoleg. Daoust d’an distagadur bezañ kemmet e oa bet
miret an x e Mexico evit abegoù etimologel hag istorel, evel ma oa bet graet
evit anvioù all, lec'hiennoù pe traezoù, a orin mezoamerikan.

Aozerien zo (e Spagn dreist-holl) a skriv anv ar vro hag ar gêrbenn evel-henn :
Méjico. Ha pa vefe lakaet an daou stumm da reizh gant Akademiezh roueel ar
spagnoleg, ez ali an ensavadur-se ober gant ar stumm México hag implijout an x
en holl c'herioù deveret. A-hed an istor eo bet implijet ar skrivad gant x gant
an darn vrasañ eus ar spagnolegerien.

Dizoloet e vefe bet an dachennad gant strolladoù chaseourien-kutuilherien tost
da dregont mil bloaz zo. Diorroet e vefe al labour-douar e Mec’hiko war-dro 9000
kent JK. Koulskoude, ne voe mestroniet gounidegezh ar maiz, an hini bouezusañ e
labour-douar Mezoamerika, nemet war-dro 5000 kent JK. Diskouez a ra prouennoù
arkeologel e oa bet savet ar podoù kentañ war-dro 2500 kent JK, ar pezh a verk
deroù ar sevenadurezh vezoamerikan rak gant se e vez aroueziet ar
c'hevredigezhioù chomidik.

A-raok diorroadur al labour-douar askoridik (etre 1800 ha 1500 kent JK) e oa
kevatalek ar c'hevredigezhioù mezoamerikan, da lavaret eo e oa anv eus
strolladoù tud gant diforc’hioù sokial o tont war wel, diazezet war ar rev, an
oad ha strolladoù kerent.

O vezañ ma 'z eus ezhomm eus kalz tud evit sevel reizhiadoù dourañ, e c'haller
soñjal eo c'hoarvezet er memes koulz diorroadur kevredigezhioù gant klasoù e
Mezoamerika, daoust m'eo bet kreñvaet ar re-se er maread rakklasel diwezhat hag
er maread klasel abred. War-dro 100 goude JK e teu kêr Deotihuacan da vezañ
kentañ Stad kemplezh ar c'horn-bro ha d’en em lakaat gant Sina, Indez, Egipt ha
Perou war roll Stadoù kentañ an denelezh.

E-pad tremen tri mil bloaz eo bet Mec’hiko kavell sevenadurezhioù araokaet evel
an Olmeked, an Darasked, ar Vec’hikaed, hag ar Vayaed. Ouzhpenn se ez eus bet
gwelet meur a Stad, evel Tlaxcala, Colima ha Tenochtitlan, o tiazezañ hag o
tiorren e-kreiz hag e su tachennad ar vro bremañ etre 100 goude JK hag un tammig
goude donedigezh ar Spagnoled en Amerika.

Gant annezidi gozh an dachennad vec'hikan e oa bet tizhet ul live uhel-kenañ
evit ar mare er matematik, er steredoniezh, er savouriezh, el louzawouriezh ha
war dachennoù all eus an anaoudegezh. Mat ha ma oant da sevenadurioù disheñvel
ha m'en em gave o diorroadur e liveoù disheñvel, e oa gant an Amerindianed a oa
o chom en tachennadoù-se ur gosmogoniezh heñvel.

Ar sevenadurioù olmek, teotihuakek, toltek, maya ha mec'hikaek a astennas o
levezon da doleadoù all, a greñvaas o galloud hag a levezonas an arz, ar
c'henwerzh, ar politikerezh, an deknologiezh hag an doueoniezh. Ar Vec'hikaed e
voe ar re gentañ er bed oc'h ober gant an deskadurezh ret evit an holl, hep
lakaat kemm etre ar reizhoù hag ar c'hlasoù. Daou seurt skol a oa : an
telpochcalli, evit ar studioù pleustrek ha milourel, hag ar c'hcalmecac, evit
deskiñ ar skriverezh, ar steredoniezh, ar gouarnerezh, an doueoniezh ha
diskiblezhioù all.

E 1519 e oa erruet Hernán Cortés war Enez Cozumel hag adalek eno e krogas gant e
ergerzhadeg en dachennad a zo Mec'hiko bremañ. Echuiñ a reas an ergerzhadeg-se
gant drouziwezh an impalaeriezh Aztek a voe roet dezhañ ha d’e gevredidi e 1521.
Eneberezh taer a voe a-berzh an Azteked avat, hag e-pad daou vloavezh o doa
stourmet a-raok o drouklamm. Moktezuma II, Cuitláhuac ha Cuauhtémoc e voe an
impalaerien aztek diwezhañ. Da neuze e voe diazezet un drevadenn vras eus an
impalaeriezh spagnol a oa bet lakaet da Spagn-Nevez a-raok bezañ astennet gant
ergerzhadegoù hag aloubadegoù Hernán Cortés hag ergerzherien spagnol all, betek
goleiñ un darn vras eus lodenn su tachennad bremañ ar Stadoù-Unanet.

Diwezhatoc’h ez erruas ar visionerien spagnol er vro a-benn avielañ an dud a oa
chomet bev war-lerc’h an aloubadeg, dezho da ankouaat o relijion gozh ma veze
aberzhet tud e-touez traoù all. E-mesk ar visionerien-se e oa difedet Toribio de
Benavente "Motolinia" ha Bartolomé de las Casas dre an evezh a lakaent da
wareziñ tud ar vro.

Kerkent hag ar 17 a viz Ebrel 1535 e oa bet fiziet melestradur Spagn-Nevez en ur
besroue. An hini kentañ e voe Antonio de Mendoza, anvet gant Charlez V.

Kenglotañ a ra an tri c’hantved mestroni spagnol gant krouidigezh Mec’hiko evel
ur vroad latin, spagnek, katolik ha hiron evel m’hec’h anavezomp hiziv an deiz.
Daoust ma n’eus ket kalz a dra diwar-benn se el levrioù war istor Mec’hiko, ez
eo bet pouezus prantad besrouantelezh Spagn-Nevez evit an arzoù, ar sevenadur ha
doare bevañ ar Vec’hikaned bremañ. Lakaet en deus diazezoù doareoù Mec’hiko
bremañ : ar spagnoleg, ar relijion gatolik, an hironadur, ar savouriezh, ar
c’heginerezh (ur meskad dibar a vlazioù rakspagnek ha spagnek), ar gouelioù,
framm ar familh, ar gwir ha kalz a zoareoù all.

Distignet e oa bet al luskad dizalc'hour pa oa bet aloubet Spagn, e penn kentañ
an XIXvet kantved, gant armeoù Napoleon, met donedigezh ar mennozhioù frankizour
e Spagn he doa c’hoariet ur roll ivez. E meur a dolead eus Amerika latin e
tarzhas emsavadegoù dizalc’hour. Evel-se e voe e Mec’hiko ivez. An taolioù-esae
kentañ evit dizalc’hiezh Spagn-Nevez a glot gant «irienn ar Profesa» (anvet
evel-se diouzh an templ m'en em vode an iriennerien da evañ chokolad en emvodoù
lennegel, sañset, evit kuzhat o gwir vennozhioù) e kêr Vec'hiko. Gallout a ra ar
strollad-se kontañ war skoazell ar besroue José de Iturrigaray, hogen war evezh
emañ al luskad enep-dizalc’hour ha lakaat a ra ar besroue da vezañ digarget.
Dalc'hidi Spagn, kenwerzherien anezho dreist-holl, a laka envel ur besroue
kabac’h e gopr ganto, Pedro de Garibay, hag a sin urzhioù herzel evit nep piv
bennak zo diskred warnañ bezañ dizalc’hour.

Ret eo gortoz ar 16 a viz Gwengolo 1810 evit ma lakafe Miguel Hidalgo pobl
Mec'hiko d’en em sevel enep an aotrouniezh spagnol dre reiñ lañs d'e c'hGrito de
Dolores. Heuliet eo gant an dud, ha kregiñ a ra da aloubiñ ar c’hêrioù gant
berzh. D’an 30 a viz Here 1810, tra m’emañ Mec'hiko en amen dezhañ, dizifenn, e
tilez an alouberezh anezhi hag e kemenn ur giladeg war-du Valladolid.
Diwezhatoc'h e vo paket ha lazhet d'an 30 a viz Gouere 1811. Met lañset eo al
luskad ha re all, evel José María Morelos, Vicente Guerrero, Guadalupe Victoria
pe Agustín de Iturbide, a zeu war e lerc’h. Er stourm-se e kaver tud leal hag en
em gann evit un uhelvennad, evel La Corregidora a vez meulet c'hoazh hiziv an
deiz gant ar Vec'hikaned, ha tud all uhelek ha klask-o-avel evel Agustín de
Iturbide. Dont a reont a-benn eus o zaol memes tra, ha d’an 28 a viz Gwengolo
1821 e sin besroue Spagn-Nevez, Juan O'Donojú, akta dizalc’hiezh Mec'hiko.

D’an 21 a viz Gouere 1822 eo tronet Agustín de Iturbide da impalaer bonreizhel
Mec'hiko evel Augustin Iañ. Ur bloavezh hepken e pado e ren. Distroadet eo d'an
19 a viz Meurzh 1823.

D’ar 4 a viz Here 1824 e sav Mec’hiko ur vonreizh eviti hec’h-unan. Ganet eo ar
Republik ha Guadalupe Victoria eo ar prezidant kentañ. Ren a ray ar vro e-pad 5
bloaz, met da c’houde e teu an eil taol-stad war-lerc’h egile fonnus-kenañ hag e
vo tri frezidant e 1829. Ret eo gortoz Anastasio Bustamante e 1830 evit ma teufe
un tamm sioulded en-dro. Ren a ray ar vro betek 1832. War-lerc'h ez adkrogo ar
stourm evit ar galloud.

E diskar-amzer ar bloaz 1835, en em sav Texas, ur Stad eus republik kevreadel
Mec'hiko, enep diktatouriezh ar prezidant mec'hikan Antonio López de Santa Anna
(seziz Fort-Alamo, d’ar 6 a viz Meurzh 1836). E miz Meurzh 1836 ez embann
Republik dizalc'h Texas, tra ma tisrann Guatemala ha republik dibad Yucatán.
Homañ a vo adlakaet dre heg e-barzh Mec'hiko goude daou daol-esae.

E 1836 ez embann Texas ez eo dizalc'h diouzh Mec'hiko, ha distaget e vo pemp
bloaz diwezhatoc’h gant ar Stadoù-Unanet. E 1846 e c'houlenn Mec'hiko an
dachennad a zo etre ar río Bravo hag ar rio Nueces. Rak bevenn Texas e oa ar río
Nueces 300 km en norzh d'ar río Bravo. Neuze e tarzh ar brezel etre Mec'hiko hag
ar Stadoù-Unanet, ha padout a ray eus 1846 da 1848.

Aloubet eo ar vro gant an armeoù amerikan a chom eno eus 1847 da 1848.
War-lerc'h emgann Chapultepec d'ar 14 a viz Gwengolo 1847, e sav an arme
amerikan banniel Amerika war ar Palez Broadel : aloubet eo kêr Vec’hiko. Dindan
kontroll Winfield Scott ez eus lazhet meur a soudard eus ar batailhon Sant
Padrig, dizertourien eus an US Army anezho, a genlaboure gant an harzherien
mec'hikan a-enep d'an alouber.

Echuiñ a ra ar brezel gant sinadur feur-emglev Guadalupe Hidalgo ma anavez
Mec'hiko ar río Bravo da harzoù gant Texas. Ouzhpenn se e tilez Mec'hiko tremen
40 % eus he ziriad d’ar Stadoù-Unanet, da lavaret eo tost da 2 000 000 km².
Stadoù California, Mec'hiko-Nevez, Arizona, Nevada, Utah, an darn vrasañ eus
Colorado ha mervent Wyoming eo an tiriadoù zo bet distaget diouzh ar
Stadoù-Unanet da-heul ar brezel Amerika-Mec’hiko.

E 1861 e tiviz gouarnamant mec’hikan Benito Juárez paouez da baeañ e zle
diavaez. Frañs, anezhi unan eus kredourien bennañ Mec’hiko, a ziviz kas hec’h
arme di, gant skoazell Spagn ha Bro-Saoz, evit rediañ ar gouarnamant mec’hikan
da baeañ e zle. Erruout a ra ar morlu europat e Veracruz e 1862. Dont a ra ar
gournamant mec’hikan a-benn da lakaat ar Saozon hag ar Spagnoled d’en em dennañ,
dre emzivizoù diplomatel. Setu e kendalc’h Frañs an ergerzhadeg hec’h-unan gant
ar pal staliañ ur warezveli e Mec’hiko.

War-bouez emgann Puebla, gounezet gant an arme vec’hikan renet gant Ignacio
Zaragoza, e ra berzh taol-brezel Frañs. Dirak armeoù Frañs o vont war-raok eo
rediet gouarnamant mec’hikan Juárez da vont d’an harlu da San Luis Potosí d’an
31 a viz Mae 1863 ha neuze da bPaso del Norte tost d’an harzoù gant ar
Stadoù-Unanet. E miz Mezheven 1863 e kouezh Mec’hiko dindan kontroll armeoù
Napoléon III. D’an 10 a viz Gouere eo lakaet Masimilian Habsbourg da impalaer
Mec’hiko gant Bodadeg ar Pennoù-bras.

Kerkent ha fin brezel an disrannidigezh e 1865 e kav Juárez skoazell gant ar
Stadoù-Unanet enep Frañs. Gant ar skoazell diplomatel ha milourel nevez-se ha
gant ar gwan m’eo an Eil Impalaeriezh, eo rediet armeoù Frañs d’en em dennañ eus
Mec’hiko.

Betek 1867 e pado an eil impalaeriezh vec’hikan. Lakaet eo an impalaer
Masimilian d’ar marv dre ar fuzuilhadeg e Santiago de Querétaro ha anavezout a
ra ar virourien (kevredidi gozh ar Frañsizien) Juárez da brezidant Mec’hiko.

Chom a ra Juárez er galloud betek e varv d’an 18 a viz Gouere 1872. Meur a
gavailh e-touez ar frankizourien o doa kavet abeg e bloavezhioù diwezhañ e
ouarnamant. Pa voe marvet Juarez ez eas Sebastian Lerdo de Tejada da brezidant
hag enskrivañ a reas er vonreizh an adreizhoù embannet e-pad ar prantad
1855-1856. Pa glaskas Sebastian Lerdo de Tejada bezañ dilennet en-dro, en em
savas aduidi Porfirio Diaz, hag int ha kemer ar galloud tra ma tlefe bezañ bet
anvet José Maria Iglesias hervez al lezenn brezidantel. Erruout a reas Porfirio
Diaz da brezidant Mec’hiko e 1876, ha setu deroù ar renad anavezet e spagnoleg
dindan an anv El Porfiriato, a oa da badout betek 1910.

Spanaet e voe diktatouriezh Diaz e-pad 4 bloavezh dindan gouarnamant Manuel
Gonzalez, ur mignon eus an diktatour anezhañ, a oa dindan e aotrouniezh
evel-just. E-doug ar prantad-se e talvezas al lezennoù adreizhañ (al lezenn
Lerdo dreist-holl) da framm evit mont a-du gant tolpadur an douaroù etre daouarn
ur bihanniver a berc’henned. Rediet e veze ar beizanted da labourat en
haciendaoù. Strolladoù broidi zo en em savas taer, evel ar Yaquied pe ar Vayaed
a voe lakaet da labourat betek ar marv e lec’hioù evel Valle Nacional, Traoñienn
ar rio Yaqui pe Yucatan.

E-pad ar memes prantad e tigor Mec’hiko war an diavaez. Erru eo ar postadurioù
amerikan hag europat. Skoulmañ a ra an diplomated vec’hikan darempredoù gant
broioù eus Azia evel Sina, Japan hag Iran. E-kerzh ar Porfiriato e oa bet roet
lañs d’ar postadurioù estren. José Yves Limantour, ur Mec’hikan a orin brezhon
anezhañ, a voe lakaet e penn ar steuñv diorren armerzhel-se. A orin gall e oa an
darn vrasañ eus ar postadurioù, war-lerc’h e teue ar Saozon, an Amerikaned, an
Alamaned hag ar Spagnoled. Ar mengleuzioù, an tireoul, an hentoù-houarn, al
lien, ar plantadegoù sukr : edo pep tra etre daouarn an estrenien. Berzh bras a
reas ar vro e-pad ar prantad-se hogen skrapet e veze frouezh ar c’hresk-se gant
ur bihanniver tra ma chome en dienez an darn vrasañ eus an dud. E-pad an emziviz
brudet Diaz – Creelman ez istimas an diktatour e oa prest Mec’hiko evit an
demokratelezh. Kredet e voe war e c’her gant e eneberien, hag int da lakaat o
anv e dilennadegoù 1910. Francisco Madero a yeas ar maout gantañ en
dilennadegoù-se. Ne voe ket anavezet disoc’h an dilennadegoù gant Diaz, ar pezh
a verkas deroù an Dispac’h mec’hikan.

Renad hir hag aotrouniezhus Porfirio Díaz a gasas d’an Dispac’h mec’hikan e
1910, douget evit darn gant druilh ar beizanted paour a oa o labourat en
haciendaoù : en norzh, armeoù Pancho Villa, er su, re Emiliano Zapata. Trec’het
e voe a-benn ar fin armeoù Villa ha Zapata gant an arme reoliek, met adkemeret e
oa bet lod eus o goulennoù (evel adreizhañ al lezenn diwar-benn an douaroù
a-benn o rentañ d’ar beizanted ha dismantrañ an domanioù bras) gant ar Vonreizh
nevez e 1917. Echuet e oa an dispac’h mec’hikan e 1917 ent ofisiel. Kendalc’het
o doa an taolioù-stad hag ar freuz er galloud kreiz betek ar bloavezhioù 1930
avat.

Merket e oa bet ar bloavezhioù 1930 gant renad Cárdenas ha gant ar
broadeladurioù, evel krouidigezh Pemex (Petróleos Mexicanos e spagnoleg,
Tireoulioù mec’hikan). Diazezet e oa bet ar Strollad Dispac’hel Ensavadurel
(SDE) e fin an dispac’h ha renet en doa ar vro diastal betek 2000, ma voe trec’h
Vicente Fox Quesada, emstriver ar SOB. (Sellet ouzh Roll prezidanted Mec’hiko.)

Strolladoù dispac’hel zo oberiant c’hoazh e Mec’hiko, gant EZLN peurgetket o
tifoupañ e su Mec’hiko er Chiapas. Al luskad-se, renet gant an iskomandant
Marcos, a c’houlenn daskemmoù er vonreizh evit ma vefe muioc’h a emrenerezh gant
kêriadennoù an henvroidi, a-fet yec’hed ha deskadurezh dreist-holl. Ne glask ket
ar strollad-se tapout ar galloud e Mec’hiko, met kentoc’h pouezañ war ar galloud
zo e plas. Gant ar peoc’hgar m’eo ez eo deuet da vezañ brudet e-touez
kumuniezhoù henvroidi Mec’hiko, hag ivez er metoù arallbedour el live
etrebroadel.

E 2006 e oa bet nagennet gant an eneberezh disoc’hoù an dilennadegoù broadel.
Reiñ a raent an trec’h d’ar muiañ-niver war-bouez un dregantad dister-kenañ a
vouezhioù. An tu-enep a ziklêrias e oa bet kantadoù a zireizhderioù[1], tra ma
oa bet soñjet gant an arsellerien etrebroadel e oant dilennadegoù "naet". A-benn
div wech e oa diskennet ur milion a dud er straedoù evit diskouez e veze
nagennet disoc’h ar vouezhiadeg gant ul lodenn eus an dud.[2] D’an 9 a viz Eost
e oa bet adkontet ar mouezhioù el lec’h ma oa bet prouet e oa bet
direizhderioù[3], ha da-heul e voe kadarnaet ent-ofisiel an disoc’hoù gant
Lez-varn Dilennel Galloud Lezvarnel ar C’hevread.

E miz Mae 2006 e oa bet distaget un emsavadeg pobl a-feson da-heul un
harz-labour gant ar gelennerien en Oaxaca.

Ur republik kevreadel eo Mec’hiko, enni 31 Stad hag un Distrig Kevreadel.
Gwarantet eo disrannadur an tri galloud (erounit, lezennel ha lezvarnel) gant
bonreizh 1917.

Abaoe ar 1añ a viz Kerzu 2006 ez eo Felipe Calderón (PAN) zo prezidant Mec’hiko
goude bezañ bet 35,88 % eus ar mouezhioù en dilennadegoù d’an 2 a viz Gouere
2006, pa oa 35,31 % evit Andrés Manuel López Obrador (PRD) ha 22,27 % evit
Roberto Madrazo (PRI).

D’an 13 a viz Gouere e oa bet savet 359 amoug evit direizhderioù dirak LDGLK
(Lez-varn Dilennel Galloud Lezvarnel ar C’hevread), 227 kinniget gant ar
c'henemsav Evit Mad an Holl, 131 gant ar PAN hag 1 gant ar C’hevredad evit
Mec’hiko. D’ar 6 a viz Gwengolo e oa bet douget he barnedigezh gant LDGLK, ha
kadarnaet trec’h Felipe Calderón zo aet en e garg ent ofisiel d’ar 1añ a viz
Kerzu 2006.

Peogwir e kav skoazell e-barzh ar c’horf lezennel e vez muioc’h a c’halloudoù
gant ar gouarnamant kevreadel eget gant e gevatal er Stadoù-Unanet. Gallout a ra
dizornañ gouarnerien ar Stadoù dilennet diouzh ar mouezhiañ hollek en abeg d’ur
fazi bras, d’ar goubrenerezh, h.a. A-hend-all e teu arc’hant an tailhoù d’ar
gouarnamant kevreadel dreist-holl, hag ul lodenn vihan hepken a ro en-dro d’ar
Stadoù.

Rannet eo ar C’huntell e div gambr : Kambr an deputeed hag ar Sened. Abaoe 1997
e c’hoari ar C’huntell ur roll brasoc’h peogwir e oa bet tapet muioc’h a sezoù
gant an eneberezh goude ma oa bet dilennet 200 depute dre ar mouezhiañ
kenfeuriek.

Mec’hiko zo enni 31 stad hag un distrig kevreadel Sellit ouzh ar pennad : Stadoù
Mec’hiko

E fin an XXvet kantved e tiskulias tud dibourvez Chiapas an diouer a interest
gant ar galloudoù foran evit o Stad, unan eus re baourañ Mec’hiko. Klemm a raent
dre ma oa ret d’un niver bras a henvroidi paeañ taosoù da berc’henned douar na
oant ket eno, daoust ma oa bet prometet abaoe ar bloavezhioù 1920 gant ar
gouarnamant mec’hikan reiñ d’ar beizanted perc’henniezh an douaroù bet gounezet
ganto abaoe meur a remziad. Mellad 27 ar vonreizh a warant d’an henvroidi ar
gwir d’un ejido pe perc’henniezh stroll.

Echuet e oa bet adreizh an douaroù en darn vrasañ eus ar vro, nemet e Chiapas.
Gant enkadenn 1982 e voe lakaet un termen da gontroll an armerzh gant ar Stad
hag ar prevesadurioù a voe da-heul a roas ar plas brasañ d’an embregerezhioù
prevez. A-benn neuze e paouezas adreizh an douaroù da vezañ er renk a-raok.
E-pad respet ar prezidant Carlos Salinas de Gortari e voe lakaet digoradur ar
vro d’ar c’henwerzh etrebroadel dreist an traoù all. Da-heul al lanvad adreizhoù
frankizour e oa bet modernaet an armerzh a oa serret warnañ e-unan ha gwarezour,
ha lakaet e-barzh kenwerzh ar bed. Astalet e voe gant ar gouarnamant ar gwir
bonreizhel evit ar c’humuniezhioù war ar maez da vezañ perc’henn war ejidoioù.
Emglev frankeskemm Norzh Amerika (EFNA) lakaet da dalvezout d’ar 1añ a viz
Genver 1994 a voe sellet outañ gant henvroidi Chiapas evel ur brouenn ouzhpenn e
vezent lezet a-gostez gant ar gouarnamant kevreadel : kreiz ha norzh ar vro a
ziorroe buan gant an tost ma oant da amezeg bras an norzh, tra ma chome ar su er
baourentez hag en isdiorroadur.

En endro-se e oa bet ganet an Ejercito Zapatista de Libéracion Nacional (EZLN, =
Arme zapatour a zieubidigezh vroadel). Ul luskad peoc'hgar eo ar zapatourien ha
"broudet" e voent da implijout an armoù evit gwarantiñ ar gwir d’an ejidoioù
d’an henvroidi. An Iskomandant Marcos, anezhañ levier al luskad zapatour, a
zeuas a-benn da sachañ evezh ar gumuniezh etrebroadel war stourm pobloù Chiapas
war-bouez teknologiezhioù nevez ar c’helaouiñ (internet peurgetket).

E miz Eost 2003 e tisklêrias an EZLN e oa emren an holl dachennad zapatour
e-keñver Mec'hiko. Abaoe he deus labouret an EZLN gant ar gouarnamant evit
diorren ar yec’hed hag an deskadurezh e kumuniezhoù tud dibourvez Chiapas.

Ur vro eus Norzh Amerika eo Mec'hiko. Harzoù war zouar he deus gant
Stadoù-Unanet Amerika (3326 km) en norzh ha gant Belize (250 km) ha Guatemala
(962 km) er su. Digor-bras eo ar vro war ar mor (10 143 km), war ar Meurvor
Habask ha pleg-mor California (7338 km) er c'hornôg, ha war ar Mor Karib ha
pleg-mor Mec'hiko (2805 km) er reter. 1 972 550 km² eo gorread hollek ar vro, en
ur gontañ 6000 km² a inizi er meurvor Habask, e pleg-mor California, er Mor
Karib hag e pleg-mor Mec'hiko. En em astenn a ra takad armerzhel dispellaus
(TAD) Mec'hiko war 370 km adalek pep aod, en holl 2,7 milion a km². En dachennad
ez eus ivez un nebeud inizi evel Guadalupe ha Revillagigedo (Meurvor Habask).
Kavout a reer ivez menezioù-tan a-leizh. Pikern Orizaba a dizh 5700 m hag ar
poent izelañ eo al Laguna Salada zo 10 m dindan live ar mor. Techet eo ar vro
d’ar c'hrenoù-douar, a vez taer-kenañ a-wechoù.

E-touez an danvezioù naturel e kaver an arc'hant, ar c’houevr, ar gaz naturel,
an aour, an tireoul, ar plom hag ar zink.

Treuzet eo Mec’hiko gant div aradennad-venezioù bennañ : Sierra Madre ar
C’hornôg ha Sierra Madre ar Reter. Un astenn da Sierra Nevada Kalifornia eo
Sierra Madre ar C’hornôg, hag un astenn da Venezioù Roc’hellek Mec'hiko-Nevez ha
Texas eo Sierra Madre ar Reter. Etre an div aradennad-venezioù bennañ emañ
plateiz Mec’hiko. An aradennad nevezvolkanek a verk er su bevenn Sierra Madre ar
C’hornôg hag ar Reter. Bez’ ez eus ivez aradennadoù-menezioù disteroc’h evel ar
Sierra Madre del Sur, ar Sierra Madre de Oaxaca, ar Sierra Madre de Chiapas, hag
ar Meseta Central de Chiapas.

Gwechall e oa bet rannet ar plateiz etre ar Mesa del Norte hag ar Mesa Centra.
Hiziv an deiz e soñj d’an douaroniourien ez int div lodenn eus ar memes plateiz.

Mec’hiko he deus war-dro 150 stêr. Dinaouiñ a ra an 2/3 anezho er meurvor Habask
hag 1/3 e pleg-mor Mec’hiko pe e mor ar C’haraibed. Daoust ma tiskouez ar vro
bezañ dourek eo dizingal-bras ar c’hementadoù dour a gaver enni eus an eil lec’h
d’egile. Evit gwir, pemp stêr (an Usumacinta, ar Grijalva, ar Papaloapán, ar
c’hCoatzacoalcos, hag ar Pánuco) a ya d’ober 52% eus an ec’honad bloaz keitat.
Dinaouiñ a ra ar 5 stêr-se e pleg-mor Mec'hiko. N’eus nemet ar Rio Panuco a
gement n’emañ ket e gevred Mec’hiko. Gant norzh ha kreiz Mec’hiko, anezho 47%
eus an tiriad hag enno tost 60% eus ar boblañs, ez eus nebeutoc’h eget 10% eus
dour ar vro.

Kemm-digemm e vez ar glaveier diouzh al lec’h m’emeur hag ar c’houlzoù-bloaz.
Krin pe damgrin eo Kalifornia-Izel, gwalarn Stad Sonora, plateizoù an Norzh hag
ul lodenn eus plateizoù ar Su. Er c’hornioù-bro-se e kouezh well-wazh etre 300
ha 600 milimetrad dour bep bloaz. War plateizoù ar su hag ar c’hornioù-bro
pobletañ peurgetket (evel Kêr Vec’hiko ha Guadalajara) e kouezh well-wazh etre
600 ha 1000 milimetrad dour. Ouzhpenn 1000 milimetrad dour bep bloaz a vez
resevet gant an izeldirioù a-hed pleg-mor Mec’hiko. 2000 milimetrad dour bep
bloaz a vez resevet gant ar c’horn-bro e gevred Tabasco well-wazh ! Erc'h a ra
diwar zegouezh war darn eus plateizoù an Norzh ha darn eus pikernioù uhel Sierra
Madre ar C’hornôg ha Sierra Madre ar Reter.

E Mec’hiko e vez ur c’houlz-amzer gleb (pe koulz-amzer ar glaveier) hag ur
c’houlz-amzer sec’h merket-mat. En darn vrasañ eus ar vro e pad koulz-amzer ar
glaveier eus miz Mezheven da greiz miz Here. Kalz nebeutoc’h a c’hlav a vez
e-pad an nemorant eus ar bloaz. Miz C’hwevrer eo ar miz sec’hañ ha miz Gouere eo
an hini glepañ. Da skouer, war Kêr Vec’hiko e kouezh war-dro 5 milimetrad dour e
miz C’hwevrer ha 300 milimetrad e miz Gouere. An arvor, dreist-holl a-hed
pleg-mor Mec’hiko, a resev ar muiañ a zour e miz Gwengolo. E Tabasco e vez
enrollet tremen 300 milimetrad dour er miz-se.

Gant ul lodenn vihan eus aod gwalarn Mec’hiko, tro-dro da gêr Dijuana, e vez un
hin kreizdouarel gant kalz a latar hag ur c’houlz-amzer gleb er goañv.

Hiziv an deiz n’eo an tireoul nemet ul lodenn eus ezporzhiadurioù Mec’hiko.
Daoust da se ez a gounidoù Pemex d’ober 30% eus budjed ar Stad. Gant se o doa
tennet ar Vec’hikaned o mad eus tailhoù izel a-walc’h. Evit gwir, Mec’hiko eo ar
vro eus an AKDA, hag eus Amerika latin a-bezh, m’eo an izelañ ar c’henfeur
enkefiadurioù kemedel / PDK (etre 15 ha 17% pa’z eo 30% ar geidenn evit broioù
an AKDA).

Ar gennad kentañ a ya d’ober 4% eus ar PDK hag a implij 18% eus an dud oberiant.

Ar greanterezh a ya d’ober 26,5% eus ar PDK (2004) hag a implij 24% eus an dud
oberiat.

An trede gennad a ya d’ober 69,5% eus ar PDK hag a implij 58% eus an dud
oberiat.

E miz Genver 1994 e oa bet sinet Emglev Frankeskemm Norzh Amerika EFENA gant
Mec’hiko, Kanada hag ar Stadoù-Unanet, ha krouet evel-se brasañ takad
frankeskemm ar bed. Treuzfurmet krenn e oa bet Mec’hiko gant EFENA, ha lakaet eo
bet da dremen eus ur politikerezh armerzhel aroueziet gant un doare
gwarezouriezh kreñv d’ur politikerezh armerzhel diazezet war ar frankeskemm hag
an enlakaat en armerzh ar bed. D’ar bloavezh end-eeun ma oa bet lakaet EFENA da
dalvezout e oa bet un enkadenn armerzhel vras e Mec’hiko merket gant ur
gourwerzhekadur krenn eus ar peso. Lies eo abegoù an enkadenn-se, pa vefe
azasadur an armerzh ouzh an endro nevez, pe ar politikerezh moneiz, fiziañs ar
bosterien etrebroadel, kudennoù an dle…

Abaoe 1994 e oa deuet armerzh Mec’hiko war e du goude an enkadenn. Ur c’hresk
bras zo bet en ezporzhiadurioù, war-du ar Stadoù-Unanet ha Kanada peurgetket. Ar
maquiladoraioù pe takadoù frank zo unan eus elfennoù pouezus ar berzh-se. Hiziv
an deiz e ra Mec’hiko 50% eus enporzhiadurioù hag ezporzhiadurioù Amerika latin,
ha deuet eo da vezañ 8vet galloud kenwerzhel ar bed. PDK Mec’hiko e gwerzh eo an
hini uhelañ en Amerika latin, dirak Brazil hag Arc’hantina, hag an 11vet galloud
armerzhel eo Mec’hiko hervez ar memes dezverk.

E 2000 e oa bet ar pebeiladur politikel kentañ e Mec’hiko abaoe tremen 70 vloaz,
gant donedigezh Vicente Fox. Hemañ a gendalc’has politikerezh armerzhel e
ziaraogerien gant ur politikerezh strizh evit ar budjed hag an arc’hant.
Digresket kalz e oa bet ar monc’hwez ha gwellaet kalz stad an arc’hant foran,
a-drugarez da gresk priz an tireoul peurgetket, zo Mec’hiko ar 5vet ezporzhier
anezhañ. An dle foran ne ra nemet 23,5% eus ar PDK hiziv an deiz hag an dle
diavaez zo bet rummet BBB gant Standard & Poor's da lavaret eo al live uhelañ
bet tizhet biskoazh gant Mec’hiko hag an notadur gwellañ e-mesk broioù bras
Amerika latin.

A-benn digeriñ marc’had an ezporzhiadurioù (80% anezho a ya war-du ar
Stadoù-Unanet ha Kanada) he deus sinet Mec’hiko un toullad feurioù-emglev
frankeskemm, da skouer gant Unaniezh Europa, Japan, Israel…

Las remesas, an arc’hant lakaet pe treuzkaset gant divroidi vec’hikan d’o familh
chomet e Mec’hiko zo aet d’ober ur rekord e 2005 gant ouzhpenn 20 miliard a
zollaroù. Kevatal eo gant an hanter eus ezporzhiadurioù tireoul ar vro zo
kevatal d’o zro gant 10% eus an ezporzhiadurioù madoù, er c’hontrol d’an
dekvloaziadoù a-raok ma veze trec’h an ezporzhiadurioù tireoul er ventel red.
Brasoc’h eo ar mann estlammus-se eget ar postadurioù estren e Mec’hiko ha gantañ
e c’hall kalz familhoù war ar maez gwellaat un tamm o jeu.

E-pad an XIXvet kantved a-bezh n’he deus graet poblañs Mec’hiko nemet doublañ.
Kenderc’hel a ray an tuadur-se e-pad 20 vloaz kentañ an XXvet kantved. E 1920 e
weler ur c’holl 2 vilion a annezidi zoken. Se a c’haller displegañ gant an
Dispac’h mec’hikan etre 1910 ha 1920.

Tremen a reas an hoali eus 36 vloaz e 1895 da 75 vloaz e 2005. Setu ez istimer
emañ Mec’hiko o paouez kregiñ gant prantad diwezhañ an tremen poblañsouriezhel.
Evit gwir, ar feur gouennañ n’eo ken nemet 2,45 bugel dre vaouez, ha feur mervel
ar vugale zo 20,91 marv evit 1000 ganedigezh.

Ha pa vefe yaouank poblañs Mec’hiko hiziv an deiz (n’eus nemet 5,6% eus ar
boblañs en tu-hont da 65 bloaz) ez eo krog ar boblañs da goshaat ha buanaat a
ray an dra-se er bloavezhioù a zeu.

Ar Stadoù zo ennañ al lodenn vrasañ eus poblañs Mec’hiko eo an distrig kevreadel
ha Stadoù Mec’hiko, Jalisco, Nuevo Leon, Puebla ha Veracruz. Er c’hontrol, ar re
enno an nebeutañ a dud eo Campeche, Baja California Sur ha Quintana Roo. En div
Stad diwezhañ-mañ avat emañ ar feurioù kreskiñ e-touez re uhelañ ar vro
abalamour da ziorroadur an touristerezh e kêrioù evel Cancun, zo enni 50% eus
poblañs Quintana Roo, pe Los Cabos ha La Paz, zo deuet da vezañ un eldorado evit
an Amerikaned.

E kêr Vec’hiko ez eus tolpet 18 396 677 a dud (sifroù 2000), ar pezh a ra anezhi
brasañ kêr ar bed. Guadalajara ha Monterrey eo 2l ha 3e brasañ kêr ar vro
a-getep, dezho ouzhpenn 3 milion a annezidi.

Hervez ar Bank Bed eo pignet Mec’hiko en 12vet plas war skeul galloudoù
armerzhel ar bed. E 2005 e oa bet roet un FDD a 0,814 da Vec’hiko gant Programm
ar Broadoù Unanet evit an Diorren (PBUD). Gant se emañ en 53e renk er bed, hag e
rummad ar broioù ma’z eo uhel an diorren denel (FDD > 0,8).

Padal ez eus diforc’hioù gounidoù bras etre ar re binvidik hag ar re baour. Kalz
e ra ar blegenn-mañ evit feur uhel an torfedoù[5] e kêr Vec’hiko. Gant ar
goubrenerezh e meur a live er polis hag er melestradur n’en deus ket gallet ar
stourm enep an torfedoù ober berzh. Disheñvel-bras eo ar jeu er peurrest eus ar
vro avat. Brudet eo ar Vec’hikaned evit bezañ tud onest ha servijus.

Goubrenerezh ar polis hag ar soudarded zo unan eus kudennoù pennañ Mec’hiko.
Arc’hantet e vez ar c’harteloù mec’hikan gant marc’had gounidus an dramm hag an
divroañ e-maez lezenn war-du ar Stadoù-Unanet. Ganto e vez pourchaset ouzhpenn
an hanter eus ar metamfetamin a vez prenet er Stadoù-Unanet. Roet ez eus bet
lañs d’ur stourmad bras gant ar gouarnamant kevreadel evit gwellaat ar surentez
ha stourm ouzh an torfedoù frammet dre ober gant an teknologiezhioù nevez.
Enfredet eo bet maer kozh New-York zoken, Rudolph Giuliani, brudet an tamm
anezhañ evit e daolioù-kaer enep an torfedoù e kêr-benn armerzhel ar
Stadoù-Unanet, evit adober e gur e kêr Vec’hiko. Dre vras e c’haller lavaret
n’eo ket gwall c’houbrenet ar polis kevreadel (kevatal d’an archeriezh). Kresket
kalz eo bet goproù ar bolised hag uheloc’h eo o live deskadurezh eget er polisoù
all.

Mec’hiko he deus un tammig muioc’h eget 106 milion a annezidi. Ar vro
spagnoleger pobletañ eo dirak Spagn, hag an 3e bro pobletañ e kevandir Amerika
war-lerc’h ar Stadoù-Unanet ha Brazil. Unnekvet bro pobletañ ar bed eo
war-lerc’h Sina, India, ar Stadoù-Unanet, Indonezia, Brazil, Pakistan,
Bangladesh, Rusia, Nigeria ha Japan.

Tremenet e oa dregantad an dud a gomz yezhoù hengounel (an dezverk nemetañ gant
INEGI evit merkañ an henvroidi) eus 17% e 1895 da 7% hepken e 2000. E-keñver an
niver anezho avat, e oa bet ur c’hresk eus 1 milion e 1895 da 7 milion e 2000.
A-unan emañ an arbennigourien[7] evit lavaret ez eus kentoc’h 12,7 milion a
henvroidi e Mec’hiko, ganto ur yezh hengounel pe get. Betek 1980 e tivroe an
henvroidi war-du ar c’hêrioù bras tost d’al lec’h ma oant bet ganet, met adalek
ar bloavezhioù 1990 ez aent a-zruilh war-du ar Stadoù-Unanet.

Ar Stadoù-Unanet eo ar vro ma vev ar muiañ a Vec’hikaned war-lerc’h Mec’hiko.
Lavaret a reer eo Los Angeles, brasañ kêr Kalifornia anezhi, an eil kêr
vec’hikan e-keñver ar boblañs rak an niver a enbroidi hag a ziskennidi eus
Mec’hikaned eno zo en tu-hont d’ar 4 milion a dud zo o chom e Guadalajara, eil
kêr Mec’hiko. Mec’hikaned zo bet en tu all d’ar Río Grande kerkent ha destaget
tachennadoù mec’hikan bras-divent gant ar Stadoù-Unanet. Evel-se e oa en em
gavet un toullad Mec’hikaned war an tiriad amerikan, ha dalc’het o doa d’o
boazioù ha d’o yezh. Stad Mec’hiko-Nevez a ziskouez mat an dra-se. D’an dud-se e
ranker ouzhpennañ niver bras ar braceros aet da vevañ d’ar Stadoù-Unanet, evit
ur mare hepken a-wechoù, da-heul un emglev labour etre gouarnamantoù Washington
ha Mexico. Aet eo enkadennoù armerzhel diwezhañ Mec’hiko a-du gant an divroañ
war-du an norzh hag istimañ a reer e oa tost 38 milion a Vec’hikaned pe a
ziskennidi eus Mec’hikaned o vevañ er Stadoù-Unanet e penn kentañ an XXvet
kantved. E Kalifornia, e Texas pe e Mec’hiko-Nevez emañ an darn vrasañ eus ar
re-se. En Europa ez eus ivez kumuniezhoù bras a Vec’hikaned, e Spagn, en
Alamagn, e Frañs hag er Rouantelezh Unanet peurgetket.

E 1970 e oa bet Mec’hiko ar vro gentañ o tiazezañ ur reizhiad pellgelennerezh.
Graet e vez telesecundarias eus ar skolioù a implij ar reizhiad-se. Skignet eo
bet ar reizhiad-se e lod broioù eus kreiz Amerika, e Kolombia hag e stadoù zo e
su ar Stadoù-Unanet zoken.

An div skol-veur bublik mec’hikan anavezetañ eoSkol-veur Vroadel Emren Mec’hiko
(UNAM)[8], bet fontet e 1551, hag an Ensavadur Liesteknik Broadel (IPN).
Brudet-kaer int o-div en Amerika latin a-bezh. Hiziv an deiz, lod skolioù-meur
prevez zo ken brudet hag ar skolioù-meur publik, ha muioc’h c’hoazh a-wechoù. An
teir skol-meur brevez pennañ brudet er bed a-bezh eo Ensavadur Teknologel
Studioù Uhel Monterrey[9] (ITESM), Ensavadur Teknologel Emren Mec’hiko[10]
(ITAM) hag ar Skol-veur Iberamerikan[11]. Ar skolioù-meur-se o deus kresket kalz
ha skoulmet o deus darempredoù gant ar skolioù-meur estren brudetañ.

Lezenn ar Gwirioù Yezhel e 2001 he doa roet ar statud a yezhoù broadel d’ar
spagnoleg ha da dremen 60 yezh henvroat komzet gant 7% eus ar boblañs. Daoust ma
n’eus diklêriadur ebet er vonreizh a gement a rafe eus ar spagnoleg ar yezh
ofisiel ez eo honnezh a vez implijet en holl deulioù ofisiel ha komzet gant an
holl Vec’hikaned pe dost. Komzet e vez ar yezhoù henvroat gant tremen 6 milion a
dud a vev e gevred Mec’hiko betek Honduras. Sevel a ra an orin anezho da
ouzhpenn pemp milved. Eus ar marevezh klasel (300-800 goude JK) d’an aloubadeg
spagnol e oa bet skrivet darn eus ar yezhoù-se (maya klasel ar reter hag an
nahuatl peurgetket) war savadurioù, podoù ha dornskridoù gant ur reizhiad
skrivadur hieroglifek.

Pouezus e oa bet ar yezhoù henvroat a-hed istor ha sevenadurezh Mec’hiko. Da
skouer, emañ orin anv ar vro er yezh nahuatl gant metztli (loar) ha xictli
(begel). O-daou e talvezont kement ha « begel al loar ». An henvroidi a zistage
mechiko (gant ur c’hwezhenn staon-kildent) ha skrivet e voe México gant ar
Spagnoled, son al lizherenn x o vezañ emdroet war-lerc’h e spagnoleg. Gerioù
spagnolek e-leizh zo a orin amerindian, da skouer :

Gwerc’hez Guadalupe eo patromez Mec’hiko. Ur gwir gehelerezh zo eviti e Mec’hiko
evel e kalz broioù eus Amerika latin. Hervez an denoniour Eric R. Wolf eo
Gwerc’hez Guadalupe un arouez hag a liamm ar familh, ar politikerezh hag ar
relijion, amzer dremenet an trevadenniñ hag an amzer vremañ, gant perzhioù
henvroat, spagnol ha mec’hikan.[13] Ur benniliz vodern zo bet savet gant ar
Vec’hikaned da enoriñ anezhi tost d’al lec’h ma oa en em ziskouezet. 14 milion a
weladennerien a vez degemeret er monumant katolik-se bep bloaz.

Degemeret e oa bet ar C’hoarioù Olimpek gant Mec’hiko dija, e 1968, ha div wech
kib vell-droad ar bed, e 1970 hag e 1986.

Ar sport broadel hengounel zo ur sport war varc’h e anv charrería, met an hini
poblekañ eo ar vell-droad, diaraoget gant ar baseball en aod atlantel. Ar
skipailhoù mell-droad pennañ eo Las águilas del América, Las Chivas rayadas de
Guadalajara, Los Cementeros del Cruz Azul ha Los Pumas de la UNAM .

Pinvidik ha liesseurt-kaer eo ar c’heginerezh mec’hikan, hag ur bern spisoù a
gaver ennañ. En amzer an alouberezh spagnol emañ e orin, daoust m’eo bet
levezonet gant an henvroidi. Diouzh un tu e kaver ar maiz, ar pimant, ar fav
ruz, ar c’houlourdrennoù, an avoukez, ar patatez dous, an tomatez, ar c’hakao,
ar vanilha, ar yer-Indez hag ur bern frouezh ha spisoù eus ar bed nevez a vefe
re hir renabliñ amañ. Heñvel dra, lod tunioù keginañ implijet c’hoazh hiziv an
deiz a gav o orin gant ar pobloù rakspagnek, evel nikstamalañ ar miz pe ar malañ
war molcajete (ur mortez hengounel). Diouzh an tu all, ar Spagnoled a zegasas
kig al loened doñvaet er bed kozh evel ar moc’h, ar bevin hag ar c’hig-yar, met
ivez ar pebr, ar sukr, al laezh hag e zeveradoù, an ed, hag ar riz, an
aouravaloù ha lies aozenn a ya d’ober hiziv an deiz ul lodenn vat eus boued ar
Vec’hikaned.

Diwar teuzidigezh daou hengoun koshoc’h eget mil bloaz e teuas war wel ar
pozole, ar mole hag an tamaloù evel m’emaint bremañ, ar chokolad, lies seurt
bara, an tacos hag un dibab bras a voued-polikan mec’hikan (antojitos).Hag ivez
evajoù evel an atole, ar champurrado, ar chokolad dre laezh hag an evajoù distan
saouret gant frouezh. Dibennoù-pred ivez evel an asitron hag un dibab klok a
vadigoù strinkennet, ar rompope, ar c’hajeta, ar jericaya hag un toullad traoù
lipous fardet er c’houentoù e pep lec’h er vro.

Ar ger mariachi a verk war un dro ur seurt strollad seniñ a orin eus Mec’hiko,
ar stil sonerezh c’hoariet gantañ, hag ur sevenadur muzikel. Ur strollad
mariachi a ya d’e ober div violin da nebeutañ, div drompilh, ur gitar, ur
vihuela hag ur gitarron. E strolladoù zo ez eus meur a zek soner. Eus Stad
Jalisco e teu ar mariachioù.

Strolladoù pe sonerien amerikan e-leizh zo bet levezonet gant ar sonerezh
mec’hikan : Flaco Jimenez, Los Lobos…

E-touez ar stiloù sonerezh hag an dañsoù poblek e c’haller menegiñ ar banda (en
norzh) hag ar salsa (er peurrest eus ar vro).



https://br.wikipedia.org/wiki/Gres_(bro)

Gres, pe c'hoazh Hellaz (gregach: 'Ελλάς, Hellás [he̞ˈllas] Ελλάδα; gresianeg
a-vremañ: Elládha [e̞ˈlaða]) a zo ur riez e Gevred Europa hag hec'h anv ofisiel
eo Republik Hellenek (e gresianeg: Ελληνική Δημοκρατία Ellīnikī́ Dīmokratía,
[eliniˈci ðimokraˈtia]). E penn ledenez ar Balkanioù emañ-hi. E tu an Norzh he
deus harzoù douarel gant Bulgaria, ar Bet-Republik Yougoslaviat Makedonia hag
Albania, ha gant Turkia e tu ar Reter. En em ledañ a ra Mor Egaios a-hed aodoù
ar reter hag ar Mor Kreizdouar a-hed aodoù ar gevred p'emañ Mor Ionia er mervent
hag er c'hornôg. Un toullad brav a inizi bras ha bihan, e meur a enezeg, a vez
kavet er c'hornôg hag er reter.

Evel kavell Sevenadur ar C'hornôg e vez gwelet Bro-C'hres e mare kozh an
Henc'hres (eus war-dro 900 vloaz kent Jezuz-Krist betek 200 vloaz goude
Jezuz-Krist). Eno eo bet ganet ha lakaet e pleustr meizad an demokratelezh. Ken
pinvidik eo bet istor ha sevenadur Bro-C'hres m'he deus bet ul levezon don ken e
Europa, ken en Azia hag en Afrika ivez.

Dont a ra an anv brezhonek "Gres" dre ar galleg eus al latin Graecia, savet, d'e
dro, diwar anv Γραίκος (Graikos), mab Thessalos, roue Fthia hervez mojennoù
Henc'hres.

Abaoe amzerioù Homeros d'an nebeutañ, avat, o deus ar C'hresianed o-unan graet
Ἑλλάς (distaget [hellás] e henc'hresianeg hag [el(l)ˈas] e gresianeg a-vremañ)
pe boutinoc'h e gresianeg a-vremañ Ελλάδα ([eˈlaða]) eus o bro, brezhonekaet
dindan ar stumm "Hellaz" a-wezhioù. Savet e oa an anv-se diàr div wrizienn
henc'hresianek: rakger έλ- (el- "heol, skedus", k.v. ήλιος, elios, "heol") + λάς
(las "roc'h, maen"), da lâret eo "Hellaz: bro heol ha roc'h".



https://br.wikipedia.org/wiki/Bibl

Ar Bibl zo un hollad skridoù a zo sakr d'ar relijionoù yuzev ha kristen. Kemmañ
avat a ra kanon ar Bibl hervez ar relijionoù  : darn ne zegemeront ket lod
levrioù en o c'hanon, pe a laka al levrioù en un urzh all, a rann lod levrioù pe
a ouzhpenn levrioù. Er Bibloù kristen ez eus etre 66 levr — evit ar c'hanon
protestant — ha 81 levr — evit ar c'hanon ortodoks etiopian. Met an holl anezho
a vod an Testamant Kozh, da lavaret eo ar Bibl hebraek, hag an Testamant Nevez.

Kalz a studiadennoù a gaver diwar-benn ar Bibl peogwir eo diazez ar Yuzevegezh
da gentañ, hag ar Gristeniezh da c'houde. Er Bibl ivez emañ gwrizioù an Islam.

Ar ger Bibl a zeu eus ar ger gregach βιϐλία (ta biblia), un anv-kadarn lies hag
a dalv kement hag « al levrioù », ar pezh a ziskouez eo liesseurt e orin.
Tremenet eo d'ar brezhoneg dre ar ger latin bíblia, "levr", ha deuet evel-se da
vout ur ger unan. Ul levr tev ez eo : ul levraoueg evit gwir, peogwir e konter
72 lodenn en Testamant Kozh.

Er Bibl hebraek e kaver 24 levr (39 diwar ar 46 eus ar Bibl degemeret gant an
Iliz Katolik) renket e teir lodenn hag en un doare disheñvel diouzh hini Bibl ar
Gatoliked.

Evit ar gatoliked e vez renket an Testamant Kentañ (an Testamant Kozh) en un
doare all, ha kavout a reer ennañ skridoù all bet skrivet pe miret e gresianeg,
46 levr en holl.

Levr Jozue • Levr ar Varnerien • Levr Rout • Daou levr Samuel • Daou levr ar
Rouaned • Daou levr an Danevelloù • Levr Ezra • Levr Nehemia • Levr Tobit • Levr
Youdit • Levr Ester (gant al lodenn c'hresianek) • Daou levr ar Vakabeed.

Levr Job • Ar Salmoù • Ar C'hrennlavarioù • Ar Prezeger (Kohelet) • Kanenn ar
C'hanennoù • Levr Ar Furnez • Furnez Sirac'h.

Yeshaia • Yirmia • Levr ar C'heinvanoù • Levr Barouc'h • Yehezkel • Daniel (gant
al lodenn c'hresianek) • Hoshea • Yoel • Amos • Ovadia • Yona • Mic'ha • Nahoum
• Havakouk • Sefania • Hagai • Zec'haria • Malac'hi.



https://br.wikipedia.org/wiki/Astat

Un elfenn gimiek eo an astat ; At eo e arouez kimiek, 85 e niver atomek ha
209,987 e dolz atomek. Un halogen eo hervez an darn vuiañ eus ar skiantourien,
met ur metaloid eo hervez lod all anezho ; tabut zo c'hoazh. Un elfenn genaozet
gant mab-den eo bet kent bezañ kavet en natur. Skinoberiek-kenañ eo an astat.

En daolenn gentañ bet embannet gant Dmitriy Mendeleyev e 1869 e chome un toull
er strollad VII dindan 53I (anvet J=127 gantañ) ; goude labourioù ar fizikour
danat Niels Bohr war framm an atomoù e voe diouganet e vije un halogen eus an
elfenn dianav er strollad VII goude 53I. Skiantourien a glaskas an elfenn en
natur, hep dont a-benn avat rak ne vez ket muioc'h eget 28 gramm ag astat war un
dro e krestenenn an Douar. Adal neuze e kredjod peder gwezh bezañ kavet an
elfenn — anvet alabamine e Stadoù-Unanet Amerika e 1937, dakan en Indez
Breizhveurek (Bangladesh hiziv) e 1937, helvetium e Suis e 1940 hag
anglo-helvetium e 1942 e Suis adarre. E 1940 ivez avat e voe hiniennekaet an
elfenn 85 e Skol-veur Kalifornia e Berkeley gant an Amerikaned Dale R. Corson,
Kenneth Ross MacKenzie hag an Italian Emilio Segrè dre vombezenniñ bismut-209
gant rannoùigoù α ; eus an henc'hresianeg αστατος astatos "distabil" e teu anv
an elfenn 111, abalamour ma kemm buan he stad dre he skinoberiegezh. E 1943 e
voe kavet astat en natur evel an disoc'h eus skinoberiegezh 87Fr, 90Th, 91Pa ha
92U.

A-douez 101 elfenn gentañ an daolenn, 87Fr hepken zo distabiloc'h c'hoazh eget
85At, a zo skinoberiek-kenañ hag a dro buan da izotopoù 85At all, da vismut
83Bi, da boloniom 84Po pe c'hoazh da radon 86Rn. Dre ma n'eus izotop At ebet
gant un hanter-vuhez hiroc'h eget 12 eurvezh ne c'haller ket kevanaozañ
kementadoù bras ag astat, diaes eo neuze ober enklaskoù don war e zivoud — mar
deujed a-benn da genderc'hañ ur bloc'had astat ez aje da c'haz kerkent en abeg
d'ar wrez a vez ganet gant e skinoberiegezh. Dre geñveriañ gant an elfennoù
amezek, dre ober gant hentennoù arlakadel pe gantouezel neuze ez eus bet
termenet un nebeud eus perzhioù an astat.

Teñvaloc'h-teñvalañ eo liv an halogenoù : hogos diliv eo 9F, gwer splann eo
17Cl, gell eo 35Br ha gris teñval eo 53I — mar kendalc'h 85At gant an tech-se e
rankje bezañ du ha kalet mard eus un halogen gwirion anezhañ, pe liv ur metal
teñval mard eus ur metaloid anezhañ.

Mard eo an astat e strollad an halogenoù ez eo uheloc'h e deuzverk (302°C) hag e
vevverk (332 °C) eget re an halogenoù skañvoc'h, hogen arnodennoù zo a hañval
diskouez e vije izeloc'h ar gwrezverkoù-se eget ar re c'hortozet digant an
halogen pounnerañ.

Dre imbourc'hiñ dileizhadoù astat ez eus bet kavet kalz muioc'h a berzhioù a
denn d'an halogenoù eget a re a denn d'ar metaloù, hogen an daou a gaver
evelato. Evel an halogenoù e c'hall an astat genel anion, hag evel an iod ez eo
tost da vezañ ul ledreüzenn — ar pezh a zo gwir gant 86Rn ivez, a zo ur gaz nobl
ha n'eo ket un halogen. Evel ar metaloù e c'hall an astat gwiskañ ur c'hatod,
kendierc'hañ gant sulfatoù metaloù en drenkenn gloridrek HCl, genel kation e
dileizhennoù trenk kreñv.

An izotop At-211 eo a vez kerderc'het ez-greantel a-benn e arverañ er vezegiezh
nukleel. War-dro 25 µg a vez gounezet bewezh dre vombezenniñ Bi-209 gant He-4.

Evit prientiñ ar pal e lakaer bismut war ur gorread aluminiom, aour pe gouevr
dre euflennadur katodek ; etre 50 ha 100 mg bismut dre cm2 zo rekis. Goude-se e
kendeuzer ar gwiskad bismut gant ur blakenn gouevr kent lakaat ar pal en un
aergelc'h nitrogen hag e yenaat gant dour a-benn ma ne yaje ket an At-211 da
c'haz kerkent ha gounezet. Lakaet e vez ar pal en ur c'hwimmer rannoùigoù (ur
c'hiklotron) evit lakaat ar bismut da gejañ ouzh rannoùigoù α ganet gant He-4 ;
nebeutoc'h eget 30 MeV eo ar gremm rekis, rak da 40 MeV e c'hounezer At-210 ha
da 60 MeV e c'hounezer At-209 e-lec'h At-211. Setu amañ an dazgwered a ranker
kaout :

Er vezegiezh nukleel neuze ez implijer At-211 a-drugarez d'e hanter-vuhez a 7,21
eurvezh hag d'e c'halloud da vont e gwiadoù a zo hep mont er gwiadoù amezek : 70
µm eo donder intradur ar rannoùigoù α ganet gant At-211 er gwiadoù, p'eo tost da
2 mm hini rannoùigoù β I-131, an izotop all a vez arveret an aliesañ er
vezegiezh nukleel. En abeg da gement-se ez implijer At-211 da ober war-dro ar
wagrenn skoed : ne ya ket don a-walc'h da dizhout an arskoedenn a zo amezek.
Gwelloc'h eo ober gant At-211 en abeg d'e hanter-vuhez verr.



https://br.wikipedia.org/wiki/Urzhiataer

Un urzhiataer a zo un aveadur stlennek a ro an tu da verañ hag implijout
stlennadoù hervez heuliadoù kemennadoù pe brogrammoù.

Stlenneg a reer eus an diskibliezh a bled gant damkaniezh, fardañ, hag implij an
urzhiataerioù.

Da gentañ penn e veze implijet an urzhiataerioù evit jediñ (niveroù anterin,
diwezhatoc'h niveroù skej fiñvus).

An urzhiataerioù kentañ, an ENIAC savet er Stadoù Unanet pe ar Mark I savet e
Breizh-Veur, a zo bet roet dezho an anv saoznek « computer » a dalveze da
gentañ-penn evit an den a ra jedadennoù niverel gant skoazell ardivinkoù evel ar
voulleg, ar reolenn-jediñ pe ar jederez vekanek. Daoust da gresk barregezh an
urzhiataerioù dibaoe, hag a ya kalz pelloc'h eget jediñ, ez eus bet dalc'het
d'ar ger saoznek memestra. E galleg ez eo diwar goulenn skourr gall an
embregerezh IBM ez eo bet kinniget ar ger « ordinateur », a zo testeniekaet evel
anv-gwan e geriadur meur Emile Littré o talvezout evit « Doue o lakaat urzh er
bed», gant ar yezhoniour Jacques Perret. Kavout a rae d'ar renerien e oa kalz re
strizh ar ger « calculateur » – kevatal da « computer » – e-skoaz barregezhioù o
ardivinkoù. Diwar un hevelep patrom eo bet krouet er bloavezhioù 1960 ar ger
brezhonek « urzhiataer », en deus graet berzh daoust d'ar ger dazeilat
« kompoder » bezañ bet kinniget e deroù ar bloavezhioù 1990.

N'eo ken nemet e deroù ar bloavezhioù 1970 he deus lezet ar vekanografiezh he
flas d'ar stlenneg.

Diwar krouadur an nevezc'her e tiwanas troidigezhioù lies eus troiennoù evel
supercomputer, goururzhiataer pe c'hourgompoder, ha quantum computer, urzhiataer
kwantek pe gompoder kwantek. En degouezh diwezhañ-mañ ez eo soulwerzhet implij
ar ger "urzhiataer" just a-walc'h dre m'emañ pell ar barregezhioù a c'haller
rakwelet evit ar jediñ kwantek diouzh liesvarregezh un "urzhiataer".

Un urzhiataer araokaet-kenañ a-fet teknik diouzh ar mare evel Gamma 60 ar
gompagnunezh Bull na reas ket berzh evel a oa gortozet, ken nemet en arbenn ma
oa nebeut a zoareoù da lakaat e pleustr aes e varregezhioù teknikel. Ar
meziantoù – hag o c'hlokadur ar servijoù (stummadur, trezalc'h, h.a.) - a ya
d'ober abaoe kreiz ar bloavezhioù 1980 ar braz eus koustoù an aveadur stlennek,
tra m'eo bihanoc'h lodenn an dafar.

Kemmet a-galz eo an teknologiezhioù lakaet e pleustr dibaoe ar bloavezhioù 1940,
ha deuet int da vezañ un teknologiezh da vat – da lavarout eo un teskad greantel
aozet tro-dro da deknikoù – adalek ar bloavezhioù 1970. Kalz anezho a implij
c'hoazh ar c'healioù termenet gant John von Neumann, daoust m'emañ an
adeiladezh-mañ war gilañ : ar programmoù n'en em gemmont mui nemeur o-unan (ar
pezh a vije sellet outañ evel un doare siek da brogrammiñ), hag an dafar a gemer
kement-mañ e kont en ur zispartiañ fraezh hiziv mirout ar c'hemennoù hag ar
roadennoù, er c'hrubuilhoù hag all.

An unvez aritmetik ha lojikel (UAL) eo an hini a ra an oberiadennoù diazez
(sammadurioù, lamadurioù ...), an oberiadennoù poell (HA, PE, NA...) hag an
oberiadennoù-keñveriañ (da skouer ur geñveriadenn-gevatalted etre daou
dakad-memor). An UAL an hini a seven jedadennoù an urzhiataer.

E framm ar reizhiad, ar vemor a c'heller gwelet evel un heuliad kelligoù
niverennet pep a dammig stlenn enno. Ar stlenn-se a c'hall servijout da ziskouez
d'an urzhiataer ar pezh a zo goulennet digantañ ober (kemennoù) pe delc'her
roadennoù da dretiñ. Gant ar braz eus an adeiladezhioù stlennek ez eo ar memes
memor a dalvez evit an daou arc'hwel. Evit a sell ouzh ar jederezioù a-stur
a-vras e tegemerer zoken e yafe kemennoù programmoù da erlec'hiañ lod all
e-kerzh an oberiata gant ma tegas muioc'h a efedusted. Gwechall e oa kemend-all
un doare boas d'ober, hogen redioù a helennded an ijinerezh meziantel o deus
graet dezhañ mont war rouesaat, panevet en degouezh resis-mañ, abaoe meur a
zekvloaziad.

Gallout a reer adskrivañ ar vemor-se kel lies gwezh ha mar bez ezhomm. Ment
bloc'hoù ar vemor hag an teknologiezh implijet o deus kemmet hervez ar c'houstoù
hag an ezhommoù : 8 bit evit ar pellgehentiñ, 16 bit evit an ardivinkañ (DEC) ha
64 bit evit pikoloù jederezioù skiantel (Control Data). Ur c'henasant zo bet
kavet tamm-ha-tamm gant an okted da unanenn haezadus, ha kemennoù war ur vent a
4 pe 8 okted.

En holl zegouezhioù e chom haezadus an okted, ar pezh a eeuna ar skrivañ
programmoù.

E-touez an teknikoù implijet evit oberiañ ar vemorioù e kaver azhenterioù
tredantreloc'hel, korzennoù dre vevargant a veze ganet en o ser gwagennoù klev,
trañzistorioù hiniennel, korennoù ferrit, hag en diwezh amredoù enframmet enno
milionoù a drañzistorioù.

Ar gwikefreoù enkas/diskas a laka an urzhiataer e-tailh da gehentiñ gant ar bed
diavaez. Ur c'halz anezho zo, eus ar c'hlavier betek ar skramm.

Perzh boutin an holl trobarzhelloù enkas eo amdreiñ ar stlenn tapet ganto en
diavaez e roadennoù a c'hello an urzhiataer ober e vad ganto. Padal an
trobarzhelloù diskas a zigod ar stlenn pourchaset gant an urzhiataer e seurt ma
vefe spletus evit an implijer.

Al lodennoù disheñvel-se a zo liammet etrezo gant tri bus, bus ar chomlec'hiañ,
bus ar roadennoù ha bus an urzhiadoù. Ur bus a zo ouzh e ober un niver bennak a
neudennoù tredan a sav ul liamm evit treuzdougen stlenn binarel kodet war veur a
vit.

A-drugarez d'ar munutaat e c'haller enframmañ an UAL hag an unvez-kontrolliñ
e-barzh un amred enframmet hepken a reer mikroprosesor anezhañ.

Ar c'hemennoù a c'hell un urzhiataer intent n'int ket re lavar mab-den. An
ardivink ne oar seveniñ ken nemet un niver bevennet a gemennoù termenet-mat.
Seurtoù kemennoù intentet gant un urzhiataer a zo traou evel « kopiañ endalc'had
ar gellig 123 hag el lakaat e-barzh ar gellig 456 », « sammañ endalc'had ar
gellig 321 ha hini ar gellig 654, ha lakaat an disoc'h e-barzh ar gellig 777 »,
ha « m'eo endalc'had ar gellig 999 kevatal da 0, seveniñ ar c'hemenn a zo
e-barzh ar gellig 345 ». Met daou zakad a vez oc'h ober ar braz eus ar
c'hemennoù : an eil o tiskouez petra ober, a reer ar c'hod oberiadenn anezhañ,
hag egile o tiskouez pelec'h e ober, a reer oberantenn anezhañ.

E-barzh un urzhiataer, ar c'hemennoù a glot gant kodoù – 001 e vo kod ar
c'hopiañ, da skouer. An teskad kemennoù degemeret gant un urzhiataer, a reer
anezhañ e lavar-ardivink, zo un heuliad sifroù binarel dre ma n'eus ken nemet 0
(zero) hag 1 (unan) ouzh ober ar c'hemennoù hag ar roadennoù a vez intentet gant
ar unvez-tretañ :0 = "Ne dremen ket ar red tredan", 1 = "Tremen a ra ar red
tredan".

Peurvuiañ ne implij mui ar brogrammourien lavaroù a seurt-se, ober a reont
kentoc'h gant ar pezh a anver ul lavar a live uhel, a vezo amdroet da c'houde e
lavar binarel gant ur programm arbennik (ur jubenner pe ur c'hempuner, diouzh an
ezhommoù). Da heul an treterezh-mañ, ar programmoù a vo meizadus gant an
urzhiataer en e lavar genidik.

Lavaroù-programmiñ zo, al lavar gronnañ da skouer, a vez graet « lavaroù à live
izel » anezho, rak ar c'hemennoù implijet ganto a chom tost-tre da re an
urzhiataer. Da heul ez eo bet diorroet evitañ ar programmoù skrivet gant al
lavaroù-se a zo liammet-kreñv gant ar savenn. Al lavar C, kalz aesoc'h da adlenn
eget al lavar gronnañ, a ra d'ar brogrammourien bezañ ampletusoc'h. Setu perak
ez eus bet graet gantañ muioc'h-mui a-feur ma tigreske koust ar periant ha ma
kreske gopr ar brogrammourien.

Par da velloù rolloù kemennoù roet d'un urzhiataer eo ar meziantoù, a zo
programmoù niverus a gaver enno milionoù a gemennoù, lod anezho adsevenet
dizehan. Meur a vilmilion a gemennoù dre eilenn a vez sevenet gant un
urzhiatazer personel bet kenderc'het e 2006.

Abaoe kreiz ar bloavezhioù 1960 ez eus bet ijinet urzhiataerioù ha reizhiadoù
a-benn ma c'hallfent seveniñ meur a brogramm war un dro. Graet e vez
"lies-trevell" eus ar barregezh-se. An degouezh eo gant an holl urzhiataerioù ha
reizhiadoù a-vremañ.

E gwirionez ne seven ar prosesor ken nemet ur programm war un dro, en ur dremen
eus an eil d'egile bewezh ma c'hall. Mar deo uhel a-walc'h tizh ar prosesor
e-skoaz an niver a drevelloù da seveniñ e kavo d'an implijer ez eus meur a
brogramm o seveniñ war un dro. Gant ar reizhiad korvoiñ, peurvuiañ, e vez meret
ar malluster roet da bep programm.

Ar reizhiad korvoiñ eo ar programm-kreiz ennañ an elfennoù diazez ret da vont
en-dro reizh an urzhiataer.

Ar reizhiad korvoiñ a zeverk loazoù fizikel an urzhiataer (amzer prosesor,
memor, h.a.) d'ar programmoù liesseurt war seveniñ. Pourchas a ra ivez ostilhoù
d'ar programmoù all (evel ar sturieroù) a-benn aesaat implij an holl
drobarzhelloù, kuit dezho da gemer e kont munudoù fizikel ar re-mañ. Setu da
heul ar reizhiadoù korvoiñ pennañ :



https://br.wikipedia.org/wiki/Moldova

Republik Moldova (Roumaneg : Republica Moldova), pe Moldavia, a zo ur vro
ensanket en Europa ar reter, lec'hiet etre Roumania war-du ar c'hornôg hag
Ukraina war-du ar reter. Un darn eus Priñselezh Moldavia e oa gwechall ha staget
e voe ouzh Impalaeriezh Rusia e 1812 hag unvanet gant ar broioù arall roumanek o
yezh e 1918. Staget e voe gant Jozef Stalin ouzh an Unaniezh Soviedel e 1945 hag
ur republik soviedel e oa betek he dieubidigezh e 1991.

Un ezel eo eus ar Broadoù Unanet, WMO, UNICEF, GUAM. Un demokratelezh
parlamantel eo. E penn ar stad emañ ar prezidant hag e penn ar gouarnamant emañ
ar ministr kentañ.

Gant rouantelezh Dasia e oa dalc'het ar pezh a zo Moldova hiziv e-pad an
henamzer. Aloubet e voe gant ar Romaned e-pad ren an impalaer Trajan ha staget
ouzh an impalaeriezh e 106. Dilezet e voe e-pad enkadenn an trede kantved avat,
ha dalc'het gant ar C'hoted daoust ma chomas al latin yezh ar vro.

E-pad ar grennamzer e furme tachenn Moldova reter Priñselezh Moldova. D'ur gwarz
eus an impalaeriezh otoman ez eas e-pad ar XVIvet kantved ha staget e voe ouzh
Rusia, asambles gant Budjak dre feur-skrid Bukarest e 1812. Gant ar Rused e veze
graet anezhi "Guberniya eus Moldova ha Besarabia" ha diwezhatoc'h Besarabia.
Kornôg ar briñselezh a chomas emren betek ma voe unvanet gant Walachia da vont
d'ober Rouantelezh Roumania.

Goude Dispac'h Rusia 1917 ec'h embannas Moldova bezañ dieub e 1918. En hevelep
bloavez en em unvanas gant rouantelezh Roumania. Trañsnistria a chomas e-barzh
an Unaniezh Soviedel, avat, ha d'ar Republik Emren Sokialour Soviedel Moldova
(RESS Moldova) ez eas.

1940 e redias an Unaniezh Soviedel da skarzhañ kuit ar vro ha stagañ a reas
anezhi diouzhtu. Hec'h adaloubas a reas Roumania asambles gant nerzhioù an Ahel
e 1941 met dalc'het adarre gant an Unaniezh Soviedel e 1944.

Diroumanekaat ar vro a voe klasket ober gant an Unaniezh Soviedel. Ar reter hag
an hanternoz, ma oa minorelezhioù slavat ha turkat a voe staget ouzh Ukraina;
degaset e voe Rusianed hag Ukrainaned, er c'hêrioù dreist-holl er c'hêrioù tra
ma veze kaset un niver bras a Roumanianed da Siberia ha Kazac'hstan. An efed a
voe distrujidigezh ar begennoù roumaneg o yezh, hag erlerc'hiet e voent gant
Slaved. Goude ma voe staget Besarabia ouzh Trañsnistria da vont d'ober ar
Republik Soviedel Moldova e krogas an Unaniezh Soviedel da reiñ lusk d'un
identelezh moldovat dizalc'h. Klask a reas disrannañ yezh Moldova diouzh hini
Roumania dre reiñ urzh da skrivañ anezhi gant lizherenneg kirillek.

Asambles gant ar republikoù soviedel trobarzhell e krogas Moldova d'en em
zieubiñ goude 1989. E miz Eost 1989 e tivizas distreiñ d'al lizherenneg latin ha
da lakaat ar moldoveg da yezh-stad. E miz Eost 1991 ec'h embannas Moldova bezañ
dieub Moldova hag e miz Kerzu ez eas da ezelez eus Kenglad ar Stadoù Dizalc'h.
Er memes bloaz e voe dilennet Mircea Snegur prezidant hag anavezet e voe ar vro
gant ar gumuniezh etrebroadel.

Reter ar vro, Trañsnistria, ma oa an darn vrasañ eus ar greanterezh, hag a zo ul
lodenn vras eus a boblañs rusian, a embannas bezañ dizalc'h diouzh he zu e 1990.
Aon he doa eus ar vroadelouriezh roumanian hag eus un adunvaniezh gant Roumania.
Abeg ur brezel berr e voe. Nerzhioù rusian hag ukrainan a skoazellas
Trañsnistria a zeuas a-benn da virout he frankiz, zoken ma n'eo anavezet gant
stad ebet. Soudarded rusian a chom enni.

E miz Meurzh 1994 e tivizas ar vro, gant ur referendom, chom dizalc'h diouzh
Roumania hag e 2001 e c'hounezas ar strollad komunour an dilennadegoù. Ur
prezidant komunour, Vladimir Voronin a voe anvet. O washaat e oa an darempredoù
etre Rusia ha Moldova a-zivout Trañsnistria avat. Addilennet e voe e 2005 goude
m'en doa choazet tuiñ gant broioù ar c'hornôg.

Klask a reas Rusia levezoniñ dilennadegoù 2005 dre hantererezh CIS-EMO, un
aozadur na vez ket anavezet el live etrevroadel. Difennet e voe d'e izili mont
e-barzh ar vro. Un nebeud anezho a zeuas a-benn da lakaat tabut enni, avat.
Kaset kuit e voent, ar pezh a lakaas ar gouarnamant rusian da fuloriñ.

E miz c'hwevrer 1991 e lâras ar prezidant Mircea Snegur en ur brezegenn o-doa
Roumania ha Moldova un heñvelder boutin. Daveiñ a reas ouzh "Rouaniz war an daou
du eus ar Prout" hag ouzh ar "Tirioù roumanat sakr dalc'het gant ar soviediz".

Da yezh-stad ar vro ez eas ar roumaneg e 1989 ha goude an dieubidigezh e
implijas Moldova banniel Roumania. Da gan broadel Moldova ez eas Deşteaptă-te
române!, kan broadel Roumania. Darn vrasañ an dud a grede e vefe unvanet prestik
an div vro.

Goude 1993, avat, e teraouas Moldova da bellaat eus Roumania. Ar vonnreizh votet
e 1994 a implij ar ger "yezh volodovek" e-lec'h "Roumaneg" hag ur c'han broadel
nevez, Limba noastră, a voe choazet. Arnodiñ a reas ar prezidant Mircea Snegur
da adenvel ar yezh-stad "Rouamanieg" met nac'hañ a reas ar parlamantpeogwir e
luskfe an dra-se an "emledegezh roumanat".

Disklaeriet en-deus gouarnamant Moldova e c'hoantae mont e-barzh an Unvaniezh
Europeat met nebeut araokadennoù e oa bet gant ar c'hevreutaerezhioù.

Ur feurskrid a geveleriezh hag a genlabour he-deus sinet ar vro gant an
Unvaniezh Europeat e 1998 evit dek bloavezh. Ur frammadur evit an darempredoù
daouduel a aoz ha savellañ a ra palioù boutin. Ledanet e voe ar feurskrid da
izili nevez an unvaniezh e 2004.

E 2005 e voe savet ur rakres-labour etre an Unvaniezh Europeat ha Moldava hag
en-deus kreñvaet al liammoù etrezo. Ul leveer eus ar program TACIS eo Moldova
ivez.

Rannet eo Moldova e 32 bann (raion, l. raioane), teir c'hêr (Chişinău, Bălţi ha
Tighina), ha div rannvro emren (Găgăuzia ha Trañsnistria hag a zo dizalc'h de
facto, zoken ma n'eo anavezet gant riez ebet).

An darn vrasañ eus ar vro a zo lec'hiet etre ar stêrioù Nistru ha Prout. Ar stêr
ziwezhañ-se a verk an harzhioù gant Roumania. En Danav en em daol. Er biz eo an
Dniestr ar riñver bennañ. A-dreuz ar vro e red eus an hanternoz d'ar
c'hreisteiz.

Ensanket eo ar vro zoken ma'z eo tost tre ouzh ar Mor Du. Tra ma'z eo torgennek
hanternoz ar vro, hec'h uhelder ne zibas ket 430 metr. Al lec'h uhelañ a zo
Dealul Bălăneşti.

Un hinad vat ha douareier strujus he-deus Moldova met peadra maengleuziek ebet a
zo ganti. War al labour-douar eo diazezet hec'h armerzh. Ar produioù pennañ a zo
ar gwin hag ar butun.

Ret eo da Voldova emporzhiañ tout hec'h energiezh (eoul-maen, gaz naturel ha
glaou) eus Rusia ar pezh a voe abeg kudennoù bras e-pad diskar an Unaniezh
Soviedel e 1991.

Adkregiñ a rea da greskiñ an armerzh e 2001, dek bloazh goude an dieubidigezh.
Bresk eo armerzh ar vro, avat, hag ar c'hresk a zo kinniget gant prizioù uhel an
energiezh ha dioer al lakaerien-arc'hant eus broioù ar c'hornôg. E-sped arnodenn
ar vro da stabilaat hec'h armerzh e chom izel tre leve ar buhez, zoken e-keñver
broioù ar reter arall. N'en-deus ket tizhet PNB ar vro hanter eus ar pezh e oa e
1990. Ar PNB dre benn a zo US $2100. 40% ar boblañs a oa dindan ar
treuzioù-paourentez e 2004 hag HDI ar vro a oa (0.681) e 2004, ar pezh a lakae
anezhi d'a 113de plas war 177.

Ouzhpenn-se an niveroù evit Trañsnistria n'int ket sur rak ar gontadeg a voe
graet aze gant gouarnamant disranner.

Ar moldoveg a zo ar yezh-stad. Ur stumm eus dako-roumaneg eo ha n'eo ket
disheñvel tre diouzh ar roumaneg. N'eo ket ar Prout un harz yezhoniel hag an
diforc'h nematañ etre yezh lennegel Roumania hag hini Moldova a zo an doare
skrivañ rak ar voldivz n'o-deus ket degemeret an adreizhadur reizhskrivadurel
1993; Bez ez eus diforc'hioù lec'hel, avat, ha disheñvel eo yezh Chişinău pe
Trañsnistria ouzh hini Iaşi, ur gêr roumanat hag a oa un darn eus Priñselezh
Moldova.Dre vras eo disheñvelder diouzh ar roumaneg "reizh" hervez men ar boblañ
slavek he yezh er c'horn-bro.

Tabut ez eus a-zivout statud ar moldoveg reizh. Dar vrasañ ar yezhourien a gred
eo heñvel ouzh ar roumaneg met n'eo ket a-du gant an dra-se ur yezhonour
moldovat. Un tamm disheñveloc'h eo ar yezh komzet abalamour da levezon ar
rusianeg hag a ziouere e Roumania. Statud ar moldoveg a zo un abeg eus un tabut
politikel bras e Moldova hag en-he-maez.

Hervez ar vonreizh eo ar moldoveg ar yezh-stad. Ofisiel eo, asambles gant
rusianeg er stad nann-anavezet Trañsnistria ma vez skrivet gant al Lizherenneg
kirillek.

En harzioù etre ar bedoù latin ha slavat emañ Moldova ha tra m'he-deus miret he
yezh romanek e voe kalz levezonet gant sevenadur slavat. An daou zen pouezusañ
eus hec'h istor sevenadurel a zo Dimitrie Cantemir ha Mihai Eminescu.

Dimitrie Cantemir a oa ur priñs moldovat. Skrivañ a reas livadur douaroniel hag
armerzhel kentañ ar vro : an Descriptio Moldaviae, embannet e Berlin e 1714.



https://br.wikipedia.org/wiki/Londrez

Kêr-benn Bro-Saoz, ha Rouantelezh Unanet Breizh-Veur ha Norzhiwerzhon eo Londrez
(saozneg: London /ˈlʌndən/). Lec'hiet eo war riblennoù an Tavoez (Thames) e
gevred ar vro; houmañ eo al lodenn binvidikañ eus ar rouantelezh. Tolpet ez eus
tro-dro d'ar gêr war-dro 8 milion a annezidi (Londreziz o anv). Rannet eo an
tolpad-kêr etre 32 boroughs (= bourc'hioù), mui ar City (Keoded). E penn ar
rouantelezh emañ Londrez e meur a savboent. Amañ emañ o chom an unpenn, da
lavaret eo ar rouanez (Elizabeth II, hiziv) hag he gouarnamant ha dreist-holl ar
c'hambroù, hini ar C'humunioù (the Chamber of Commons) hag hini an Lorded (The
Chamber of Lords). Sez ar galloud arc'hant eo ivez p'eo ar City an eil plas
goude New York. Porzh pennañ Breizh-Veur eo ivez.

Tan-gwall bras Londrez a voe un tan-gwall a zistrujas tost razh kêr Londrez
adalek an 2 a viz Gwengolo betek ar 5 a viz Gwengolo 1666. An tan a oa bet
e-kreiz kêr Londrez dreist-holl e-barzh al lodenn enkelc'hiet gant mogerioù kozh
eus mare ar romaned.

E karterioù poblek Reter Londrez e voe e-pad pell arvezioù ur sevenadur dibar
dezhañ e-unan. Eno e voe pergen graet gant un doare luc'haj anvet Cockney,
disheñvel-mat diouzh ar saoznek skoueriek.



https://br.wikipedia.org/wiki/Lamm_Ikaros

Lamm Ikaros zo un daolenn livet gant Pieter Brueghel gozh e 1568, hag a zo
kollet an doare kentañ anezhi. Daou eillivadur a zo war ziskouez e Brusel avat :
unan er Mirdi van Buuren hag egile e Mirdi an Arzoù-kaer.

E 1996 e kavas da arbennigourien e oa un eillivadur ha n'eo ket asur diwar zorn
piv eo.

Kentañ tra a weler eo al labourer-douar oc'h arat gant e benn-kezeg, arouez
buhez ha stad mab-den war an Douar) ; da c'houde e weler ur maesaer deñved o
sellout ouzh an oabl. Petra en deus gwelet ? Ikaros o klask nijal, da lavarout
eo o klask achap diouzh dere an dud war an Douar ha tostaat d'an doueed.
Pelloc'h war tu dehou an daolenn e weler un divhar un den dreist gorre ar mor :
Ikaros eo c'hoazh, goude e gouezhadenn – den ne c'hall tec'hel a-zirak e
blanedenn, ret eo d'an dud bevañ war an Douar ha tennañ o magadur dioutañ.

Diazezet eo an daolenn war mojenn Ikaros kinniget gant ar skrivagner roman
Ovidius en e levr Metamorfozoù. Enni e weler ul labourer-douar oc'h arat e bark.



https://br.wikipedia.org/wiki/Iliz_katolik_roman

An Iliz katolik eo an iliz kristen vrasañ er bed pa embann ez eus 1,2 miliard a
izili stag outi (pe feizourien gatolik). Prezegenniñ a ra eo-hi an iliz santel
katolik ha abostolik orinel, diazezet gant Jezuz-Krist. Embann a ra e teu
diouti, diwar dirogoù, an Ilizoù ortodoks hag ar Brotestanted. An Iliz kristen
eo eta an Iliz katolik, an Ilizoù ortodoks hag an Ilizoù protestant.

An Iliz katolik a zo bleniet gant ur pab, eskob Roma, warlerc'hiad an abostol
Pêr. Benead XVI eo ar Pab abaoe 2005. Gouarnet eo an Iliz gantañ ha gant an holl
eskibien (lavaret e vez "e rank an eskibien gatolik bezan e kenunaniezh gant
eskob Roma").

Hervez ur renkadurezh resis eo gouarnet an Iliz katolik. Emañ er penn kentañ
holl ar gloer "ordrenet" (latin ordinatus = urzhiet) renket en urzhioù santel :
eskibien, beleien, diagoned. War-lerc'h e teu urzhioù all, re al leaned.

Er bed e kaver 2 755 sez eskopti (diwezh 2004) e-lec'h m'eo an eskob atebeg war
vad ar feiz katolik en e dolead. A viskoaz eo bet lakaet ar Sez santel e Roma
war ar renk dreist peogwir eo bet, hervez an hengoun, hini Pêr, priñs (pe
bennadurezh kentañ) an Ebestel. Ar gatoligiezh a vez graet ivez eus an holl
gatoliked.

Goude ma oa kroazstaget Jezuz Krist, an abostoled a c'hounezas feizidi nevez,
e-touez ar Yuzevien da gentañ ha da c'houde e-touez holl sujidi an Impalaeriezh
roman hag en diavaez dezhi zoken. Atahinet eo ar Gristenien dindan kalz
impalaered.

En 313 e cheñchas statud an iliz a oa aotreet gant skrid-embann Milano embannet
gant an impalaer Kustentin Iañ. E 380 e teuas ar relijon gatolik da vezañ
relijion ofisiel an impalaeriezh roman goude skrid-embann Tessalonika betek
diskar impalaeriezh roman ar C'hornôg, ha diwezhatoc'h hini Impalaeriezh roman
ar Reter. E-pad an amzer-se e oa savet peme sez pennañ hervez Eusebius: Roma,
Kergustantin, Antioc'hea, Jeruzalem hag Aleksandria, anvet ar Bentarkiezh.

Goude distruj an Impalaeriezh roman, an iliz a voe ur faktor pennañ e gwarez ar
sevenadur klasel. Savet e oa manatioù ha kaset e oa misionerien da avielañ
pobloù all Europa, ken pell hag Iwerzhon en norzh. Ur c'hemm bras a oa degaset
er reter gant astenn an Islam war-dro ar VIIvet kantved. Aloubet e oa tri eus
sezioù ar batriarked gant an Arabed : Jeruzalem da gentañ, Aleksandria, hag en
VIIvet kantved Antioc'hea.

Ar stourm etre ar gristeniezh hag an Islam a oa unan eus doareoù pennañ ar pemp
kantved goude en-dro d'ar Mor Kreizdouar. Harzet e oa emled an islam gant
emgannoù Poitiers, ha Toulouse, daoust ma preizhet Roma hec'h-unan e 846 pe e
848, ha ma oa lakaet seziz war Kergustentin.

En XIvet kantved, an darempredoù diaes etre iliz gresianek ar reter hag an Iliz
latin er c'hornôg a lakaas da darzhañ disivoud etre an div, abalamour
dreist-holl d'un dizemglev diwar-benn aotrouniezh ar bibien. Ar pevare
kroaziadeg ha preizhidigezh Bizantion gant Kroazidi a dorras al liammoù etre ar
reter hag ar c'hornôg.

Er XVIvet kantved, abalamour d'ar Brotestantiezh ha d'an Disivoud Meur, e krogas
an iliz un argerzh ardreizherezh bras anavezet evel an enepadreizhadur. Er
c'hantvedoù da-heul en em ledas ar gatoligiezh er bed a-bezh daoust d'un digresk
eus pouez an iliz e poblañsoù Europea abalamour da gresk ar brotestantiezh ha
d'an amgredoni adal Kantved ar Sklêrijenn. Ar sened-meur Vatikan II er
bloavezhioù 1960 an hini eo a zegasas ar brasañ kemmoù er gatoligiezh abaoe
Sened-meur Trento tri c'hantved a-raok.



https://br.wikipedia.org/wiki/Bevoniezh

Ar ger bevoniezh a zo bet savet diwar ar brezhoneg bev-, ur penngef hag a denn
d'ar boudoù a zo buhez enno, ar bevien a vez graet anezho. Implijet e vez ivez
an termen biologiezh, savet diwar ar gregach βίος = buhez ha λόγος =
gouiziegezh.

Ur skourr eus Skiantoù an Natur eo ha gouestlet eo da studi ar vuhez diwar an
holl savboentoù a c'hell bezañ kavet :

Savet ez eus bet meur a renkadurezh evit ar bevien goude ma oa bet kinniget gant
ar Svedad Carl von Linné er XVIIvet kantved renkañ anezho e daou renadur : al
loened hag ar plant. Bremañ e vez kinniget sistemoù kladistik gant muioc'h eget
ugent renadur.

Ar skiant a denn da studi ar vuhez eo ar vevoniezh, ha da gentañ ar
mikro-organegoù hag a zo ar bakteri, ar c'huanobakteriennoù (?) hag ar
mikroplasmoù, met an darn vuiañ eus ar vevoniourien n'eo ket evit sellout ouzh
ar virusoù, ar viroidoù hag ar prion evel bevien.

Anvet eo kellennoù eukariot ar c'hellennoù a zo dezho an dafar genetek rodellet
en ur galonenn ha gwarezet gant ur goc'henn. An organegoù-mañ a vez graet
eukarioted anezho.

Koulskoude ez eus organegoù unkellennek hag a zo o dafar genetek strewet e-barzh
o c'hitoplasm hep kalonenn ebet. Ar seurt kellennoù-mañ a vez graet prokarioted
anezho.



https://br.wikipedia.org/wiki/Apple

Savet eo ar pennad-mañ diwar labour bet graet gant skolidi. Sikourit da wellaat
an danvez, mar plij ganeoc'h.

Apple, pe Apple Inc., anvet a-raok Apple Computer Inc., a zo un embregerezh
liesbroadel eus ar Stadoù-Unanet arbennikaet àr ar stlenneg. Staliet eo ar sez e
Silicon Valley, e Cupertino.

Brudet eo deuet anv an embregerezh da vezañ pa oa deuet an Apple II er-maez e
1977, ha war-lerc'h gant an heuliad Macintosh (abaoe 1984). E 2001 e klaskas
Apple ledanaat e oberiantiz en ur vonet àr-zu industriezh ar sonerezh get an
iPod, hag e 2003 get an iTunes Store, a-raok monet war dachenn ar pellgomzerezh
hezoug get an iPhone (e 2007).

Brudet eo Apple evit an etrefas implijer eeun ha designoù cheuc'h e broduoù, ha
dreist-holl evit bezañ roet en tu d'an dud da implijout un deknologiezh
nevezadus hag aes evit an dud dizampart. Setu ar pezh 'voe graet gant an etrefas
grafikel get prenestri, al logodenn, hag ar skramm Liestouch. An elfennoù-se a
lak priz produioù Apple da vezañ uheloc'h eget keidenn ar marc'had hag dre-se e
vez gwelet Apple evel ur merk e krec'h ar skalfad.

Apple Computer, Inc. a zo bet krouet get Steve Jobs ha Steve Wozniak d'ar 1añ a
viz Ebrel 1976 a-benn gwerzhañ an urzhiataer Apple I savet gete en o c'harrdi,
an urzhiataer get un hewel hag un douchennaoueg, ur mekanik nevez d'ar mare-se.
Get an argant gounezet, tu a oa da Jobs ha Wozniak krouiñ un urzhiataer nevez,
soñjet o deus sevel un urzhiataer hag a c'hell bout implijet get an holl : an
Apple II, get ur memor Video a-benn kavout ar skramm get livioù ha lakaat rac'h
an elfennoù en ur voest plastek bravoc'h.

An Apple II a veze gwerzhet fonnus, unan ag an tri urzhiataer o deus krouet
marc'had an urzhiataer personel, e-keit-se e tivizas Apple cheñch logo evit
dibab an aval. Jobs a raktresas tri urzhiataer nevez evit ar stlennegezh en
embregerezh : Sara, Lisa ha Macintosh.

Un urzhiataer gortozet e-pad pell eo, ha kalz gwelloc'h eget an Apple II mes
kentoc'h graet evit ar studierien Skol-Veur hag al labourerien speredek. Tro-dro
da gant-mil skouerenn a vo gwerzhet e-pad ar c'hwec'h miz kentañ. Kendalc'her a
reas memestra Apple da werzhañ ha da ziorroiñ an Apple II.

Diaesoc'h diaesañ eo da Apple enebiñ doc'h Microsoft war ar marc'had dre ma eo
ar PC izel e brizioù. Un drederenn ag ar postoù a vo lamet a-benn savetiñ an
embregerezh.

An iMac a lakey Apple d'ober e gentañ blez gounidigezh abaoe 1993, adnevelezh
Apple en un doare dre ma eo bet gwerzhet eizh kant mil skouerenn e 1998. E 1999
e krog Apple d'ober urzhiataerioù-doug iMac hag iBook. Memes ar poelladoù Mac OS
a gemm da vout Mac OS X e 2000, gant un etrefas sklaeroc'h ha plijusoc'h da
implijout.

Ar merk he deus ledanaet e oberiantiz àr-zu ar sonerezh dre zigoriñ ur stal
sonerezh àr ar rouedad, an iTunes Music Store e miz Ebrel 2003, ur stal
enframmet er poellad iTunes, implijet evit an iPod hag an urzhiataer.



https://br.wikipedia.org/wiki/Portugal

Portugal (brezhoneg: [pɔrty:gal); portugaleg: [puɾtuˈɣaɫ]), ent-ofisiel Republik
Portugalat (República Portuguesa [ʁɛ'puβlikɐ puɾtu'ɣezɐ] diouzh doare an IPA e
portugaleg, República Pertuesa e mirandeg), a zo ur riez lec'hiet e mervent
Europa, el Ledenez iberek, anezhi ar vro a ya ar pellañ e kornôg kevandir
Europa. Harzoù he deus gant Spagn war-du an norzh hag ar reter ha riblet eo gant
ar Meurvor Atlantel war-du ar su hag ar c'hornôg. Div enezeg he deus ivez er Mor
Atlantel : Azorez ha Madeira. Emañ ar vro e-barzh Unaniezh Europa hag AFNA

Dont a ra anv Portugal diwar e anvadur orinel er IXvet kantved, pa raed eus ar
c'hentañ kontelezh en hanternoz Terra Portucalensis, da lavaret eo douar Portus
Cale, diwar anv div gêr e beg ar stêr Douro, gant Portus (Porto a-vremañ) war he
glann zehoù, ha Cale (Vila Nova de Gaia a-vremañ) war he glann gleiz.

E-kerzh ar XVvet kantved hag ar XVIvet kantved, gant hec'h impalaeriezh hollek,
e oa unan eus galloudoù armerzhel, politikel ha sevenadurel pennañ er bed.
Portugal a zo anezhi ur vro diorroet, ezel eus Unaniezh Europa (abaoe 1986) hag
eus ar Broadoù Unanet (abaoe 1955); kement hag un ezel diazezer eus Takad an
Euro, an AEKD, an AFNA, hag ar CPLP (Comunidade dos Países de Língua Portuguesa
— Kumuniezh ar Broioù Portugalek).



https://br.wikipedia.org/wiki/Norvegia

Norvegia, pe Norge (Norge e bokmål, Noreg e nynorsk), zo ur vro hag ur
rouantelezh (Kongeriket Norge pe Noreg), e kornôg ledenez Skandinavia, pe
Lec'hlenn.

En em astenn a ra a-hed ar Meurvor Atlantel, pe lodennoù anezhañ anvet Mor an
Hanternoz er su ha Mor Norvegia en norzh. Harzoù he deus Norvegia gant Sveden,
er reter, ha gant Rusia ha Finland er biz. Rannet eo diouzh Danmark, er su, gant
ar Skagerrak.

Stag eo an inizi Svalbard ha Jan Mayen, en norzh, ouzh Rouantelezh Norvegia,
koulz hag Enez Bouvet, e su ar Meurvor Atlantel. Enez Pêr Iañ, e su ar Meurvor
Habask, a zo e dalc’h Norvegia ivez, met ne seller ket outi evel ul lodenn eus
ar Rouantelezh.

Eus an norseg Norðrvegr, "hent (vegr) an Norzh (Norðr), a oa an anv bet roet
gant ar Vikinged d'ar broioù a c'hellent tizhout dre norzh ar Meurvor Atlantel,
da lavaret eo Norvegia, Island ha Groenland. Norvegr a roas Norwegen en
alamaneg, Norway e saozneg ha Norvegia e latin ar Grennamzer, alese an italianeg
hag ar spagnoleg Norvegia, ar ruseg Норвегия Norvegiya, ar galleg Norvège hag ar
brezhoneg Norvegia. War unan eus mein Jelling e Danmark e voe engravet e runoù
(c. 980) an anv Nuruiak, a vez treuzskrivet Norveg. Bev eo chomet Norvegr er
yezhoù skandinavek betek emdreiñ dre Norégr ha Norégi en Norge e daneg hag e
svedeg ; Norge ivez a lavarer e bokmål, Noreg eo e nynorsk ("norseg nevez"), an
div yezh ofisiel a ya da sevel an norvegeg.

En amzer ar Vikinged e voe ur rouantelezh dizalc’h eus Norvegia, adalek an IXvet
kantved, ha gant tud eus Norvegia e voe trevadennet douaroù pell er c’hornôg,
evel an Inizi Faero, Island, enezeg Breizh-Veur, Greunland. Mont a reas
dinastiezh rouaned Norvegia da get e 1387 hag unanet e voe ar vro gant Danmark
ha Sveden en Unvaniezh Kalmar. P’en em zistagas Sveden diouzh Unvaniezh Kalmar
er XVIvet kantved e chomas Norvegia hec’h-unan gant Danmark, evel ur rannvro
bell, stag outañ. Troc’het e voe Norvegia diouzh ar peurrest eus Europa pa voe
degemeret ar brotestantiezh er vro, rak paouez a reas perc’hirined da zont eus
Europa war bez Sant Olaf e Nidaros. Goude ma voe faezhet gant Napoleon e rankas
Danmark lezel Norvegia gant Sveden e 1814 (hogen an douaroù tramor bet dizoloet
gant Norvegiz, evel Greunland, Island, an Inizi Faero, a chomas stag ouzh
Danmark). He bonreizh dezhi he doa Norvegia hag he gouarnamant dezhi ivez ; ne
oa unanet ouzh Sveden nemet dre ma oa roue Sveden o ren war Norvegia ivez.
A-benn ar fin e teuas Norvegia da vezañ dizalc’h da vat e 1905.

Neptu e chomas Norvegia e-pad ar Brezel bed kentañ ha klask a reas chom neptu
ivez da vare an Eil brezel bed, met taget hag aloubet e voe gant an Alamaned e
miz Ebrel 1940 e-pad Emgann Norvegia. Ar Roue Haakon VII hag ar gouarnamant a
c'hellas tec'hout da Vreizh-Veur. E 1942 e voe savet ur gouarnamant kenlabourer
gant Vidkun Quisling. Dieubet e voe e 1945. Goude m'he doa klasket chom neptu
diagent, ar wech-mañ e teuas ar vro da vezañ unan eus diazezourien an AFNA hag
an ABU (da Aozadur ar Broadoù Unanet e roas e sekretour kentañ, Trygve Lie).
Deuet eo ar vro da vezañ unan eus ar re binvidikañ er bed (gant an tireoul a zo
bet kavet e Mor an Hanternoz. Dre ziv wech he doa nac'het Norvegia mont en
Unaniezh Europa (e 1972 hag e 1994).

Ur rouantelezh vonreizhel eo Norvegia, gant ur Parlamant. Kemer perzh el lidoù a
ra ar roue dreist-holl, hep na vefe gantañ kalz a c’halloud, met arouez unded ar
vro eo eñ.

169 c’hannad zo e parlamant Norvegia, ar Storting, ha dilennet e vezont en 19
kontelezh, evit ur prantad pevar bloaz, hervez an doare mouezhiañ kenfeurel.
Rannet eo ar Storting e div gambr, an Odelsting hag al Lagting, a c’hell bezañ
bodet pep hini diouzh he zu evit traoù zo, pe a-gevret evit traoù all.

Rannet eo Norvegia e 19 kontelezh (fylker) hag e 5 rannvro (landsdel). War ar
gartenn-mañ e weler anezho gant pep a niverenn (n’eus niverenn 13 ebet,
a-ratozh) :

Ur vro hir-hir eo Norvegia, p’en em led a-hed 1752 km eus an norzh d’ar su, hag
a-hed 430 km d’ar muiañ ha 6 d’an nebeutañ a reter da gornôg. Ur vro veneziek eo
ivez, levezonet gant krignerezh amzer ar skorn. Ar Galdhøpiggen eo ar menez
uhelañ, a sav e uhelder da 2 469 m. Troc’het-didroc’het eo an aod, a-hed
ouzhpenn 20 000 km, gant e-leizh a inizi, a garregoù hag a fjordoù.

Emañ hanternoz ar vro en norzh da Gelc'h pennahel Arktika. El lodenn-se eus ar
vro neuze e weler heol hanternoz e-pad meur a sizhun e-pad an hañv. En enep e
vez teñval er goañv e-pad devezhioù ha devezhioù.

Sevel a ra an niver a du a zo o vevañ e Norvegia da 4,6 milion (e Gouere 2004).
Goustadik e kresk an niver-se (0,4% bep bloaz). Diskennidi eus ar Vikinged eo ar
braz eus an dud, met en hanternoz e kaver ur bobl all, ar bobl Sami, hag ivez un
nebeud tud deuet eus Finland (Kven). Henvroidi eo ar Samied hag a-gozh e vezont
kavet el lodenn-se eus Norvegia, hag er broioù amezek (Sveden, Finland ha
Rusia). Ar brasañ niver anezho koulskoude a zo bremañ o chom en Oslo.

Er bloavezhioù diwezhañ eo kresket kalzik an niver a dud divroet eus broioù
all : Pakistan, Irak, Vietnam, Somalia, Sveden ha Danmark. Mont a raent d’ober
7,9% eus poblañs Norvegia d’ar 1añ a viz Genver 2005.

Daous stumm skrivet a zo d’an norvegeg, anvet Bokmål ha Nynorsk, ha n’eo ket
bras ar c’hemm etrezo. Ar Bokmål eo ar stumm implijet gant ar muiañ niver eus an
dud. En norzh e kaozeer ivez yezhoù samiek, yezhoù ha n’int ket kar tamm ebet
d’an norvegeg.

An darn vrasañ eus Norvegiz a zo luterianed (86%). Tost da 7% anezho a heuilh
kredennoù all, hag ar peurrest a lavar n’o deus relijion ebet.



https://br.wikipedia.org/wiki/Ellig

An ellig, pe ar c'hwipig, pe c'hoazh ar c'hlitoris a zo anezhañ unan eus ar
rannoù a ya d'ober ar c'hourzh. Emañ etre ar muzelloù bras hag a-us d'ar
muzelloù bihan .

Heñvel eo ellig ar merc'hed ouzh kalc'h ar baotred, n'eo ket dre e vent, anat
a-walc'h, met abalamour m'en deus ur vezenn, ur pod-mezenn, un nervenn liammet
ouzh an empenn. 8 pe 10 cm hed zo dehañ, ha 3 pe 6 cm a ledander. Ne denn ket
d'ur bizenn, met d'ur berenn.

Gant Hippokrates e veze graet anezhañ « ar servijer a bed an ostizien » hag a
soñje e oa organ plijadur ar merc'hed. Krediñ a rae ivez e oa un « had » gant ar
merc'hed, hag e oa o glizh, hag e rankent kaout ur gridienn evit bout brazezet.
Er Grennamzer , hervez ar gelennadurezh-se, ha daoust d'an disfiz a vage an Iliz
ouzh plijadurezhioù ar c'horf, e veze aliet ar merc'hed gant ar vedisined da
ober hervez doareoù (iskis deomp) da vezañ frouezhus : lakaat eoul frondus war
ur biz ha frotañ an ellig en ur ober ur seurt klec'h gant ar biz.

Er skridoù medisinerezh ec'h anavezer an ellig abaoe ar XVIvet kantved. Er
bloavezh 1559 e voe embannet gant Realdo Colombo (pe Matteo Renaldo Colombo),
kelenner surjianerezh eSkol-veur Padova, al levr De re anatomica ma teskrive
ennañ lec'h plijadur ar vaouez. Gabriele Falloppio, a gemeras lec'h Realdo
Colombo, en deus lavaret ivez bezañ dizoloer kentañ an ellig.

Troc'hañ an ellig a vez graet e kornioù eus ar bed, e broioù zo eus Afrika
dreist-holl, met en Europa ivez gant enbroidi zo. Kondaonet eo an ober-se en anv
Gwirioù Mab-Den.



https://br.wikipedia.org/wiki/Azia

Azia eo al lodenn kreiz ha reter eus kevandir Eurazia hag Azia eo Eurazia a-bezh
war-bouez ledenez Europa. Koulskoude, e-keñver ar c'heologiezh hag an
douaroniezh, n'eo ket Azia ur c'hevandir nag un iskevandir. En Azia e kaver
war-dro 60% eus poblañs ar bed.

A-hed strizh-mor an Dardanelled, mor Marmara, strizh-mor ar Bosfor, a-dreuz ar
Mor Du, a-hed aridennadoù ar C'haokaz hervez lod tud, er wantenn Kouma-Manych
hervez lod all, a-dreuz ar Mor Kaspia, a-hed ar stêr Oural hervez lod, a-hed ar
stêr Emba hag ar menezioù Oural hervez lod all hag enezeg Zemlya-Nevez.

E-keñver ar rannoù politikel e lakaer en Azia Eurazia war-bouez Rusia, met an
inizi nes a gaver er Meurvor Indez hag er Meurvor Habask a vez lakaet da heul.

Dont a ra ar ger eus ar gresianeg kozh Ασία (Asia) dre al Latin, gwelet evit ar
wech kentañ e testennoù Herodotos o taveiñ da Azia Vihanañ pe diwar-benn ar
Brezelioù persat, o taveiñ d'an Impalaeriezh pers e-tal Bro-C'hres hag Egipt.
Meneget eo bet gant Homeros un tiern o ren meur a geoded ha kevredet gant Troaz,
Asios e anv, mab da Hirtacos.

Ken bras eo Azia ma vez rannet alies e meur a rannvedig. Sed amañ an doare a zo
degemeret gant Aozadur ar Broadoù Unanet:



https://br.wikipedia.org/wiki/Aljeria

Aljeria (arabeg لجزائر al-Jazā'ir, "An Inizi" ; tamazigteg hag arabeg aljerian :
Dzayer, Djazaïr pe Ldzayer) zo ur Stad norzhafrikat, ul lodenn eus ar Maghreb
eo. 'Republik Aljerian Demokratel ha Poblel, berraet en « R.A.D.P. » eo anv klok
ar Stad (arabeg : لجمهورية الجزائرية الديمقراطية الشعبية, tamazigteg : ⵟⴰⴳⴷⵓⴷⴰ
ⵜⴰⵎⴻⴳⴷⴰⵢⵜ ⵜⴰⵖⴻⵔⴼⴰⵏⵜ ⵜⴰⵣⵣⴰⵢⵔⵉⵜ Tagduda Tadzayrit Tadimoqṛatit Taɣerfant). Aljer
eo ar gêr-benn, a zo lec'hiet en norzh, war vord ar Mor Kreizdouarel. Brasañ bro
Afrika eo, ul lodenn eus ar bed arabek hag eus an diaz kreizdouarel. Da 2 381
741 km² e sav gorread Aljeria, a zo gronnet gant 6 385 km a harzoù gant Tunizia
er biz, Libia er reter, Niger ha Mali er su, douar nann emren eus ar Sahara ar
C'hornôg hag evit echuiñ Maroko er c'hornôg.

Goude 132 vloaz evel trevadenn c’hall he doa gounezet Aljeria he dieubidigezh
d'ar 5 a viz Gouere 1962, goude ur brezel hir ha koustus, ha goude ur referendom
emdermeniñ d'ar 1añ a viz Gouere 1962. Ezel eo Aljeria eus ar Broadoù Unanet,
eus Unaniezh Afrika, eus Emsav ar Re E-maez hag eus Kevre ar Stadoù Arab abaoe
an dieubidigezh e 1962. Disklêriañ a ra bonreizh Aljeria ez eo « an islam, an
Arabed hag an Amazighed » evel krevrennoù kreñv eus identelezh pobl Aljeria.

Eus anv ar gêr-benn e teu anv ar Stad. An anv « Aljer » a zeu eus ar c'hatalaneg
Aljeria, hag a zeu eus Al-Djaza'ir (distagadur lec'hiel eus an arabeg klasel
al-Jazā'ir). « Algérie » eo ar stumm gallek, implijet evit ar wech kentañ e 1686
gant Fontenelle en Entretiens sur la pluralité des mondes ; adkemeret eo bet
d'ar 14 a viz Here 1839 gant Antoine Virgile Schneider evit komz eus an
dachenn-mañ hag a zo ul lodenn eus an Aodoù Berberek (Barbaresques e galleg ar
mare).

Stag eo deveradur an anv arabek Al-Djaza'ir (الجزائر) ouzh anv an inizi hag a oa
dirak porzh Aljer. Staget int bet bremañ ouzh ur chaoser. Un deveradur all a lak
aorin anv aljeria en arabeg Al-Djaza'ir (الجزائر) da zont eus Ziri ibn Menad,
Djezaïr hag eus Dziri, a zo Tziri e berbereg haga dalvez kement ha "loar
sklaer".

Aljeria eo bro vrasañ kevandir Afrika, eus ar bed arabek, hag eus ar Mor
Kreizdouarel ; e su Aljeria emañ ar Sahara. En norzh emañ Menezioù Atlas : an
Atlas Tellian hag an Atlas Saharian. Bez’ ez eus un aradennad-venezioù (Aoures,
Batna, Khenchela, Oum-El-Bouaghi, Aïn M'lila, Souk-Ahras, Guelma, Biskra).

Un oberiantiz seismek bras-tre a zo lec'hiet e takadoù tost da aod Aljeria a-hed
ar Mor Kreizdouarel. Ar voustradenn dektonek etre plakennoù Afrika hag Eurazia a
grou kalz frailhoù hag a seismoù bras pe vihan. Rannet eo Aljeria etre div
blakenn dektonek abalamour d’ar frailh Su-Atlasek. En norzh emañ ivez tektoniezh
an Alpoù hag er su pladenn ar Sahara hag a zo stabil a-walc'h. A-douez ar
c'hrenoù-douar bras ha feulz emañ hini Al Asnam (Chlef bremañ) e miz Gwengolo
1980, hini Constantine e miz Here 1985 ha hini Tipasa e miz Here 1989. An hini
diwezhañ a lazhas tud eo hini M'sila e miz Mae 2010.

Er Sahara e sav ar gwrezvek keitat da 40°C war an deiz ha da 5°C diouzh an noz.
En norzh hag er c'hêriou tost d'an aod e vez gwrezverkoù ar goañv etre 8°C ha
15°C. Pignat a ra betek 25°C e miz Mae evit tizhout ar geidenn a 28°C ha 30°C e
miz Gouere hag e miz Eost (28°C e Skikda ha 29,5°C en Aljer). E menezioù Kabilia
e vez tost ar gwrezverk da 3°C pe zoken -7°C e-kerzh ar goañv. Erc’h a vez alies
d'ar mare-se. E-kreiz hag e kornôg ar vro, e takad uhelblaenennoù rannvro
Djelfa, e vez ar gwrezverkoù etre 30°C ha 38°C. Er reter, en Aorez, e vez
yen-tre ar goañv, pa ziskenn ar gwrezverk betek -18°C. Tomm-tre e vez e-kerzh an
hañv, betek 50°C en disheol. Er gwalarn, evel en Oran, Tlemcen, Mostaganem, etc,
ez eus un hin kreizhdouarel boutin, sec’h en hañv ha goañvoù dous gant an oabl
louet pe digoumoul.

Aljer eo ar gêr vrasañ, muioc'h eget 6 milion a dud o vevañ enni. Kêrioù bras
all ar vro eo Oran, Constantine, Annaba, Tizi-Ouzou (kêr-benn Kabilia),
Tamanghasset (Kerbenn Hoggar), Ghardaïa (kerbenn ar Mzab), Batna (ker-benn an
Aores), Bejaïa, Setif, Biskra, Ouargla.

Aloubet e voe Aljeria gant Bro-C'hall en un doare hir ha feuls-tre, abalamour
ma'z eus bet distrujet tost un drederenn eus poblañs Aljeria en ur implij
doareoù evel mougeviñ, lazhadegoù prizonidi ha nann-soudarded, skrapadegoù,
distrujadegoù plantadegoù ha kêriadennoù. Dre an doareoù feuls-se he deus gellet
arme Bro-C'hall aloubiñ Aljeria kêriadenn-ha-kêriadenn. Met ret eo resisaat un
dra : da heul an aloubadeg ez eus bet an trevadenniñ gant ur boblañs nevez.

E-penn kentañ e oa mat an darempredoù etre Bro-C'hall ha Rejañs Alje. Tu zo da
lenn e miz Mezheven 1793Pelec'h ? : « P'en em gevre Europa a-enep Bro-C'hall
dieub, e tou ur galloud afrikan (Aljer) e fealded e-keñver ar republik hag e tou
dezhi e vignonaj. » Ouzhpenn e oa ivez Dinas Bro-C'hall o tikeañ koural en El
Kala. E 1794 e voe taget ar Frañs dispac'hel gant galloudoù Europa kevreet, hag
a oa diaes dezhi magañ he foblañs hag he soudarded. Dey Alje, Hussein, a
ginnigas kenemglevioù evit prenañ gwinizh en un doare aesoc'h, ha da c'houde e
prestas arc'hant da Vro-C'hall digampi. Ur wech echuet ar brezel, ne baeas ket
Bro-C'hall he dle ha, pa zeuas Bro-C'hall da vezañ ur rouantelezh adarre, e voe
digresket an dle. Paeet voe an dle met e Pariz, e Kef ar Fiziadennoù hag ar
Fiziamantoù. Neuze e teuas an Dey da vezañ neubeutoc'h-neubeutañ mignon gant
konsul Bro-C'hall, abalamour ma komprenas ne adwelje biken e arc'hant ha ne vije
biken paeet ar gwinizh.

An arabeg hag an tamazigteg eo ar yezhoù broadel hag ofisiel hervez ar Vonreizh.
An arabeg eo yezh ar Stad. Ar galleg n'eo ket ofisiel, met graet e vez kalzik
gantañ e bed ar c'henwerzh hag en deskadurezh.



https://br.wikipedia.org/wiki/Alamaneg

An alamaneg (pe Deutsch er yezh-se) a zo ur yezh eus strollad yezhoù germanek ar
c'hornôg, er familh indez-europek. Ar yezh implijetañ en Unaniezh Europa an hini
eo.

Gant ar c'hentañ kemmadurioù-kensonennoù (erste germanische Lautverschiebung)
e-tro ar Vvet kantved kent J.-K. e komañse ar yezh jermanek boutin a-ziwar ur
rannyezh indez-europek. Gant ar c'hemmadurioù-mañ e vez displeget diforc'hioù zo
etre ar yezhoù jermanek (Alamaneg hag all) hag ar yezhoù indez-europek all. Evit
eeunaat an traoù zo moien da ginnig er mod-mañ:

Kroget e vez da roiñ anv eus an alamaneg pa zo anezhoñ an eil
kemmadur-kensonnenoù er rannyezhoù implijet e mervent Alamagn (zweite
germanische Lautverschiebung pe hochdeutsche Lautverschiebung), la vez lakaet
e-tro ar VIvet kantved tamm-pe-damm, d'ar mare-se an heni vez diforc'het
alamaneg izel (Niederdeutsch), yezh an norzh.

Etre an Xvet kantved hag ar XVvet kantved e tegouezhas an diptonoù e parlantoù
kornad-bro ar Mervent evit-fed vez disklipet dre zaou fonem evit ei, eu ha au.
Gant-se e ouzomp penn d'an diforc'hioù zo etre an alamaneg standard ha, da
skwer, an nederlandeg :

Er c'hontrol eus Stadoù war an harzoù eo chomet ar c'hornadoù-bro jermanek
lodennet (Kleinstaaterei) anezhe a-hed ar Grennamzer tout kazimant, ar pezh a
lako diforc'h diorroadur ar rannyezhoù a zo diforc'h-rik ha, gwech a ve,
dibosupl da gompren evit daou zen é kaozeal eus kornajoù-bro disheñvel. Kaset eo
bet peurunvaniñ an holl rannyezhoù gant ar varzhed hag o Mittelhochdeutsche
poetik war-dro an XIIIvet kantved, nawazh n'eo ket bet levezonet yehz an dud
gant an dra-se, peogwir ne ouie an taol bras eus an dud na lenn na skrivañ. Hag
ar mod-se zo bet e-pad pell un troc'h etre ar c'hornadoù-bro jermanek, div vro
pe kornad-bro yezh :

E 1521 eo bet laket gant Martin Luther an Testamant Nevez en alamaneg standard a
oa war ar stern, hag e 1534 an Testamant Kozh. Na bezañ ne voe ket Luther an
heni kentañ o sevel ar yezh standard-mañ etre an holl gornadoù-bro - war ar
stern abaoe ar XIVvet kantved - e servijo an adkempenn-mañ da lakaat an alamaneg
standard er melestradur hag ar skolioù, ha memes e norzh Alamagn eo bet kemeret.

Met beket diveroù an XIXvet kantved e chomas an Hochdeutsch ur yezh skrivet
gwall alies. En norzh dreist-holl e vize desket ar yezh standard-mañ da yezh
estren.



https://br.wikipedia.org/wiki/Kurdeg

Ar c’hurdeg (Kurdeg: Kurdî pe کوردی) zo ur yezh indezeuropek eus skourr yezhoù
iranek ar c'hornôg (isskourr yezhoù iranek ar gwalarn). Komzet eo gant ar Gurded
(war-dro 30 million a dud) a vev en un takad rannet etre Turkia (kreiz ha reter
ar vro), Iran (kornôg ar vro-mañ), Irak (hanternoz) ha Siria (hanternoz ar
vro-mañ). Bout ez eus kumuniezhoù kurdek e Kenglad ar Stadoù Dizalc'h, Armenia,
Azerbaidjan hag e kêrioù pennañ ar Reter-Kreiz. Adalek dibenn ar bloavezhioù 60
ez eus staliet un diaspora ouzhpenn 400 000 Kurd en Europa, en Alamagn
peurgetket, er SUA, e Kanada hag en Aostralia.

Abalamour d’an darvoudoù istorel ha da douaroniezh Kurdistan (taolead meneziek)
eo chomet rannyezhet ar c’hurdeg. Kurdeg an hanternoz, ar c’hurmandjeg, a vez
komzet gant al lodenn vrasañ a Gurded Turkia, re Siria, ar c’hKSD ha gant ul lod
a Gurded a zo en Irak hag en Iran, da lavaret eo gant war-dro 60% eus an holl
Gurded. Ar c’hurdeg kreiz, ar soranieg, a vez komzet gant al lod bras a Gurded
Irak hag Iran, da lavaret eo gant 30% ag ar Gurded. Kurdeg ar c’hornôg, ar
zazakieg, a gomzer dreist-holl e Kurdistan Turkia. Kurdeg ar reter, ar goranieg,
a gomzer e su takadoù kurd eus Irak hag Iran. Evit an hevelep abegoù (istorel ha
politikel) e skriver kurdeg gant teir lizherenneg disheñvel: al lizherenneg
latin (Kurded Turkia), al lizherenneg kirillek (Kurded an ez-URSS) hag ar
lizherenneg arabek (Kurded ar broioù arab ha re Iran).

Yezh ofisiel rannvro emren Kurdistan en Irak eo ar c'hurdeg, a-gevret gant an
arabeg.

En em c'houlenn a ra ar yezhoniourion perak kement a ziforc'hioù etre ar yezhoù
kurdek (pe etre rannyezhoù ar c'hurdeg, diouzh ar savboent), hag etre int hag ar
yezhoù iranek arall ar c'hornôg (ar farsieg, bet yezh Impalaeriezh Persia
koulskoude). Sur a-walc'h ez eo abalamour d'an torosennadur ha da zoare bevañ ar
Gurded a zo ur bobl damgantreat.

Ur yezh a-lorc'h eo bet ar gouranieg e-pad pell (emañ en arvar hiriv an deiz).
Kollet en deus e statud gant savidigezh Stadoù broadel er Reter-Kreiz goude ar
Brezel Bed Kentañ.

Diskoachet ez eus bet n'eus ket pell ur yezh, treuzskrivet el linenneg A e Kreta
vinoan (hanterenn gentañ an eil milved kent JK), hag a vefe indezeuropek ha tost
e meur a geñver douzh ar gouranieg (yezhadur, soniadoniezh, geriaoueg).

Hervez ur vartezeadenn e vije bet an hengurdeg tost douzh ar medeg, yezh ar
Veded, ur yezh indeziranek arall. Neoazh, ar yezhoniourion a soñj dezhe ez eo
bet ar c'hurdeg levezonet gant yezhoù anindezeuropek ar rannved-mañ (yezhoù
kaokazek).



https://br.wikipedia.org/wiki/Iwerzhon

Iwerzhon, pe Bro-Iwerzhon e brezhoneg ivez (Éire en iwerzhoneg) eo an trede
enezenn vrasañ en Europa. Emañ war ribl ar Meurvor Atlantel. Republik Iwerzhon
(ez ofisiel, Éire pe Ireland), a zo enni pemp c'hwec'hvedenn eus ar gorread (Su,
Reter, Kornôg, Gwalarn) hag ar peurrest, er Biz a zo gant Norzhiwerzhon, dindan
Rouantelezh Unanet Breizh-Veur ha Norzhiwerzhon.

Poblañs an enezenn a-bezh a sav da war-dro 5,8 milion a dud : 4,1 milion e
Republik Iwerzhon (1,6 milion e tolpad-kêr Dulenn) hag 1,7 milion e
Norzhiwerzhon (0,8 milion e tolpad-kêr Belfast).

Ur blaenenn greiz gant aradennadoù menezioù bihan tro-war-dro eo enez Iwerzhon.
Ar gern uhelañ, ar C'harrauntuohill (Iwerzhoneg: Corrán Tuathail), a sav betek
1041 m. Ar stêr Shannon, an hini hirañ (259 km), a red e-kreiz ar blaenenn hag
he zraoñienn a droc'h ar vro e div lodenn. Gant an hinad gleb ha klouar e kresk
war an enezenn a-bezh ur struzh glas (pradoù, geunioù ha lanneier peurvuiañ)
douret mat gant ar glaveier stank a-walc'h. Setu perak e vez graet eus Iwerzhon
an Enez c'hlas pe an Enezenn glaz-emrodenn. Gorread an enezenn a zo 84 079 km².

Rannet eo Iwerzhon e peder froviñs istorel: Connacht, Leinster, Munster hag
Ulster. En iwerzhoneg e reer anv eus ar 'Cúige' ( = pempvet). Gwechall e oa
Connacht, Munster, Ulster, Leinster ha Meath, homañ a endalc'he kontelezhioù
Meath, Westmeath ha Longford. Pelloc'h e voe divizet krouiñ 32 gontelezh evit
melestradur ar vro. C'hwec'h kontelezh en Ulster a zo chomet dindan beli ar
Rouantelezh-Unanet, cheñchet an anv da Norzhiwerzhon pa voe rannet Iwerzhon e
1922. E Republik Iwerzhon e vez doujet da harzoù kozh ar c'hontelezhioù, nemet e
Tipperary ha Dulenn hag a zo bet isrannet. Evit ar votadegoù, ar pastelloù-bro a
vez savet diwar kontelezhioù rannet pe deuzet gant ma vo doujet d'o harzoù
dre-vras evel ma vez roet urzh gant ar Vonreizh. An 32 gontelezh a chom takadoù
identelezh evit ar sportoù hag ar sevenadur lec'hel.

An darn vrasañ eus an douaroù a c'heller tennañ gounid diouto a zo e
kontelezhioù ar c'hornôg. Aze emañ ivez ar menezioù brasañ ha kaerañ a sach meur
a dourist evit bourrañ ouzh gweledvaoù plijus hag ar mor glas diharz.



https://br.wikipedia.org/wiki/Carl_von_Linn%C3%A9

Carl von Linné a voe ganet d’an 23 a viz Mae 1707 e Stenbrohult, e proviñs
Småland e kreisteiz Sveden ha mervel a reas d’an 10 a viz Genver 1778 en
Uppsala. Ur mezeg e oa, louzawour ha kelenner e skol-veur Uppsala. Gantañ e voe
rummataet holl voudoù bev an Douar, en ul levr anvet Systema naturae (1735).
Diwar e labour e teu rummatadur reizhiadek ar vevien zo en implij bremañ. Met
ma'z eus bet miret lod eus ar pennaennoù, kalz a draoù a zo bet kemmet ivez.
Carl Linnaeus e oa e anv pa voe ganet. Pa voe noplaet gant roue Sveden e 1761 e
cheñchas e anv e Carl von Linné. E kalz yezhoù e reer anezhañ hiziv Linné
hepmuiken.

Linné a veajas e meur a rannvro eus Sveden evit diskrivañ ar plant hag al loened
anezho : diwar ur veaj en hanternoz ar vro e voe savet e labour bras kentañ,
Flora lapponica . Mont a reas da vroioù all en Europa ivez : en Izelvroioù e
lakaas embann e Systema naturae.

Gant Linné e voe roet da bep spesad un anv resis e latin, savet diwar daou
barzh. Da skouer, Homo sapiens ("den a oar") evit an den hag Homo troglodytes
("den ar vougev") evit ar chimpanze. A-raok Linné e veze roet anvioù hir d’ar
spesadoù, a-benn o diskrivañ. Gant skiantourien a veve er XVIvet kantved, an
daou vreur Bauhin, e oa bet savet ar reizhiad anvadurioù daouel a zo implijet
hiziv , met gant Linné an hini e voe lakaet an diazezoù-se da dalvezout a-vras.

Al lodenn gentañ eus an anv eo ar genad, hag an eil eo ar spesad. Evit Linné e
oa an den hag ar chimpanze daou spesad eus ar memes genad, Homo. (Pan
troglodytes eo anv skiantel ar chimpanze hiziv an deiz, daoust ma ne vev ket ar
chimpanzeed er mougevioù).

Mennozh ar genadoù hag ar spesadoù a zeu eus Aristoteles. Met ar genadoù a voe
bodet gant Linné d’ober urzhadoù, an urzhadoù a voe bodet e rummadoù hag ar
rummadoù e riezadoù. Setu, da skouer, penaos e veze rummataet an den gant
Linné :

Ur protestant deol e oa Linné, ul lutherad, hag evitañ e oa ar vevoniezh ur
studi eus ar bed urzhiet gant an "Aotrou". Krediñ a rae e oa bet krouet al
loened hag ar plant gant Doue ha ne oant ket cheñchet abaoe krouidigezh ar bed.
Ar spesadoù, evitañ, ne gemment ket (er c’hontrol diouzh ar pezh a voe displeget
diwezhatoc’h gant Darwin). Daoust da se e oa krog da gas ar skiant war un hent a
bellae diouzh kelenn ar relijion. Un arc’heskob lutherat a damallas dezhañ bezañ
dizoue.



https://br.wikipedia.org/wiki/Rann-eur

Ur rann-eur (liester: rannoù-eur), lavaret e vez ivez gwerzhid-eur, a zo ur rann
eus an Douar ma’z eo unvan an eur implijet evit an traoù lezenn, kenwerzh,
sokial... Da skouer evit an trenioù, ar skolioù, ha kement 'zo. Techet eo ar
rannoù-se da heuliañ bevennoù ar stadoù. Rannet eo an Douar e 40 rann a ya eus
pennahel an Norzh da bennahel ar Su, setu ma ledanaont bep ma tostaer d'ar
c'heheder, eleze ar ger gwerzhid a vez graet gantañ a-wechoù ivez. Heuliañ a
reont dre vras red an heol a ra ar c'helc'hiad noz/deiz, met cheñchamantoù bras
a c'hall bezañ. Broioù evel Galiza, ha Breizh un tamm nebeutoc'h, a zo kalz en
a-raok war an "eur wir", dreist-holl pa vez an eur hañv (gant eur Europa ar
C'hreiz emaint, tra ma ra Breizh-Veur hag Iwerzhon, a-genhed ganto, gant un
dilañs un eur. Ar broioù bras a vez rannet e meur a hini, evel Rusia pe Kanada.
Koulskoude e ra stadoù bras 'zo gant unan hepken, evel Sina. Pa vez kreisteiz e
Peking (eur ofisiel) e vez an heol o sevel e Lhasa (Tibet).

Dre vras e cheñch ar rannoù eus 1 eur da 1 eur. Broioù 'zo avat o deus dibabet
ober gant un hantereur, evel India a zo gant UTC+5:30.



https://br.wikipedia.org/wiki/Praha

Praha (tchekeg : Praha) eo kêr-benn ha kêr vrasañ ar Republik Tchek (tchekeg :
Česká republika). Unan eus ar pevarzek rannvro a ya d'ober Tchekia eo, kêr-benn
rannvro velestradurel Kreiz Bohemia hag ivez kêr-benn rannvro istorel Bohemia.
Enni e tremen ar stêr Vltava (Moldau en alamaneg). Bet eo bet kêr-benn
Rouantelezh Bohemia, hini an Impalaeriezh santel roman german ha hini
Tchekoslovakia (ČSR, ČSSR ha ČSFR).

E-touez al lec’hioù dibar a sach evezh an douristed emañ pont Charlez, a liamm
ar Gêr Gozh ouzh Malá Strana. Eno e c’haller gwelout kastell, iliz-veur Sant Gi
hag ar Straed Aour (anv diaezezet war labour an alkimiezhourien), moger John
Lennon e-tal kannati Bro-C’hall, bered Vyšehrad, Plasenn Venceslas ha kenkiz
Müller. Distruj a zo bet er c’harter goude dour-beuz 2002.

Kêr Gozh Praha (Staré Město, pe Staré Město pražské) a zo lodenn goshañ
kreiz-kêr Praha. Diouzh tu dehou ar stêr Vltava emañ, hag he gorread a zo 129
hektar.

Betek 1784 e voe Kêr Gozh Praha renet gant un ti-kêr dizalc’h, evel er
c’harterioù all (Malá Strana, Hradčany hag ar Gêr Nevez). Er bloavezh-se e voe
kenteuzet an holl gumunioù-se a-benn sevel ur gêr nemetken, hag e teujont da
vezañ pastelloù-bro. Anvet eo ar c’harter-se ar Gêr Gozh a-benn e ziforc’hiñ
diouzh ar Gêr Nevez (Nové Město), bet aozet gant an impalaer Charlez IV er
XIVvet kantved. Dispartiet eo an div gêr gant ar straedoù da heul : Národní
(broadel), Na Příkopě (War ar Foz) ha Revoluční (straed an dispac’h). Etre ar
Gêr Gozh ha Malá Strana e red ar stêr Vltava. Er Gêr Gozh emañ ivez Josefov, bet
ur ghetto, hag a voe meret e-pad pell gant ar yuzevien o-unan.

Josefov, ar ghetto kozh a lak da gaout soñj eus ar gêr yuzev bet emren e-pad
pell, hag e barr he brud er XVIIvet kantved. D’ar mare-se e oa war-dro 15 000
annezad ennañ, da lavaret eo 30 % eus poblañs kêrioù Praha ( Staré Město, Nové
Město, Malá Strana ha Hradčany a voe kenteuzet e 1784). Etre 1597 ha 1609 e voe
lakaet Maharal Praha, Juda Loew ben Bezalel e anv, da rabbin ar gumuniezh. Hiziv
an deiz eo gwelet c’hoazh evel unan eus doktorien wellañ lezenn Moiz. Douaret eo
bet e bered yuzev, ha kalz tud a zeu da birc’hirinañ eno. War zigarez
“kenlabourat” gant armeoù Friedrich II Prusia e voe skarzhet ar Yuzevien eus
Praha e 1745. Aotreet e voent da zistreiñ e 1748, pa voe echu Brezel Hêrezh
Aostria. Dorioù ar ghetto a voe distrujet e 1848. Enframmañ ar Yuzevien ar oa ar
pal, met o gwirioù a-fet emrenerezh a golljont war un dro. War-bouez un nebeud
savadurioù eo bet distrujet ar ghetto penn-da-benn e XIXvet kantved. D’ar
mare-se e voe divizet gant an ti-kêr yac’husaat karter Josefov : ledanaat ar
straedoù, degas gaz, staliañ kanoù-skarzh.

Praha en deus kevelerezhioù ofisiel kenkoulz hag anofisiel gant kêrioù bras all.
Kêr Braha he deus ivez he dileurierezh hec'h-unan ouzh Unvaniezh Europa e
Brusel. Graet eo vez Prague House anezhi.



https://br.wikipedia.org/wiki/Kuba

Kuba (Cuba e yezh ar vro, distaget /kouba/) zo ur republik dizalc'h er Mor
Karib, en Amerika. Enez Kuba a ya ouzh hec'h ober, hag un nebeud inizi nes, an
hini vrasañ eo Isla de la Juventud. En hanternoz dezhi emañ Stadoù-Unanet
Amerika ha Bahamas. Er c'hornôg emañ Mec'hiko, er c'hreisteiz an Inizi Cayman ha
Jamaika, er gevred emañ enez Hispaniola, div stad enni: Haiti hag ar Republik
Dominikan. La Habana eo ar gêr-benn. Ul lodennig vihan, Guantanamo, a zo
dalc'het gant ar Stadoù-Unanet o deus ur bon arme eno.

Dizoloet e voe an enez gant Kristof Kolomb, ha kemeret an enez en anv rouaned
Spagn. Distrujet e voe an Indianed war zigarez deskiñ dezho pediñ ha labourat.
Degaset e voe sklaved eus Afrika da zifraostañ ha da c'hounit sukr ha kafe.

E 1898 en em savas an enez a-enep yev mistri Madrid, ha brezel kriz a voe. Dont
a reas an Amerikaned, en anv ar Frankiz, da sikour reiñ lamm d'ar Spagnoled,
gant ar soñj da lakaat o c'hrabanoù war ar vro (kemend-all a raent ahont er
Filipinez).

E Kuba eo e kaver bihanañ evn ar bed : Kolibri Elena a vez graet anezhañ
(Mellisuga helenae). 5 pe 6 santimetr hed eo ha pouezañ a ra eus 1,6 da 1,9
gramm.



https://br.wikipedia.org/wiki/Galleg

Ar galleg zo ur yezh romanek gant ur substrat galianek hag ur superstrat
frankek. Cheñchet en deus diouzh e du, diwar youl tolpadoù tud ouiziek (evel tud
ar Pléiade) pe ensavadurioù (evel an Académie Française). E kerentiad ar yezhoù
gallek-ha-romanek emañ ar galleg. Pa veze kaozeet ur bochad yezhoù eus a bep
seurt familhoù er Vro-C'hall (hag a vez graet patois « trefoedaj » anezhe gant
dismegañs, pe c'hoazh langues régionales « yezhoù rannvro », hag a c'haller
dispartiañ etre div familh vras, yezhoù oïl en hanternoz, yezhoù ok er
c'hreisteiz, hag a zo ul lodenn ag ar familh okitanek-ha-katalanek pe
okitanek-ha-romanek), nend eo ar galleg, hag a oa yezh al Lez, nemet ur meskaj
lennegel a lod anezhe, re oïl dreist-holl, hini Enez Frañs da gentañ penn.

D’al liesañ e vez lavaret eo ar c'hentañ testenn skrivet e kenc'halleg (pe
romana lingua pe roman) Serments de Strasbourg (Toueadelloù Strasbourg) e 842.
Mod arall e voe en taol kentañ ma oa bet kaoz hag ur c'henc'halleg e 813,
da-geñver sinod Teurgn. En destenn lennegel kentañ er yezh-se a zo bet skrivet
tro-dro da 880. Hennezh eo Séquence de sainte Eulalie, met gallout a reer
lavarout eo bet skrivet an destenn-se e pikardeg kentoc'h evit e galleg e
gwirionez. Ret eo lavarout ne servij ket da galz a dra gober un diforc'h etre
"langaj" ha "parlant-bro" : n'e c'haller ket spazhiñ an traoù en ur feson krenn
ha fur. Er bloaz 1539 e laka lezenn Villers-Cotterêts ar galleg da yezh ar Gwir
hag ar velestradurezh.

Evit an istor e c'haller gwelout pemp stad en emdroadur ar yezh, ha cheñchet he
deus a-dammigoù hag ur stumm d'unan arall (er skouerioù da-heul hor bo dalc'het
skritur ar voullerion. Cheñchet eo bet un tammig a-gaoz bout aesoc'h da lenn).
Tuioù arall zo da zispartiñ mareoù disheñval emdroadur ar yezh, ha nend eo ar
re-se nemet fesonioù da lavarout e pe amzer ez eus bet skrivet un destenn
e-keñver stad ar yezh. Ar feson da renkañ stadoù ar yezh dindan n'eo ket
diazezet war ar yezhadur hepken, met war ar skritur ivez :

Hiziv eo ar galleg ar yezh ofisiel nemeti en e-leizh a vroioù, ha graet e vez
gantañ e meur a hini arall. Lod ag ar broadoù hag a implij ar yezh-se zo en
Aozadur Etrebroadel ar gallegeriezh (Organisation internationale de la
Francophonie). A-vepred emañ bet skrivet ar galleg get al lizherenneg latin.
A-c'houde ar XVIvet kanted e vez implijet arouezennoù bihan hag a vo reolennoù
dindane adal an XVIIIvet kantved.

Ar galleg eo yezh ofisiel emglev ar Metr, hag a laka unanennoù diazez er sistem
etrebroadel|enanennoù muzuliañ ar fizik. Hennezh zo unan a ugent yezh ofisiel
Unaniezh Europa.

Ouzhpenn evit kement-se ez eus paot-mat a c'hallegerion c'hoazh en Egipt, en
India (Pondichery), en Italia (Traoñienn Aosta), e Laos, e Maouritania, er
Rouantelezh-Unanet (Inizi Angl-ha-Normand), Stadoù-Unanet Amerika dreist-holl e
(Louisiana ha Bro-Saoz Nevez) hag e Viêt Nam.

E-keñver an istor emañ bet ar galleg yezh ar pennoù-bras hag ar genwerzhourien e
Bro-Saoz e-pad tro-dro 300 vloaz, adal gounit an Normanted betek 1362, m'en deus
ar saozneg kemeret lec'h ar galleg evit mat.

(1) Er Stadoù-Unanet n'eus ket a yezh ofisiel met ar galleg e zo anavezet a-renk
get ar saozneg du-se a-c'houde 1968, ma voe savet ar COFIDIL.



https://br.wikipedia.org/wiki/Afghanistan

Republik Islamek Afghanistan (Pachtoueg/Dareg : د افغانستان اسلامي جمهوریت, Da
Afġānistān Islāmī jomhoriyat ; perseg : Persian : جمهوری اسلامی افغانستاا
Jamhorīyē Eslāmī-ye Afġānistān) zo ur vro eus Azia ar C'hreiz gronnet gant
Turkmenistan, Ouzbekistan, Tadjikistan, Sina, Pakistan hag Iran. Abalamour da
vrezel 2001 emañ Afghanistan bremañ e-touez paourañ broioù ar bed.

Etre drouklamm an Dalibaned hag al Loya Jirga e 2003, e oa bet lakaet
Afghanistan da Stad Islamek Tremeniat Afghanistan gant broioù ar C'hornôg. Abaoe
m'eo bet aozet ar vonreizh nevez e reer ent ofisiel Republik Islamek Afghanistan
eus ar vro.

Deverañ a ra an anv Afghanistan eus an anv all a roer d'ar Batchouned : Afghan.
Int eo diazezerien Afghanistan a-vremañ. Dont a ra al lostger eus ar ger persek
stān (bro).

Un istor turmudus he deus bet Afghanistan a anver alies kroashent Kreiz Azia.
A-hed an amzerioù eo bet aloubet ar vro a reer Afghanistan anezhi hiziv an deiz
gant armeoù a-leizh, en o zouez re an Impalaeriezh Pers, Aleksandr Veur ha
Genghis Khan.

Penn kentañ stad-vroad Afghanistan, evel m'eo anavezet hiziv an deiz, a voe e
1746, dindan an Impalaeriezh Durrani, met lezet e voe ar c'hontroll anezhi d'ar
Rouantelezh Unanet betek ma voe tronet ar roue Amanullah e 1919.

Dont a rae ar renerien istorel eus meuriad an Abdali, a voe cheñchet e anv da
zDurrani pa voe tronet ar Shah Ahmad, betek ar remziad Saddozay eus ar c'hlann
Popalzay pe ar remziad Mohammadzay eus ar c'hlann Barakzay.

Etre 1933 ha 1973 emañ ar prantad stabilded diwezhañ en Afghanistan, dindan ren
ar roue Zahir Shah. Padal, e 1973, breur-kaer Zahir, Sardar Mohammed Daoud a ra
un taol-stad hep feulster d'ar 17 a viz Gouere 1973. Gant skoazell an arme
soviedel e tiskar e genderv Zahir. Hemañ a ro an dilez eus e garg e miz Eost hag
a ya da annezañ da Italia.

Gant taol-stad SDPA (Strollad Demokratel Poblel Afghanistan), d’ar 27 a viz
Ebrel 1978, eo bet diskaret gouarnamant Daoud hag ez eus drouklazhet ur niver
bras eus izili e familh. Dont a ra Muhammad Taraki (1917-1979), levier ar
c’hKhalq (ur rann feuls ha patchoun dreist-holl eus SDPA) anezhañ, da vezañ
prezidant Republik Demokratel Afghanistan nevez. Sokialour eo ar republik-se, ha
mont a ra a-du gant an Unaniezh soviedel.

Un darn eus an Afghaned a stag da herzel ouzh ar galloud kreiz, harpet a-yoc’h
gant [URSS]]. Itrikañ a reont un taol-stad nevez d’an 28 a viz Kerzu 1979. Sed
aze deroù brezel Afghanistan. Dont a ra Babrak Karmal da vezañ prezidant. Harpañ
a ra an Unaniezh soviedel ar renad nevez hag adalek miz Genver 1980 e klask
a-zevri adtapout kontroll an takadoù emsavet (Gevred ar vro dreist-holl).
Skoilhoù a-leizh a gav ar gouarnamant komunour afghan war e hent : ar maezioù a
chom stag ouzh an hengoun ha ne savont ket a-du gant ar gomunouriezh a soñjer eo
enep ar relijion ; renkad ar vicherourien afghan n’eo ket gwall niverus ha
tro-dro da Gaboul emañ evit an darn vrasañ anezhi. Ha dreist-holl, broioù ar
C’hornôg hag ar broioù muzulman (Arabia Saoudat, Iran, Pakistan) a skoazell an
harzerezh gant dafar hag arc’hant.

D’an 30 a viz Du 1986 e teu Mohammed Nadjibullah da vezañ prezidant Afghanistan
e-lec’h Karmal. A vloaz da vloaz e tigresk skoazell URSS da strolladoù ar
gouarnamant (abalamour d’ar Perestroïka) hag e stanka an emgannoù harpet gant
Pakistan hag he moudjahiddin (« stourmerien an Islam ») ha gant ar Stadoù-Unanet
a ro arc’hant hag armoù d’ar strolladoù islamek evit stourm ouzh ar galloud.

E miz C’hwevrer 1989 e tiviz URSS hec’h-unan kuitaat ar vro, hag e lez kontroll
ar vro da Nadjibullah. Diskaret eo ar renad d’an 29 a viz Ebrel 1992 goude m’eo
bet kemeret Kaboul ha m’en deus Mohammed Nadjibullah roet e zilez d’ar 16 a viz
Ebrel. Dav eo notennañ o deus harzet kalonek strolladoù ar gouarnamant, feal da
Vohammed Nadjibullah, ouzh armeoù armet gwelloc’h ha niverusoc’h egeto.

D’an 9 a viz Ebrel 1992 ez a Ahmad Shah Massoud, a vo e penn Kevre an norzh,
e-barzh Kaboul gant meur a vil a dud. E miz Mae e teu da vezañ ministr an
difenn. D’an 28 a viz Mezheven eo anvet Burhanuddin Rabbani, anezhañ ur paotr
moder eus ar strollad islamek Jamiat-e-Islami, da brezidant etretant, ha
dilennet eo da benn ar gouarnamant e miz Kerzu. Eus 1992 da 1995 eo kemeret ar
galloud gant ur gournamant a zeu eus an harzerezh afghan, hogen dizemglevioù a
vez ennañ. D’ar 7 a viz Mae, daoust d’un emglev peoc’h etre ar c’hostezennoù
kenoazus, e kendalc’h an emgannoù er su da Gaboul. Massoud a ro e zilez eus ar
gouarnamant ha hennezh en em adstumm en-dro da c’hGulbuddin Hekmatyar, un
anterinour eus kenel ar Batchouned zo ar muiañ-niver ganto er vro.

E 1994 e krog argad an Dalibaned hag aloubiñ a reont tamm-ha-tamm holl broviñsoù
ar vro. Eus 1994 da 1996, gant skoazell arme Pakistan, ez aloubont ar braz eus
ar vro (nemet ar c’horn-bro tadjik er Biz). Diazezañ a reont un diktatouriezh
anterinour. E 1996 e sav a-du an darn vrasañ eus ar c’hostezennoù afghan, nemet
an Dalibaned, evit stummañ ur gouarnamant kadoriet gant Hekmatyar. E-pad an hañv
1996, e tec’h Oussama Bin Ladin eus Arabia Saoudat, ha goude bezañ chomet daou
vloaz e Soudan, e tistro da Afghanistan. Skignañ a ra un disklêriadur djihad
enep an Amerikaned.

D’ar 27 a viz Gwengolo 1996 eo kemeret Kaboul gant an Dalibaned a ra o renkoù da
neuze. Ar Mollah Omar, penn teogus ar strollad ha « Gourc’hemenner ar Fideled »
anezhañ, a ren ar vro hep diazez ebet ent politikel na hervez ar vonreizh.
Drouklazhet eo Mohammed Nadjibullah evel ul loen gant an Dalibaned, hag e vreur
ivez, daoust dezho bezañ dindan gwarez ABU. Kontet en deus un test penaos e oa
tec’het kuit ar warded afghan a oa o c’harg gwareziñ savadurioù ABU pa oa Kaboul
war-nes cheñch mestr. Nadjibullah a c’houlennas sikour dileuridi ABU en
Islamabad, met tro wenn a reas. Merket e oa e blanedenn dija, rak an Dalibaned o
doa savet ur bagad-stourm pemp den e karg d’ober e stal dezhañ. Hervez Ahmed
Rashid, edo ar mollah Abdoul Razzaq e penn ar bagad a grogas peg e Nadjibullah
etre un eur ha div eur diouzh ar beure, un nebeud eurvezhioù a-raok donedigezh
an Dalibaned er gêrbenn.

En e levr Skeud an Dalibaned, e kont Ahmed Rashid frapadoù diwezhañ
Nadjibullah : « Mont a reas an Dalibaned tre e kambr Nadjibullah, skeiñ gantañ
ha gant e vreur ha teurel an daou zen semplet e penn a-dreñv ur gamionetez a
yeas da balez teñval ar prezidant. Eno e spazhjont Nadjibullah ha stlejañ e gorf
a-dreñv ur jeep, a-raok peurlazhañ anezhañ gant ur boled. Boureviet e voe e
vreur er memes mod ha taget e voe. An Dalibaned a grougas an daou gorf-marv ouzh
ur peul beton dirak ar palez, nepell diouzh savadurioù ABU. Da c’houloù-deiz e
teuas annezidi gurius da welet an daou gorf koeñvet ha muturniet, krouget gant
neud-orjal. Bez’ e oa sigaretennoù etre o bizied ha bilhedoù bank afghan leun o
godelloù – evit displegañ ar pezh a soñje an Dalibaned diwar-benn o buhez diroll
hag o goubrenerezh. Tec’het e oa daou geneil all Nadjibullah. Adtapet e oant bet
pa oant o klask tec’hout diouzh kêr, ha boureviet ha krouget e voent ivez », eme
Ahmed Rashid.

E 1997 e reas an Dalibaned – « studierien war an doueoniezh » – o renkoù er vro
(nemet en ur c’hornig-bro er Biz). Harpet e oan gant strolladoù armet estren a
oa tomm ouzh o relijion. Lakaat a rejont ar peoc’h da ren en-dro, well-wazh, dre
lakaat da dalvezout ul lezenn islamek strizh hag a strishae un niver bras a
frankizoù. Fellout a rae dezho kas o uhelvennad da benn, da lavaret eo « Stad
islamek purañ ar bed », diazezet war ar charia rik.

Brudet e voent er bed a-bezh dreist-holl pa zistrujont e 2001 delwennoù Bouddha
ragislamek e Bamiyan. An delwennoù-se (VIvet - IVre kantved a-raok J.-K.) a oa
enskrivet e glad bedel mab-den gant UNESCO. Ar Pakistan, o c’hevredad fealañ
koulskoude, a zianzavas o folitikerezh da neuze.

D’an 9 a viz Gwengolo 2001 eo drouklazhet Massoud en ur gwalldaol-emlazh. E
2001, war-lerc’h gwalldaolioù an 11 a viz Gwengolo, ar Stadoù-Unanet a zistagas
ur brezel nevez, ha gant skoazell Kevre an Norzh e rojont lamm da renad an
Dalibaned e-korf un nebeud mizioù. E kreiz 2002 e hañvale ar saviad bezañ
stabil, daoust d’an diouer a surentez en takadoù er-maez eus kontroll ar
gouarnamant nevez ha d’ar gwalldaolioù en takadoù dindan kontroll armeoù broioù
ar C’hornôg. Da skouer, d’ar 5 a viz Gwengolo 2002, tra ma oa ar prezidant Hamid
Karzai o veajiñ e korn-bro Kandahar, e voe skoet gant ur gwalldaol hag a voe
skoilhet justik gant e warded amerikan. Spinet e oa bet e zremm gant ur boled
neuze. D’an 11 a viz Eost 2003 e kemer AFNA penn an Nerzh etrebroadel skoazellañ
ar surentez (NESS/ISAF), ennañ 37 bro. Klask a ra astenn aotrouniezh ar galloud
kreiz hag aesaat adsavidigezh ar vro. D’ar 7 a viz Kerzu 2004 e oa un nerzh
etrebroadel tost 10 000 den en Afghanistan, ouzhpenn an 20 000 a soudarded
amerikan war al lec’h bepred. Gant ar c’hengevredad-se, divizet gant Aozadur ar
Broadoù Unanet, ez eus bet gallet staliañ frammoù rakdemokratel.

D’ar 26 a viz Mae 2004 ez eus lazhet pemp ezel eus un AEG (aozadur e-maez
gouarnamant) en ur stign e Gwalarn Afghanistan. D’ar 16 a viz Gouere 2004 e
kouezh ur roked tost d’ur skolaj a oa da vezañ gweladennet gant ar prezidant
Hamid Karzai un nebeud munutoù war-lerc’h. An Dalibaned a samm atebegezh ar
gwalldaol. D’an 29 a viz Eost 2004, e Kaboul, ez eus lazhet 12 den da nebeutañ
hag ez eus gloazet un tregont bennak gant ur gwalldaol war-bouez ur c’harr-trap.
An Dalibaned a glaske tizhout an embregerezh surentez amerikan Dyncorps, a bled
gant gwarez ar prezidant afghan Hamid Karzaï.

E 2004, daou vloaz goude an emellerezh etrebroadel, e oa deuet Afghanistan da
vezañ en-dro kentañ produer roz-moc’h (papaver somniferum) ar bed. Diwar o laezh
e farder opium ha heroin.

Evit bremañ eo renet Afghanistan gant ar prezidant Hamid Karzai a voe lakaet
gant melestradur Bush e penn ur gouarnamant etretant goude diskar an Dalibaned.
Aet eo ar maout gantañ n’eus ket pell en un dilennadeg vroadel. E-barzh e
gabined bremañ, ez eus izili eus Kevre an Norzh, hag ur meskad tud a zeu eus
strolladoù rannvroel all a oa bet furmet diwar ar gouarnamant da c’hortoz gant
al Loya Jirga. Distroet eo ar roue kozh Mohammad Zahir Shah d’ar vro, met ne voe
ket roet galloud ar roue en-dro dezhañ ha tremen a ra gant un nebeud galloudoù
lidek.

Gant emglevioù Bonn e voe diazezet Bodad Afghan ar Vonreizh evit goulenn kuzul
digant ar bobl ha sevel ur vonreizh. A-benn ar 1añ a viz Gwengolo 2003 e oa da
vezañ savet, hogen goulennet en deus ar bodad e vefe astennet an termen evit
goulenn kuzul digant muioc’h a dud. Dalc’het e voe al Loya Jirga e miz Kerzu pa
voe asantet d’ur vonreizh nevez hag a groue ur renad prezidantel gant div gambr
lezennadurel.

Chom a ra soudarded hag ajañsoù titourerezh er vro, gant ar Stadoù-Unanet ha
meur a vro all. Darn anezho a bled gant dalc’h ar peoc’h, re all a laka an hu
war an Dalibaned hag Al-Qaida. Abaoe miz Kerzu 2001 ez eus e Kaboul un nerzh
evit derc’hel ar peoc’h gant Aozadur ar Broadoù Unanet, e anv Nerzh etrebroadel
skoazellañ ar surentez (NESS). Gant AFNA eo bet kemeret penn an nerzh-se d’an 11
a viz Eost 2003. Chom a ra un tamm mat eus ar vro dindan kontroll ar
pennoù-brezel.

Emañ an Eurokorf dindan atebegezh AFNA a ren an Nerzh etrebroadel skoazellañ ar
surentez (NESS) e Kaboul abaoe an 9 a viz Eost 2004. Ar c’holloù e-touez ar
bagadoù-se a c’hoarvez peurliesañ war-lerc’h fazioù anavezout, gwalldaolioù gant
kirri-trap, pe gwallzarvoudoù war an hent, gwashaet abalamour d’an diouer a
c’hourizoù-surentez.

Dalc’het e voe dilennadegoù broadel d’an 9 a viz Here 2004. Ouzhpenn 10 milion a
Afghaned a voe lakaet war roll an dilennerien. Boikotet e voe an dilennadegoù
gant ouzhpenn 17 emstriver a enebe ouzh Hamid Karzai, rak soñjal a rae dezho e
oa flod. Ur bodad dizalc’h a ziskouezas e oa bet flod, met prouiñ a reas n’en
doa bet ar flod-se efed ebet war an disoc’h. Aet e oa ar maout gant Hamid Karzai
gant 55,4% eus ar mouezhioù. Lakaet e voe da brezidant d’ar 7 a viz Kerzu. Se a
voe kentañ dilennadegoù broadel er vro abaoe 1969 ma oa bet dalc’het
dilennadegoù ar parlamant evit ar wech diwezhañ.

Ur vro veneziek eo Afghanistan, gant plaenennoù en Norzh hag er Mervent. Nowshak
eo poent uhelañ ar vro, 7485 m a-us live ar mor.

Kêrioù pennañ Afghanistan eo Kaboul, ar gêrbenn, Herat, Jalalabad, Mazar-e
Sharif ha Kandahar.

Abaoe m’eo en em dennet an arme soviedel ez eo deuet produerezh an opium da
vezañ ur vammenn arc’hant pouezus evit an Afghaned. Dre se ez istim ar
c’hazetenner ha sokiologour Alain Labrousse ez eus diazezet un drederenn eus
armerzh ar vro war trafikerezh an opiom hag ar produioù deveret dioutañ.

E-pad ren an Dalibaned zoken e veze kendalc’het ar produerezh, gant un tamm
lez-ober mui pe vui a-berzh aotrouniezhoù an Dalibaned. Disklêriet en deus ar
Mollah Omar zoken da gazetennerien alaman : "War hir dermen, emaomp e soñj da
walc’hiñ Afghanistan eus an dramm. Met ne c’haller ket goulenn digant ar re zo o
buhez penn-da-benn e dalc’h an eost tremen da drevadoù all eus an eil devezh
d’egile. " Ouzhpennet en deus memes tra : "M’o deus c’hoant tud n’int ket
muzulmaned da brenañ dramm ha d’en em bistriañ, n’eo ket dimp-ni da wareziñ
anezho. " E-pad hañvezh ar bloavezh 2000, an Dalibaned o doa divizet koulskoude
paouez gant ar produerezh opiom, ha lakaet o doa anezhañ da zigreskiñ eus
ouzhpenn 95%. An nebeud opiom a oa bet produet c’hoazh en Afghanistan a voe
dreist-holl war dachennoù kontrollet gant Kevre an Norzh, en o zouez proviñs
Badakhchan a broduas e-unan 83% eus roz-moc’h Afghanistan etre an hañv 2000 ha
fin 2001.

Abaoe dibenn Brezel Afghanistan e 2001 hag ar gouarnamant nevez zo bet lakaet e
plas, gounidegezh ar roz-moc’h, a oa anezhi dija da vare an Dalibaned, he deus
tizhet liveoù uhel-kenañ a istimer a-benn 2006 da 6100 tonenn, kalz en tu-hont
d’ar goulenn a vez er bed. Posupl e vefe gounit legumaj ha bleunioù dre zourañ,
met seurt trevadoù zo aes da darvañ.

Rannet eo pobl Afghanistan en un niver bras a genelioù. O vezañ ma n’eo ket bet
niveret poblañs ar vro nevez zo, n’eus ket tu da gaout sifroù resis diwar-benn
ment hag aozadur ar c’henelioù. Dre-se ar sifroù da-heul n’int nemet un tostaat
d’ar wirionez. Gant an dud a gomz pashto (ar Vashtouned) e vez stummet ar
strollad brasañ, ouzhpenn 50% eus ar boblañs war a soñjer. An eil strollad
brasañ a gomz farsi (perseg). Ennañ emañ an Dadjiked (23%), an Hazaraed (14%)
hag an Ouzbeked (12%). Bez’ ez eus ivez meuriadoù evel an Aimaked, an Durkmened,
ar Valoutched hag ar Bashayied. Boutin eo an divyezhegezh en Afghanistan. Un
niver bihan a genelioù, ar Sikhed hag an Hindoued dreist-holl, a gomz panjâbî.

Adpiaouañ a ra pobl Afghanistan ar varc’hegerien, ha deuet-mat eo ar sport anvet
Buzkashi d’ar bobl. A orin eus Afghanistan eo ar chase afghan ma lakaer chas da
redek.

A-raok kresk galloud an Dalibaned e oa Kêr Gaboul ur greizenn evit kalz
sonerien, anezho mistri war zaou zoare ar sonerezh afghan, an hini hengounel hag
an hini modern, dreist-holl e-pad liderezh Nauroz. E-kreiz an XXvet kantved e oa
par Kaboul da Vienna an XVIIIvet ha XIXvet kantved.

En nevezamzer 2003 ez istimed e oa bet mazaouet 30% eus 7 000 skol Afghanistan
e-pad an ugent vloaz bennak m’o doa padet an alouberezh soviedel hag ar brezel
diabarzh. An hanter eus ar skolioù hepken o deus lavaret e oa dour mat da evañ
ganto, hag un tammig nebeutoc’h eget 40% a soñje dezho e oa mat o stad e-keñver
ar yec’hedoniezh. E-pad ren an Dalibaned ne roed ket nemeur a bouez da
zeskadurezh ar baotred, ha berzet e veze d’ar merc’hed penn-da-benn.

Diskouez a ra ur studiadenn eus 2002 gant ar strollad skoazell Save the Children
e ra ar vugale afghan diouzh an traoù a-fet paourentez ha feulster o endro :
kalonek int. Ar studiadenn a ro kred da ensavadurioù kreñv ar familh hag ar
gumuniezh.

Kêrbenn : Kaboul Poblañs : 31 000 000 a annezidi (e 2006). 0-14 vloaz: 44,6%;
15-64 bloaz: 53%; + 65 bloaz: 2,4% Gorread : 652 500 km² Stankted : 47
annez./km² Harzoù war zouar : 5 529 km (Pakistan 2 430 km ; Tadjikistan 1 206
km ; Iran 936 km ; Turkmenistan 744 km ; Ouzbekistan 137 km ; Sina 76 km)
Arvor : 0 km Uhelder : eus +258 m da +7 485 m Hoali ar baotred : 43 bloaz (e
2006) Hoali ar merc’hed : 44 bloaz (e 2006) Feur kreskiñ ar boblañs : +2,67% (e
2006) Feur genel : 46,6 ‰ (e 2005) Feur mervel : 20,34 ‰ (e 2005) Feur mervel ar
vugale : 160 ‰ (e 2005) Feur gouennañ : 6,7 bugel/maouez (e 2005) Feur divroañ :
11,11 ‰ (e 2001) Dizalc’hiezh : 19 a viz Eost 1919 (trevadenn vreizhveuriek
kozh) Linennoù pellgomz : 50 000 (e 2004) Pellgomzerioù hezoug : 600 000 (e
2004) Skingomzerioù : 167 000 (e 1999) Skinwelerioù : 100 000 (e 1999)
Implijerien Internet : 25 000 (e 2005) Niver a bourvezerien monedoù : 76 (e
2005) Hentoù : 34 800 km (hentoù teret : 8 200 km) (e 2003) Hentoù-houarn : 24,6
km Dourredennoù bageüs : 1 200 km (e 2001) Aerborzhioù : 46 (10 gant roudennoù
ter) (e 2005)



https://br.wikipedia.org/wiki/Wikeriadur

Wikeriadur, pe wiki-geriadur, a reer eus ur raktres-stroll a venn sevel ur
geriadur liesyezh frank a wirioù gant termenadurioù, etimologiezhioù ha
distagadurioù e kement yezh ha ma vo tu. Tu geriadurel an holloueziadur
Wikipedia eo ar wikeriadur.

Da gompren ar c'hemm zo etre ar geriadurioù hag an holloueziadurioù e c'haller
lavaret e tispleg ar geriadurioù ar gerioù tra ma tispleg an holloueziadurioù an
traoù.

Ar wikeriadur eo anv rann ar raktres ma kaver ennañ termenadurioù e brezhoneg
eus gerioù a zeu eus kalz yezhoù all met ivez, evel-just, eus ar brezhoneg
e-unan. Er Wiktionary e vo kavet an termenadurioù e saozneg hag er Wikizionario
an termenadurioù en italianeg. Ar mennozh zo a-dreñv eo e c'hallfemp kavout un
deiz bennak termenadurioù e wolofeg eus gerioù en inuktitut.

Gwarezet eo danvez ar wikeriadur gant ar GNU Free Documentation License, a pezh
a dalvez n'eo ket perc'hennet an danvez anezhañ hag e chomo evel-se da viken.

Daniel Alston, anvet ivez Fonzy, eo unan eus diazezerien bennañ ha luskerien
kentañ ar raktres. Digoret eo bet ar raktres kentañ e saozneg war
http://wiktionary.wikipedia.org d'ar Yaou 12 Kerzu 2002 da 6 h 40 UTC, ha
goude-se eo bet adkaset war http://www.wiktionary.org d'ar 26 Kerzu 2002.

Etre Gwengolo ha dibenn 2005 e voe skrivet ar frazennoù brezhonek kentañ war ar
bajenn degemer gant implijerien dizanv deuet eus ar wikipedia brezhonek ha d'an
8 a viz C'hwevrer 2006 e voe krouet ar patromoù kentañ gant MP, ar wikipedour
kentañ en deus krouet ur gont war ar wikeriadur. En hevelep deiz e voe krouet ar
pennad kentañ gant MP diwar-benn ar ger afal, aval e kembraeg. Kousket e chomas
ar raktres goude-se koulz lavaret pa oa ar wikipedourien o krouiñ a-zevri ar
wikipedia brezhonek. A-benn ar fin e voe lañset ar Wikeriadur da vat e miz Du
2006 gant Erwan a savas ar bajenn degemer hag un implijer dizanv all. Goude
dilezet an dachenn eo Yun a ziazezas an darn vrasañ eus ar patromoù yezhadurel
hag ar pajennoù skoazell a oa da dalvezout da sichenn evit ar raktres da loc'hañ
da vat e 2007 met en em dennet eo e 2008. Derc'hel a ra un nebeud tud da vagañ
ar geriadur avat.



https://br.wikipedia.org/wiki/Siria

Siria (Arabeg : سوريا), Republik Arab Siriat (Arabeg: الجمهورية العربية السورية)
hec'h anv ofisiel, a zo ur vro er Reter-Nesañ. Harzoù he deus gant Liban war-du
ar c'hornôg, Israel war-du ar mervent, Jordania war-du ar su, Irak war-du ar
reter ha Turkia war-du an norzh. Israel a zalc'h uheldirioù ar Golan e mervent
ar vro hag ur rendael he doa Siria gant Turkia a-zivout proviñs Hatay betek
n'eus ket pell 'zo.

Betek an XIXvet kantved e oa anvet Siria Bilad al-Cham (arabeg بلاد الشام).
Bodañ a reas e-pad ur pennad Siria a vremañ, Liban a vremañ, Israel ha
Palestina, hag un darn eus Jordania a vremañ, met pas proviñs Jazira. E-doug an
Henamzer, ar broioù-se a oa Fenikia, Palestina, Asiria hag ul lodenn eus kornôg
Mezopotamia.

Eus ar gresianeg evit bro-Aram war ribl reter ar Mor Kreizdouar etre Egipt war
du ar Su, Arabia war du ar reter ha Cilicia war du an norzh. Enderc'hel a rae un
darn eus Mezopotamia ha rouantelezhioù Commajen, Sophenn, hag Adiabenn, a voe,
hervez Plinius an Henañ, anvet Asiria gwechall. E maread Plinus, avat e oa bet
rannet an douar etre meur a broviñs roman : Judea (diwezhatoc'h Palestina) er
pezh a zo hiziv Israel, Palestina ha Jordania, Phoenicia er pezh a zo hiziv
Liban, Coele-Syria ha Mezopotamia.

Enklaskoù arkeologiek o deus diskouezet eo Siria kavell ar sevenadurioù koshañ.
War-dro keoded Ebla, dizoloet e 1973, en em astenne un impalaeriezh semitek vras
a dizhe he harzoù Turkia en norzh hag ar Mor Ruz er reter etre 2500 kent J-K ha
2400 kent J-K.

Dalc'het e voe ar vro gant ar Ganaaniz, an Hebraiz, an Arameiz, an Asiriiz, ar
Vabiloniz, ar Bersed, an Armeniz, ar Romaned, Bizantion, an Arabed hag, evit
darn anezhi, ar groazidi. Gant an Impalaeriezh Otoman e voe peuraloubet e 1517.
Ur perzh bras he deus bet Siria en istor ar gristieniezh, rak war hent he
c'hêr-benn, Damask, eo e voe gounezet Sant Paol d'ar feiz kristen. E Siria, en
Antiok, e voe diazezet ar gumuniezh kristen gentañ er-maez eus Jeruzalem.

Damask a zo unan eus ar c'hêrioù koshañ er bed gant Varanasi ha Jericho.
Diazezet etre 8 000 ha 10 000 bloavezh 'zo hag atav eo bet annezet abaoe. Gant
ar vuzulmaned e voe aloubet e 636, goude emgann Yarmouk, ha da gêr-benn an
impalaeriezh Omayad. Kêr-benn ar bed islamat e chomas betek 750 pa gemeras
Baghdad he lec'h.

D'ur gêr-benn broviñsel eus impalaeriezh ar vamlouked ez eas e 1260 ha distrujet
e voe e 1400 gant Tamerlan a gasas un darn eus hec'h annezidi da Samarkand.
Adsavet e voe ha kenderc'hel a reas da vezañ ur gêr-benn betek 1517 pa voe
kemeret gant an Impalaeriezh otoman. Homañ a gontrollas anezhi betek 1917,
war-bouez etre 1832 ha 1840 pa voe dalc'het gant Egipt.

Kontrol an Impalaeriezh otoman a echuas pan antreas nerzhioù an Emsavadeg Arab e
Damask e 1918, e fin ar brezel-bed kentañ. Ur rouantelezh arab dizalc'h a voe
savet, Faisal he roue. Ne badas ket pell e ren, avat ha ret e voe dezhañ mont
kuit pa aloubas ar C'hallaoued Siria d'an 23 a viz Gouere 1920 da rediañ ar
mandad a oa bet roet dezho gant Kevredad ar Broadoù. Goude emgann Maysalun etre
al lu siriat renet gant Yusuf al-Azmeh ec'h antreas an arme c'hall e Damask d'ar
24 a viz Gouere 1920.

Goude faezhidigezh Frañs e 1940 ez eas ar vro dindan kontroll gouarnamant Vichy.
He mirout a ra betek an aloubidigezh saoz (skoazellet gant ar C'hallaoued
dizalc'h) e miz Even 1941. Oberiantiz ar vroadelourien siriat a redias Frañs da
dennañ kuit e soudarded e miz Ebrel 1946. Lezel a reas ar galloud etre daouarn
ur gouarnamant republikan strollet e-pad maread ar mandad.

Ur feur-skrid a varc'hatas Siria gant Frañs e Gwengolo 1936. Mohammad Al-Abid a
oa ar prezidant kentañ da vezañ dilennet gant ur vonreizh tost a-walc'h ouzh
hini Frañs. Homañ a nac'has kadarnaat ar feur-skrid ha mirout a reas soudarded e
Siria betek 1946. Shukri al-Quwatli a voe dilennet da brezidant pa voe roet he
frankiz (dindan gwarez Frañs) d'ar vro goude ma voe bet kaset kuit soudarded
Vichy. Kalz trubuilhoù a oa, avat, goude aet kuit al lu gall.

Ur roll bihan a zo bet c'hoariet gant Siria er brezel-se. Er c'hontrol eus ar
pezh a greder alies ne oa ket pal ar pennoù arab distruj Israel. Abdullah I eus
Jordania hag Abdul Aziz eus Arabia Saoudat na gasjont nemet nerzhioù arouezek ha
klask a raent da sioulat o fobl kentoc'h eget adkemer krog war Israel. Farouk
Egipt a voe an hini nemetañ a glaskas, en un doare sirius, adkemer Palestina.
Liban, Siria hag Iraq n'o doa ket tuioù da vrezeliñ.

E Mae 1948, just kent ma kasas Siria soudarded e Palestina n'he doa nemet 4 500
a dud barrek da stourm hervez ar servijoù kuzh saoz. Hervez Glubb Pasha ne oa
nemet 3 000 anezho hag hervez ar CIA ne c'helle ket Siria lakaat prest en
tu-hont da 2 500 a dud.

Faezhet e voe Siria e kêriadenn Samakh ha kibbutzim Degania A ha B war-du su al
lenn Tiberias, met gouest e voe da zerc'hel ur vandenn douar strizh e-kichen an
harzioù hag e biz Palestina, war-dro Dan, ha teir enezennad e su, kreiz ha norzh
Palestina. Skoazell an ALA a nac'has, avat, ar pezh a aotreas an Israeliz d'he
diarbenn ha d'he c'has en tu arall d’an harzoù.

Goude diskar Adib Shishakli e-pad un taol-stad e 1954, ec'h erruas ur
gouarnamant sokialour ha broadelour arab er galloud. Distabil e chomas ar vro,
avat, ha goude trec'h Egipt e-pad Enkadenn Suez e 1956 e kendeuzas Siria ganti
da vont d'ober ar Republik Arab Unanet.

Ne voe ket an unvaniezh ur berzh avat. Goude un taol-stad nevez d'ar 28 a viz
Gwengolo 1961 ec'h adgemeras ar vro he frankiz. An distabilder a gendalc'has
avat betek ma stalias un taol-stad nevez ur strollad ofiserien eus an tu-kleiz
er galloud : Kuzul Broadel ar Gourc'hemenn Dispac'hel. Gant ar Strollad Ba'ath e
oa renet ar gouarnamant nevez.

Ar Strollad Ba'ath a gemeras ar galloud en Iraq miz diwezhatoc'h ha kendivizioù
a voe etrezi, Siria hag Egipt da adkrouiñ ur riez arab unanet. Ur referendom a
zlee asantiñ d'an unvaniezh met ur raktres e chomas ha netra all. Eus an
atroperezhioù ez eas kuit Egipt hag e miz Du 1963 e voe kaset kuit ar Strollad
Ba'ath eus ar galloud en Iraq. E miz Mae 1964 ec'h aozas prezidant ur vonreizh
hag envel a reas ur parlamant. Kaset kuit e voe e 1966, avat, gant un taol-stad
aozet gant ur c'havailh eus ar Ba'ath.

Ar gouarnamant sokialour lakaet er galloud gant taol-stad 1966 a voe gwanaet
gant faezhidigezh 1967 a-enep Israel. E-pad ar Brezel a c'hwec'h devezh ec'h
aloubas homañ ziwezhañ ar Golan a zo dalc'het ganti c'hoazh hiziv.

C'hwitadenn an hanterourañs siriat e-pad enkadenn "Miz Gwengolo Du" a atizas ar
bec'hioù e-barzh ar gouarnamant siriat ha d'ar 13 a viz gwengolo 1970 e voe
kemeret ar galloud gant ministr an difenn, Hafez al-Assad.

Goude e daol-stad e savas Hafez al-Assad ur frammadur nevez evit ar vro. Ur
parlamant nevez a voe anvet gant 87 eus an 123 sez dalc'het gant izili ar
Ba'ath. Ar rest a voe rannet etre "renkadurioù poblek" hag un nebeud strolladoù
bihan. E miz Meurzh 1971 e talc'h ar Ba'ath e gendalc'h rannvroel ha dibab a ra
ur c'huzul gourc'hemenn ranvroel nevez. Ur referendom a gadarna ar ren nevez hag
ur vonreizh nevet a voe savet e 1973.

E 1973 ec'h argasas Siria Israel asambles gant Egipt da adkemer ar Golan. Goude
un nebeud berzhioù e voe faezhet al lu siriat gant ar arme israelat.
Atroperezhioù bleniet gant Henry Kissinger a aotreas ar vro da adtapout un darn
eus tachenn Siria ar pezh a livas ar gouarnamant evel un trec'h. Adalek 1973 eo
sioul a-walc'h an talbenn zoken ma n'o deus ket sinet an div vro ar peoc'h.

O koll brezel diabarzh Liban e oa ar gristenien varonek e 1976. D'o saveteiñ e
kasas Siria 40 000 soudard met d'empleget er brezel ez eas buan tre. E-pad
tregont bloavezh e viro Siria soudarded e Liban. E-pad ar pemzek bloavezh-se ma
pado ar brezel diabarzh e stourmas Siria evit kontrolliñ ar vro ha disfontañ
galloud Israel er c'hreisteiz. Goude diskar ar Jeneral Aoun e redias Siria ar
c'habaloù libanat da sinañ emglev Taif e 1989.

Siria a voe rediet da vont kuit eus Liban e 2005 goude muntr ar ministr kentañ
Rafiq Al-Hariri.

Div wech e voe klasket diskar ren aotrouniek Hafez Al-Assad. Etre 1976 e 1982
ec'h enebas ar Breudeur Muzulman outañ. Daelañ a rae likter ar strollad Ba'ath
ha galloud an Alawied a gavent disivouder. E 1982 en em emsavas ha derc'hel a
rejont Hama e-pad un nebeud devezhioù. Gant a lu e voent gwasket, avat.

E 1984 e klaskas Rifaat al-Assad, breur da Hafez Al-Assad, kemer ar galloud gant
skoazell an nerzhioù surentez a oa kontrollet gantañ tra ma oa e vreur en
ospital. C'hwitañ a reas war e daol ha mont en harlu a voe ret dezhañ.

E-kerzh Brezel kentañ ar Pleg-Mor e kemeras Siria perzh. Goude faezhidigezh
Saddam Hussein e kemmas, evit ur c'houlzad, Siria he folitikerezh e-keñver
Israel hag ar broioù arab arall. Kendaelioù a grogas gant Israel met c'hwitañ a
rejont.

D'ar 10 a viz Even 2000 e varvas Hafez Al-Assad goude 30 bloavezh er galloud. Un
nebeud eurvezhioù goude e varv e cheñchas ar parlamant ar vonreizh da aotren e
vab Bashar al-Assad da zont da brezidant nevez. Kadarnaet e voe e anvidigezh
gant ur referendom d'ar 10a viz Gouere 2000.

Monet a reas an traoù war-gil buan a-walc’h o vezañ ma c’houlenne an eneberezh
politikel re a araokadennoù ha m’en doa aon Bashar al-Assad, levezonet sur mat
gant "gward kozh" ar strollad Baath, evit stabilded e vro.

Da geñver (pe un tammig da heul) an nevez-amzer arab e savas e vouezh hag en em
savas ul lod ag ar boblañs a-enep d’ar renad baathour adalek miz Meurzh 2011 (er
c’hêrioù bras). Taget e voe savadurioù ofisiel ha re ar strollad. Bashar a
c’hourc’hemennas neuze ma voe moustret an emsavadeg (kalz a sunnaaded a gemer
perzh enni). Evit respont d’ar gostezenn enep ec’h aozas aduidi ar renad
manifestadegoù bras o tiskouez splann an dispartioù politikel, kenelel ha diwar
gredenn (meur a relijion zo e Siria) e-mesk ar Sirianed. E 2013 e seblant an
traoù bout stanket da vat gant ur brezel-diabarzh krisoc’h-krisañ hag ur pouez
brasoc’h eus an islamourion djihadour e-mesk an eneberezh milourel. Evit ul
lodenn vat ag ar boblañs e vir Bashar al-Assad gwirioù ar minorelezhioù
gourdrouzet herveze gant ar muianiver sunnaat.

E 14 gouarneriezh pe muhafazat(unander: muhafazah). Gant ur gouarner anvet gant
ar Prezidant goude ur c'hinnig eus Ministr an Diabarzh. Gant ur c'huzul dilennet
eo skoazellet-eñ.



https://br.wikipedia.org/wiki/Matematik

Matematik (diwar ar gresianeg μαθηματική), ur poz kozh a ouzhpenn 2500 bloaz eo,
evel aritmetik ha geometriezh. Ur skiant aet hiziv an deiz da vezañ hollvedel eo
ar jedoniezh c'hlan, jedoniezh vodern ha jedoniezh apliket.

Ar poz Matematik a dalv da lavarout studi ar modelioù a gementad, ar struktur,
ha cheñchamant ha spas, ha hennezh a zeu deus ar gresianeg μάθημα (mathêma) :
skiant, anavout, deskiñ. Evit-bremañ vez termenet ar c’hlask strukturioù
distrilhet en un doare aksionomik dre implijout ar boelloniezh formel da ziazez
a labour. Orin ar strukturioù klasket zo e-barzh skiantoù an natur, gant ar
fizik d’al liesañ. Evelato eo rik e-barzh ar matematikoù emañ ar pep brasañ eus
ar strukturioù, oc’h unvaniñ tachennoù-talvezañ difer pe o vezañ binviji evit
sikour a-fed ar jedadurioù.

E-keñver an istor e veze graet gant ar matematik evit ar c’hoñvers, muzuliañ ar
gorreadoù hag evit rakwelet darvoudoù astronomek.

Studi ar framm a grogemp ganti gant an niveroù, da gentañ-penn gant an niveroù
naturel hag an niveroù anterin. E-barzh an aljebr-diazez emañ ar reolennoù o ren
an oberiadurioù aritmetik. Studiet e vez perzhioù an niveroù gant teorienn an
niveroù.

Da betra servij, ar vevoniezh volekulel a glask displegañ mont en dro ar vuhez o
studiañ oberiadennoù ar molekulennoù an eil ouzh egile, ar gosmologiezh a glask
reiñ ur ster d’an egor, an neurologiezh a klask displegañ mont en-dro an empenn
hag orin ar spered. Ar matematikoù a labour gant objedoù dezho perzhioù
disheñvel, met an objedoù-se a zo termenet gant preder an den. Setu ez eo ar
matematik krouidigezhioù spered an den, disoc’h ur « c’hrouidigezh neuronel »
hervez an neurologour Jean-pierre Changeux. Ar matematikoù a vefe niveridigezh
perzhioù gwiriekaet gant an objedoù termenet. Kalzig a vatematikourien a soñj e
oa deus ar matematik a raok spered an den. Neuze aze, displeg un teorem nevez ne
vije ket un ijinadenn met un dizoloadenn. Gwelet vez ar matematik evel un danvez
eus ar spered na vez ket mesket gant ar wirionez. Padal ez eo ret implijout ar
matematikoù evit ar skiantoù all.

Hervez Platon, ar matematik zo un doare da vont da rouantelezh ar mennozhioù.
Aristoteles a soñj e c’hellomp kompren an egor a drugarez d'ar matematik, rak
renket int hervez lezennoù peurbadel ha peurvad. Hervez Marcia Ascher:“ Ar
matematik n’en deus ket a dermenadenn resis. Evit lod ez eo ar pezh zo bet
kelennet dezho er skolaj pe er skol-veur, evit lod all, ez eo tout ar pezh a ra
kumuniezh vicherel kornogat ar matematikourien.“

Ar jedoniezh a vez kavet hiziv an deiz en un toullad labourioù, hag e vez
implijet a-wechoù hep gouzout da zen. Evit keginañ e vez implijet, da skouer,
unanennoù evit anavout tolz an danvezioù a vez lakaet, pe evit sevel tiez e vez
implijet reolennoù mentoniezh evit ober kornioù skouer da skouer,... Implijet e
vez kalz ar matematik, hep soñjal a-wechoù zoken, er bed pemdeziek. Met
ouzhpenn-se e vez implijet ar matematik er skiantoù, e fizik, e bevoniezh, e
steredoniezh,... Hag ar matematikoù implijet ganto, pe dizoloet ganto zo eus ul
live kalz uheloc'h eget ar re implijet en un doare pemdeziek, met er memes
strollad a labour emaint memestra, daoust d'o disheñvelderioù a live hag a bal.
Ouzhpenn al labourioù hon eus ezhomm eus matematikoù evit ur bern mekanikoù. An
holl vekanikoù a ya en-dro gant tredan a implij matematikoù gant perzhioù ar
Fizik e-keñver ar fonnder, ar resistañs,..., hag ouzhpenn d'o implij en
doare-se, ez eus ezhomm matematikoù evit ar mekanikoù urzhiataer, rak eo graet
ar mekanik-se gant jedadennoù dre an diaz 2 dre vras. Ar matematikoù a zo hag a
zo bet a viskoaz ur benveg. Ur plas kreñv a zo gant ar benveg-se hiriv an deiz,
hag e vez adkavet roudoù eus e implij en un toullad a doareoù disheñvel. Ur bed
hep ar matematikoù : En ur bed hep ar matematik e vefe ur bern disheñvelderioù
gant ar bed a hiziv : ne vefe stumm ebet gant an tiez, pe kentoc'h ur bern
stummoù disheñvel ha ne vefe ket tu o envel, ur bern kudennoù e-keñver ar
c'henwerzh, pe kenwerzh ebet hag an holl dud a rofe d'ar re all hep soñjal da
gaout traoù en eskemm, rak ne vefe ket a ziforc'h a dalvoudegezh etre ur rastell
hag ur marc'h, pe ne vefe ket tu kontañ an dalvoudegezh-se, ne vefe ket heñvel
an darempredoù etre an dud abalamour d'an diforc'h en doare da gaout boued pe
traoù evit bevañ... Med ouzhpenn ar cheñchamantoù a seurt-se e vefe kalz
diorroetoc'h ar bed a hiriv e-keñver ar bed-se rak ne c'hellfe ket mont war-raok
an holl labourioù hag a implij ar matematik, skiantoù fizikel, bevoniezh,
urzhiataerezh …. An niver a dud a vev war an douar a vefe kalz bihanoc'h rak ne
vefe ket aet kalz war-raok ar mezegiezh, ha ne vefe ket bet eus an treuskemm
demografel, neuze ne vefe kement a gudennoù dour. Dre ma ne vefe ket tu sevel
kirri-tan, ne vefe kement a gudennoù e-keñver an natur hag ar gazoù efed
ti-gwer. Ne vefe ket kement a ouenn a loened o vont da get. Ne vefe ket mat tre
evit omp, mab-den, hogen e vefe bet kalz gwelloc'h evit an natur an douar : ar
bed hag e annezidi, neuze eo, en un doare dre fazi ar matematikoù ez eus kement
a kudennoù gant an natur er bed a hiriv.

Diorroadur teknikel an XXvet kantved n'eus aotreet digoradur ur skiant nevez :
ar stlenneg. Emañ a zo stag-tre diouzh ar matematikoù e meur a keñver : an
enklaskoù er stlenneg teorikel da gentañ o deus un natur peur-matematikel, hag
an holl brankoù all deveret eus ar stlenneg a implij ar matematikoù. An
teknologiezhoù nevez kemenn o deus kaset da implij brankoù kozh ar matematikoù
(kozh-tre a-wechoù, evel an aritmetik).



https://br.wikipedia.org/wiki/Kristeniezh

Ur relijion diazezet dreist-holl war un dudenn, eus ar Iañ kantved, ar C'hrist
(an eouliet) e ditl, eo ar gristeniezh. Disklêriañ a ra ar Gristenion ez eo bet
kaset an dudenn-se e-touez an dud gant kentañ person an Dreinded, Doue an Tad.
Doue deut da zen ez eo Jezuz-Krist eta evit ar Gristenion, pe, gant gerioù all,
"Mab Doue", eil ferson an Dreinded.

Hervez testeni istorek ar c'heodedour roman Flavius Jozef ha dreist-holl peder
danevell e vuhez anvet an avieloù, skridaozet e gregach kozh, e veve e Palestina
(Israel ha Palestina hiziv) un den, Jezuz a Nazared e anv (hebraeg: יְהוֹשֻׁעַ,
Yəhošúaʿ). En avieloù e lenner eo bet ganet e Betleem ha marvet dre
groazstagadur tost da Jeruzalem dre urzh ar Romaned a oe mistri war ar vro, war
goulenn ul lez-varn relijiel renet gant beleion uhelañ ar relijion yuzev ma oa
bet desavet Jezuz enno. Daneveller unan eus an Avieloù, Lukaz, a zanevellas ivez
e zasorc'hidigezh a varv da varv da vev tri devezh war-lerc'h e sebeliadur hag e
chomas e-touez e ziskibion e-pad daou_ugent devezh a-raok o c'huitaat (Yaou
Bask) hag o sikour da sevel e Iliz dre zegas dezho ar Spered Santel, trede an
Dreinded (Pantekost). Hemañ a brezegenne gant kalz a furnezh, a zisplege ar
Skriturioù hag a baree an dud klañv e lec'h ma tremene en ur lakaat da intent e
oa ar "Mesiaz", Salver Israel, ha mab da Zoue zoken. E vamm a oa anvet Mari ha
hi dimezet da Jozef, ur c'halvez, met chomet gwerc'h, a oa bet goulennet diganti
a-berzh Doue gant un ael, Gabriel, hag asantiñ a rafe da vezañ mamm d'ur bugel
kaset gant Doue. An deiz ma vez lidet e c'hanedigezh, d'ar 25 a viz Kerzu, e
Gouel Nedeleg a verk deroù bloazvezh kentañ an amzervezh kristen.

Diazezet eo ar relijion gristen war dudenn Jezuz-Krist. Ar pezh a zo boutin d'an
holl gristenien eo e kredont :

Ar gredenn-se a vez graet anezho "feiz kristen" gant ar gristenien. Er
Grennamzer e oa Europa penn-da-benn evel ur bloc'h unvan a-walc'h a fed
sevenadurezh, diwar ar fed relijiel-se anvet "ar Gristeniezh" pe ar C'hristenva,
diforc'h-mat diouzh ar broioù all lezanvet païan pe pagan e Reter pellañ Europa
(reter ar Balkanoù) hag e Su Spagn, takadoù bet gounezet ur poent 'zo bet diwar
goust ar Gristeniezh eta, gant an armeadoù muzulmat.



https://br.wikipedia.org/wiki/Jordania

Jordania, ent-ofisiel Rouantelezh hachemit Jordania, zo ur vro eus ar
Reter-Nesañ lec'hiet er reter da Sisjordania hag Israel, en norzh da Arabia
Saoudat, er c'hornôg da Irak hag er su da Siria. Ur rouantelezh vonreizhel eo,
hag un ezel eus ABU, eus ar C'hevre Arab hag eus Aozadur ar C'hevelerezh
Islamek.

Da heul ar Brezel-bed kentañ ha freuzidigezh an Impalaeriezh Otoman, Kevredigezh
ar Broadoù a leuras ar Rouantelezh-Unanet (R.-U.) da c'houarn an tamm brasañ eus
ar Reter-Nesañ. E 1921 e tivizas al leuriad krouiñ ur rannvro damemren, anvet
Emirelezh Treuzjordania, disrannet diouzh Palestina. E 1946 e c'hoarvezas
dizalc'hegezh Treuzjordania, a droas da Rouantelezh Hachemit Jordania, renet
gant ar roue Abdallah Iañ Jordania betek 1951 ha Talal Iañ eus 1951 betek e
zilez e 1952. Ar roue Hussein Iañ, a renas war-lerc'h e dad, a zeuas a-benn da
gas e vro war-raok en desped d'ar gevezerezh a voe etre SUA, URSS hag an R.-U.,
lod Stadoù arab, Israel hag un darn vras eus poblañs Palestina. E 1967 e rankas
Jordania lezel Glann Gornôgel ar stêr Jordan gant Israel a-c'houde ar Brezel
C'hwec'h Devezh. E 1988 e tilezas Hussein Iañ arc'hadur Jordania er Glann
Gornôgel, da vat ha da viken. Ur feur-emglev peoc'h a sinas gant Israel e 1994.
E vab Abdallah II, a voe roue e 1999 da heul marv e dad, a gendalc'has gant an
adaozoù politikel hag armerzhel, met a-c'houde an Nevezamzer Arab a c'hoarvezas
er Reter-Nesañ adalek ar bloavezh 2010 e kendalc'h Jordaniz da c'houlenn muioc'h
a frankizouriezh politikel, adaozadoù er gouarnamant ha gwellaennoù armerzhel.

Abaoe miz Genver 2014 emañ Jordania e Kuzul Surentez ABU, gant ur sez dibad,
evit ar predad 2014-2015.

E Jordania e voe ul lod eus ar c'hêriadennoù koshañ bet savet gant mab-den, ha
darn eus sevenadurioù meur ar bed o deus lezet eno testenioù a c'heller gwelet
hiziv an deiz c'hoazh. Peogwir e oa tiriadoù Palestina ha Jordania ur
c'hroashent er Reter-Nesañ e voent ul liamm etre Afrika, Azia hag Europa. Neuze,
abaoe ganedigezh ar sevenadur a anavomp e c'hoarias Jordania ur perzh pouezus en
eskemmoù etre an norzh hag ar su, ar reter hag ar c'hornôg, evel ma ra en deiz a
hiziv c'hoazh.

En abeg d'e lec'hiadur kreiz e voe meur a berc'henn da diriad Jordania e-pad an
Henamzer, pa voe lodennoù anezhañ en Iraq kozh dre impalaerezhioù Sumer, Akkad],
Babilon, Asiria ha Mezopotamia. O tont eus ar c'hornôg ez astennas Henegipt ar
Faraoned he c'halloud hag he sevenadur betek bro ar stêr Jordan, tra ma 'z
erruas an Nabateaned, ur boblad kenwerzhourien gantreat a-orin eus su Ledenez
Arabia, da staliañ kreiz o impalaeriezh e su Jordan a-vremañ. En diwezh e voe
lonket Jordania e sevenadurioù Henc'hres, an Impalaeriezh roman ha Persia. Abaoe
kreiz ar VIIvet kantved ez eo chomet Jordania e daouarn lies tierniezhoù arab
hag islamek.

En Henoadvezh ar maen e oa poblet Jordania dija, gant hemolc'herien-gutuilherien
a heulie tropelladoù loened en o c'hlask war andonioù ha peurlec'hioù. Glepoc'h
a-galz e oa an hin d'ar mare-se, ha kompezennoù digor e oa ar pezh a zo
dezerzhioù hiziv. E-kichen kêr Al-Azraq e biz ar vro ez eus bet kavet annezioù
eus Henoadvezh ar maen, ha binvioù evel bouc'hili, kontilli ha kraverezoù.

E Nevezoadvezh ar maen e voe staliet kêriadennoùigoù, a-drugarez da zonedigezh
ar gounezerezh (edoù, piz, fer) ha d'an doñvadur (givri). Kreskiñ betek degadoù
a viliadoù a reas ar boblañs neuze. Adalek ar bloavezhioù 6500–5500 kt JK e
kemmas hin dezerzh ar reter, pa zeuas tommoc'h ha sec'hoc'h. Ret e voe d'an dud
kuitaat an dachenn-se, ha betek hiziv e pad an diforc'h etre dezerzh ar reter ha
douaroù-gounit ar c'hornôg. E dibenn ar predad (war-dro 5500–4500 kt JK) e
krogas an dud da fardañ podoù pri. Hep mar e voe degaset an teknikoù-se gant
sevenadurioù biz ar Reter-Nesañ, e Mezopotamia.

Er C'halkoliteg (4500–3200 kt JK) e voe teuzet kouevr evit ar wech kentañ da
fardañ bouc'hili, pennoù saezhoù ha krogoù, ar pezh na lakaas harz ebet da arver
ar binvioù sileks. Tamm-ha-tamm e wanaas perzh an hemolc'h hag ar c'hutuilherezh
e buhez an dud, tra ma tiorroe al labour-douar gant donedigezh ar gwinizh, an
heiz, an datez, an olivez hag an doñvadur (deñved). Damheñvel ouzh buhez
Bedouined hon amzer e oa buhez an dud en dezerzh dija.

E deroù Oadvezh an arem (3200–1950 kt JK) e oa kêriadennoù strewet dre an
tiriad, koulz e traoñienn ar stêr Jordan ha war an uhelennoù. Un darn vat anezho
e oa gronnet gant mogerioù-difenn a-benn o gwareziñ diouzh ar pobladoù kantreat
a oa o vevañ er rannvro c'hoazh. Kanolioù-dour a voe kleuziet, ha stignadoù
gwareziñ diouzh ar c'hrenoù-douar hag al liñvadennoù a voe savet. Araokadennoù
meur a c'hoarvezhas e sevenadurioù kêrel Henegipt ha Mezopotamia d'ar mare-se,
ma voe ijinet ar skrivañ kent 3000 kt JK ; tremen mil bloavezh war-lerc'h ez
erruas e Jordania, Palestina ha Siria, met testeniekaet eo ar c'henwerzh etre
Jordania, Henegipt ha Mezopotamia. Kerioù kreñvaet a voe savet war an uhelioù
kent bezañ dilezet evit kêriadennoù digor war ar maez. Krenoù-douar a c'hallfe
bezañ an abeg da gement-se, hervez an henoniourien. Ur c'hemm en hin ar
Reter-Nesañ a c'hoarvezas ivez, gant gwrezverkoù uheloc'h ha sec'hor. E kreiz
Oadvezh an arem (1950–1550 kt JK) e fiñvas an dud a-dreuz ar Reter-Nesañ.
Diorroet e voe ar c'henwerzh, blizikaet ha skignet ar sevenadur hag ar
galvezoniezh. Gwellaet e voe ar binvioù hag an armoù a-drugarez d'an arem, a zo
kouevr mesket gant staen. Kumuniezhoù distag a oa e norzh hag e kreiz ar vro,
tra ma veve hendadoù ar Vedouined, ar Chasoued, er su. War-dro kreiz ar mare
(bloavezhioù 1700 kt JK) e voe ar vro dindan veli ur vrientinelezh vilour, an
Hiksosed, a zegasas kezeg, kirri-brezel hag un doare nevez da sevel
mogerioù-difenn. Gant ar faraon Thoutmose III e voe staliet Impalaeriezh Kanaan
(Jordania, Palestina ha Siria) goude ur seziz a badas seizh mizvezh e kêr
Megiddo e norzh Palestina (en Israel hiziv). E doare Egipt e voe meret ar vro
adal neuze, peoc'h a voe, astennet e voe ar c'henwerzh betek ar broioù
morkreizel. E dibenn Oadvezh an arem e voe distrujet kalz rouantelezhioù er
Reter-Nesañ ha tro-dro d'ar Mor Kreizdouar, hep mar gant moraerien deuet eus
broioù Mor Egea hag Anatolia. Trec'het e voent en diwezh gant ar faraoned
Merneptah ha Ramses III, met unan eus ar pobladoù-se; ar Filistined, a chomas
war aodoù su Palestina etre Gaza hag Achdod, ma tegasas labour an houarn.

En Oadvezh an houarn (1200–332 kt JK) e voe teir rouantelezh nevez e Jordania :
Ammon en norzh (Amman e oa o c'hêr-benn), Moab war glann reter ar Mor Marv, hag
Edom er su ; d'ar mare-se hag el lec'hioù-se e c'hoarvezas an darvoudoù a gaver
en Testamant Kozh. D'ar mare-se ivez e stalias an Arameaned o c'hêr-benn e
Damask, kement-se holl en abeg da bouez armerzhel an hent a gase eus Arabia hag
a zezouge aour, temzoù ha metaloù prizius. Ken pinvidik e oa ar
rouantelezhioù-se ma voent preizhet meur a wech gant o amezeien ; dizalc'h e
chomjont evelkent, petra bennak ma rankjont paeañ truaj da Asiria. Goude diskar
Asiria e 612 kt JK e savas Impalaeriezh Babilon, ha kement a drubuilhoù a voe
degaset gant Naboukadnesar II er Reter-Nesañ ma tivroas pobladoù a-bezh, en o
zouez tud Edom a gavas repu e su Jordania, ma wanaas ar c'hêrioù ha ma tistroas
ar galloud gant ar pobladoù kantreat. A-c'houde trec'h Impalaeriezh Persia war
Vabilon e tistroas urzh ha buz er rannvro. Gant Persia e voe gouarnet Jordania
betek ma voe diskaret Impalaeriezh Persia gant Aleksandr Veur e 332 kt JK.
Dindan veli Henc'hres en em gavas Jordania neuze.

Kêrioù nevez a voe krouet gant ar C'hresianed, evel Gadara (Oum Qais hiziv) a-us
Lenn Tiberias, hag adanvet e voe kêrioù all evel Amman, a oa Rabbath-Ammon kent
bezañ anvet Philadelphia, ha Garchou a droas da Antioch kent bezañ Gerasa
(Jerach hiziv). An henc'hesianeg a voe lakaet da yezh ofisiel, petra bennak ma
kendalc'has an dud voutin da gomz arameeg.

Da heul marv Aleksandr Veur e voe brezel e-pad trement ugent bloavezh etre e
jeneraled evit ren war ar Reter-Nesañ. Ptolemaios 1añ Sôter hag e dierniezh a
renas war Egipt, ha war Jordania eus 301 betek 198 kt JK ; ar Seleukided a renas
eno eus 198 betek 63 k.JK.

E 63 kt JK e voe aloubet Jordania, Palestina ha Siria gant ar jeneral roman
Gnaeus Pompeius Magnus. Dindan veli ar Romaned neuze e chomas Jordania pevar
c'hantved-pad. E norzh Jordania e voe kevredet ar c'hêrioù gresian Gerasa
(Jerach), Gadara (Oum Qais), Pella, Rafana, Capitolias (Beit Ras) ha
Philadelphia (Amman) gant Scythopolis (Beth-Chean, en Israel), Hippos (en
Israel), Canatha (Qanawat, e Siria) ha Damask da sevel an Dekapolis. Gant an
istorour roman Plinius an Henañ e voe savet al listenn-se ; alies ez ouzhpenner
Arbila (Irbid), ha kêrioù all betek un niver a driwec'h pe naontek. Dre ar
c'henwerzh hag ar sevenadur e veze liammet ar c'hêrioù-se. Gerasa e oa kêr
bouezusañ an dekapolis, pa ouer e teuas an impalaer Hadrian d'he gweladenniñ er
bloavezh 130.

E su ar vro e chomas dizalc'h ar rouantelezh nabatean betek ar bloavezh 106, pa
zeuas lu an impalaer roman Trajan d'he lakaat dindan beli Roma. Da heul ar
soudarded e teuas ar saverien hentoù, hag e 111 e voe echuet ar Via Nova
Traiana, "Hent Nevez Trajan", a gase eus porzh Aqaba e Jordania betek kêr Vosra
e Siria.

Tennderioù a savas etre Jordaniz, a gomze henc'hresianeg, hag an alouberien
roman, a lakaas al latin da yezh ofisiel hag a c'hourc'hemennas ma vije heuliet
relijion Roma. Daoust da gement-se e renas ar Pax Romana, ar Peoc'h Roman, e
Jordania a-hed ar marevezh roman.

Ken abred hag ar Iañ kantved e voe kristenien e Jordania, e Pella pergen, a voe
ur repu evit ar re a zec'he a-zirak heskin Roma. E 324 e voe savet Kergustentin,
kêr-benn Impalaeriezh roman ar Reter, gant Kustentin Iañ ; e 333 ez androas an
impalaer ouzh ar gristeniezh. Kalz kêraozañ a voe e Jordania a-hed ar marevezh
bizantion, kenderc'hal d'ober berzh a reas ar c'hêrioù pennañ, kreskiñ a reas ar
boblañs. Tamm-ha-tamm e voe degemeret ar gristeniezh a-hed ar IVe kantved, ha
krog e voed da sevel ilizoù ha chapelioù dre Jordania a-bezh — alies e voe
preizhet ha dismantret azeuldioù roman da sevel ilizoù. A-hed ren an impalaer
Justinian I e voe kristenaet Jordania, pa voe savet kalz pennilizoù dre ar vro.

Er c'hwec'hvet ha seizhvet kantvedoù ez eas Jordania war ziboblañ : un
darreuziad bosenn a c'hoarvezas e 542, a lazhas an darn vuiañ eus ar boblañs,
hag e 614 e voe aloubet ar vro gant ar Sasanided. Goude bezañ renet war Bersia
hag Iraq abaoe deroù an trede kantved kent JK e chomas ar Sasanided e Jordania,
Palestina ha Siria e-pad pemzek vloaz kent bezañ trec'het gant an impalaer
bizantion Heraklius e 629.

Tra ma oa Bizantiz oc'h ober war-dro ar Sasanided e kendalc'he Bedouined da
breizhañ an norzh a vare da vare, evel m'o devoa graet a-hed kantadoù a
vloavezhioù. Un nevezenti a voe ganto er VIIvet kantved koulskoude : unanet e
voent gant feiz an Islâm. Goude bezañ klevet galv Allah er bloavezh 622 e
klaskas ar profed Mouc'hammad (571-632) andreiñ tud e gêr c'henidik, Mekka ; pa
voe argaset ganto ez eas betek kêr Vedina gant e ziskibled – Hijra a reer eus ar
veaj-se, a zo bet lakaet da zeroù an deiziadur muzulmat. Eizh bloavezh
diwezhatoc'h e tistroas da Vekka, ma reas berzh ; adalek 630 neuze en em strewas
ar relijion nevez dre ar Reter-Nesañ hag Afrika an Norzh.

Dek bloavezh hepken a voe trawalc'h d'an Arabed evit diskar beli Impalaeriezh
roman ar Reter war Jordania, Palestina ha Siria : e 636 e kemerjont uhelennoù
Treuzjordania hag e kerzhjont war-du Damask. E 661 e voe lakaet Damask da
gêr-benn ar Galifiezh Oummayyah ; bleunius e voe Jordania a-hed marevezh an
Oummayyahed, a-drugarez d'e nester da Zamask ha d'ar birc'hirined a skoe war-du
lec'hioù nevet an islam en Arabia. A-feur m'en em strewe an islam e voe
erlerc'hiet an arabeg ouzh ar gresianeg ; a-hed an VIIIvet kantved e chomas
kreñv ar gristeniezh e Jordania.

Tud an dezerzh e oa an Oumayyahed ; dre ma kave dezho e oa didalvez ar
savadurioù kreñvaat a oa bet staliet gant ar Romaned evit gwareziñ an hentoù
kenwerzh en o lezjont da vont dirapar. En eskemm avat e lezjont savadurioù all a
zo testenioù eus o c'harantez evit an hemolc'h hag an dudi : tiez-karaouanoù,
tiez-kouronkañ, kemplezhioù-hemolc'hiñ ha kestell, an holl anezho e dezerzh
reter Jordania.

E 747 e voe ur c'hren-douar meur er vro, a zistrujas kalz savadurioù hag a
harpas, hep mar, an Abbasided da zont a-benn eus an Oumayyahed e 750. E Baghdad
e rejont o c'hêr-benn, lakaet e voe Jordania da doull kutez pell diouzh kreiz an
impalaeriezh. Dilezet e voe ar c'hastilli, ha goude bezañ gouzañvet diwar an
aloubadennoù e c'houzañvas Jordania muioc'h c'hoazh diwar an digenvez.

E 969 e voe Jordania dindan beli Fatimided Egipt, a stourmas e-pad daou gantved
evit e virout e-tal meur a gavailhad deuet eus Siria.

Adalek deroù an XIIvet kantved avat e tistroas Jordania e kreiz ar c'hoari,
a-drugarez d'ar c'hroaziadegoù. Eus Aleksios I Komnenos, impalaer Kergustentin,
e teuas luskad Brezelioù ar Groaz, pa c'houlennas skoazell e 1095] digant e
vreudeur er c'hornôg en abeg ma oa e gêr-benn gristen en arvar da vezañ taget
gant muzulmiz deuet eus Turkia. A-c'houde ar galv-se e tivizas ar pab Urban II
harpañ Kergustentin ha, war an dro, aloubiñ Jerusalem. E 1096 enta e krogas ar
Groaziadeg Kentañ ; trec'het e voe Jerusalem gant ar gristenien, a stalias ur
rouantelezh eno dindan ren ar gall Baudouin I (1065-1118), a voe roue eus 1098
betek 1100. Kentañ tra a reas Baudouin I e voe lakaat sevel un aridennad
kreñvlec'hioù a-hed an hent da Jerusalem. D'ar 4 a viz Gouhere 1187 avat e voe
trec'het ar groazidi en emgann Hattin gant ar C'hurd Salah ad-Din al-Ayyoubi, a
oa o paouez bodañ Siria hag Egipt dindan e veli ; da heul emgann Hattin e
tieubas Jerusalem, ha Jordania ha kaout an dizober eus yev an estrenien.

Gant Salah ad-Din e voe diazezet tierniezh an Ayyoubided, a renas war an darn
vrasañ eus ar Reter-Nesañ etre 1171 ha 1341, gant he c'hêr-benn e Kaero. E 1258
e voe aloubet ar Reter-Nesañ gant Mongoled ; daou vloaz war-lerc'h e voent
trec'het gant ar Vamlouked deuet eus Azia ar C'hreiz hag ar C'haokaz. Goude-se e
kemerjont Kaero hag e renjont war egipt, Jordania ha Siria. Berzh a reas
Jordania dindan ren an Ayyoubided hag ar Vamlouked, p'en em gave e kreiz an
tiriad. Kreñvaet e voe hentoù ar c'henwerzh, sukr a voe kenderc'het ha puraet e
traoñienn ar stêr Jordan. E 1401 avat e voe gwastet ar rannvro a-bezh abalamour
d'ur c'hleñved-red, d'un eil aloubadeg vongol ha d'ur gouarnamant gwan. E 1516 e
voe trec'het ar Vamlouked gant an Durked ; entoueziet en Impalaeriezh Otoman e
voe Jordania, ma chomas e-pad pevar c'hantved.

Sac'het e chomas Jordania a-hed ren an Otomaned, eus 1516 betek 1918, pa ne oa
spletus ar vro evit ar renerien nemet en abeg d'he lec'h war hent ar
birc'hirinded da Vekka. Ur steudad kreñvlec'hioù a voe savet a-benn diwall ar
birc'hirined diouzh ar pobladoù kantreat ha pourchas boued ha dour dezho. Gwan e
oa e oa ar melestradur otoman avat, ha direol e chomas ar Vedouined. Kêrioù ha
kêriadennoù a voe dilezet tamm-ha-tamm, war ziskar ez eas ar gounezerezh, hag ar
Vedouined a chomas mistri war an dezerzh, ma kendalc'hjont da vevañ en o doare
hengounel.

Digreskiñ a reas ar boblañs betek dibenn an XIXvet kantved}, pa c'hoarvezas lies
enbroadegoù : Sirianed ha Palestinianed a zeuas da Jordania da achapout ouzh an
tailhoù hag ouzh tabutoù, tra ma teuas muzulmiz kirkasian ha Tchetchened a
zec'he a-zirak heskin ar Rusianed.

Gwallekaet e voe danenframmoù Jordania gant an Otomaned, pa ne savent traoù
nemet gant ur sell relijiel : moskeennoù, skolioù, ospitalioù, kibellec'hioù,
puñsoù hag emzivatioù. Gant an Otomaned e voe savet al Linenn Hedjaz (خط حديد
الحجاز en arabeg, Hicaz Demiryolu e turkeg), un hent-houarn 1 320 km dezhañ a
voe digoret e 1908 etre Damask ha Mekka evit treuzkas ar birc'hirined – biskoazh
avat ne voe echuet an troc'had etre Medina ha Mekka. E 1920 e voe rannet an
Hent-houarn Hedjaz e div gompagnunezh, ar Chemin de Fer de Hedjaz Syrie reoliet
gant Bro-c'hall, hag an Hedjaz Jordan Railway reoliet gant ar
Rouantelezh-Unanet.

A-c'houde Dispac'h an Durked Yaouank e 1908 ha kent tarzhadenn ar Brezel-bed
kentañ e oa bet kemmet emzalc'h renerien an Impalaeriezh otoman : dilezet o
devoa o folitikerezh liesek hag hollislamour, ha troet e oant war-du ar
vroadelouriezh turk ha lik. Pa oant bet liesvroadek ha gouzañvus e krogjont da
wallziforc'hañ etre o sujidi Turk hag ar re all ; an Arabed pergen a voe
heskinet war an tachennoù politikel, sevenadurel ha yezhel. Strolladoù
broadelour a savas en Arabia, en Iraq hag e Siria, hag en em vodañ a rejont
dindan banniel hachemit an emired Abdallah ha Faisal, mibien da Hussein ben Ali,
anezhañ cherif hag emir Mekka, roue Hedjaz ha tad-you Hussein Iañ Jordania. Pa
zivizas an Impalaeriezh otoman mont tre er Brezel-bed kentañ diouzh tu an
Impalaeriezhioù Kreiz (Alamagn, Aostria-Hungaria ha Bulgaria) hag a-enep ar
Stadoù kevredet e torras statud ofisiel an arabeg, e verzas ma vije kelennet
arabeg er skolioù hag e vac'has broadelourien arab e Damask hag e Beirout.
Ouzhpenn, gourdrouzet e voe an Arabed gant al Linenn Hedjaz dre ma teuas aesoc'h
treuzkas soudarded turk betek kreiz ar bed arabek. Kompren a reas Hussein ben
Ali e oa aze un digarez da zisammañ an tiriadoù arab diouzh yev an Otomaned ;
p'en devoe fiziañs e pennadurezhioù ar rouantelezh-Unanet, o devoe embannet
harpañ unaniezh an tiriadoù-se, e roas lañs da Emsavadeg Veur an Arabed a-enep
an Otomaned, gant harp Bro-C'hall hag ar Rouantelezh-Unanet. Adpiaouet e voe
Damask gant an Arabed e 1918, hag e dibenn ar Brezel-bed e voe Arabia, Jordania
ha Siria ar su dindan o reolerezh.

Unvaniñ an Arabed ha sevel ur Stad emren en em astennje eus Alep e Siria betek
Aden e Yemen, doujañ da uhelvennadoù an islam, gwareziñ ha doujañ d'ar
bihanniveroù kelenel ha relijiel e oa palioù Hussein ben Ali pa loc'has an
emsavadeg. Siwazh, pa voe bet sinet an arsav-brezel e Compiègne d'an
11 a viz Du 1918 e vankas ar Gevredidi d'o ger, pa voe gwell dezho treiñ
dismantroù an Impalaeriezh Otoman d'ur vozaikennad leuriadurioù ha broioù
gwarezet. Petra bennak ma nac'has ar galloudoù trevadennour unvaniñ ar broioù
arab en ur Stad hepken e teuas ar familh Hachemit a-benn da staliañ ar galloud
arab war Arabia, Iraq ha Treuzjordania.

Etre ar 14 a viz Gouhere 1915 hag an 30 a viz Genver 1916 e oa bet eskemmet
lizheroù etre Hussein ben Ali ha Sir Henry McMahon, a oa uhelgomiser ar
Rouantelezh-Unanet en Egipt, a-benn termeniñ bevennoù ar Stad arab da zont. A-du
e save an R.-U. gant raktres Hussein ben Ali, gant ma vije degaset kemmadennoù e
diabarzh an tiriad a oa bet kinniget gant ar cherif – kement-se evit gwareziñ
deurioù Bro-C'hall e rannvroioù e Siria. Respont a reas Hussein ben Ali ne oa
ket e-sell da wallgas an emglev etre Bro-C'hall hag an R.-U., hogen a-c'houde ar
Brezel-bed e rankje Bro-C'hall daskor Liban, rak ne vije anv ebet a lezel Stad
pe Stad piaouañ tachenn pe dachenn e diabarzh bevennoù ar Stad arab. Un emglev a
voe tizhet, hogen goulenn groñs a reas ar rouantelezh ma vije lezet teir zachenn
e-maez eus ar Stad arab da zont : div rann velestradurel e Turkia (Iskenderun ha
Mersin), div rann velestradurel otoman e Siria (Basra ha Baghdad), ha "rannoù
eus Siria er c'hornôg da gêrioù Damask, Homs, Hama hag Alep". Tabut a savas
diwar an trede zachenn-se, pa lavaras ar Rouantelezh-Unanet diwezhatoc'h e
rankje Palestina bezañ lezet a-gostez ivez, peogwir emañ war an trede tachenn.
A-du ganto e savas ar sionourien, a lakae Palestina da diriad yuzev ; Liban
avat, n'eo ket Palestina, a oa en trede tachenn diouzh savboent an Arabed.
E-kerzh ar c'henskriverezh-se, ha daoust dezho kenderc'hel da harpañ mennozh ar
cherif, e voe sinet un emglev kuzh d'ar 16 a viz Mae 1916 etre ar
Rouantelezh-Unanet, Bro-C'hall ha Rusia. Hervez an emglev-se e vije rannet un
darn vras eus ar Reter-Nesañ e takadoù levezonet gant deurioù Stadoù trevadenner
ar C'hornôg : Bro-C'hall e Siria-Veur hag e norzh Iraq, an R.-U. en ur vandenn
en em astenne eus ar Mor Kreizdouar betek Pleg-mor Persia evit gwareziñ he
c'henwerzh gant India ; etrebroadel e vije melestradur Palestina. Dislavaret e
oa ar promesa a oa bet graet da Hussein ben Ali neuze. Ouzhpenn-se, d'an
2 a viz Du 1917 e skrivas maodiern ar Rouantelezh-Unanet evit an Aferioù Estren,
Arthur James Balfour, ul lizher berr en anv e c'houarnamant da Lord Rothschild
ma tisklêrias harpañ krouidigezh ur Stad yuzev e Palestina. Heuliadoù al
lizher-se a levezonas ar politikerezh er Reter-Nesañ a-hed an XXvet kantved, ha
pelloc'h c'hoazh.

Petra bennak ma voe degaset kemmoù bras en emglev Sykes-Picot e stalias ur framm
evit ar reizhiad leuriadurioù a voe lakaet e pleustr goude diwezh ar Brezel-bed
kentañ. E dibenn 1918 e krouas an emir hachemit Faisal ben Hussein ur
gouarnamant dizalc'h e Damask ; bloaz diwezhatoc'h, da-geñver Kuzuliadeg Pariz
evit ar Peoc'h e 1919, e c'houlennas an dizalc'h evit ar bed arab ; nac'het e
voe gant ar Stadoù trevadenner. D'an 8 a viz Meurzh 1920 e voe dilennet Faisal
roue Rouantelezh Arab Siria gant Kendalc'h Meur Siria ; Bro-c'hall hag an R.-U.
a nac'has anavout ar c'hentañ Stad arab arnevez. E-keit-se e oa bet kinniget
kurunenn Iraq d'an emir Abdallah ben Hussein, breur Faisal, gant pennadurezhioù
ar vro ; nac'hañ a reas ar Rouantelezh-Unanet plegañ da youl pobl Iraq. Nebeut
goude, Kevredigezh ar Broadoù a roas leuriadur d'an R.-U. en Iraq, Palestina ha
Treuzjordania ; Bro-c'hall a voe leuriet e Liban ha Siria, ha dre nerzh e
kemeras Damask d'an 24 a viz Gouhere 1920 digant Faisal ben Hussein.

E miz Du 1920 e klaskas Abdallah ben Hussein, e penn ul lu eus an Hedjaz,
adlakaat e vreur Faisal war gador rouantelezh Arab Siria. Abalamour ma oa
staliet-mat ar C'hallaoued eno e rankas an emir distreiñ war e giz hag aozañ ur
gouarnamant en Amman. Rannet e tri distrig e oa bet Treuzjordania gant an
R.-U. ; ken start e oa youl an emir Abdallah ben Hussein da unaniñ an tiriadoù
arab ma plegas an R.-U. ha ma voe lakaet an emir da ren war Dreuzjordan. D'an
11 a viz Ebrel 1921 e voe staliet kentañ gouarnamant-kreiz Jordania neuze. D'an
15 a viz Mae 1925 e voe sinet ur feur-emglev ma voe anavet Emirelezh
Treuzjordania evel Stad gant ar Rouantelez-Unanet. Fuloret e vet ar Sionourien,
rak disrannet e oa Treuzjordania diouzh Palestina, ar pezh a vihanae gorread ur
Stad yuzev da zont. E miz Mae 1925 e voe astennet an emirelezh betek ar Mor Ruz.

Kreñvaet e voe Treuzjordania etre an daou Vrezel-bed : krouidigezh al Legion
Arab, da lavaret eo Lu Jordania, a oa renet gant ofiserien breizhveurat gopret
gant an emirelezh ; embannadur ur Vonreizh hag aozadur ur Parlamant e miz Ebrel
1928 ; dilennadegoù e 21 ezel e miz C'hwevrer 1929. Etre 1928 ha 1946 e voe
sinet ur steudad feurioù-emglev etre Treuzjordania hag ar Rouantelezh-Unanet a
lakaas an emirelezh tostoc'h-tostañ d'an dizalc'h ; gant an R.-U. e chome
reoliadur an aferioù estren, an arme, ar c'hellid hag ar pellgehenterezh tra ma
reolie an emir ar melestradur ha rikoù an arme. D'an 22 a viz Meurzh 1946 e
sinas an emir ur feur-emglev diwezhañ gant an R.-U. a lakae ar Stad
treuzjordanian da vezañ dizalc'h. Daou vizvezh diwezhatoc'h, d'ar
25 a viz Mae 1946 e voe lakaet Abdallah ben Hussein da roue gant ar parlamant ha
kemmet anv ar Stad ( Emirelezh Treuzjordania ) e  Rouantelezh Jordania .

A-choude an Eil Brezel-bed ha darvoud mantrus ar Shoah e pouezas ar Sionourien
war ar Roantelezh-Unanet evit ma vije krouet ur Stad Yuzev e Palestina ; e miz
C'hwevrer 1947 e tisklêrias ar R-U e lakaje termen d'he leuriadur e Palestina
d'ar 14 a viz Mae 1948. E miz Du 1947 e vouezhias Aozadur ar Broioù Unanet (ABU)
a-du gant rannadur Palestina e div Stad : unan arab hag unan yuzev ; Jeruzalem -
a zo Al-Quds, ur gêr santel en islam – a vije dindan kulatoriezh ABU. Sabatuet e
voe an Arabed, pa yae tremen an hanter eus ar vro – hag hec'h aodoù prizius –
gant ar Yuzevien, a oa perc'henn war 6% hepken eus an tiriad. Brezel a vije, hep
mar. D'an deiziad merket ez echuas al leuriadur, ha kerkent ez embannas Stad
Israel he dizalc'hiezh, d'ar 14 a viz Mae 1948 ivez neuze. Soviediz e voe ar re
gantañ ouzh hec'h anavezout, heuliet dizale gant Stadunaniz. Egipt, Iraq,
Jordania, Liban ha Syria a gasas soudarded da zifenn Arabed Palestina. D'ar
15 a viz Mae 1948 e krogas ar Brezel isralat-hag-arab kentañ, a badas betek an
20 a viz Mezheven 1949 etre 25 000 Arab ha 80 000 Israelat ; mirout a reas
Israeliz an tiriadoù a oa bet grataet dezho, tremen 500 000 Palestinian a
dec'has diouzh o bro. Dont a reas an Arabed a-benn da virout an darn vrasañ eus
glann gornôgel ar stêr Jordan, hag arab e chomas Kêr Gozh Jeruzalem daoust da
Israeliz.

E miz Kerzu 1948 e c'houlennas Arabed glann gornôgel ar stêr Jordan ma vije
staget o ziriad ouzh Jordania, ar pezh a voe graet dre zilennadeg Parlamant
Jordania d'an 11 a viz Ebrel 1950.

D'ar Gwener 20 a viz Gouhere 1951 ez eas er roue Abdallah Iañ Jordania da bediñ
e moskeenn Al-Aqsa Jeruzalem, ma voe muntret. En e gichen e oa e vab-bihan ar
priñs Hussein, a voe saveteet e vuhez a-drugarez d'ur vedalenn war e vruched a
zistroas an tenn.

Da heul marv roue kentañ Jordania e pignas e vab henañ Talal war ar gador d'ar
6 a viz Gwengolo 1951. Ur vonreizh nevez a voe savet, a lakaas ar gouarnamant
a-stroll hag ar vaodierned a-hiniennoù da vezañ atebek dirak ar Parlamant ;
peogwir e oa fall e yec'hed avat e rankas Talal I Jordania dilezel d'an
11 a viz Eost 1952, hag hervez ar vonreizh nevez e rankas gouarnamant Jordania
ren ar vro da c'hortoz ma voe kozh a-walc'h mab henañ Talal da vont da roue, da
lavaret eo 18 vloaz hervez an deiziadur muzulmat. D'an 2 a viz Mae 1953 neuze e
voe ar priñs Hussein roue d'e dro dindan an anv Hussein Iañ Jordania.

Berzh a reas Jordania dindan ren Hussein Iañ, a ouezas kreñvaat armerzh ar
rouantelezh, aozañ ur rouedad hentoù arnevez ha staliañ ur reizhiad kelenn nevez
– e 1962 e voe krouet Jordan University en Amman, ma voe stummet studierien a
felle dezho sevel o bro. Gwelloc'h e oa kresk armerzh Jordania eget hini an darn
vuiañ eus ar Stadoù war ziorren all.

E deroù 1963 e tivizas Israel distreiñ ul lodenn eus dourioù ar stêr Jordan
a-benn gwazhiañ Dezerzh Negev ; respont an Arabed e voe krennañ war magadur Lenn
Tiberias dre zistreiñ stêrioù e Liban ha Siria. E ken degouezh ma vije un argad
milourel a-berzh Israel e voe krouet ul lu arab gant Egipt, Jordania, Liban ha
Siria. Krogadoù a voe etre Israeliz hag Arabed betek 1967, pa drec'has Israel da
vat dre hec'h aerlu ha bombezennoù napalm : a-c'houde an harz-tennañ bet
gourc'hemennet gant ABU d'an 11 a viz Mezheven 1967 e voe Israeliz mistri war un
tamm bras eus an tiriadoù arab, en o zouez ledenez Sinai en Egipt, Uhelioù Golan
e Siria, glann gornôgel ar stêr Jordan, Bandenn Gaza ha karterioù arab
Jeruzalzm. Tremen 300 000 Palestinianed a gavas repu e Jordania. Gwastet e voe
armerzh ar rouantelezh, pa oa 70% eus he douaroù-gounez er c'hlann gornôgel ma
veze kenderc'het tost da 65% eus he frouezh hag he legumaj ; drastet he
greanterezh ivez, pa oa an hanter eus al labouradegoù eno ivez ; gwallgaset an
touristerezh er vro en abeg da goll Jeruzalem ha meur a lec'hienn relijiel all —
en holl, war-dro 38% eus Kenderc'had Diabarzh Kriz (KDK) Jordania a yeas da get.

Pa nac'has Israel daskor an tiriadoù arab daoust da c'hourc'hemenn 242 A.B.U. an
22 a viz Du 1967 e klaskas Hussein Iañ Jordania kement hent diplomatek a oa, en
ur stourm koulz ouzh strivoù Israeliz da astenn o beli war ar Reter-Nesañ koulz
ouzh gwalldaolioù pellvanourien vroadelour Palestina a oa war-nes diframmañ ar
rouantelezh eus an diabarzh. War an dachenn politikel ivez e klaskas ar roue
diskoulmañ ar gudenn, pa ginnigas e 1972 treiñ Jordania d'ur rouantelezh
kevreadel dre staliañ ur Parlamant war pep glann ar stêr Jordan ; re vras e oa
an enebiezh etre Palestinanianed pep glann avat evit ma teuje ar raktres da
bennvat.

A-c'houde Brezel miz Here 1973, ma c'hwitas Egipt ha Siria adc'hounit an
tiriadoù a oa bet kemeret gant Israel e 1967, e voe sinet emglevioù Camp David
etre Egipt hag Israel ; distaolet e voent gant Hussein Iañ Jordania, war zigarez
ma tistabilaent ar Reter-Nesañ. Er peoc'h damdost a renas da c'houde e teuas
Jordania a-benn da adkavout he hent war-du ur Stad arnevez, daoust da badusted
kudenn ar Glann C'hornôgel. D'an 30 a viz Gouhere 1988 e tilezas Hussein Iañ ar
Glann Gornôgel dre zivodañ ar Parlamant ma oa 30 dilennad dezhi ; antronoz ez
embannas torradur pep liamm lezennel, melestradurel hag arc'hantel etre Jordania
hag ar Glann Gornôgel, a chomas dindan beli Israel. Ar glann zehou hepken a voe
er Parlamant, hag adsavet e voe an demokratelezh er rouantelezh.

D'ar 7 a viz C'hwevrer 1999 e varvas ar roue Hussein Iañ Jordania ; e vab henañ
Abdallah ben al-Hussein a bignas war an tron, ha dindan an anv Abdallah II
Jordania emañ o kenderc'hel labour rouaned Jordania betek bremañ.

Jordania a zo ur vro en Azia, er Reter-Nesañ, lec'hiet er reter da diriadoù
palestinian Sisjordania ha da Israel, en norzh da Arabia Saoudat, er c'hornôg da
Iraq hag er su da Siria. Emañ penn su ar vro war riblenn Norzh ar Mor Marv hag
ur prenestr bihan war Pleg-mor Aqaba, ur vrec'h-vor d'ar Mor Ruz a zo dezhi ken
ne ya gant Jordania nemet 26 km a aodoù. Dezerzhioù bras zo en darn vrasañ eus
ar vro, war-bouez e traoñienn norzh-su ar stêr Jordan, homañ o tiskenn eus
menezioù Liban betek ar Mor Marv. Kêrioù pennañ ar vro eo Amman (1 179 000
annezad enni e 2011), Irbid ha Az-Zarka, holl lec'hiet e gwalarn ar vro. Porzh
Aqaba, staliet war ar Mor ruz, zo ul lec'h strategek ha pouezus evit armerzh
Jordania.

Da 1 635 km e sav sammad harzoù Jordania. Ne heuilh ket bevennoù etrebroadel
Jordania plegoù an douar, war-bouez un nebeud troc'hadoù kostez Israel ha Siria.
Dre veur a feur-emglev e voent termenet, ha n'eus bet tabut ebet diwar o fenn,
panavet a-zivout an harzoù gant Israel. Daoust d'ar pobladoù kantreat bevañ war
meur a Stad e c'hellont kenderc'hel da vevañ hervez o doareoù ; un nebeud
troc'hadoù avat o disparti diouzh o douaroù peuriñ hengounel. E 1965 e voe sinet
ur feur-emglev etre Jordania hag Arabia Saoudat ma voe eskemmet tachennoù a-benn
hiraat ar vevenn a-hed Pleg-mor Aqaba, ar pezh a ros tro da Jordania da astenn
porzh-mor Aqaba, ha da wareziñ gwirioù ar pobladoù kantreat war an dour ha war o
peurlec'hioù.

Ur bladenn etre 700 m ha 1 200 m sav dezhi eo an darn ec'honañ eus Jordania.
Traoñiennoù zo a bep tu da gribennoù, ha bez' ez eus un nebeud tachennoù
meneziek. E kornôg ar vro emañ an douar war zinaou war-du traoñienn ar stêr
Jordan, a zo sanket etre div izelenn : Mor Galilea (-212,07 m) en norzh (hag ar
Mor Marv (-408 m) er su. en abeg d'an disrann etre plakenn Afrika ha plakenn
Arabia ez eo ken don an draoñienn-se.

Dezerzhioù krin traezhek zo en darn vrasañ eus glann reter ar stêr Jordan, pa 'z
int lodennoù eus Dezerzh Siria hag eus Dezerzh Arabia. E su ar vro ez eus
kompezennoù holenek ha takadoù krag ha greunvaen ma kaver an draoñienn Wadi Rum
("Traoñienn uhel" ; "Traoñienn al Loar" a reer anezhi ivez), 1 750 m he sav ; en
he c'hichen emañ menezioù uhelañ Jordania, Jebel Oum ad-Dami (1 840 m) ha Jebel
Rum (1 734 m). Er c'hornôg e sav an dezerzh betek 900 m war-du traoñienn ar stêr
Jordan, gant menezioù ken uhel ha 1 200 m. Serzh eo glann reter ar stêr, gant
kaniennoù strizh ma ne vez dour nemet e predadoù berr ha glavennek ar goañv.

Berr eo ar stêr (251 km), ha war-naou : 3 000 m a-us live ar mor emañ hec'h
andon, ha 400 m dindan live ar mor emañ he genoù. Div adstêr zo dezhi, ar stêr
Yarmouk, a dalvez da vevenn gant Israel er gwalarn, hag ar stêr Zarka a red war
ar glann reter.

Diskemmek eo hin Jordania, pa vez glaveier eus miz Du betek miz Ebrel ha sec'hor
bras a-hed an nemorant eus ar bloavezh. Erc'h a vez er goañv war an uhelennoù,
a-us 1 000 m. Fresk ha gleb e vez ar goañvezhioù, tomm-gor ha sec'h an
hañvezhioù. E doare hin ar Mor Kreizdouar eo an hin neuze, gant aerwaskoù digemm
en hañv ha kemm-digemm er goañv, ar pezh a c'hall degas un nebeud dour da
zezerzhioù ar reter a vare da vare.

War-dro 13°C eo ar gwreverk keitat etre miz Du ha miz Ebrel, miz Genver o vezañ
ar mizvezh yenañ ; betek 32°C e sav e-pad ar peurrest eus ar bloavezh, miz Eost
o vezañ ar mizvezh tommañ gant gwrezverkoù o pignat betek 36°C alies.

Pa zigresk an aerwask hag ar wrez goude an hañv e vez desachet aer domm ha sec'h
eus dezerzhioù ar su hag ar mervent, a dro da avelioù kreñv – c'hamsin a reer
eus hevelep avelioù er Rter-nesañ, a-douez anvioù lec'hel all ; betek
korventennoù e c'hallont kreñvaat, hag alies e vezont ambrouget gant
koumoulennadoù traezh ha poultrenn. A-raok ma savfent e tigresk an aerwask, e
teu an oabl da vezañ brumennek hag e teu sec'hoc'h an aergelc'h. Buan e kresk an
tommder, eus 5 betek 9°C ; e-pad un devezh e c'hwezh ar C'hamsin neuze, ar pezh
a c'hall disec'hañ an eostoù. Un avel all eo ar Chamai, a zeu eus an norzh pe ar
gwalarn etre miz Mezheven ha miz Gwengolo. Tomm ha sec'h eo an avel-se, a c'hall
c'hwezhañ kreñv nav devezh-pad ha distreiñ adarre, met disteraat ha freskaat a
ra diouzh noz.

E 2011 ne oa nemet 1 750 km² (1,97%) eus tiriad Jordania a oa douaroù-gounit,
844 km² hepken o vezañ labouret hañv-goañv.

War-dro 540 km² (0,6%) eus ar gorread zo goloet a zour, met 788,6 km² a oa
gwazhiet e 2004 ; da 0,94 km3 e save ar c'hementad a zour nevezadus e 2011. An
holl zour-se a vez implijet : 65% gant ar gounezerezh, 31% gant an annezioù ha
4 % gant ar greanterezh ; war-dro 166 m3 dre zen a vez arveret bep bloaz
(war-dro 512 m3 dre zen e Bro-C'hall).

Da 7 930 491 annezad e save poblañs Jordania e miz Gouhere 2014. Setu amañ
sifroù all diwar-benn poblañs Jordania.

E-touez ar re vihanañ er Reter-Nesañ eo armerzh Jordania, pa rank bezañ harpet
gant broioù all abalamour d'an diouer a zour, tireoul ha danvezioù naturel all.
Uhel e chom feurioù an dilabour hag ar baourentez, kreñv eo ar monc'hwezh ha
bras divigad ar ventel dalañ. Kemmoù a bouez zo bet en armerzh ar rouantelezh
abaoe tronidigezh ar roue Abdallah II d'ar (7 a viz C'hwevrer 1999), da skouer :
digoret eo bet ar c'henwerzh, prevesaet ez eus bet kompagnunezhoù stadel ha
dilamet eo bet lod yalc'hadoù evit an treloskoù ; da heul kement-se ez eo aet ar
c'hresk armerzhel war yac'haat a-drugarez da bosterien estren ha da
c'hourc'hwelioù nevez. Gwanaet avat eo bet kresk KDK Jordania en abeg da
c'horrekadur armerzh ar bed ha da strafuilh ar Reter-Nesañ ; an ezporzhiañ, an
tisaverezh hag an touristelezh o deus gouzañvet ar muiañ. Div skañvaenn
armerzhel hag un astenn d'ar c'hellidsteuñv a voe lakaet e pleustr e 2011 ha
2012 gant ar gouarnamant a-benn gwellaat buhez ar renkadoù etre hag ar re baour.
Gwallgaset eo bet kellidsteuñv Jordania da heul ur steudad tagadennoù war
eoulsanioù en Egipt, pa rankas prenañ gazeoul keroc'h digant Arabia Saoudat
a-benn kenderc'hañ tredan ; emañ ar rouantelezh e sell da dreiñ war-du ar gremm
derc'hanel, ar skilt bitumek hag ar gremmoù adnevezadus evit diarbenn ouzh an
diouer a c'hremm. Peogwir ez eus nebeut a zarempredoù etre Jordania hag ar
marc'hadoù kevalaour estren ez eo bet gwan a-walc'h skog an enkadenn gellidel
etrebroadel ; e 2012 avat ez eus bet sinet un emglev a 2,1 milion a US$ war meur
a vloavezh etre ar rouantelezh hag ar Font Moneizel Etrebroadel evit kempouezañ
kellidsteuñv a Stad. Abaoe 2013 e rank Jordania goulenn sikour digant Stadoù
estren evit klask stankañ an toull arc'hantel a zo bet kleuziet c'hoazh
abalamour da skoazell ar rouantelezh d'ur 600 000 repuad sirian bennak o deus
treuzet hec'h harzoù.

Bihan eo perzh ar gounezerezh en armerzh Jordania ((3,1% eus KDK ar vro e 2013).
Suravaloù, tomatez, kokombrez, olivez, sivi, frouezh askornek a vez gounezet e
Jordania ; magerezh zo ivez, a genderc'h deñved, evned-porzh ha boudeoù-laezh.

Da 29,9% eus KDK ar vro e save perzh ar greanterezh en armerzh ar rouantelezh er
bloavezh 2013. Mengleuzioù potas ha fosfatoù zo e Jordania, ar pezh a gas da
genderc'hañ temzoù strujus ha danvezennoù kimiek ; simant a vez kenderc'het
ivez, ha tireoul a vez puraet. Ijinerezh-pleuskañ zo ivez : louzeier, dilhad ha
greanterezh skañv ; an touristelezh zo pouezus ivez, en abeg da lec'hioù hen ar
vro.

Meizet gwelloc'h e vez sifroù armerzhel ur vro p'en o c'heñverier ouzh re ur vro
a anavezer ; peogwir n'eus ket hevelep sifroù evit Breizh e vo diskouezet re
Bro-C'hall e-tal re Jordania. E dollaroù stadunanat (US$) emañ ar gwerzhioù.

Setu amañ taolennoù enporzhiadurioù hag ezporzhiadurioù pennañ Jordania e 2012.
E milionoù a zollaroù US emañ ar gwerzhioù.

A-drugarez d'hec'h Istor e c'haller gweladenniñ e Jordania un niver bras a
lec'hioù hen ha liesdoare, darn anezho o vezañ rummet er Glad bedel.



https://br.wikipedia.org/wiki/XIXvet_kantved

Kregiñ a ra an XIXvet kantved d'ar 1añ Genver 1801 hag echuiñ a ra d'an 31 Kerzu
1900.

Evit Afrika ez eo an XIXvet kantved, kantved an trevadennerezh gant Europiz,
kantved ar sujañ hag hini distruj an danframmoù douarbolitikel kozh.
Treboulet-mik e vo ar c’hevandir-mañ gant Europa.

Evel evit Afrika, ez eo an XIXvet kantved kantved an trevadennerezh gant
Europiz. Ar pezh zo, en Azia, e talc’ho penn dre vras an danframmoù
douarbolitikel ha ne dorrint ket. Peurliesañ e kavo gwelloc’h an drevadennerien
mirout ar frammoù-se ha klask ober kevredidi anezho en ur gabestrañ anezho.

Gant dilañs ar Stadoù spagnol ha portugalat en em denn eus c’hoari etrebroadel
ar Broadoù meur e vo torret unan hag unan al liammoù tric’hantvedel bet skoulmet
etrezo hag o zrevadennoù amerikan. Stadoù nevez niverus a zeuio war wel war an
dachenn etrebroadel a-hed an XIXvet kantved.

Daoust pegen labourus eo bet sevel ar vro adal 13 Stad vihan eus aod reter ar
c’hevandir e teuio war wel tamm-ha-tamm ar Stadoù-Unanet er jeu etrebroadel.
Merket e vo an XIXvet kantved amerikan gant :

War dreuzoù an XXvet e vo bet treuzfurmet penn-da-benn ar Stadoù-Unanet e-keñver
stad ar vro e 1800. N'eo ket c’hoazh, gwir eo, ha pell alese c’hoazh, ar vro
greñvañ er bed, met bez' eo dija ar vro ganti ar galloud diorren brasañ.



https://br.wikipedia.org/wiki/Tanzania

Savet eo ar pennad-mañ diwar labour bet graet gant skolidi. Sikourit da wellaat
an danvez, mar plij ganeoc'h.

Tanzania zo ur vro e reter Afrika, war ribl Meurvor Indez, er su d’ar c’heheder.
Harzoù he deus gant Kenya hag Ouganda en norzh, gant Rwanda, Burundi ha Republik
Demokratel Kongo er c’hornôg, ha gant Malawi, Mozambik ha Zambia er su.

Div lodenn a ya d’ober Tanzania, an douar-bras, a veze graet "Tanganyika"
anezhañ gwechall, hag enezeg "Zanzibar" e Meurvor Indez. Betek 1961 e oa
trevadennoù saoz eus an div lodenn-se (anvet broioù-gwarezet). E 1961 e teuas
Tanganyika da vezañ dizalc’h, ha kemend-all a c’hoarvezas gant Zanzibar e 1963.
Unanet e voent en ur stad hepken e 1964.

An anv "Tanzania" zo savet diwar silabennoù kentañ pep lodenn eus ar c’hevread :
Tanganyika ha Zanzibar. E-pad meur a vloaz e oa bet ar gêr-benn e Dar es Salaam,
ur gêr vras war an aod, met e 1996 e voe divizet lakaat Dodoma, ur gêr e
diabarzh ar vro, da vezañ kêr-benn. Un darn vras eus melestradurioù ar
gouarnamant a yeas di, met lod zo chomet e Dar es Salaam.

Torosennadur Tanzania a vez plaenn a walc'h evel war vord ar mor. Padal e kreiz
ar vro e vez kavet ur pladenn (uhelgompezenn) da 1200m. Truezet eo deus an Norzh
betek ar Su gant ar "Branche de la Rift Valley". Ar failh-se, bras kenañ , en
deus savet ar C'hilimandjaro ( menez uhelañ Afrika gant 5 895 metrad e harz ,
bro Kenya eo ). Toulet en deus an draonienn Olduvai. Un eilvet "Branch de la
Rift Valley" a red a hed harz ar c'hornôg, lec'h ma vez kavet an teir lenn bvas
afrikan, al lenn Tanganyika, al lenn Victoria hag al lenn Malawi.

Zanzibar a zo war-dro 30km er-maez d'an douar-bras, e Meurvor Indez. Gorread
Zanzibar eo 1660 km² ; 90 km eo e hirder. An enezenn gouralian vrasañ eo. Enez
Pamba a zo an hanter bihanoc'h eget Zanzibar, gant 68 km a hirder. An div
enezenn-se o deus un torosennadur plat pe blatoc'h.

Renet eo bet bro Tanzania betek 1992 gant ur strollad dibar , ar "Chama Cha
Mapinduzi" pe ar CCM (Strollad disparc'her). Ar prezidant a vez dibabet evit 5
bloaz gant an droat da vezañ dibabet diw wech nemetken. Choaz a ra daou
eilprezidant,ur c'hentañ vinistr hag ur gouarnamant. Tanzania a zo en un doare
ofisiel dizalc'h abaoe an 9 a viz Kerzu 1961. Ar bloaz war lerc'h, Julis
Kambarage Nyere a zo e penn ar sokialour eus an "Union national africaine du
Tanganyika" a zo bet dibabet evit bezañ prezidant nevez Tanzania.

Ur vodadeg vroadel a vez aozet gant 239 ezel hag en o zouez 111 dilennad a zo
bet choazet evit un amzeriad pempbloaziek. Ar CCM a zo bet krouet diwar ur
gendeuzadur, e 1977, etre an Tanu (tanganyika African Natinonal Union) krouet
gant Julius Nyere e 1954 hag ar strollad afro-shirazi (Afro Shirazi party) emsav
eus ar Zanzibar, hag a zo tost-tre ouzh an TANU, setu abeg ar gendeuzadur-se.

Pinvidigezh ar vro PIB a zo kresket da 6.9 mimiar a zollar e 1997, neuze war-dro
220 dollar dre annezad ar pezh e lak Bro Tanzania e-touez broioù paourañ ar bed.
80% eus ar boblans a zo peizant, gounit al labour douar a gont evit 60% e-barz
ar PIB. An enezennoù Zanzibar ha Pemba a brodu ar muiañ a dachoù-jenofl er bed.
Produoù pennañ a vez gounezet eno evit bezañ drebet a zo ar manioc , ar mais, ar
stlanvesk, ar riz, ar sorgho, ar patatezenn dous hag ar millet.

Ar marc'hadourezh ezporzhiet a ya etrezek bro Alamagn, Breizh Veur hag ar Japan,
ar produioù implijet a zo ar c'hafe, ar c'hotons, an diamantoù, an te, an
tachoù-jenofl. An douristelezh a lak Tanzania da c'hounit arc'hant,e fin ar
bloavezhioù pevar-ugent, muioc'h eget kant mil tourist a zeue pep bloaz e
Tanzania. Dont a raent evit ar parkoù naturel pe evit al lerc'hioù istorel. Bez
ez eus er vro 2600 km a hent-houarn, gant al linenn pennañ etre Dar es-Salaam
hag al lenn Tanganika, o tremen dre Mwanzahag hag Arusha. 88 200 km hent a zo
met nemet 10% a zo terduet. Ar porzhioù-mor brasañ a zo Dar es-Salaam ha Mtwara.
Aerborz Dar es-Salamm ha Zanzibar a reont war-dro an nijadennoù etrevroadel ha
vroadel. Shillingeo ar moneiz graet gant ar bank of Tanzania (krouet 1966).

Ar giswahili a oa ur yezh komzet-tre, gant an dud pinvidik. Neuze a re baour o
d'oa kroget da gomz ar swahili evit en em ziforc'hiñ eus a re binvidik. Bremañ
n'eus ket kement-se a dud pinvidik er vro.Setu perak evez komzet kalz a swahili
e Tanzania.Memestra ar gouarnamant en d'eus choazet ar giswahili evit yezh
ofisiel Tanzania. Lavaret e vez,hag eo en enezenn Zanzibar, hag e vez komzet ar
vraouañ swahili.

E bro Tanzania ne vez ket selaouet kement-se a sonerezh er buhez bemdeziek.Met
kentoc'h, vez senet e-pad ar gouelioù. Tu'zo da glevet : tams-tams, binvioù dre
avel hag meur a flüt.Kavet vez e Lamu (ur geriadenn e Tanzania) ur fleüt toullet
barzh difenn olifant anvet siwa. E Tanzania e vez kavet kalz binvioù dre
gordenn.E 1928 "Siti Bint Saad"eo a zo ar plac'h gentañ hag he deus embannet ur
bladenn. Padal,an Afrikaned a blij dezho an dans dreist-holl. E Tanzania ez eus
un dañs anavezet-tre hag a zo anvet: ar karer blixen Graet vez gant an dañserien
ur c'helc'h pe kelc'hioù bihan. Ret eo dezho lammat uhel hag war al lusk.Kavet
vez muioc'h a baotred o tañsal eget a verc'hed e reter Tanzania,hag er c'hornôg
ar baotred hag ar merc'hed a zañs holl asambles

Tanzania n'eo ket ur vro pinvidik-tre. Bez ez eus memestra meuzioù mat-tre evel
ar kikuyu (ur plad hep kig ha fardet nemet gant legumaj hag ed). Debret'vez gant
ar re baour e kreizh an devezhioù gouel ur plad hag a zo anvet posho graet gant
blinis gant pizh bihan du ha ruz.Debriñ a reont kalz a flav glas (flav glas a
teu eus Tanzania). Ar flav-se zo deuet da vezañ brudet pa oa bet kenwerzhet e
kevandir Europa. E Maniony(ur gêriadenn vras)pa vez ur gouel, evez atav fardet
ur meuz anvet ebinyebuce :kig sec'h lakaet barzh an tan gant legumaj, eod,
hilienn-ryz ha kalz a blantoù bihan evit ar c'hwez. Met memestra ret eo lavar ez
eus muioc'h eget 5000 bugel a varv bep bloaz gant disterioù boued.



https://br.wikipedia.org/wiki/New_York

New York (distagadur saozneg amerikanek: [nuːˈjɔːɹk]) pe Kêr New York (evit
lakaat kemm gant Stad New York), New York City e saozneg (City of New York
ent-ofisiel, berradur NYC) eo kêr vrasañ Stadoù-Unanet Amerika. Lesanvet eo The
Big Apple (ar Mell Aval) pe Ar gêr na gousk morse. A-wezhioù e vez graet Evrog
Nevez anezhi e brezhoneg ivez gant lod.

Pemp rann velestradurel ("borough") a ya d'ober kêr: Manhattan, Brooklyn, ar
Queens, ar Bronx ha Staten Island.

Unan eus brasañ kêrioù ar bed eo New York gant 8 336 697 a dud, hag e-kreiz ur
vegalopolenn divent a 19 milion a dud dindan teir Stad (New York, New Jersey ha
Connecticut). Abaoe 1990 eo aet ar minorelezhioù d'ober al lodenn vrasañ eus
kêriz. Ouzhpenn bezañ unan eus kêrioù brasañ ar bed ez eo ivez unan eus ar re
bouezusañ. Eno emañ sez Aozadur ar Broadoù Unanet, hag ul lec'h ekonomikel hep e
bar gant Wall Street hag an New York Stock Exchange.

War-dro 5000 a henvroiz Lenape (pe "Delaware") a oa o chom er c'hornad pa voe
dizoloet e 1524 gant Giovanni da Verrazzano, ur moraer italian gopret gant ar
roue gall Frañsez Iañ, a anvas anezhañ "Nouvelle Angoulême" (Angoulême Nevez) pa
oa bet Frañsez Iañ dug Angoulême..

E 1614 e voe savet un toullad tier, er c'hreisteiz d'ar stêr, gant Hollandiz a
glaske diazezañ kenwerzh ar foulinennoù, hag anvet e voe "Nieuw Amsterdam"
(Amsterdam Nevez), er c'hreisteiz da v-Manhattan. Gant an Izelvroad Peter Minuit
e voe prenet enez Manhattan digant al Lenape e 1626, hag hervez ur vojenn
(distaolet a-benn bremañ), e vije koustet dezhañ $24 e gweraj. E 1664 e voe
aloubet ar gêrig gant ar Saozon, hag anvet "New York" gante abalamour da zug
York, e Bro-Saoz (a oa da vezañ James II).

Pa voe echu an eil brezel etre Saozon hag Izelvroiz e oa mestr tud an Izelvroioù
war enez Run, hag e rojont New Amsterdam (New York) d'ar Saozon en eskemm.
A-benn 1700 ne chome nemet 200 Lenape ken.

An darn vrasañ eus kêr New York a zo lec'hiet war deir enezenn, hag un darn war
an douar bras. Bez' emañ Enez Manhattan ha Staten Island en o fezh, penn lodenn
gornôk Long Island, ha meur a enezenn vihanoc’h. Rannet eo kêr e pemp lodenn
vras, anvet "borough". Pep hini anezho a zo ur gontelezh (county). Bez' emañ:

Rannet eo kêr gant stêrioù. Dispartiet eo Manhattan diouzh ar Bronx gant ar stêr
Hudson diouzh un tu ha stad New Jersey eus an tu all. Gant an East River eo
dispartiet Manhattan diouzh un tu gant Brooklyn ha Queens diouzh an tu all.
Dispartiet eo Manhattan diouzh ar Bronx gant ar stêr Harlem. Gant strizh-mor
Long Island eo dispartiet ar Bronx diouzh Queens, ha gant un toullad gwazhioù
all aeo treuzet-didreuzet kêr.



https://br.wikipedia.org/wiki/Malta

Emañ republik Malta war un enezeg e Su Europa, er Mor Kreizdouar etre Italia ha
Tunizia, en ul lec'h strategel-kenañ, ken eo bet renet gant meur a c'halloud
riek abaoe kantvedoù. Ur republik dizalc'h eo hiziv abaoe 1964. Dezhi ar gorread
bihanañ (316 km²) e-touez izili Unaniezh Europa. Ur plas poblet-tre eo e-lec'h
m'eo diaes kavout labour evit pep Maltad ha strewet eo an divroidi er bed
a-bezh. Pa oa Breizh-Veur o ren (1800-1964) eo bet diorroet oberezhioù greantel
war-dro ar sevel listri ha chanterioù-bigi bras a veze eno. Hiziv e vez diorroet
an touristerezh diwar an traezhennoù heoliet mizioù-pad, ar savadurioù kozh hag
ar splujerezh. Priziet eo enezeg Malta gant an Europiz pa gavont eno tud
liesyezhezek, prizioù izel hag un hin blijus. Kêr-benn Republik Malta a zo hec'h
anv Valletta. En enezeg e kaver an enezenn pennañ, Enez-Valta (216 km²), div
enezenn boblet nebeutoc'h, Enez-Ghawdex (Enez-Gozo) hag Enez-Kemmuna
(Enez-Comino) ha peder enezenn digenvez, Cominotto, an div enezenn Sant-Paol hag
hini Filfola.

Poblet eo bet Malta abaoe war-dro 5200 kent Jezuz-Krist. Er mare-se e rene ur
sevenadur ragistorel a-bouez, ur milved a-raok piramidennoù Giza. Kavet e vez
roudoù divent eus monumantoù-mein a seblant bezañ bet harpet gant ur riez
c'halloudus. War-dro 1000 kent Jezus-Krist e teuas er vro ar Fenikianed evit
staliañ trevadennoù, ur seurt rakpost evit ledanaat o c'henwerzh e kornôg ar Mor
Kreizdouar. E 736 kent Jezuz-Krist e voe aloubet staliadurioù fenikiat gant ar
C'hresianed hag e voe roet anv "Melita" d'an enezenn bennañ (diwar liv ar mel a
zo hini ar mein-raz marteze).

Gant Kartago e (400 kent Jezuz-Krist) e voe aloubet an enezeg ha goude gant
Roma. Pinvidikaat a reas Malta gant ar Romaned pa oa ur municipium hag ur geoded
kevredet (foederata civitas). Chom a ra meur a savadur roman da dest levezon
vras ar Romaned. E 60e tilestras sant Paol a Darsos war Valta dre zegouezh ur
peñse war aodoù Bae Sant-Paol (anvet diwar an darvoud koulz hag an div enezenn a
gaver eno). Kontet eo an istor e-barzh Aktaoù an Ebestel.

Eus 400 da 900 e kouezhas Malta dindan beli Impalaeriezh Bizantion, met drastet
e voe gant ar Vandaled war a seblant. Aloubet e voe ivez gant an Arabed e 870
hag e weler an dra diwar ar malteg, dezhañ ur substrad arabeg gant gerioù
italianek, gallek ha saoznek. An darn-vuiañ eus an anvioù-lec'h a zo arab o
orin : Dzira (Djezair = enez), Mdina (Medina = kêr), Marsa (marsah = porzh),
Rabat. Skarzhet e voe an Arabed e 1090 gant an Normaned ha ganto e teuas ar
Gristeniezh en-dro. Rummadoù-roueed all a zeuas da ren ar vro : an Añjeviz, an
Hohenstaufen hag an Aragoniz (1287). Er mare-se e voe staliet noblañs Malta hag
e chom implijet 32 ditl.



https://br.wikipedia.org/wiki/Kazakstan

Republik Kazakstan pe, ent-berr Kazakstan (kazakeg : Қазақстан, Qazaqstan,
[qɑzɑqˈstɑn] ; rusianeg : Казахстан, [kɐzəxˈstɐn]), a zo ur vro vras-ec'hon eus
Azia ar C'hreiz, un darnig vihan a zo en Europa avat, er c'hornaoueg d'ar stêr
Oural. Dre he gorread eo an navet brasañ bro eus ar bed, met didud a-walc'h eo,
gant 6 den dre km², abalamour d'ar stepennoù dezherzhek. Un tammig en tu-hont da
15 milion a dud a oa o chom enni e 2005. Bevennoù he deus gant Kevread Rusia,
Republik Pobl Sina, Kyrgyzstan, Ouzbekistan ha Turkmenistan. Hediñ a ra ivez Mor
Kaspia. Kazakstan a oa ur republik eus an ez-Unaniezh Soviedel. Bremañ eo ezel
eus Kenglad ar Stadoù Dizalc'h.

Ur Republik ur Prezidant en e benn eo Kazakstan. Nursultan Nazarbayev a oa bet
addilennet evit 7 bloavezh e 1999 goude dilennadegoù Prezidant ha ne oant ket
bet kavet reizh gant an Aozadur evit ar Surentez hag ar C'henlabour en Europa.
Abaoe eo bet addilennet bep tro.

14 oblys (proviñs) a zo, ha 3 c'hêr (qala*) : Almaty, Almaty*, Aqmola (Astana),
Aqtobe, Astana*, Atyrau, Batys Qazaqstan (Oral), Bayqongyr*, Mangghystau
(Aqtau), Ongtustik Qazaqstan (Shymkent), Pavlodar, Qaraghandy, Qostanay,
Qyzylorda, Shyghys Qazaqstan (Oskemen), Soltustik Qazaqstan (Petropavl), Zhambyl
(Taraz).



https://br.wikipedia.org/wiki/Jean_Arp

Jean Arp (pe Hans Arp) (16 a viz Gwengolo 1886 e Strasbourg – 7 a viz Even 1966
e Basel, Suis) a oa ur barzh, ur livour hag ur c’hizeller a gemeras perzh e dada
hag en dreistrealouriezh. Al lod brasañ eus e oberennoù a zo bet kensavet gant e
wreg, Sophie Taeuber hec’h anv. Dimeziñ a rejont d’an 20 a viz Here 1922.

Da gentañ e oa Arp ur barzh. E 1916 e kemeras perzh e krouidigezh dada e Zürich.
Skeudennoù a dresas evit meur a levr dada, evel Le Passager du Transatlantique
gant Benjamin Péret, pe Vingt Cinq Poèmes gant Tristan Tzara, hag ivez evit ul
levr savet gant Richard Huelsenbeck. Stagañ a reas gant ar c’hizellañ adalek
1917.

E 1922 e timezas gant Sophie Taeuber-Arp. E oberennoù plastr ha marmor kentañ a
savas adalek 1930. Ouzhpenn e reas re all war goad livet. Pegañ paper ha brodañ
a reas ivez.

E vrud az eas war gresk e Köln, Berlin, Pariz ha Hannover. E 1925 en em stalias
e Clamart, kemer a reasas perzh er strollad dreistrealour hag er strollad anvet
Cercle et Carré. E Strasbourg e kemeras perzh e raktres kempenn L'Aubette, etre
1926 ha 1929. Al labour-se a gasas da benn asambles gant e wreg ha gant Theo van
Doesburg. E 1954 e voe roet dezhañ priz etrevroadel ar c’hizellañ e Venezia. Lod
brasañ e oberennoù a c’haller gwelout hiziv an deiz e mirdi arzoù a-vremañ
Strasbourg. Ar blasenn dirak ar mirdi a zo bet roet e anv dezhi.



https://br.wikipedia.org/wiki/Yezh_ofisiel

Ur yezh ganti ur statud ispisial en ur Stad, ur vro pe un dachenn resis eo ur
yezh ofisiel. Aliezik a-walc'h e klot honnezh gant ar yezh a vez implijet evit
sevel hag embann lezennoù ur vro bennaket, met broioù 'zo a c'hell ober ivez
gant meur a yezh ofisiel pe kenofisiel ivez. Ret eo ober an diforc'h ivez etre
ur Yezh bihanniver anavezet en un doare ofisiel gant ur Stad pe ur vro bennaket
hag ur yezh ofisiel-rik, rak daoust ha ma c'hell bezañ implijet ur yezh e
skolioù ur vro pe c'hoazh evit kemennadennoù ofisiel ne dalvez ket dre ret
kement-mañ e vefe anezhi ur yezh ofisiel. Da skouer e vez anavezet al ladineg
hag ar sardeg gant Italia, met n'int ket yezhoù ofisiel ar Stad-se. An hanter
eus holl vroioù pe Stadoù ar bed a zo gante ur yezh ofisiel. En o zouez emañ ar
re a ra gant ur yezh ofisiel nemeti evel Albania, Frañs pe Lituania, ha
koulskoude er broioù-se ez eus yezhoù lec'hel all hag a vez komzet enne. Broioù
all, avat, a ra gant meur a yezh ofisiel evel Afghanistan, Belarus, Belgia,
Bolivia, Kanada, Eritrea, Finland, India, Paraguay, Suafrika ha Suis. Broioù all
evel Irak, Italia, Rusia pe Spagn o deus anavezet en un doare ofisiel ur yezh
ofisiel nemeti evit ar Stad en he fezh e-kichen yezhoù all hag a dalvez da
yezhoù kenofisiel e takadoù resis 'zo, da skouer ar spagnoleg a zo yezh ofisiel
Stad Spagn a-bezh keit ha m'emañ kenofisiel ar spagnoleg gant ar galizeg e
Kumuniezh emren Galiza. Un nebeud broioù pe Stadoù all, en o zouez Aostralia,
Sveden hag ar Stadoù-Unanet n'o deus, diouzh o zu, yezh ofisiel ebet, nemet eo
lodenn ar Stadoù diabarzh divizout pe yezh ofisiel a zo dezho (saozneg ha
spagnoleg e Mec'hiko-Nevez, da skouer). Bez' e ranker ivez ober an diforc'h etre
yezh ofisiel meur a vro bet trevadennet gant broioù Europa en amzerioù kent,
aliezik a-walc'h saozneg pe galleg hag ar yezhoù a vez komzet gant an darn
vrasañ eus an dud o vevañ eno. Diouzh an tu all, avat, a-drugarez d'ar
vroadelouriezh hag ar stourm evit an iwerzhoneg e oa bet lakaet ar yezh
vroadel-se da yezh ofisiel pennañ Republik Iwerzhon er mellad 8 eus he Bonreizh
daoust ma vez komzet ar yezh-se gant un niver kalz bihanoc'h a dud er vro-se
evit ar saozneg, anavezet evel eil yezh kenofisiel ar Republik. Ne glot ket
atav, neuze, yezh ofisiel un takad pe ur vro hag ar yezh vroadel, d.s. bez' e
c'heller lâret ez eo c'hoazh ar galleg yezh ofisiel nemeti e Breizh, met ar
brezhoneg an hini eo ar yezh vroadel.



https://br.wikipedia.org/wiki/Polonia

Polonia (Rzeczpospolita Polska e poloneg), pe Pologn, zo ur vro eus kreiz Europa
enni tremen 38 000 000 a annezidi. Gronnet eo gant Alamagn, Belarus, ar Republik
Tchek, Slovakia, Ukraina, Lituania, hag enezennad rusian Kaliningrad. Abaoe ar
1añ a viz Mae 2004 eo ezel eus Unaniezh Europa.

Dremmvro Polonia a c’hoarvez dreist-holl eus douaroù Plaenenn Europat an Norzh.
Er su emañ aradennad-venezioù ar C’harpatoù avat, hag a stumm harzoù naturel
etre Polonia hag ar Republik Tchek ha Slovakia. Digor-frank eo ar vro war ar mor
Baltel ha dre se eo aesaet ezporzhiadurioù produioù al labour-douar, an
oberiadoù hag an danvezioù krai (glaou). Gallet ez eus bet sevel chanterioù
sevel bigi ivez. Merket eo an harzoù gant Alamagn war-bouez al linenn
Oder-Neisse diwar anv ar stêr hag hec’h adstêr e kornôg ar vro.

Kêrioù pennañ : Varsovia (1,6 milion a annezidi), Łódź (803 000), Krakovia
(740 000), Wrocław (633 000), Poznań (578 000), Gdańsk (458 000), Szczecin
(417 000), Bydgoszcz (387 000), Lublin (356 000), Katowice (345 000),
Bielsko-Biała (200 000).

Fontet e oa bet Polonia en Xvet kantved war dachennad ar Bolaned. Er Grennamzer
e teuas da vezañ ur vro na c’halled ket ober hepti e Kreiz Europa. Mieszko Iañ
eo he roue kentañ, anezhañ diazezer ar rummad-roueed Piast a renas war Bolonia
eus 966 da 1370. Gniezno eo ar gêr-benn da neuze, er reter da Boznań.

Rakged ar C’hornôg katolik roman eo Polonia, a-dal d’ar bedoù ortodoks (Rusia,
Belarus, Ukraina), pagan (broioù baltek), ha muzulman (Turkia ha Mongolia). En
em gavout a ra ivez e-tal an Drang nach Osten (lusk germanek war-du ar reter),
pe e vefe gant an Impalaeriezh Santel pe gant ar Varc’heien deutonek. Polonia, e
kroashent meur a ved, hep harzoù naturel dezhi, zo digor-frank d’an alouberien.
Gwastet e vo ar vro gant ar re-se, dreist-holl en XIIIvet kantved (aloubadegoù
gant ar Vandennad Aour mongol eus 1248 da 1275).

En he barr emañ Polonia er XVvet hag er XVIvet kantved, e-pad ren ar
rummad-roueed Jagellon, gant Ladislas II. Gant ar Rzeczpospolita Obojga Narodów
(republik an div vroad), diwar unvaniezh Rouantelezh Polonia ha Dugelezh Veur
Lituania (Unaniezh Lublin – 1569), ez eus goloet un tiriad hag « a ya eus ar Mor
Baltel d’ar Mor Du » ha betek dorioù Moskov. Krakovia e oa ar gêr-benn da neuze,
e Polonia vihan. Dont a ra Kazimir IV a-benn da unvaniñ evit ur prantadig
rouantelezhioù Bohemia (1471), Hungaria (1490) ha Polonia.

Savet he doa ar Rzeczpospolita ur reizhiad politikel ha na oa ket bet gwelet
abaoe Roma an Henamzer, ar Vrientinelezh. Dilennet e veze ar roue, ha ne veze
ket treuzkaset ar garg dre hêrezh. Evel-just ne roe ar « republik »-se ar gwir
da votiñ nemet d’an noblañsoù, met ar re-se a yae d’ober tost 10% eus ar
boblañs, ha muioc’h c’hoazh en-dro da Varsovia a oa deuet da vezañ ar gêr-benn
er XVIIvet kantved. Rediet e voe ar roue da zilezel darn eus e c’halloudoù gant
an noblañsoù, e-keñver an tailhoù, an arme hag ar justis peurgetket. Evel-se,
roue Polonia, d’ur mare ma oa kreñvaet o galloud gant roueed Europa (Frañs,
Spagn, Aostria, Prusia), a oa gwanaet e hini er c’hontrol.

Aroueziet e oa ar Rzeczpospolita gant ar frankiz-kredenn ivez. Ma oa chomet
katolik an darn vrasañ eus ar gouerien e oa troet un nebeud brav a noblañsoù
ouzh ar brotestantiezh, hervez kredennoù Luther ha dreist-holl re Calvin.
A-hend-all, Polonia he doa roet bod (e kêr Leszno dreist-holl) d’ar « Vreudeur
dchek » (Husited) a felle dezho tec’hout diouzh Bohemia a veze katolikaet en-dro
gant ar re Habsbourg. Erfin e oa ur bern Yuzevien er Rzeczpospolita (etre 5 ha
10 % eus ar boblañs), er c’hêrioù hag el lodenn reter eus ar vro dreist-holl.

E 1570 ez erbede Emglev Sandomierz kenvezañs peoc’hus ar relijionoù. Kreñvaet e
voe an emglev-se e 1572 gant Kengevread Varsovia. Ken damantus e oad d’ar
frankiz-se ma voe rediet Henri de Valois (1572-1574, Herri III e Frañs) gant
noblañsoù Polonia da reiñ muioc’h a wirioù da brotestanted Frañs, dezhañ da
vezañ dilennet roue Polonia.

E 1683 ez eus harzet gant Yann III Sobieski un argad turk bras dindan mogerioù
Vienna. Daoust d’ar c’hur-se ez a ar Rzeczpospolita da fall tamm-ha-tamm, dre
benn d’he reizhiad politikel distabil ha d’an aloubadegoù niverus (gant Sveden,
Rusia, Turkia, Prusia). E fin an XVIIIvet kantved n’eo ket dizalc’h ken Polonia
ha rannet eo teir gwech diouzh renk etre hec’h amezeien (e 1772, 1793 ha 1795).
Kentañ rannadur Polonia, e 1772, a voe kaoz d’un dastaol gant ar geodedourien.
Da-heul an dastaol-se e voe embannet ur Vonreizh e 1791. Daoust ma ne oa ket ken
« dispac’hel » honnezh ha hini Frañs e voe kavet re zañjerus gant amezeien
Polonia.

Hed-da-hed an XIXvet kantved e voe diframmet Polonia, rannet etre Rusia, Prusia
(hag Alamagn da c’houde), hag Aostria (hag Aostria-Hungaria da c’houde). Ne voe
dizalc’h en-dro nemet e miz Du 1918.

Evel ma voe kont gant an darn vrasañ eus broioù kreiz-reter Europa, nemet
Tchekoslovakia, ne badas ket pell an uhelvennadoù demokratel. Buan e teuas ar
renad da vezañ aotrouniezhus, dre levezon Józef Piłsudski peurgetket.

Distaget eo an eil brezel-bed gant aloubidigezh Polonia gant Alamagn d’ar 1añ a
viz Gwengolo 1939. En ur ober 7 devezh e tizh ar Wehrmacht Varsovia a-drugarez
da strategiezh ar « blitzkrieg » ha d’e zreistelezh teknologel. D’an 28 a viz
Gwengolo e kodian Polonia. Er reter n’eus tamm spi ebet da herzel war-lerc’h an
aloubidigezh soviedel eus ar 17 a viz Gwengolo. Rannet eo ar vro adarre, etre
Alamagn hag an Unvaniezh soviedel ar wech-mañ.

E fin an 2l brezel-bed e vir URSS al lodenn reter eus ar vro, bet destaget e
1939, ha Polonia a « rikl » war-du ar c’hornôg, oc’h euvriñ su Prus ar reter,
Pomerania ha Silezia. Kas a reer kuit an Alamaned a oa o vevañ en tiriadoù-se
war-zigarez e oa ar re-se da Bolonia ent istorel. Dont a ra Polonia da vezañ ur
republik poblel e dalc’h Moskou hag ezel eus Feur-emglev Varsovia.

Er bloavezhioù 70 ha 80 e tiroll emsavadegoù taer er vro. E 1980 e krouer ur
sindikad dieub (Solidarność : kengred), ennañ 10 milion a izili a-benn nebeut
hag en e benn ul levier arouezel : Lech Walesa. Klask a ra ar Jeneral Jaruzelski
terriñ ar sindikad dre embann ar "stad a vrezel" d’an 13 a viz Kerzu 1981, met
kazeg a ra abalamour da levezon teir beaj Karol Wojtyla, deuet da vezañ ar pab
Yann-Baol II, ha d’an treuzfurmadurioù krenn en URSS gant Gorbatchev. E 1989
emañ "an Taolioù Krenn", un heuliad emvodoù gant ar gouarnamant ha Solidarność
hag a zigoro an hent da Bolonia nevez ha demokratel, renet gant T.Mazowiecki.
D’ar mare-se eo Polonia kentañ bro ar Feur-emglev oc’h en em zizober eus ar yev
soviedel, hag o stummañ ur gouarnamant ha n’eo ket liammet ouzh ar bloc’had
soviedel. E 1990 eo dilennet Lech Walesa da Brezidant ar Republik, met skarzhet
eo tri bloaz war-lerc’h gant Alexandre Kwasniewski, un ez-komunour anezhañ
(1993-2005). Abaoe 1999 emañ Polonia e-barzh AFNA. E 2003 eo fiziet enni penn un
takad aloubet eus Irak gant SUA. D’ar 1añ a viz Mae 2004 ez a e-barzh Unvaniezh
Europa. D’an 23 a viz Here 2005 eo dilennet ar prezidant nevez : Lech Kaczyński.

Ur republik eo Polonia. Ar C’hentañ ministr eo prezidant Kuzul ar vinistred.
Atebek eo e ouarnamant dirak ar gambr izel. Ar Prezidant, dilennet evit 5 bloaz
hervez ar mouezhiañ hollek eeun, eo penn ar Stad. Envel a ra penn ar gouarnamant
ha gwir en deus da lakaat e veto. Evit enebiñ ouzh ar gwir-se e rank ar gambr
izel votiñ diouzh muiañ-niver an teir fempvedenn. Div gambr a ya d’ober ar
parlamant : an Dieta – Sejm e poloneg – enni 460 kannad, hag ar Sened ennañ 100
senedour.

D’ar 5 a viz Mae 2006 ez eus deuet e gouarnamant Polonia meur a vinistr tost
d’an tu dehou pellañ pe d’an tu kleiz pellañ. Roman Giertych, rener Kevre
familhoù Polonia (LPR - Liga Polskich Rodzin), zo e penn an deskadurezh vroadel.
Mennet eo da bouezañ, er programmoù-skol, war « talvoudoù kristen Polonia
beurbadus ». Evit a sell ouzh Andrzej Lepper, anezhañ ur c’homunour kozh,
bedaraller ha levier ar strollad Samoobrona (« Emzifenn »), eo bet anvet
bes-kentañ ministr e karg eus al labour-douar. Ministrerezhioù al labour hag ar
sevel-tiez en em gav ivez etre daouarn izili Samoobrona. Nec’het eo darn eus
Poloniz, ar studierien peurgetket, gant ar c’habined kemmesk-se savet gant
Jarosław Kaczyński.

Rannet eo Polonia e 16 rannvro velestradurel a reer województwa anezho e
poloneg :

Bez’ e oa 49 rannvro etre 1975 ha 1999 (diskar URSS). Distroet int d’o niver
hengounel goude m’eo bet dilezet ar Vonreizh sokialour kozh.

D’an 12 a viz Gwengolo 1989 eo stummet gant rener kozh Solidarność, Tadeusz
Mazowiecki, ar c’hentañ gouarnamant poloniat ha n’eo ket komunour abaoe fin an
Eil Brezel-bed e Reter Europa.

Leszek Balcerowicz, bes-kentañ ministr ha ministr an arc’hant er gouarnamant-se,
a laka da dalvezout ur politikerezh strizh, dezhañ da bal suraat an tremen eus
an armerzh steuñvet da armerzh ar marc’had. Gant ar steuñv-se – anavezet dindan
an anv « yac’haat tu pe du » – ez eus bet gallet mestroniañ ar gourmonc’hwez a
rivine armerzh Polonia ha mont buan war-du armerzh ar marc’had.

Goude ul lankad kentañ diaes, aroueziet gant ur monc’hwez kreñv, gouwerzhekadur
ar moneiz, embregerezhioù o serriñ, hag an dilabour o kreskiñ, ar
politikerezh-se en deus sikouret da ziorren ha da vodernaat armerzh Polonia.
Distroet eo ar c’hresk armerzhel kerkent ha 1993, gwellaet eo bet barr bevañ an
dud, ha da-heul eo kresket ar bevezerezh, digresket ar monc’hwez ha stabilaet ar
zloty. Kresket eo ivez an eskemmoù armerzhel hag ar postadurioù estren eeun.

D’an 23 a viz Kerzu 1991 e kuita Leszek Balcerowicz e bost e ministrerezh an
arc’hant. Sellet e vez outañ evel tad an adreizhoù armerzhel hag oberour pennañ
ar c’hemmoù don zo bet e Polonia e-doug ar bloavezhioù 90, war-lerc’h daou-ugent
bloavezh a gomunouriezh. Kemeret eo e blas gant Karol Lutkowski.

Ur vravadenn zo bet en armerzh Polonia da-heul ar « yac’haat tu pe du » ha
kendalc’het he deus betek 1997. Er bloavezh-se e oa tremenet feur an dilabour
dindan 10 %. Abaoe ez eus kudennoù all gant Polonia : goude bezañ tremenet 20 %
e 2004 e chom feur an dilabour en tu-hont da 19% e penn kentañ ar bloavezh 2005.

Kement-se a zleer d’al labour youlek ha dispar zo bet graet evit gwareziñ ar
folklor-se. Unan en deus graet kalz evit se eo Oskar Kolberg a redas dre Bolonia
en XIXvet kantved a-benn dastum tonioù, barzhonegoù ha dañsoù, ar muiañ ar
gwellañ, e kement rannvro zo tout. Tu zo da gaout al labour enklask-se en e
bennoberenn, enni ouzhpenn 50 levrenn : « LUD » (ar bobl).

Krouet ez eus bet strolladoù a-leizh evel-se, lorc’h enno gant o rannvro orin.
Cheñch a ra an tonioù hag an dañsoù eus an eil rannvro d’eben. Bez’ ez eus 5
dañs broadel zo bet brudet an darn vrasañ anezho gant Chopin : ar c’hrakowiak
(dañs Krakovia), an oberek, an dañs poloniat, ar mazur hag ar c’hujawiak.

Rannvro Podhale, tost da Zakopane, eo ar skouer sebezusañ eus gwarez an hengoun
folklorel. Er rannvro veneziek-se eo bet miret henvoazioù ar vuhez pemdez, ha
dreist-holl ar sonerezh, gant an diorren touristel hag ar c’harczma (tavarnioù
ma c’haller selaou sonerezh eus ar menezioù).



https://br.wikipedia.org/wiki/Kambodja

Kambodja (Kampuchea) a zo ur vro eus gevred Azia, poblet gant war-dro 15 milion
a dud, Phnom Penh o vezañ he c'hêrbenn. Kambodja eo anv ar Stad zo deuet
war-lerc'h an Impalaeriezh Khmer Hindouek ha Bouddhek a renas war ledenez
Indez-Sina a-bezh pe dost etre an XIvet hag ar XIVvet kantved. Kambodja en deus
harzoù stag ouzh Bro Thailand er C'hornog ha Gwalarn, Laos er Biz , ha Vietnam
er Reter hag er Gevred. Keodedourien ar vro a vez anvet Khmered abalamour d'ar
genel Khmer. Ar pep brasañ anezho a zo Bouddhisted theravada, met kavet e vez
ivez un nebeut muzulmaned eus ar gumuniezh Cham, un nebeut Kristenien ha
meuriadoù ar menezioù.

Ez geografel e vez kavet er vro, rinier ar Mekong (pe Tonle Thom da lâret eo
Stêr Vras) hag an Tonle Sap (Stêr Dour Fresk). Lec'hiet eo hemañ izel ken ez eo
dindan pe e live ar stêrioù. E pad ar c'houlz-glav e cheñch tu red ar Mekong da
vont davet an Tonle Sap, setu e vrasa hemañ a galz. Al labour-douar a zo c'hoazh
an taread ekonomikel pennañ. Industriezhioù pennañ Kambodja a zo an oberiañs hag
an douristelezh (1,7 milion a weladenerien e 2006). Eoul-maen a zo bet dizoloet
e dourioù an dachennad e 2005.

Kambodja a zo ur vro-diwall Gall gozh, unaniet da Indosina Gall ha dizalc'het eo
bet d'an 9 a viz Du 1953, e dibenn brezelioù Indosina. Deuet da vezañ ur
vonarkiezh bonreizhel (abaoe 1947) renet gant ar roue Norodom Sihanouk, ar vro a
ziskouez un neutrelezh evit ar pezh a denn diouzh brezel Vietnam, met skorañ a
ra Republik Demokratel Vietnam da c'houde, pa grog adalek 1966 da laoskel
soudarded ha pourvezioù da dremen war-zu Talbenn broadel evit dizalc'hidigezh ar
Vietnam. Neuze e grogas dizemglevioù Khmero-Vietnamian, gwallzarvoudoù e live an
arzoù, hag o deus lakaet ar Vietnamaned d'o zremen e 1979. Adal 1967-68, p'emañ
an ekonomiezh o vont war wasaat ha goude trubuilhioù a berzh ar Khmered-Ruz
-rebelled communour gant soñjoù Maoist- , eo rediet Norodom Sihanouk da reiñ
d'ar 14 a viz Eost 1969 renerezh ar gouarnamant d'ar jeneral Lon Nol a oa e penn
an arme, anavezhet evit e enep- kommunouriezh, en eskemm d'ur sikour a-berzh ar
Stadoù-Unanet. D'an 18 a viz Meurzh 1970 e ra Lon Nol un daol-Stad en enep da
Sihanouk p'emañ emañ en estrenvro (Moskov ha Pekin). Deuet da vezañ a-gevred
gant ar Stadoù-Unanet eo neuze staget Kambodja d'ar strategiezh diskar ar
c'hommunouriezh e Azia ar Gevred. Bombezennet hag aloubet eo ar vro gant ar
Stadoù-Unanet. Kement-se a zistruj lodenn vrasañ ar ranvroioù war ar maez, ha
dre-se e brasaa ar strollad Khmer-Ruz a zo killet betek ar strouezh, gant an
holl peizanted kollet pep tra ganto. Gant sikour bro Sina e krog ar Khmered-Ruz
en ur brezel gwir a-enep an armeoù gouarnamantel. Ouzhpenn d'ar brezel
diabarzh-se eo kaset ar vro e brezel ar Vietnam. War nes gounnez eo ar
Ghmered-Ruz adalek 1970, met savetaet eo evit ur mare ar rennad republikour gant
an Amerikaned (Ebrel-Even 1970). Daoust da se ne teuont ket a benn da harpañ ar
gommunourien daoust d'o bombezadegoù kirri-nij, hag e paouezont gant o sikour e
1973. Khmered-Ruz Pol Pot, sikouret gant Sina a gemer Phnom Penh d'ar 17 a viz
Ebrel 1975, hag e lakaont e plas ur rennad aotoritel maoist. "Angkar" (ar
renkadur) ar Ghmered Ruz a lak neuze e plas ur bolitikerezh maksimalour,
strizhoc'h c'hoazh eget an hini soviedel pe maoist, gant ar pal da c'hlanaat ar
vro diouzh sevennadur ar c'hêrioù. Pep kêr, war skouer Phnom Penh en noz etre ar
17 hag an 18 a viz Ebrel 1975, a zo gouloet deus o annezidi, kaset da vezañ
addesket war ar maez. Ar c'hlask ingal war lec'h an dud desket kozh ,
"anavezhet" gant o anaoudegezh deus ur yezh estren pe dra m'o deus lunedoù (da
skouer), ouzhpenn d'ar minoù staliet eus an daou du, deus an dizvouediñ ha deus
ar c'hleñvedoù a gas da lazhadegoù a-vern ha d'ur gwalleur dengarour a orin
politikel. Lakat un niver war an niver a dud marvet a zo ul labour diaes ha
c'hoazh hiriv ne vezer ket sur tre. An niver a 1.7 milion a zo an hini an
aliesañ larêt. Un nebeut a intellektualed o dije c'hoant e vije anavezhet an
emlazhadeg Khmer-se gant ar Broadoù-Unanet evel ur gouennlazh, met ne glot ket
gant termenadenn ur gouennlazh, peogwir n'eo ket an aberzherien ezel eus ur
strollad broadel, ethnek, Gouennour pe relijiel (Pennad 6 al Lez-kastizañ
etrebroadel).

E 1979 eo aloubet Kambodja gant Vietnam, o disrujañ ar rizigi war ar memes tro
hag o kas ar rennad Khmer Ruz d'an traoñ. Pennoù bras Vietnam a lak e plas ur
gouarnamant tost diouzh o c'hoantoù hag adaozañ a reont ar vro hervez ar framm
Laosian ha Vietnamian. Ur brezelig a grog neuze er vro etre luskadoù disheñvel o
vont deus ar Ghmered Ruz betek rennadoù Roueel sikouret gant an Thailand. Goude
aet soudarded ar Vietnam kuit e 1989, ha kas soudarded an ABU e penn-kentañ ar
bloavezhioù 1990, ec'h adkavas ar rennad un tamm a emrenerzeh, en ur vezañ alies
diskuilhet e-keñver nann-oberiantiz gwirioù Mab-Den. Ar 1añ minist, lakaet er
galloud gant ar Vietnamed, a ren c'hoazh ar vro hiriv an deiz, dalc'het e penn
a-drugarez da 4 dilennadeg douetus en un aergelc'h leun a feulster. An enebour
pennañ, Sam Rainsy, a oa aet da glask repu e Bro C'Hall e 2005. Ar roue Norodom
Sihanouk, a oa distroet e penn ar Stad, en deus diskroget un eil gwech e 2004
evit e mab yaouankañ Norodom Sihamoni, dañser klasel bet hag ambasadour Kambodja
e-kichen an UNESCO e Pariz. Kambodja a zo dalc'het hiriv an deiz dirak dibaboù
poanius da gemer. E ekonomiezh hag a zo c'hoazh stag-tre ouzh ar sikour
etrevroadel (e 2001 e teu un drederenn eus budjed ar Stad eus donezonerien
etrevroadel) a gouzañv ul lovriñ bras-tre (bro lec'hiet 162vet war 179 e-keñver
"Iñdis merzhout al lovriñ" Transparency International e 2007. An diorren
ekonomikel a zo gorrekaet gant ar bern a drafikoù a vez war zu ar broioù nesañ
(mein prizius, koad, gistierez, drammoù) hag ar sistem barnerezh gwan-efedus.
Kudennoù all bet a ziwar ar rennad Khmer Ruz a ziaesaa diorren ar vro evel hini
an douaroù (aozadur an dachenn a zo pell da vezañ echuet) pe an deskadurezh, hag
a zo bet diskaret penn da benn gant ar Ghmered Ruz (kelennerien lazhet, hag
all...). Tostaet eo ar vro ouzh Sina ha dreist holl ar Stadoù-Unanet abaoe
m'emañ Hun Sen er galloud. Dre-se eo bet digoret div bazenn war vor e-kichen
Sihanoukville un nebeut bloavezhioù-zo hep ma vije komz dioute, ha krouet eo bet
ur c'hannad-ti bras evit ar Stadoù-Unanet e kreiz tout Phnom Penh. Ouzhpenn da
se eo bet lakaet e plas ur polotik a Saoznekadur meur abaoe Hun Sen. Deuet eo da
skouer ar "Gendarmeries nationales" da vezañ "Police Stations", plakenn
identelezh an archerien a vez skrivet e Saozneg, pa vez gwerzhet ar re gozh (e
Galleg) war ar marc'had-du, pe c'hoazh an timbroù deuet da vezañ "Kingdom of
Cambodua" e plas "Royaume du cambodge"...

Ar galleg ne vez ket implijet na komprenet ken gant ar bobl, dreist holl gant ar
yaouankiz. N'haller ket ober hep ar Saozneg pa veajer er vro, memes en
ostalerioù dalc'het gant Gallaoued, pe a hengoun Gall. Enno eo ret paeañ e
Dollar evel gant ur bern traoù all evel an taos evit mont maez eus ar vro da
skouer.

Chea Sim : Prezidant Strollad ar Bobl Khmer (Cambodian People Party CPP), bet
ministr diabarzh Republik poblel Kampuchea, lakaet e plas gant arme Vietnam. Hor
Namhong : Ministr an aferioù estren (CPP). Hun Sen : Proletaer bet, mab
labourer-douar, milisian Khmer Ruz, desket nebeut, tremenet da c'houde eus tu ar
Vietnamed. Kentañ ministr eo abaoe 1984 (CPP). Kem Sokha : Bet e karg eus
kefridi hag aozadur difen gwirioù Mab Den. E 2007 en deus krouet ur strollad
nevez : Strollad gwirioù Mab Den. Norodom Ranariddh : Unan eus mibien Norodom
Sihanouk, prezidant bet Strollad roueelour FUNCIPEC, bet ivez prezidant Bodadeg
broadel Kambodja. Pen Sovan : Kentañ ministr ar rennad komunour lakaet e plas
gant Republik Sosialour ar Viêt Nam e voe etre 1979 ha 1981, goude o zrec'h war
rennad maoist Pol Pot. E 2007 eo aet davet Strollad gwirioù Mab Den Kem Sokha.
Sam Rainsy : Mab Sam Sary, uheler ar Sangkum Reastr Niyum deuet da vezañ
"treitour" goude ur bec'h etrezañ ha Sihanouk. Prezidant Strollad Sam Rainsy
(SRP), nerzh pennañ an eneberezh eo. Sar Kheng : Ministr diabarzh (CPP). Sok
An : Ministr kuzul ar ministred (CPP). Tea Banh : jeneral, Ministr an difen.
Komunour a orin Thai (CPP).

PPC pe Prachearon (Strollad poblel khmer), (Chea Sim ha Hun Sen). Tapet 90 sez
ganto evit dilennadegoù deputed 2008. PSR (Strollad Sam Rainsy), (Sam Rainsy).
Tapet 26 ganto. Strollad Gwirioù Mab Den, krouet e 2007 gant Kem Sokha. 3 sez o
deus bet. Funcipec (Front Uni National pour un Cambodge Indépendant, neutre,
Pacifique Et Coopératif), (rennet gant ar priñs Norodom Ranariddh en amzer
dremenet, skarzhet eo bet e 2006). 2 sez o deus bet. Strollad Norodom Ranariddh,
ganet dre un troc'h er Funcipec ha rennet gant e brezidant kozh. 2 sez o deus
tapet e 2008.

Kavet e vez 20 proviñs e Kambodja : Banteay Mean Chey Battambang Kampong Cham
Kampong Chhnang Kampong Spoe Kampong Thom Kampot Kandal Kaoh Kong Kracheh
Kompong Som (Sihanoukville) Mondol Kiri Otdar Mean Cheay Pailin Phnom Penh
Pothisat Preah Vihear Prey Veng Rotanah Kiri Siem Reap Stoeng Treng Svay Rieng
Takev

Kambodja a zo ur vro eus Azia ar Gevred. Thailand, Vietnam ha Laos a vez tro dro
dezhañ. E gorread a ra 181035 km² hag eo digor e vord-mord a 443 km war golf
Thailand. Teir chadenn menezioù a zo ganti, an Olifant, ar Kardamom hag an Dong.

Lec'hiet eo ar gêr-benn war delta stêr pennañ ar vro, ar Mekong. Ar stêr-mañ a
grog e Tibet evit erruout er Vietnam ha redeg e mor Sina. Ur wech ar bloaz, da
vare ar glaveier e cheñch tu e red, ar pezh a lak lenn vrasañ ar vro, an Tonle
Sap da veuziñ pleannennoù bras (ober a ra 300 km² e pad ar maread sec'h ha betek
10 000 km² da vare an dourioù uhel). Dre-se e c'hell peizanted kreiz ar vro
lakaat riz da ziwaniñ.

Mont a ra an temperadurioù eus 10° da 38°. Un hin drovanel gant "koulzioù-amzer
pebeilet" a vez er vro. Hini ar glaveier a vez etre miz Mae ha miz Du, hag e vez
sec'h spontus an amzer etre miz Kerzu ha miz Ebrel.

Diazezet eo ekonomiezh Kambodja war gounid ar riz, ar pesketa ha produiñ al
leueioù. Ar PIB/annezad a oa eus 380 dollar e 2005.

Bez ez eus 14.2 Milion a annezidi (war dro 20% eus ar boblañs a vefe marvet e
pad ar renad Khmer Ruz etre 1795 ha 1979). Douester ar boblañs : 78 ann/km². Ar
feur genel a zo tremenet eus 4 bugel dre vaouez e 2005 da 1.7 e 2009. An hoali a
zo da 57 bloaz. 19% eus ar boblañs a zo o vevañ e kêr. E 2005 e oa is-boueded
25% eus ar boblañs. Bez e oa 0.3 medisin evit 1000 annezad e 2003, hag e oa 6%
eus ar PIB implijet evit ar yerc'hed. Feur marvelezh ar babiged (2003): 9.7%
Feur marvelezh ar vugale dindan 5 bloaz : 14.1% Feur lennerezh evit an dud
koshoc'h eget 15 bloaz e 2007 : 76.32. Er vro e vez kavet dreist-holl Khmered,
met pobloù minorel a zo ivez evel ar Khmered-Islam a orin eus bro Champa, ar
Khmered Loeu gwelet evel pobloù etnek o vevañ er menezioù, Vietnamaned ha
Sinaed.

Religion ar stad a zo ar Bouddhaegezh Mahayana abaoe 1989. 12.6 Milion a dud a
zo oc'h heuliañ ar "religion"-se, da lâret eo 89% eus ar boblañs. Bez ez eus eus
deus ar gristennien (katoliked evit ar peb brasañ) abaoe an trevadenniñ C'Hall
en XIXvet kantved. Ar Khmered Loeu (poblad eus ar menezioù) a zo kentoc'h
animisted. Ur vinorelezh Cham a zo ivez oc'h ober 4% eus ar boblañs. A orin eus
ar Champa, ur vro bet rastet gant ar Vietnamaned, degemeret mat-tre int bet
Kambodja, o kenderc'hel gant o gizhioù muzulman.

Harzoù : 2572 km (1228 km gant ar Vietnam, 803 km gant an Thailand ha 541 gant
al Laos). Menez uhelañ : 1813 m (Phnom Aoral).



https://br.wikipedia.org/wiki/Jorjia

Jorjia (jorjieg საქართველო - Sakartvélo) a oa hec'h anv ofisiel adalek 1990
betek 1995 Republik Jorjia, a zo ur vro eus Eurazia. E Kaokaz ar su emañ an darn
vrasañ anezhi tra ma'z ul lodenn vihanoc'h anezhi e Kaokaz an norzh. Gant Rusia
he deus harzoù war-du an norzh ha gant Turkia er mervent, Armenia er su hag
Azerbaidjan war-du ar gevred.

Jorjia a zo un demokratelezh gant un istor hir hag ur sevenadur kozh. En Europa
e laka he sevenadur hag hec'h istor, met he lec'hiadur douaroniel a gemm hervez
an andonioù. Gwechoù 'zo e kaver eo Jorjia ur vro dreuzkevandirel.

Eus ar gresianeg (Γεωργία) - douar ar feurmioù - e teu anv brezhoneg Jorjia. Ar
Jorjiz a implij ul lizherenneg ispisial ijinet gant ar roue Pharnavaz I Iberia
ha n'he deus liamm ebet gant lizherenneg arall ebet. D'ar feiz kristen e voe
gounezet ar vro e 327 ha troet e voe ar Bibl e yezh ar vro er Vvet kantved.

Liezek-tre eo douaroniezh Jorjia gant rannvroioù meneziek hag istrovanel a sach
kalz touristed eno. Brudet eo ar vro ivez evit he gwin a zo e berzh heñvel ouzh
hini re Frañs pe Italia. Abalamour da gavadegoù arkeologek o deus diskouezet e
raed gwin enni war-dro 5000 kent J-K dija e oa bet anvet Jorjia "kavell ar
gwin".

E-pad an Henamzer e oa dalc'het tachenn Jorjia gant div rouantelezh : Iberia er
reter ha Kolc'his er c'hornôg. E-touez ar broioù kentañ gounezet d'ar
gristienezh e voent (war-dro 337). Kolc'his a anve hec'h annezidi Egrisi pe
Lazica a voe alies un dachenn emgann etre Persia hag Impalaeriezh Bizantion. En
abeg ar c'hadoù en zielfennas an div rouantelezh e deroù ar c'hrennamzer. An
dra-se a aesaas an aloubidigezh arab a zeraouas er VIIvet kantved. Ne voe ket
gounezet d'an Islam ar vro, avat hag e-pad an XIvet kantved e adfurmas ur
rouantelezh jorjia dizalc'h. En XIIvet kantved e kontrole un darn vras eus
Kaokaz ar Su hag ul lodenn eus aod norzh Anatolia.

Tizhout a reas rouantelezh Jorjia he barr en XIIvet hag en XIIIvet kantved. Ar
pezh a anver "marevezh alaouret Jorjia" ne badas ket, avat. Aloubet e voe ar
rouantelezh gant ar Vongoled e 1236. Goude-se e tiskarras Jorjia. Er XVvet
kantved voe disrannet ar vro e meur a rouantelezh hag a briñselezh vihan re wan
da zerc'hel ouzh Persia ha Turkia. D'unan pe d'an eben ez eas da waz er XVIvet
kantved.

Tierned ar rannvroioù a chomas emren a savjod meur a emsavidigezhioù hag en abeg
d'ar brezelioù e voent int an abeg e diskennas poblañs Jorjia betek 250.000
annezad.

E 1783 e sinas rouantelezh Kartli-Kakheti ha Rusia feurskrid Georgievsk hag a
lakkaas anezhi dindan warez an Tsar. Ne viras ket kement-se, avat, Tbilisi a
vezañ peliet gant ar Bersed e 1795.

D'ar 8 a viz Genver 1801 e stagas an Tsar Paol Iañ Rusia Kartli-Kakheti ouzh
Rusia dre un dekred hag a ve gwirikaet d'ar 12 miz Gwengolo gant Aleksandr Iañ.
E miz Mae 1801 e kasas kuit ar jeneral rusian Carl Heinrich Knorring an tiern
diwezhañ David Batonichvili ha sevel a ra ur gouarnamant, ar jeneral Ivan
Petrovitch Lasarev en e benn.

Ne voe ket degemeret diouzhtu an dekred gant uhelidi ar vro ha ret e voe da
Knorring d'o bodañ en iliz-veur Tbilisi d'o rediañ da douiñ le d'an Tsar e miz
Ebrel 1802. Bac'het e voe ar re o doa nac'het en ober.

E 1810 e stagas Rusia rouantelezh Imretia. Roue Imretia diwezhañ Solomon II
Imretia a varvas en harlu e 1815. Etre 1803 ha 1870 e vrezelas meur a wech Rusia
ouzh Persia ha Turkia ha stagañ a reas tachennadoù bras ouzh Jorjia. Furmiñ a ra
an tachennadoù-se (Batumi, Artvin, Akhaltsikhe, Poti, and Abc'hazia) un darn
vras eus Jorjia a-vremañ.

Staget e voe priñselezh Guria e 1828 hag hini Samegrelo e 1857. Rannvro Svaneti
a voe staget goustadik etre 1857 ha 1859.

Goude Dispac'h Rusia 1917 ec'h embannas Jorjia bezañ dizalc'h d'ar 26 a viz Mae
1928. Gounezet e voe an dilennadeg kentañ gant ar strollad sokialour-demokratel,
tost ouzh ar vencheviked. Da vinistr kentañ ez eas Noe Zhordania. Ur brezel a
enebas Jorjia ouzh Armenia e 1918. Harzet e voe, avat, gant un oberiadenn saoz.
E 1918 e 1919 e vrezelas ar jeneral jorjiat Mazniachvili ouzh ar Rusianed wenn
hag klask a reas aloubiñ aod hanternoz ar Mor Du eus Tuapse da Sochi.

Ne badas ket frankiz ar vro. E 1921 e faezhas al lu rusian an arme jorjiat ha
ret e voe d'ar gouarnamant tec'hout kuit eus ar vro. D'ar 25 a viz C'hwevrer
1921 ec'h antreas an nerzhioù soviedel e Tbilisi hag ur gouarnamant margodennek,
Filipp Makharadze lakaer e penn ar vro. Entouezet e voe ar vro er Republik
Soviedel Treuzkaokazia asambles gant Armenia hag Azerbaidjan. E 1938 e voe
dispennet Treuzkaokazia ha d'ur republik soviedel wir ez eas Jorjia.

Ar Jorjiat Ioseb Youghachvili a zeuas da vezañ unan eus pennoù ar strollad
Bolchevik. Goude dispac'h 1917 ha marv Lenin e renas Unaniezh Soviedel gant an
anv "Stalin".

Etre 1941 ha 1945 e stourmas 700.000 Jorjian el lu ruz ouzh an Alamagn nazi. Un
nebeud Jorjianed anezho a skoazellas an nazied avat. War-dro 350.000 a Jorjiz a
voe lazhet e-pad an eil brezel bed. E-pad an hevelep maread e voe forbannet un
nebeud pobloù bihan evel ar Dchetchened, an Inguched, ar Garachayed hag ar
Valkariz, da Siberia. Un darn eu o ziriadoù a voe roet da Jorjia betek 1957.

Ar Jorjiat Edouard Chevardnadze, hag a oa ministr an aferioù diavaez eus an
Unaniezh Soviedel, a voe unan eus savourien bennañ ar [[Peryestroika]. E-pad ar
maread-se e savas Jorjia ur sistem politikel liesstrolladelek hag a strivas evit
dieubidigezh ar vro. E Jorjia e c'hoarvezas an dilennadeg frank kentañ en
Unaniezh Soviedel d'ar 28 Here 1990. Eus miz Du 1990 betek miz Meurzh 191 e voe
Zviad Gamsakhurdia e penn an Emsav evit an dieubidigezh vroadel, prezidant Kuzul
Meur Republik Jorjia, ar parlamant Jorjiat.

Unan eu ar republikoù kentañ o klask en em frankizañ diouzh an Unaniezh
Soviedel. Gwaskadeg gant al lu ruz eus ur vanifestadeg peoc'hek d'an 9 a viz
Ebrel 1989 a grouas un emsav enepsoviedel heñvel a-walc'h ouzh hini a oa er
broioù baltek. En em zisrannañ a reas etre ur skourr habask hag unan arall
dispac'helouroc'h. E miz Here 1990 ec'h aozas Jorjia an dilennadeg
liesstrolladellek gentañ en istor eus an Unaniezh Soviedel. Tra ma voikotas an
dispac'hellourien an dilennadeg ha savas ur 'hendalc'h broadel en em strollañ a
reas ar peurrest eus an enep-komunourien war-dro Merab Kostava ha Zviad
Gamsakhurdia. Gounid a rejont gant 250 sez enep 64 hepken evit ar gomunourien.
C'hwitañ a reas ar strolladoù arall da dizhout ar 5% ret da vont e-barzh ar
parlamant.

D'an 9 a viz Ebrel 1991 ec'h embannas Jorjia he dieubidigezh. Zviad Gamsakhurdia
a voe dilennet da brezidant d'ar 26 a viz mae 1991 met kaset kuit e voe eus ar
galloud gant un taol-stad gwadek a badas eus ar 22 a viz kerzu 1991 betek ar 6
Genver 1992. Aozet e voe an taol-stad gant ar ward vroadel hag ur bagad armet :
ar Mkhedrioni hag a vefe bet skoazellet gant al lu rusat. Merkout a reas an
dra-se deroù ur brezel diabarzh a badas betek 1995.

Distreiñ a reas Eduard Shevardnadze d'ar vro e 1992 hag aozañ a reas ur
"c'huzul-stad" asambles gant pennoù an taol-stad : Kitovani ha Ioseliani.
Dilennet e voe en un doare ofisiel e 1995 ha 2000. E-pad ar marevezh-se, avat, e
krogas emsavidigezhioù disranner e Abc'hazia hag Osetia ar Su. Gant skoazell
stourmerien deut eus Rusia e teuas an emsaverien a-benn da sevel riezoù dizalc'h
de facto en div rannvro-se. Muioc'h eget 250.000 jorjiz a voe diarbenet eus
Abc'hazia ha 25.000 eus Tskhinvali. Ret e voe da galz familhoù osetiat da
dec'hout eus rannvro Borjomi.

Kaset e voe Eduard Shevardnadze eus ar galloud gant Dipac'h ar Rozenn e 2003
goude dilennadegoù daelet. Beleniet e voe an dispac'h gant izili gozh strollad
Shevardnadze : Mikheil Saakashvili, Zurab Zhvania ha Nino Burjanadze. Da
brezidant e voe dilennet Mikheil Saakashvili e 2004. Un heuliad ag
adreizhiadurioù a reas da greñvaat armerzh hag arme ar vro ha dont a benn a reas
da enderc'hel adarre Ajaria met c'hwitaet en-deus da adaloubiñ Abc'hazia hag
Osetia ar Su hag a zo gwarezet gant Rusia.

Disrannet eo Jorjia e 9 rannvro, ur geoded ((k'alak'i) ha 2 republik emrenn pe
avtonomiuri respublika (Abc'hazia hag Ajaria). Disrannet eo ar rannvroioù e 69
bann (raioni).

Kenvreuderezhioù ez eus a-zivout statud Osetia ar Su gant ar gouarnamant
disrannidigel a gontrol ar broviñs. Kodori Gorge a zo an dar nemeti eus
Abc'hazia a zalc'h ar gouarnamant-kreiz.

Ar c'hêrioù brasañ eo : Batoumi, Chiatura, Gagra, Gori, Khouthaisi, Poti,
Rousthavi, Soc'houmi, Tbilisi, Tkibuli, Tskaltubo, Tskhinvali Bannoù Jorjia a
zo: Abasha, Adigeni, Akhalgori, Akhalkalaki, Akhaltsikhe, Akhmeta, Ambrolauri,
Aspindza, Baghdati, Batumi, Bolnisi, Borjomi, Chiatura, Chkhorotsku,
Chokhatauri, Dedoplistskaro, Dmanisi, Dusheti, Gagra, Gali, Gori, Gudauta,
Gulripshi, Gurjaani, Java, Kareli, Kaspi, Kedi, Kharagauli, Khashuri,
Khelvachauri, Khobi, Khoni, Khulo, Kobuleti, Kutaisi, Kvareli, Lagodekhi,
Lanchkhuti, Lentekhi, Liakhvi, Marneuli, Martvili, Mestia, Mtskheta,
Ninotsminda, Ochamchire, Oni, Ozurgeti, Poti, Rustavi, Sachkhere, Sagarejo,
Samtredia, Senaki, Shuakhevi, Sighnagi, Sokhumi, Stepantsminda, Telavi, Terjola,
Tetritskaro, Tianeti, Tkibuli, Tsageri, Tskhinvali, Tsalenjikha, Tsalka,
Tskaltubo, Vani, Zestaponi, Zugdidi

Kartvelebi (ქართველები) en em anv ar jorjiz. Envel a reas o bro Sakartvelo
(საქართველო), hag o yezh Kartuli (ქართული). Eus anv ur penn jorjiat mojennel
Kartlos e teu ar gerioù-se. Ur mab eus Tagarmos, mab-bihan Japheth.

Ar ger implijet e yezhoù ar c'hornôg a zeu eus ar gresianeg (Γεωργία) - douar ar
feurmioù. Er reter e anver ar jorjiz Gurjs, hag a zeu eus an arabeg Jurj pe ar
persieg گرجی Gurji. Eus ar ger persiek e teu an turkeg Gürcü hag ar rusianeg
Грузин ("Gruzin"). Anv ar vro a zo Gorjestan e persieg, Gürcistan en turkeg, ha
Грузия e rusianeg ("Grouziya").

Proviñs bennañ Jorjoa, ha seziz ar gouarnamant e-pad darn vrasañ hec'h istor a
zo Kartli, anvet ivez Iberia. Ar ger diwezhañ-mañ a vez skrivet Iveria ivez.
Anezhañ e teu ar gerioù armeniek evit Jorjoa ha jorjiat : Virk (Վիրք) and
Vrastan (Վրաստան). Bez ez eus kalz mojennoù a-zivout orin ar ger Jorjia, darn
vrasañ anezho faoz. Hervez reoù'zo e teufe eus Sant-Jorj, patron ar vro, pe eus
ar ger persiek evit bleiz. Posupl eo e teu eus ur wrizienn indez-europeat a
dalvezfe "menezek".

Jorjia he-deus harzioù a 728 km gant Rusia, a-hed ar bannoù Krasnodar Krai,
Karatchay-Tcherkesia, Kabardino-Balkaria, Norzh Osetia-Alania, Ingouchetia,
Tchetchenia, Dagestan. Harzoù he deus ivez gant Azerbaidjan (322 km) war-du ar
gevred, Armenia (164 km) war du ar su ha Turkia (252 km) war du ar mervent.

Meneziek-kenañ eo ar vro. E div lodenn e tisrann ar menezioù Likhi. Kolc'his e
vez anvet lodenn ar c'hornôk tra ma vez anvet ar reter Iberia. En abeg he
zorosennadur liesek eo troc'het uhelgompezenn Svaneti deus ar peurrest eus ar
vro.

Rannañ a ra aradennad ar C'haokaz Bras Jorjia deus republikoù kaokazek Rusia.
Riblet eo hanterenn su ar vro gant ar C'haokaz Bihan. Ar c'haokaz Bras a zo kalz
uheloc'h eget ar C'haokaz Bihan. Tizhout a ra e leinoù uhelañ 5000 m. Menez
Shkhara eo menez uhelañ Jorjia gant 5,201 m. An eil uhelañ a zo ar Janga
(Jangi-Tau), hag a dizh 5,051 m. Ar menezioù bras arall a zo ar C'hazbegi (5,047
m), an Tetnuldi (4,974m), ar Shota Rustaveli (4,960m), an Ushba (4,710m.), hag
an Ailama (4,525m./14,842ft.). An hini nemetañ gant un orin tanveneziek eo ar
C'hazbegi. Ar rannvro lec'hiet etre ar C'hazbegi hag a Shkhara, hag a zo rannet
gant ur pellder a 200 km, a endalc'h kalz skornegi. Aradennad ar C'haokaz Bihan
a zo kenaozet eus aradennad bihanoc'h, tanveneziek o orin ar peurliesañ, liammet
an eil ouzh an eben. O leinoù uhelañ na dizhont nemet 3400 m. Torosennadurioù
pennañ ar rannvro a zo an uhelgompezenn tanveneziek Javakheti, lennoù niverus ha
stivelloù tomm.

Ar c'hevioù Voronya a zo a re zonañ er bed. Lec'hiet emañ er menezioù Arabika, u
darn eus aradennad Gagra en Abc'hazia. Betek 2,140 m e tiskennont.

Liesek eo gweledvaoù Jorjia. E kornôg ar vro e kaver koadegoù geunniek e-barzh
an izeldirioù, geunnioù, ha, er rannvroioù meneziek, koadegoù ha skornegi. Er
reter e kaver ur rannvro vihan sec'h heñvel a-walc'h ouzh re kreiz-Azia. Ar
c'hoadegi a c'holo 40% ar vro hag ar c'helc'hiadoù alpek pe isalpek 10%.

Darn vrasañ an annez naturel en izeldirioù a oa bet distrujet er 100 bloavezh
diwezhañ gant astennadur al labour-douar hag ar c'hêrioù. Eus ar c'hoadegoù a
c'holoe Kolc'his a zo aet da get, estreget er mirlec'hioù hag er parkoù broadel.
Ar c'hoadegoù a chomon a vez lec'hiet en uheldirioù hag er menezioù. Eus derv,
fav-put, faou, evlec'h, onn ha gwez-kistin eo kenaozet ar c'hoadegoù dindan 600
m dreist met boutin a-walc'h ez eo ar spesad atav-glaz evel ar beuz. Kavout a
reer ivez un nebeut spesadoù endemiek. Darnioù Ajaria, Samegrelo hag Abc'hazia a
c'holo koadegoù glaviek klouar.

Disheñvel tre ouzh re ar c'hornôk ez eo gweledvaoù reter Jorjia hag-eñ eoa bet
difraostet dran vrasañ izeldirioù ar reter, evel ar Mtkvari pe plaenenn
anAlazani. Ouzhpenn-se, un tamm sec'hoc'h eo hiniad ar rannvro ha biskoazh e voe
goloet gant koadegoù darn anezhi. Gweledvaoù a zo kenaozet eus traoniennoù
niverus disrannet gant menezioù. Koadegi-sapin ar raloc'h eget er c'hornok,
estreget e Borjomi. Eus derv, faou ha fav-put ez eo kenaozet 85% ar c'hoadegoù.
E traonienn an Alazani e kaver koadegoù ivin ivez. A-us 1000 m e kresk sapin ha
bezv dreist holl. E reter Jorjia e kaver koadegoù betek 2000 m ha ne gresk ken
ar strouezh a-us da 3500 m.

Liesek eo hinad Jorjia. Lakaat a reer kemm etre daou gelc'hiad hin, a glot,
tamm-pe-damm, gant kornôg ha reter ar vro. Ur perzh pouezus a c'hoari ar
C'haokaz Bras en hinad ar vro rak gwareziñ a ra anezhi ouzh an aer yen a
c'hellfe dont eus stepennoù an norzh tra ma tiwall ar c'haokaz bihan ouzh
levezon an aer tomm ha sec'h deuet eus ar su.

E-barzh ar c'helc'hiad istrovanel gleb emañ darn vrasañ kornôg Jorjia. War-dro
1000-4000 mm a c'hlav a zegemer pep bloaz. Ingalet en un doare unvan e vez ar
glaveier, hag eñ e vezont pounneroc'h e-pad an diskar-amzer. Kemm a ra kalz
hiniad ar vro hervez an uhelder. Tra ma vez tomm a-walc'h an plaenennoù e-pad an
holl vloavezh o-deus an uheldirioù hañvioù fresk ha gleb ha goañvioù yen hag
erc'hek (muioc'h eget 2m zegemer e kornioù-br'zo). Ajaria eo rannvro c'hlebañ
Jorjia. Koadeg glaviek Mtirala, e reter Kobuleti a zegemer 4500mm a c'hlav pep
bloavezh.

Un hinad tremeniat etre ar c'helc'hiadoù istrovanel gleb ha kevandirel he-deus
Jorjia ar reter. Gant aer yen ha sec'h kreiz-Azia ha gant aer gleb ar mor
Kaspian eo levezonet amzer ar vro. Gant aradennadoù Likhi ha Meskheti e vez
harpet aer gleb ar Mor Du ar peurliesañ. Kalz nebeutoc'h a c'hlav a zegemer
darn-se ar vro (war-dro 400-1600mm) hag e-pad an nevez-amzer hag an diskar-amzer
e kouezh dreist holl. Kalz sec'hoc'h e vez an hañv hag ar goañv. Evel er
c'hornôg e c'hoari ur perzh pouezus an uhelder. Kalz yenoc'h e vez ar
c'hornioù-bro a-us 1500 m hag er re a-us 2000 m e vez o reviñ zoken e-pad a
hañv.

Goude un enkadenn a-zivout disoc'h dilennadegoù 2003 e voe kaset kuit eus ar
galoud Eduard Shevardnadze d'ar 23 miz du 2003 gant dispac'h ar rozenn. Ar
prezidant etretant a vo prezidant ar parlamant a oa bet freuzet e zivodadenn.
D'ar 4 genver 2004 e voe dilennet da brezidant Mikheil Saakashvili, penn an
Emsav Broadel Demokratel a c'hounezas darn vrasañ ar mouezhioù en dilennadeg
lezennel a heulias. Ur strollad arall nemetañ (Enebouriezh an Tu-Dehou) a dizhas
ar 7% ret da gaout kannidi er parlamant. Kred ar ra ar sellerien e oa an
dilennadeg-se an hini frankañ e istor ar vro, hag eñ e oa tabud etre ar
gournamant kreiz ha penn Ajaria, Aslan Abashidze.

War gresk ez eas ar stennadur etre Ajaria hag ar gouarnamant goude an
dilennadeg. Tarzhañ a reas an enkadenn d'ar Iañ miz mae pa zistrjas Aslan
Abashidze ar pont o liamm Ajaria ouzh ar peurrest eus ar vro e respont da
bleustradegoù milourel jorjiat. Rediet e voe da dec'hout kuit eus ar vro gant
manifestadegoù bras e Batumi d'ar 5 mae, avat.

D'an 3 a viz c'hwevrer e varvas ar ministr kentañ Zurab Zhvania e ti Raul
Usupov, gouarner Kvemo Kartli, puñsunet gant monoksid karbon.

Abaoe m'en deus kemeret ar galloud en deus Saakashvili lakaet war gresk darn ar
budjed-stad gouestlet d'al lu. Homañ he deus tizhet 25.000 a dud, 5.000 anezho a
oa bet stlejet gant kelennerien amerikan. Un nebeut eus ar soudarded-se a oa bet
kaset da Iraq, lec'h ma servijont e Baqubah hag e Kelc'hiad Glaz Baghdad. E miz
Mae 2005 ez eas an XIIIvet batailhon a droidegezh d'an unanenn gentañ o servij
er-maez Jorjia.

Darempredoù mat he deus Jorjia gant hec'h amezeien - Turkia, Armenia hag
Azerbaidjan - ha kermer perzh a ra er C'huzul Armerzhel ar Mor Du hag d'ar GUAM.
Tost-tre ouzh Ukraina eo hag e-pad an Dispac'h Orañjez e Kyiv e vanifestas kalz
jorjiz da harpañ Viktor Yushchenko.

Oc'h arnodiñ da vont d'un izel gwir eus AFNA emañ Jorjia. E miz Eost 2004 e voe
kinniget ar Raktres ag Oberianiz a Gevelerezh Hiniennel hag degemeret e voe gant
Kuzul Atlantel an Norzh eus an AFNA. Adalek-se ez eo ebarzhet Jorjia en eil
prantad eus ar c'henstagadur ouzh an AFNA.

D'ar 15 c'hwevrer 2005 e voe anvet un ofiser-liamm e Jorjia e frammadur ar
C'hevelerzh evit ar Peoc'h.

Mont e-barzh Unvaniezh Europa hag en AFNA e c'hoanta Jorjia. Ne vo posupl nemet
en un dazont pell a-walc'h, avat. Evel ma ne fell ket da Jeojia mont da harzioù
etre kelc'hiadoù-levezon ar Stadoù-Unanet ha Rusia e klask ar vro tostaat ouzh
ar Stadoù-Unanet en ur genderc'hel da genlabourat gant Rusia.

E miz Here 2006 he deus sinet Jorjia ur raktres oberiantiz gant UE e frammadur
Politikerezh ag Amezegezh Europeat. Gwirikaet e vo d'an 14 a viz Du.

Tost eo Jorjia ouzh ar Stadoù-Unanet ha levezon ar vro-se enni en-deus lakaet he
darempredoù gant Rusia da washoc'h. Un abeg a ziemglev pouezus eo san
Baku-Tbilisi-Ceyhan savet gant ar Stadoù-Unanet da liammañ Turkia ouzh maeziadoù
eoul-maen Azerbaidjan hep mont a-dreuz tachennad Rusia. E 2004 o doa embannet ar
Stadoù-Unanet e paouezfent gant o frogramm ispisial a skoazell vilourel.
Erlec'hiet e vo gant ur programm a skoazell reizhoc'h. Lâret en deus Colin
Powell ne c'hoantae ket ar Stadoù-Unanet sevel diazezlec'hioù er vro.

Kollet he-deus rusia he rol ag hanterour en diemglev etre Jorjia hag Abc'hazia
hervez ar ministr jorjiat an darempredoù etrevroadel Gela Bezhuashvili. Hervezañ
ez emañ Jorjia o vont d'arnodiñ da genziviz gant an emsaverien abc'hazat en un
doare dihanterour.

En enkadenn emañ an darempredoù etre Rusia ha Jorjia adalek m'he-doa gouarnamant
Saakashvili addalc'het Kodori Gorge. Tamallet he-deus Rusia Jorjia da vezañ bet
torret e ouestloù tra ma zamalle Jorjia Rusia da skoazell an disrannerien.
Paseporzhioù rusat a voe roet da galz annezidi Abc'hazia hag Osetia ar Su.

E miz Gwengolo 2006 e voe bac'het pevar ofiser rust eus ar sevijoù kevrin. O
zamall a ra ar gouarnamant jorjiat da gaout ur perzh en enkadenn Kodori. Da galz
gwashoc'h ez eo aet an darempredoù etre an div vro goude-se ha troc'het he deus
Rusia tout he liammoù armerzhel ha zoken postel gant Jorjia. Kinniget he-deus
Jorjia da enebiñ donedigezh Rusia e-barzh Aozadur Bed ar Genwerzh

War al labour-douar hag an douristelezh eo diazezet armerzh Jorjia. E-pad darn
vrasañ an XXvet kantved e oa un lodenn eus an armerzh soviedel. Goude 1991 e
krogas ar stad da frankizaat a armerzh, avat. Hervez ar Bank Bedel eo Jorjia ar
vro adreizher kentañ er bed ha an hini 37vet eo evit an aesder d'ober aferoù.

An touristerezh hag gounidigezh ar sitroñs hag ar rezin a zo andon a leveoù
pennañ ar vro. Produiñ a ra te ivez met n'eo ket uhel tre e galite c'hoazh. Un
nebeud mengleuzioù (kouevr ha manganez dreist holl) ez eus er vro hag ur
greanterzh bihan hag a brodu dilhadoù, gwinn ha produioù kimiek dreist holl.
Dleout a ra enporzhiañ darn vrasañ hec'h energiezh.

Daouast da freuzioù ar brezel diabarzh e vez o kreskiñ armerzh Jorjia adalek
1995 ha war zigresk ez eo aet ar monc'hwezh. Kudennoù ez eus gant ar stad evit
dastum an tailhoù, avat, hag un dic'hounid bras en-deus e vudjed. Berrentezioù
ag energiezh a zo ur gudenn arall, hag eñ he-deus he frevezekaet ar gouarnamant.
Ar fed e teu darn vrasañ an energiezh eus Rusia n'int ket mat an darempredoù
n'aesa ket an traoù kennebeut.

4,661,473 ag annezidi he-deus Jorjia, 88% anezho a zo jorjiz. An azeried a furm
6,5% ar boblañs, an armeniz 5,7% hag ar rused 1,5% (lod anezho a zo divroet
adalek dieubidegezh ar vro). An Abc'hazed en Abc'hazia hag an Oseted en Osetia
ar Su o-deus savet republikoù disranner na'z int ket anavezet gant ar broioù
arall.

Div bobl gartveliek, ar svaned hag ar vingrelied a vev e Jorjia ha kavout a reer
un nebeut lazed ivez. Disheñvel ez int dre o yezh eus ar jeorjiz arall met tost
tre outo dre o sevenadur. Bez ez eus ivez kalz minorelezhioù bihan arall o vevañ
er vro : Assiried, tchetchened, gresiz, kabarded, kurdiz, yuzevien, tatared,
turked hag ukrainiz.

Digreskiñ kalz he-deus graet poblañs Jojia adalek diskarr an Unaniezh Soviedel.
Disrannidigezh Abc'hazia hag Osetia ar Su, an diemglev en Adjaria hag ar
c'hudennoù armerzh o-deus degaset kalz jeorjiz da zivroiñ, e Rusia dreist holl.
Da washoc'h eo lakaet ar gudenn gant ur feur-ganidigezh izel tre. Ur milion
annezidi nebeutoc'h eget e 1991 he-deus Jorjia ha krediñ a ra reoù'zo ez eo
izeloc'h c'hoazh. Un efed a-gostez eus digresk ar boblañ eo ez a war zigresk
ivez kenfeur ar minorelezhioù rak niverusoc'h ez eo o izili da zivroiñ.

Darn vrasañ ar boblañs (83.9%) a berc'henn d'an Iliz Ortodoks Jorjia. Unan eus
ar broioù kentañ gounezet d'ar feiz kristen e voe Jorjia. Da relijion-stad ez
eas e 327 met krediñ a reer e oa kummuniezhioù kristien en Egrisi kent prezegenn
Sant-Nino. Ouzhpenn-se e prezegas an ebestel Per ha Andrev er vro. Unan eus an
ilizioù koshañ eo neuze iliz Jorjia.

Ar minorelezhioù relijiel pennañ a zo ar Vuzulmaned (9,9%), an Armeniz (3,9%)
hag ar gatoliked (0,8%).



https://br.wikipedia.org/wiki/Armerzh

An armerzh zo ur skiant sokial dezhi ar pal da studiañ penaos 'implij ar
gevredigezh he feadra rouez a-benn produiñ, a-ziwar ezhommoù ha c'hoantoù pep
hini ha deus an doare ma vez addalc'het rezultajoù ar produiñ-mañ d'an dud.An
ekonomiezh a zo ur skiant a studiñ mont en-dro an ekonomiezh, da lâret eo
oberiantizoù ur strollad tud evit produiñ, distribuiñ ha beveziñ ar produioù-se
evit bevañ ha krouiñ pinvidigezh.

Dre o studiennoù e klask an armerzhourien analizañ e peseurt mod e vez produet
peadra kevredigezh Mab-Den ha penaos e vez addalc'het d'an dud tout. Klask a
raint propozañ displegadennoù evit-fed n'eo ket en he reizh ar gevredigezh, hag
ar fed ma c'hellfe-hi mont war wellaat. Tu zo dehe sevel studiadennoù a-benn
istimañ dilerc'hioù ul lezenn pe ur mennad lezenn. Rezultajoù ar
studiadennoù-mañ (hag a c'hell bezañ lavar-dislavar deus ur stumm d'eben) a vez
implijet a-wechoù gant ar gouarnamañchoù evit reoliata an armerzh.

An armerzh, hag an doare ma vez renet gant ar gouarnamañchoù, a zo liammet gant
prederouriezhioù politik. Da skwer eo bet savet Unaniezh Europa en sell d'ober
evit an ober asambles etre ar Stadoù european a-benn ma ve dibosupl d'ar broioù
brezeliañ. Evit an dud eo bet savet ive, dreist pep tra evit fed penaos e vez
ingalet ar pinvidigezhioù e-barzh ar gevredigezh.

Gant an armerzh e vez soñjet ez eus danvez met pas kement-se, ret choazo penaos
implijañ an traoù, rak rouez int hag etre daou soñj emaomp, ha rankout a raomp
choazo unan tra-ken. Ar c'houst a vout en koulz a vez gwraet gant an
armerzhourien deus se. Ouzhpenn da se n'omp ket evit produiñ nemet re nebeut a
draoù e-keñver ar pezh a vefe prenet peaotramant, kement-se e-pad ur momed hag
ur genarroudenn teknolojik bet choazet a-raok ; sed ar pezh a lak an dud da
brederiañ war fed penaos addalc'hen d'an dud tout.



https://br.wikipedia.org/wiki/Anvonerezh_elektronek

An anvonerezh elektronek, pe "mesajerezh elektronek", a zo ur gwazadur
stlennegel arveret war ar Genrouedad hag a gevaraez ur c'haser (un dehaezer) da
gas ur c'hannad elektronek pe postel ("e-mail" e saozneg) da unan pe lies
pakerien (dehaezadourien).

Pa vez kaset ur postel e vez treanket anezhañ eus un dafariad (pe servijer)
d'unan all betek tizhout hini ar paker. Eleze e vez kaset ar postel d'un
dafariad anvonerezh karget eus an treuzkas betek dafariad ar paker karget eus an
treuzkas. Graet e vez MTA (Mail transport Agent) eus an dafariadoù-se. Gant ar
c'homenad kehentiñ SMTP eo e vez an MTAoù oc'h arc'hwelañ, setu perak e vez
graet anezhe dafariadoù SMTP.

Gant ur meziant arbennik anvet MUA (Mail User Agent) e vez graet ar sevel. Pa
vez staliet ouzh hanva (stasion) an arveriad an MUA e reer arval anvonerezh
dioutañ. Meur a hini 'zo evel da skouer :

A-wechoù e vez MUAoù ha n'int nemet ketalioù pe etrefasioù Web evit kennaskañ
ouzh an dafariad posteloù ebarzhiñ ha neuze e reer Webmail eus an MUAoù-se.

Evit herzel ouzh pep hini da vont da lenn posteloù ar re all e vez gwarezet
haeziñ d'an dafariad MDA gant un naoudi ("login" e saozneg) hag ur ger tremen
("password" e saozneg) deverket da bep arveriad aotreet. Hogen arabat en em
hennadiñ evit kas posteloù.



https://br.wikipedia.org/wiki/Sevenadur

Diaes-bras eo termeniñ ar sevenadur, pa vez roet meur a ster d'ar ger, an holl
anezho o vezañ liammet an eil re ouzh ar re all. Bez' e c'haller lavaret ez eo
ar sevenadur ur frammad emzalc'hioù, meizadoù ha komprenusted trivliadel a zo
boutin d'un strollad bras pe vrasoc'h a dud, a vez desket dre zarempredoù
diabarzh ha treuzkaset a rumm da rumm. Dre ar frammad-se ez anavezer izili ur
sevenadur hag en o diforc'her diouzh ur strollad all a dud. Kemplesoc'h eo an
traoù avat, evel ma vo displeget pelloc'h amañ.

Pa baotaas troidigezhioù ar ger latin cultura en Europa en XVIIIvet ha XIXvet
kantvedoù ne dalveze nemet evit merkañ gwellaennoù er gounezerezh hag el
liorzherezh ; tamm-ha-tamm e kemeras ar ger ur ster difetisoc'h, dre
dreuzskeudenn, da geñver gwellaat gouiziegezh ha blizidigezh an den, dre an
deskadurezh pergen. En XXvet kantved e teuas ar sevenadur da vezañ unan eus
meizadoù pennañ an denoniezh ; spisaet ha ledanaet war an dro e voe ster ar ger
— "sevenadurel" e vije kement emzalc'h hag oberenn denel na vije ket hêroniel,
alese daou dermenadur all :

Petra bennak ma reer hiziv gant ar ger sevenadurel a-wezhioù evit komz eus
kenderc'hadoù danvezel ur gevredigezh, an traoù difetis evel ar yezh, ar boazioù
hag all a chom ster pennañ ar ger sevenadur.

A-hed Kantved ar Sklêrijenn en Europa ez emdroas ar ger sevenadur eus e ster
kentañ "labour-douar" betek e ster skeudennek "labour-spered" ; unan eus
skouerioù an emdroadur-se eo Holloueziadur Diderot ha D'Alembert, embannet etre
1751 ha 1772 e Bro-C'hall, ma kaver ar gounezerezh hepken dindan an termen
culture hogen ma 'z anavezer ar ster nevez er pennadoù a denn d'an arzoù, d'ar
brederouriezh pe d'ar skiantoù. E 1784 e klaskas ar prederour Immanuel Kant
(1724-1804) termeniñ ar ger alamanek bildung, "deskadurezh", gant ur ster nes da
hini ar ger sevenadur hiziv : "Kement ha savidigezh mab-den diwar e ziazvded
enganet eo an deskadurezh" (i.e. ar sevenadur) E 1860 e kinnigas an Alaman Adolf
Bastian (1826-1905) ma vije keñveriet en un doare skiantel holl gevredigezhioù
ar bed a-benn anataat "unvaniezh speredel mab-den" ; d'e veno ez eus ur gwelead
"spered-diazez" (Elementargedanken) boutin d'an holl dud, ha n'eo an diforc'hioù
etre ar pobloù nemet kemmadennoù lec'hiel a zo c'hoarvezet er spered-diazez-se.
Gant ar mennozh-se e toullas Adolf Bastian un hent ledan da ster ar ger
sevenadur evel ma vez meizet hiziv er bed a-bezh.

En hevelep mare e oa disheñvel soñj ar barzh saoz Matthew Arnold (1822-1888) :
hervezañ e oa ar sevenadur "ar pep gwellañ eus ar pezh a zo bet soñjet ha
lavaret er bed", ar pezh na dalveze en e spered nemet evit an arzoù klasel, ar
sonerezh klasel hag arz ar c'heginañ. E berr gomzoù, ne dalveze ar sevenadur
nemet evit ar binvidien a veve e kêrioù Kornôg Europa, ar pezh a oa un asked eus
an diforc'h a oa o paotaat etre ar sevenadur — europat, kêrel, bourc'hizel — hag
ar folklore — bedel, diwar ar maez ha gwerinel. Buan e voe ar meizadoù-se o kas
d'an diforc'h etre sevenadur uhel ar renerien ha sevenadur izel ar sujidi, da
lavaret eo d'an dizingalded a rene en Europa an XIXvet kantved. Ouzhpenn da se
ez enebe M. Arnold ar sevenadur ouzh an anveliouriezh, pa veze an darn vrasañ
eus prederourien Europa oc'h enebiñ ar sevenadur ouzh "stad naturel mab-den",
diwar levezon ar Gall Jean-Jacques Rousseau (1712-1778). Evit ar
brederourien-se, mard asantent e vije un diforc'h etre "sevenadur uhel" ha
"sevenadur izel", e oa blizidigezh ar "sevenadur uhel" un distummadur eus anien
wirion an dud. Da skouer, mard oa sonerezh "ar bobl" (i.e. kouerien dizesk) un
eztaol eus o doare naturel da vevañ e oa ar sonerezh klasel ur brizharz danzeel,
bas ha diskaridik.

Yaouank c'hoazh e oa ar gevredadouriezh, skiant kevredigezhioù mab-den, e dibenn
an XIXvet kantved, ha diwar patrom ar brededouriezh ez ae an daeloù en-dro, ar
pezh a voe nac'het gant kevredadourien evel Émile Durkheim (1858-1917) e soñje
dezho e ranke skiant ar gevredigezh bezañ harpet ouzh framm ar gevredigezh a oa
war studi. Ken yaouank all e oa an denoniezh d'an hevelep mare, ha buan-tre e
lakaas ar sevenadur(ioù) da galon he studioù, kement ha ken bihan ma 'z eo
war-du an denoniourien e troer pa vez anv a dermeniñ ar sevenadur.

Eus 1843 betek 1852 ez embannas an denoniour alaman Gustav Freidrich Klemm
(1802–1867) dek levrenn e Allgemeine Kulturgeschichte der Menschheit, "Istor
hollek sevenadur mab-den" , ma tiskouezas diorroadur pazennek mab-den dre
studiañ an doareoù da labourat, ar binvioù, ar gwiskamantoù, ar relijionoù, gant
skouerioù tennet eus pobladoù ar bed a-bezh. E 1871 ez embannas an denoniour
saoz Sir Edward Burnett Tylor (1832–1917) e studiadenn Religion in Primitive
Culture ma tisplegas ez emdroje ar relijionoù adalek al liesdoueegezh betek an
undoueegezh ; e-kerzh e zisplegadenn e roas un termenadur eus ar sevenadur :

Dre al lavarenn-se e stalias Sir Edward B. Tylor ar sevenadur evel danvez-studi.
Gwanderioù zo en e ginnig evelato :

E dibenn an XIXvet kantved e veze sellet ouzh ar sevenadur evel ouzh un
emdroadur a gase eus ar stad gouez d'ar stad sevenaet dre ar stad kentidik, ar
pezh a roe tu da sevel un urzhaz sevenadurel. Dont a reas an denoniour amerikan
Franz Boas (1858-1942) a-benn da diskouez sioù an arlakadenn-se : fall e oa an
hentenn, al labour pleustrek hag an disoc'hoù anezho abalamour ma ne ouied hogos
netra diwar-benn sevenadurioù ar bed ha ma oa bet roet lañs da enselladennoù hep
staliañ doare skiantel ebet da labourat.

Pelloc'h e tisklêrias F. Boas ez eo dic'hallus sevel ur patrom skiantel eus
sevenadurioù mab-den, alese pennaenn ar geñverelouriezh sevenadurel, ma rank ar
studier kemer perzh en ur sevenadur a-hed an amzer m'emañ ouzh e studiañ.
Kompren a reas Franz Boas ee eo ar soñjoù arouezel hag an deskadurezh dre
zarempred elfennoù eus ur sevenadur, hogen nac'hañ a reas krennañ meizad ar
"sevenadur" da gement-se, i.e. d'ar yezh. Nac'hañ a reas ivez termeniñ ar ger
"sevenadur" end-eeun evel anv-kadarn, pa ne c'halle nemet an anv-gwan
sevenadurel dougen un dalvoudegezh en denelezh.

E 1934 ez embannas an denoniourez amerikan Ruth Benedict (1887-1948) Patterns of
Culture, ul labour a geñverelouriezh sevenadurel ma lavar ne c'haller kompren
munudoù ur sevenadur nemet dre o c'heñveriañ ouzh framm kevredigezhel ar
sevenadur-se, da lavaret eo al lezennoù asantet gant an holl izili. An tu hollek
eo orin an elfennoù, emezi, en o natur gwirion koulz hag en darempredoù etrezo,
ha brasoc'h eget sammad an elfennoù anezhañ eo pep sevenadur. Sellet he deus R.
Benedict ouzh ar yezhoù : miliadoù zo, pep hini anezho zo bet ganet diwar un
niver bevennek a sonioù a c'hall bezañ distaget gant forzh pe zen dinamm goude
bezañ bet kelennet gant tud all, ez-emouiziek pe get ; alese e kendastum e ya ar
c'hevredigezhioù en-dro en hevelep doare : a-hed an amzer, hag int emouiziek pe
get, e tibab an dud elfennoù a-douez un niver bras met bevennek a berzhioù
sevenadurel a genstrollont en ur stumm dibar a ya da sevel o sevenadur dezho.

Ur pouez bras en devoe labour R. Benedict war dachenn an denoniezh, ha pelloc'h,
betek ar bloavezhioù 1950. Da neuze avat e voe diarbennet gant an denoniourien
amerikan Sidney Wilfred Mintz (1922- ) hag Eric Robert Wolf (1923–1999) rak
studiañ "pep sevenadur" evel "ur bed" ha "stabil a-walc'h" a vije ober van eus
levezon an impalaerouriezh, an drevadennouriezh hag armerzh kevalael ar bed war
ar pobladoù bet studiet gant R. Benedict.

Daoust da arguzennoù Franz Boas a lavare e chome labour da ober kent termeniñ ar
sevenadur, daoust da soñj R. Benedict e oa ar sevenadur "stummet" pe "aozet" en
un doare bennak, e tivizas lod denoniourien eus ar bloavezhioù 1940 e ouied
trawalc'h evit termeniñ ar sevenadur, pa oa anat e oa frammet en un doare
kemplezh-kenañ. Ar pezh a chome da c'houzout e oa : ha disoc'hoù troioù-spered e
oa ar frammoù-se, pe zisoc'hoù feurjedel hepken ? E 1949 e krogas an tabut-se,
pa voe embannet Social Structure gant an Amerikan George Peter Murdock
(1897–1985) ha Les structures élémentaires de la parenté gant ar Gall Claude
Lévi-Strauss (1908-2009).

G. Murdock a savas restroù ma lakaas ditouroù sevenadurel bet dastumet e meur a
gevredigezh a-benn ma vije arveret hentennoù feurjedoniel e labour an
denoniezh ; hiziv an deiz c'hoazh e kendalc'her da vagañ an diaz-ditouroù-se. .

Diouzh e du e klaskas C. Lévi-Strauss sevel e hentenn dezhañ : studiañ fedoù ha
diwar an disoc'hoù kavout patromoù difetisoc'h-difetisañ eus natur gwirion
mab-den. Daou zoare sevenadur a zo, emezañ : ar frammoù fetis a c'haller gwelet
dre studiañ an darempredoù etre tud emouiziek en ur gevredigezh, hag ar frammoù
difetis a c'haller kendastum dre zielfennañ an doareoù boutin d'an dud (lidoù ha
mojennoù, da skouer) a ya da sevel o buhez kevredigezhel, hag emouiziek pe get e
vije an dud. Diwar kement-se e soñjas aozañ ur framm-spered hollek na c'halljed
dezastum nemet dre geñveriañ frammoù kevredigezhel ha sevenadurel. Evit C.
Lévi-Strauss e oa eus ar sevenadur evel eus an danvez : dre lezennoù ar fizik e
c'hall un niver bevennek bihan a-walc'h ag elfennoù kimiek bezañ kenstrollet da
sevel un niver divent a draezoù ; bez' ez eus un niver bevennek bihan a-walc'h
ag elfennoù sevenadurel a vez kenstrollet gant an dud da sevel an niver bras a
sevenadurioù a zo er bed. Dre geñveriañ ar sevenadurioù-se kenetrezo e c'hallje
an denoniourien sevel un doare Taolenn beriodek an elfennoù evel hini Dmitriy
Mendeleyev ha diskuliañ elfennoù a vije dianav da izili ar
sevenadur-mañ-sevenadur. Frammadouriezh a reer eus arlakadenn C. Lévi-Strauss,
hag er bloavezhioù 1960-1970 he devoe ul levezon vras war an denoniourien
amerikan ha saoz.

En denoniezh ez anver perzhouriezh un arlakadenn a glask displegañ pep sevenadur
dre berzhioù a vije c'hoariet enni gant emzalc'hioù ha gwikefreoù kevredigezhel
dibar. Hervez dalc'hidi al lakadenn-se n'eo ar sevenadur nemet un elfenn eus ar
gevredigezh. Pa lavar heulierien F. Boas ez eo an denoniezh ar skiant a studi
mab-den e respont ar berzhourien n'eo an denoniezh nemet unan eus ar skiantoù a
studi mab-den : an hini a studi ar sevenadur.

Ar Saoz Bronisław Kasper Malinowski (1884–1942) a grouas arlakadenn ar
berzhouriezh : an holl dud o deus ezhommoù bevoniel (bod ha boued) ha ret eo da
vab-den gouennañ. Pep kevredigezh a grou binvioù evit bastañ d'an ezhommoù-se.
Tud zo a rank c'hoari perzhioù kevredigezhel a-benn reoliñ obererezh ha
kenobererezh ar binvioù kevredigezhel. Tud zo n'int ket emouiziek eus ar
perzhioù, met ar skiantourien a c'hall sevel ur patrom eus ar perzhioù-se dre
ensellet ar gevredigezh. Gant an denoniour saoz all Alfred Reginald
Radcliffe-Brown (1881-1955) e savas B. K. Malinowski an denoniezh kevredigezhel.
Daoust dezhañ bezañ kenkrouer an denoniezh kevredigezhel e savas A. R.
Radcliffe-Brown enep perzhouriezh B. K. Malinowski, pa grede dezhañ ne c'haller
sevel ur patrom eus diazez ur sevenadur nemet dre ensellet pizh an holl
gevredigezhioù denel hag o c'heñveriañ ker pizh all kenetrezo. Da heul É.
Durkheim e soñje dezhañ ne oa an diforc'h etre ar c'hevredigezhioù "kentidik"
hag ar re "arnevez" nemet un diforc'h a framm kevredigezhel ; ret e oa neuze
termeniñ framm pep kevredigezh kent kregiñ da geñveriañ. Lod denoniourien a
gavas reizh kendeuziñ an daou vennozh, en ur ziforc'hañ etre aozadur ur
gevredigezh (i.e. an darempredoù a c'haller gwelet) hag framm ur gevredigezh (an
darempredoù reoliet gant lezennoù). E-lec'h komz eus "sevenadur"", a vije kement
darvoud denel na denn ket eus an hêroniezh, e tivizjont studiañ ar c'henc'hoari
hag an darempredoù a vez etre an dud hag etre strolladoù tud, a anvjont
sociality, ur ger bet goveliet ganto (a vije marteze *kevrediezh e brezhoneg).

Ur ster all da voe roet d'an termen "berzhouriezh frammadel" gant ar
c'hevredadour amerikan Talcott Parsons (1902–1979), a embannas un arlakadenn a
anvas "denoniezh kevredigezhel" ivez : klask a reas sevel ur patrom klok eus an
obererezh kevredigezhel, da lavaret eo displegañ ar perag eus obererezhioù an
dud. Da gentañ e savas ar framm AGIL, ennañ peder elfenn a zo trawalc'h,
hervezañ, evit bastañ da ezhommoù forzh pe reizhiad :

Adalek an arlakadenn-se e voe an dud krog da lakaat ar meiziad "sevenadur"
kevatal da "reizhennoù ha talvoudegezhioù", ar pezh o c'hasas buan da gemmeskañ
"kevredigezh" ha "sevenadur", a zo diforc'het-pizh gant an denoniourien : d'ur
strollad tud e tave kevredigezh, pa ra sevenadur dave da varregezh mab-den ha da
gement anatadenn denel n'eo ket hêroniel ; bevennoù sklaer a vez d'ar
c'hevredigezhioù peurvuiañ, hogen fiñvus, liesdoare, kemm-digemm hag splu evel
re ar sevenadurioù alies.

Da heul T. Parsons hag enep C. Lévi-Strauss e voe studiet penaos en em aoz ur
gevredigezh, hag efed an arouezioù war ar c'hevredigezhioù. Evit denoniezh an
arouezioù ez eo ar sevenadur ur reizhiad arouezioù na c'haller ket listennadiñ,
hogen bez' e c'haller o deveizañ, da lavaret eo klask sterioù enno.

Karl Marx (1818-1883) a embannas ez eo darempredoù kevredigezhel ar
c'henderc'hañ sichenn ar gevredigezh he-unan : n'eus kevredigezh denel ebet hep
patromoù-emzalc'h, lezennoù, deskadurezh, gwiskamantoù, talvoudegezhioù boutin a
zo dibar dezhi, ar pezh a zo gwir ivez e bed al labour greantel, a zo ur
gevredigezh dre an doare ma vez aozet al labour ha dasparzh e frouezh. Techet eo
ar varksouriezh da zisplegañ ar c'hredennoù hag an emzalc'hioù kevredigezhel dre
an darempredoù a vez etre renerien ar reizhiad armerzhel hag ar werin.

A-c'houde abegadennoù F. Boas ouzh arlakadenn an "urzhaz sevenadurel" e troas
lod denoniourien amerikan war-du an darempredoù etre ur sevenadur hag e endro ;
da labour Charles Darwin war un dachenn all e tave ar ger "nevezemdroadurezh".
Hervez an arlakadenn-se ez eo ar sevenadur an disoc'h eus an darempredoù etre ur
strollad tud hag e endro : e-lec'h ensellet perzhioù diarbarzh ur sevenadur e
seller ouzh e lusk, da lavaret eo e zoare da arverañ gremm e endro, an arver-se
o kas ar galvezouriezh war wellaat, ar galvezouriezh o tegas muioc'h a c'hremm,
hag all ; kenfeur gant ar c'hementad a c'remm a c'hall bezañ kenderc'het gant e
galvezouriezh eo diorroadur sevenadurel ur strollad tud. Dre ar galvezourieh
ivez e vez termenet an darempredoù kevredigezhel, an doare da zasparzh al labour
pergen, a zo an doare kentañ da aozañ ur gevredigezh. Kenaoz ur gevredigezh ha
dasparzh al labour enni a gas d'o zro d'ur reizhiad a gredennoù a grou meizadoù
a zo binvioù da gompren an endro. Mar kemm ar galvezouriezh hag ar c'hementad a
c'hremm e kemm ar gevredigezh a-bezh.

Da heul labour Charles Darwin a arlakaas en e bleustrad Diwar-benn orin ar
spesadoù, bet embannet e 1859 , e teu mab-den eus primated nann-denel aet da get
e lakaas lod denoniourien daou c'houlenn a-bouez : ha denel hepken eo ar
sevenadur, pe sevenadurioù zo ivez gant ar spesadoù all, ar primated
dreist-holl ? Ha penaos ez emdroas ar sevenadur e-touez an dud ? Da heul
termenadur E. B. Tylor e voe anat e oa ar sevenadur ur perzh denel hepken, pa oa
diazezet war an deskiñ. Lod skiantourien a rae war-dro ar primated avat a
lavaras ez eus ur sevenadur gant ar chimpanzeed, peogwir e teskont emzalc'hioù.
Hiziv c'hoazh ez eus tabut.

An Amerikan W. C. McGrew a ginnigas ma vije ar ger sevenadur termenet evel un
argerzh kentoc'h eget evel ur sammad gouiziegezhioù ; c'hwec'h pazenn zo en
argerzh-se hervezañ :

Da heul an disklêriadenn-se e c'haller lavaret o deus an holl loened ur
sevenadur, mard eo ar sevenadur krennet da emzalc'hioù bet desket. Ne c'hall
avat ar ger sevenadur bezañ liammet gant al loened nemet mard e dermener evel an
emzalc'hioù bet desket. Ezhomm zo neuze eus un termenadur reisoc'h evit an dud,
a-benn o diforc'hañ diouzh ar gwenan pe ar merien da skouer. Hervez an denoniour
Terrence Deacon ez eo ret diforc'hañ meiz mab-den diouzh hini al loened, hep e
lakaat dreist evelato.

Labour an hendraourien eo furchal a-benn kavout prouennoù danvezel eus bezañs
pobladoù e lec'h pe lec'h war an douar. Gant istorourien e labouront evit merkañ
o c'havadennoù e buhez mab-den. Dre ar c'havadennoù-se o deus an hendraourien
savet ur patrom a ziforc'h etre ar sevenadur (ar pezh a zo nann-danvezel ha na
c'hellont ket gwelet), an emzalc'h (ar pezh a zo nann-danvezel hag a c'hallont
dezastum diwar o c'havadennoù danvezel) hag an traezoù (ar pezh a zo danvezel,
evel binvioù pe diez, hag a zo disoc'hoù ar sevenadur, an emzalc'h hag arver an
endro). Ne vije ar sevenadur nemet an azasadur d'an en-dro, an endro-se o vezañ
danvezel (an natur, ar c'hêrioù...) pe get (an emzalc'hioù deuet d'ur strollad
a-hed an amzer diwar an azasadur d'an en-dro danvezel).

N'eus bet kavet termenadur peurglok ebet evit ar ger sevenadur, evel a weler pa
furcher ar geriadurioù broadel : meur a ster a vez roet bewezh, ha liv ar vroad
a vez merzet e pep skrid. Kemeromp tri geriadur evit Breizhiz.

Adal restroù G. Murdock e voe graet feurjedadennoù diwar-benn ar sevenadur.
Donoc'h ez eas meizad skiantel ar sevenadur a-drugarez da zamkaniezh ar stlenn ,
da arver hentennoù matematikel en hêroniezh ar pobladoù, d'an araokadennoù a zo
bet graet e meizadur mont en-dro an empenn denel hag an deskiñ.

E 1976 e krouas ar bevoniour breizhveurat Richard Dawkins ar meizad meme
(/'mi:m/), da lavaret eo unanenn an dezrevell (an anv meme o vezañ deveret diwar
ar gresianeg mimeme, "dezrevelladur"", emezañ) . Astenn kavadennoù Charles
Darwin d'an dachenn sevenadurel e oa ar pal, ar meme o c'hoari er sevenadur
perzh ar gen en hêroniezh : skignañ an anadennoù sevenadurel, evel ma skign ar
genoù ar perzhioù bevoniel. Mard eo ar memoù unanennoù an ditouroù a vez desket
e vije sevenadur an den-mañ-den d'ar mare-mañ-mare ar sammad eus ar memoù a zo
en e empenn d'ar mare-se. Dre-se e c'hallje sevenadur ur strollad tud bezañ
dielfennet a-gealioù distag, an holl anezho o vezañ termenet hervez ar memoù a
zo en empennoù izili ar strollad.

Evel ar genoù neuze ez emdroje ar sevenadurioù dre gemmadurioù a vije treuzkaset
a rumm da rumm gant ar memoù, a c'hall mont da get pe em skignañ hervez ar
c'hemmadennoù a c'hoarvez en endro hag er gevredigezh hec'h-unan. Tu zo eta d'ur
sevenadur gouzañv kemmadennoù ken niverus ha ker bras e ker berr amzer ma hañval
bezañ aet da get padal ez eo bet kemmet e stumm hepken, ha n'eo ket e zanvez
gwirion : kemmadennoù bras zo bet en emdroadur mab-den, met mab-den e chom
evelkent. Dav eo teurel evezh avat : mard emdro ar vuhez abaoe kantadoù a
vilionoù a vloavezhioù ned emdro mab-den nemet abaoe kantadoù a viliadoù a
vloavezhioù, ha yaouankoc'h eget 100 000 vloaz e vije ar yezhoù.

Holl izili ur spesad n'int ket heñvel an eil re ouzh ar re all : genoù boutin zo
dezho, met lies eo dasparzh ar genoù er boblañs, ar pezh a ro hiniennoù
disheñvel ; en hevelep doare ne c'hall ket ur sevenadur bezañ unvan e pep
keñver, atav e vez savet diwar an diforc'hioù hag ar bec'hioù a zo dre ret etre
an dud a-fed talvoudegezhioù, mennozhioù, c'hoantoù, ar pezh a zeuje eus liested
dasparzh ar memoù.

Hervez ar bevoniour Edward Osborne Wilson e c'hall an hengounioù sevenadurel
bezañ rannet e genoù sevenadurel, ha dre m'eo spered mab-den an disoc'h eus un
emdroadur bevoniel ez eo ar sevenadurioù levezonet gant ar vevoniezh ivez.
Diouzh an tu all e c'hall kemmadennoù e sevenadur ur gevredigezh levezoniñ genoù
hec'h izili dre stabilaat lod anezho, dre an azasadur d'un endro nevez da
skouer.

Barbared a rae an Henc'hresianed eus an dud a gomze yezhoù all, i.e. n'o devoa
sevenadur ebet hervezo. Dre ar yezh peurvuiañ e tiforc'her ur sevenadur diouzh
unan all. Hervez an darn vrasañ eus an denoniourien ne c'haller ket studiañ
sevenadur ur boblad hep deskiñ he yezh. Daou dra zo evelato : bez' e c'hall tud
komz an hevelep yezh hep rannañ an hevelep sevenadur (Portugal ha Brazil da
skouer) ; bez' e c'hall tud komz yezhoù disheñvel-krenn ha rannañ
perzhioù-diazez ur sevenadur (pobladoù niverus en Afrika, da skouer) .

Un argerzh voutin a vije e gwirionez da c'hanedigezh ar yezhoù denel, da lavaret
eo ar varregezh da vont e darempred war an dachenn arouezius, ha da c'hanedigezh
ar sevenadur. Kempred gant deroù istor mab-den e vije deroù an argerzh-se.
Hervez an denoniour amerikan Robin Dunbar ez emdroas ar yezhoù pa grogas mab-den
da vevañ a-strolladoù bras, rak ret e voe neuze skoulmañ darempredoù kemplezh
a-benn ma vije kempoell ar gevredigezh. Da neuze e voe ar yezhoù hag ar
sevenadurioù binvioù da embreger arouezioù implijet da seveniñ an hevelep
kefridi, pa voe ar strolladoù deuet re vras evit derc'hel da zoareoù kozh al
loened, evel an dilaouañ. Hiziv e seller ouzh ar yezhoù evel strolladoù komzoù a
zo piaouel da gumuniezh pe gumuniezh, hogen bez' ez int ivez un tamm eus
sevenadur hollek an dud a ra ganto. Arveret e vezont da ziskouez e vezer ezel
eus ur gumuniezh hag da ziforc'hañ diouzh ar strolladoù all. En ur yezh hepken e
c'hall bezañ rannyezhoù ha luc'hajoù a zo arveret da ziforc'hañ etre
is-strolladoù. Lod yezhoù o deus reizhiadoù kemplezh-kenañ a-fed geriaoueg ha
yezhadur hervez oad, dere, reizh, derez a gerentiezh hag all. Lod all a ziforc'h
etre komz d'un den pe d'ul loen. Lod all c'hoazh a c'hourc'hemenn-groñs na vije
ket komzet da lod tud — kement-se-holl zo tammoù sevenadur ivez.

Klask a reas ar bredelfennour alaman Erik Erikson (1902-1994) displegañ levezon
ur gevredigezh war ziorroadur hec'h izili :

Da heul F. Boas ha B. K. Malinowski e voe studiet levezon ar c'henwerzh etre
Europiz ha nann-Europiz war sevenadur ar pobladoù nann-Europat : ha kemmet e voe
aozadur al labour ? Ha kemmoù bras a voe en o zeknologiezhoù ? Ya e voe ar
respont, ha spisoc'h e voe diskouezet dre studiañ kevredigezhoù ar minorelezhioù
divroet ha termeniñ pevar ferzh dezho :

Dre e gerent e krog da zeskiñ (an deskadurezh eo), er skol da c'houde pa vez tro
(ar gelennadurezh eo), ha pelloc'h dre e endro kevredigezhel (metoù micherel, da
skouer) ; gouest eo ivez da binvidikaat e sevenadur personel dre glask tapout
gouiziegezhioù nevez war an dachenn-mañ-tachenn. Gant hollad e ouiziegezhioù e
vez frammet spered an den en doare ma c'hall kompren ha deskiñ kealioù nevez dre
o c'heñveriañ gant ar pezh a oar dija. Bez' e c'hall un den kaout en e sevenadur
hiniennel gouiziegezhioù a zo estren da sevenadur e gevredigezh, bet tapet dre
veajiñ er bed da skouer.

A-wezhioù e vez ar sevenadur hiniennel droukvesket gant ar gouiziegezh hollek,
da lavaret eo, dre arlakadenn, gant ar gwelead gouiziegezhioù-diazez a rankje
pep den kaout en e sevenadur hiniennel.

Ar familh (ha pa vije unkar pe heñvelreizh) eo ar gellig kentañ ma vez
treuzkaset ar sevenadur eus ur rummad tud d'ar rummad nevez dre an deskadurezh.
Tammoù eus sevenadur ar gevredigezh a vez treuzkaset, da lavaret eo ar re ma sav
tud ar vugale a-du ganto peurvuiañ, ha tammoù eus sevenadur hiniennel an tad hag
ar vamm, ha c'hoazh ur doare sevenadur all a zo bet ganet er c'houblad — ha
kemmet dija gant donedigezh ar bugel kentañ. Dre ar gelennadurezh e kendalc'h ar
skol da dreuzkas sevenadur ar gevredigezh, ouzhpenn ar gouiziegezhioù-diazez
rekis da bep den a-benn bezañ en e aez er gevredigezh-se (ar yezh, da skouer).
Bez' e c'hall ar gelennadurezh kenderc'hel a-hed buhez an den, kevret gant
pinvidikadur e sevenadur hiniennel.

A zen da zen dre an darempredoù kevredigezhel e vez skignet ar sevenadur en holl
bobladoù ar bed. Adal ar XVvet kantved e voe ar moullerezh un benveg
galloudus-kenañ da skignañ ar sevenadur e diabarzh ur gevredigezh ha dre ar bed
a-bezh. Gant diorroadur ar rezhiadoù-skoliata e voe mui-ouzh-mui a dud gouest da
gompren sevenadur o c'hevredigezh, da binvidikaat o sevenadur hiniennel ha da
zeskiñ diwar-benn ar sevenadurioù all, a-drugarez d'al levraouegoù da skouer.

Dre ar media ivez e vez skignet en darn vuiañ eus ar broioù : kazetennoù,
skingomz ha skinwel eo ar re bouezusañ, a ro tu d'an den da vont e darempred
gant kalz tud war un dro dre ar pellgomz. Adal deroù ar bloavezhioù 1990 e voe
ur medium nevez, ar Genrouedad, a droas d'ar World Wide Web ma c'hall forzh piv
er bed mont e darempred gant forzh piv all. Ker galloudus hag an dispac'h
sevenadurel bet degaset gant ar moullerezh eo levezon ar medium nevez-se war
skignerezh ar sevenadur, Wikipedia o vezañ unan eus ar skouerioù arouezusañ.



https://br.wikipedia.org/wiki/Pab

Ar Pab (liester : pabed pe pibien) eo penn an Iliz katolik, hag eskob kêr Roma,
en Italia. Roet e vez an titl-se da veur a benn-iliz kristen all ivez. Dont a ra
ar ger Pab eus al latin papa hag eus ar gresianeg πάππας, pappas zo ur ger bugel
a dalvez kement ha "Tad". Hiziv eo Frañsez (ganet Jorge Mario Bergoglio) ar pab
katolik. Dilennet eo bet d'an 13 a viz Meurzh 2013 d'an oad a 76 vloaz.

Warlerc'hiad Pêr eo eskob Roma. Abalamour da se ez eo mestr war an Iliz katolik
penn-da-benn, karget ma'z eo bet sant Pêr gant Jezuz-Krist eus an Iliz hag eus
he gouarnamant. Ur penn speredel eo evit ar gatoliked koulz hag ur penn
politikel, mestr ur riez, ar Vatikan. Ur galloud hollvedel en deus war an Iliz :
envel an eskibien a ra hag o zerriñ diouzh o c'harg a c'hell ober ivez,
kemend-all. Dreist-holl en deus ar garg da c'houarn, da unaniñ ar fideled, d'o
c'helenn dre gelc'hlizherioù. Gant Yann-Baol II ez eo kroget ar bibien da
weladenniñ ar broioù, hag e vodont engroezioù bras evel ar JMJ er Filipinez a
vodas 5 milion a dud en-dro dezhañ.

"An Tad santel", "Hon Tad santel ar pab" a ra ar Gatoliged anezhañ met
anavezetoc'h eo hemañ dre an anv a "Bab" hepken gant an dud n'int ket Katoliged.
Anvet e vez ivez "Vikel ar C'hrist", da lavarout eo, evit ar gatoliked, kannad
ar C'hrist e-unan war an Douar. Ur penngelennadur eus ar feiz kristen ez eo
krediñ n'hell ket faziañ ar pab pa vez oc'h embann artikloù eus ar feiz en ur
implijout ur stumm diskleriañ resis. Ar wech diwezhañ m'en deus komzet evel-se a
oa e 1950 p'en doa embannet penngelennadur Pignidigezh pe Hunidigezh ar Werc'hez
Dinamm Vari.

E 1995 e oa deuet ar Pab Yann-Baol II da Vreizh e Santez-Anna Wened. Ar wech
kentañ eo e teue ur pab e Breizh, ur vro anavezet evit bezañ bet ur vro
gristen-tre, bet pourchaset ganti d'an Iliz an hanter eus he misionerien e deroù
an XXvet kantved.



https://br.wikipedia.org/wiki/Napoleon_Ia%C3%B1

Setu ur pennad diechu hag a denn d'an istor. Gallout a rit reiñ un tamm
skoazell, ha kreskiñ ar pennad: krogit e-barzh. Mar karfec'h reiñ hoc'h ali ha
netra ken, grit 'ta e pajenn ar gaozeadenn.

Napoleon (Napoléon Bonaparte hervez ar stumm gallekaet, Napoleone (di)
Buonaparte hervez ar stumm italianek orin, Napulione Buonaparte e korseg), a oa
bet ganet d'ar 15 a viz Eost 1769 en Aiacciu (Korsika), marvet d'ar 5 a viz Mae
1821 en harlu e Santez-Elena.

Pevarvet bugel Carlo Buonaparte, 23 bloaz, ha Maria Letizia Ramolino, 19 vloaz,
e oa. E dad a oa alvokad, ha tammoù douaroù dezhañ.

Bet e oa an tad o stourm gant Pasquale Paoli.Met pa voe diskaret ar Republik
kors e Ponte-Novo d'an 9 a viz Mae 1769 ha pa voe aet Paoli d'an harlu da
Vro-Saoz ez eas a-du gant ar C'hallaoued. Peste dor lez d'ar gouarnour gall,
kont Marbeuf, a orin breizhat, evit sachañ digantañ kargoù, dre ma oa an dud o
kreskiñ buan en ti, ha bihan gounit an douaroù. Hervez an teodoù fall eo ar
gouarnour a vije bet tad naturel Napoleon.

Gallekaet e voe an holl anvioù-se da c'houde, evit abegoù politikel pe
sevenadurel, pe dre ma ne blijent d'ar merc'hed.

Taol-stad an 18 a viz ar Vrumenn bloavezh VIII (9 a viz Du 1799) sevenet gant
Napoleon Bonaparte hag e harperien a vezo ar c'hentañ pazenn o reiñ lañs da
Bonaparte e bed ar bolitikerezh.

Ren ar C'hoñsul a vez graet eus un aozadur bolitikel ganet dre Taol-stad an 18 a
viz ar Vrumenn‎. Kemer a ra plas gouarnamant ar Bodad-ren (1795-1799). Bonreizh
ar bloavezh VIII a laka war wel un doare ren aotrounieg en e benn 3 koñsul met
en gwirionez unan nemetken Napoleon Bonaparte hag a zeuio da vezañ koñsul difin
e 1802.

Ren ar C'hoñsul a bado betek an 28 a viz ar Bleuñv bloavezh XII (18 a viz Mae
1804), deiziad fin ar Republik c'hall ha diskleriadur ar c'hentañ impalaeriezh.

E 1815 e voe harluet da Saint Helena (enezenn). C'hwec'h vloaz a vevas eno ha
mervel a reas e 1821.



https://br.wikipedia.org/wiki/Maraton_(sport)

Ar maraton a zo ur redadeg war-droad, 42,195 km an hirder anezhi. Lod eo an
diskiblezh-mañ eus ar redadegoù hir en atleterezh.

Krouet e oa bet ar maraton da geñver ar C'hoarioù olimpek hañv 1896 a oa bet
dalc'het en Aten (Gres), diwar mennozh ar prederour gall Michel Bréal. Anv a oa
da gounaat mojenn ar c'hannader henc'hresian Pheidippídes en divije redet eus
Marathon betek Aten evit degas keloù eus an trec’h ouzh ar Bersed e -490 (kentañ
brezel medek). Berr warnañ oc'h erruout en Areopagos e vije aet da Anaon goude
bezañ dibunet e gemennadenn. Redet e veze ar gevezadeg war-dro 40 km a-raok na
voe reolennet he hirder da vat e 1921.

Mil vrudet eo maraton ar C'hoarioù olimpek hañv (bep pevar bloaz), hini
Kampionadoù atleterezh ar bed (bep eil bloaz) ha reoù ar World Marathon Major
(bep bloaz) : Maraton Boston, Maraton Londrez, Maraton Berlin, Maraton Chicago
ha Maraton New York.

Dislavaret e oa bet mojenn Pheidippídes gant an istorour Herodotos : war-lerc’h
dilestradeg ar Bersed e Marathon e vije bet kaset Pheidippídes da glask sikour
da Sparta, ouzhpenn 220 km alese. Chomet mut Spartaiz e voe ret da soudarded
Aten kannañ gant tud eus Plátaia nemetken . Kantvedoù diwezhatoc'h en devoa
Ploutarc'hos danevellet e oa, hervez Héraclide du Pont, Thersippos an Eroeus ar
gwir gannader met evit an darn vrasañ e oa un Euclès bennak en divije redet, en
ur reiñ e vuhez, etre Marathon hag Aten evit kas keloù d'an trec'h.

Kentañ tro ma oa bet redet ur maraton olimpek, e 1896 eta, e oa aet ar maout
gant ar mesaer gresian Spyrídon Loúis, 2e58’50” e amzer.

Da geñver ar C’hoarioù olimpek hañv 1908, bet dalc’het e Londrez (Bro-Saoz), e
oa bet divizet lakaat hirder ar redadeg da 26 mile (douar), da lâret eo 41
608,944 m. Padal, evit ober plijadur da vugale ar familh roueel breizhveuriat a
felle dezho arvestiñ ouzh ar genstriverien (un daouzek bennak anezho !) e oa bet
graet d’ar maraton loc’hañ eus leton Kastell Windsor. Fentusat tra ! En ur par
berr e oa bet dilec’hiet degouezh ar redadeg da White City Stadium, e-tal kichen
al logell roueel m’edo Edouarzh VII staliet enni. N’eus forzh ne vefe ket reizh
an hirder ken : da viken e vo 26,385 mile, pe 42,195 km. {Histoire du Marathon}

E 1960, an atleter Etiopian Abebe Bikila en devoa gounezet goude redek
diarc’hen. Botoù-sport ouzh e dreid ar wech-mañ e oa aet ar maout gantañ e 1964
adarre, tapet rekord ar maraton war un dro e 2e12’11”.

Da geñver ar C’hoarioù olimpek hañv 1984, bet dalc’het e Los Angeles (Stadoù
Unanet), e oa savet kentañ maraton evit an atleterezed.

Dalc'het eo rekord ar bed – 2e03'38 – gant ar reder kenyan Patrick Makau abaoe
ma voe pilet gantañ e Maraton Berlin d'ar 25 a viz Gwengolo 2011.

Gwellañ taol-kaer Europa (2e6'36), bet graet gant ar Portugalad António Pinto
d'ar 16 a viz Ebrel 2000 e Londrez, a oa bet graet ivez gant an atleter gall
Benoît Zwierzchiewski (Benoît Z e lesanv dezhañ) d'ar 6 a viz Ebrel 2003 e
Pariz.

Dalc'het eo rekord ar bed ar merc'hed – 2e15'25 – gant ar Vreizhveuriad Paula
Radcliffe abaoe he redadeg e Londrez d'an 13 a viz Ebrel 2003.

Souezhusat tra ! Gant ar rederez norvegian Grete Waitz e oa bet pilet rekord ar
bed tri bloaz diouzh renk (eus 1978 betek 1980) da geñver Maraton New York a oa
bet gounezet ganti nav gwech goude bezañ kemeret perzh unnek gwech ennañ etre
1978 ha 1988.

Gant an Italian Andrea Cionna eo dalc'het rekord ar bed – 2e31'59 – evit ur
reder dall (Roma e 2007). Ernst Van Dyk, Suafrikan anezhañ, a zalc'h rekord ar
bed e kador-ruilh (1e18'27 e Maraton Boston e 2004).

Gant ar Breizhveuriad Fauja Singh eo dalc'het rekord ar bed evit un den ouzhpenn
90 vloaz. D'e 92 vloaz, e 2003, e oa aet betek penn ur maraton e Toronto e
5e40'1. D'ar 16 a viz Here 2011, e Toronto ivez, e teuas da vezañ kentañ
kantvloaziad oc'h echuiñ ur maraton en 8e25'16. E 1997, ar rederez amerikan
Mavis Lindgren a ziazezas ar rekord evit ar merc'hed ouzhpenn 90 vloaz en
8e53'8, e Portland (Oregon).

Sed amañ dindan emdroadur rekord maraton ar bed. A-raok 1925 e veze disheñvel an
hirder diouzh an hini a-vremañ, 42,195 km. Gwall alies e oa bet pilet rekord ar
bed da geñver ar World Marathon Majors : seizh gwech e Maraton Berlin, teir
gwech e Maraton Boston, ha peder gwech e Maraton Chicago, Maraton Londrez ha
Maraton New York pep hini anezhe.



https://br.wikipedia.org/wiki/Lizherenneg_Fonetikel_Etrebroadel

Al Lizherenneg Fonetikel Etrebroadel (LFE) a zo ul lizherenneg bet ijinet
a-ratozh kaer evit gallout treuzskrivañ sonennoù n'eus forzh peseurt yezh
komzet.

Bez' ez eus 118 lizherenn diazez el LFE hag a dalvez da dreuzskrivañ ar sonioù
kavet an aliesañ e yezhoù ar bed. An darn vrasañ eus al lizherennoù a zo
lizherennoù latin pe gresianeg treuzfeurmet pe get, d.s. ɾ, ɽ, ɺ, ɹ diwar r ha
ɘ, ǝ diwar e.

Sinoù ispisial all a c'hell bezañ implijet a-gevret gant al lizherennoù diazez
evit sonioù all na vezont ket kavet gwall alies e yezhoù ar bed pe c'hoazh evit
diskwel diforc'hioù fonetikel bihan. 76 sin a seurt-se ez eus, evel, da skouer
[β̞] e lec'h [β]. Sinoù all ez eus ivez evit diskwel an tonennoù ha lec'h an
taol-mouezh (') pe ur gensonenn silabennek ( ̩).

Implijet e vez kromelloù evit an treuskrivadennoù fonetikel evit o diforc'hañ
diouzh an treuzskrivadennoù fonologel.

Diorroet e oa bet er penn-kentañ al lizherenneg gant kelennerion war ar saozneg
ha war ar galleg dindan beli Paul Passy a laboure e framm ar Gevredigezh
Fonetikel Etrebroadel bet krouet e Pariz e 1886 gant an anv Dhi Fonètik Tîcerz'
Asóciécon. Embannet e voe al lizherenneg evit ar wech kentañ e 1888 awenet gant
al lizherenneg romek ijinet gant Henry Sweet, diorroet war he zro diwar diazezoù
al lizherenneg fonotipikel krouet gant Isaac Pitman hag Alexander John Ellis.

Diskwelet e vez ez eo hir ur vogalenn gant ur sin ispisial anvet kronenn (ː).
Peurliesañ avat e vez implijet an daou bik en e blas, d.s. [a:] e-lec'h [aː].

Diskwelet e vez ar c'hensonennoù hir er memes mod hag ar vogalennoù, d.s.
treuzskrivet e vefe ar magyareg mit mondott? ('petra ac'h eus lâret?') [mɪt̪
mo̟n̪d̪o̟t̪ː] pe ez-fonologel /mit mondotː/.

Implijet e vez ur varrennig uhel (ˈ) a-raok ur silabenn evit diskwel lec'h an
taol-mouezh pennañ. Evit an taol-mouezhioù a eil renk e vez implijet ur
varrennig izel (ˌ).

Da skouer, setu penaos e vez treuzskrivet ar ger alamanek
Rindfleischetikettierungsüberwachungsaufgabenübertragungsgesetz
[ˌʁɪnd̥.flaɪʃ.ʔe.tɪ.ke.ˌtiː.ʁʊŋs.ʔyˑ.bɐ.va.χʊŋs.ʔaʊf.ˌgɑː.bn̩.ʔyˑ.bɐ.ˌtʁ̥ɑː.gʊŋs
.gə.ˈzɛt͡s].



https://br.wikipedia.org/wiki/Katoligiezh

Ar Gatoligiezh, pe relijion gatolik, a zo ur rann eus ar Gristeniezh roet da
welet gant an Iliz katolik ha savadurioù anezhi. He dogmoù hag he fennsturiennoù
a zo diazezet war An Testamant Kozh hag An Testamant Nevez. O vezañ ma 'z eo ar
Gatoligiezh ur relijion gristen e vez diazezet war buhez ha kelennadurezh
Jezuz-Krist. Un iliz eukaristik an hini eo ha krediñ a ra hec'h izili e bezañs
Jezuz-Krist e Sakramant an Aoter. Diwar kelennadurezh Tadoù an Iliz hag ar
senedoù-Iliz evel hini Trento (1545-1563), hini Vatikan I (1870) pe hini Vatikan
II (1962-1965) e vez sturiet an Iliz-se. Evit ar Gatoliked, ar Skritur Santel
hag an Hengoun a vez red kelenn ha kehelañ anezho.

Diouzh ar sifroù roet gant Rom hag embannet bep bloaz er Britannica Book of the
Year, bez e vefe 1 131 milion a dud badezet en Iliz katolik. En o mesk, ouzhpenn
600 milion a dud en Amerika ha 275 milion en Europa. Er re-se ziwezhañ e vez
kontet an 10 milion bennak a dud a zo katolik hervez liderezh ar Reter.

Da gentañ ne oa kaoz nemet eus kristeniezh, met adalek marevezh ar
brotestantiezh, er XVIvet kantved e komzer eus katoliked, ha n'eo ket eus
kristenien hepken. Evel ma weler mat e-barzh ar C'hredo, an Iliz a zo katolik
evit tud an Ortodoksiezh, ivez.

Ilizoù ar milved kentañ a rae ortodoksel ha katolik diouto abalamour ma vezent
oc'h heuliañ pizh ar "C'hredennoù Reizh" (doxa ortho) hag o sentiñ pizh ouzh
hollvedelezh kemenn Jezuz-Krist, pere a veze bodet er savadur nemetañ, Iliz
kristen ar C'hornog hag ar Reter. Hervez ar gatoliked, ar ger "katolik" a sinifi
meur a dra hag a glot an eil ouzh egile : "hollvedel", "bout unanet er C'hrist"
ha "doujañ ar feiz reizh ha klok a venn an Aotrou Doue".



https://br.wikipedia.org/wiki/Danmark

Ur vro eus hanternoz Europa eo Danmark. War-dro 5 400 000 a dud zo o chom enni.
Ur vro gompez a-walc’h eo, pa n’eus ket a venezioù. Kalzik inizi zo avat. War
ribl Mor an Hanternoz emañ Danmark. Ur rouantelezh eo. Kopenhagen (a-wechoù
Kopenhag) eo ar gêr-benn.

Bro an Daned e talvez anv Danmark : ur bobl c’herman gozh e oa an Daned ha mark
a dalvez marz. Ouzh Rouantelezh Danmark eo stag an Inizi Faero er Meurvor
Atlantel, ha Greunland e Norzhamerika. En div vro-se ez eus pobloù all, dezho
yezhoù disheñvel diouzh an daneg.

An hini vihanañ eus broioù Skandinavia eo Danmark. Er su emañ Alamagn, er reter
emañ Sveden, hag en norzh Norvegia. Kelc’hiet eo ar vro gant ar mor pe dost. Er
gevred emañ ar Mor Baltel, er c’hornôg Mor an Hanternoz, en hanternoz strizh-mor
ar Skagerrak, hag er biz strizh-mor ar c’h-Kattegat.

Ul ledenez eo douar-bras Danmark, er c’hornôg, ha Jylland a reer anezhi. Al
lodennoù all eus ar vro zo inizi : 79 anezho zo tud o chom warno. Pelloc’h er
reter emañ enez Bornholm er Mor Baltel.

Disrannet eo Danmark e pemp rannvro (daneg regioner) ha 98 keoded; Krouet e voe
ar rannvroioù d'an hini kentañ a viz genver 2007 e frammadur Adreizhadur ar
C'heodedoù da erlerc'hiañ an 38 kontelezh hengounel. Er memes amzer e voe
beuziet asambles ar c'heodedoù bihan. Gant ar yalc'h dreist holl e vez karget ar
rannvrioù met er c'hontrol ar c'hontelezhioù kozh n'o-deus kat ar gwir da sevel
tailhoù.

E-touez an Daniz zo brudet dre ar bed a-bezh e c’heller menegiñ ar skiantour Ole
Rømer, an den en deus kavet tizh ar gouloù, ar prederour Søren Kierkegaard hag
ar skrivagner Hans Christian Andersen.

Daneg eo ar yezh a gaozeer e Danmark. Kalz tud er vro a oar saozneg ivez. An
anaoudegezh eus an alamaneg zo ledet a-walc’h ivez, dreist-holl er c’hreisteiz.

En Inizi Faero e komzer faeroeg, hag e Greunland e kaozeer greunlandeg. E
kreisteiz Jylland (Slesvig) ez eus tud a gomz alamaneg.



https://br.wikipedia.org/wiki/Unaniezh_ar_Republiko%C3%B9_Sokialour_Soviedel

Unaniezh ar Republikoù Sokialour Soviedel (Сою́з Сове́тских Социалисти́ческих
Респу́блик), ent-berr an Unaniezh Soviedel, anavezet ivez gant an teskanv URSS
(СССР e rusianeg), krouet e 1922, a zo ur riez hag a zo aet da get e 1991. En em
astenn a rae eus ar Mor Baltel d'ar Mor Du ha betek ar Meurvor Habask. Lodenn
Norzh Eurazia e oa he ziriad, hini Rusia impalaerel, war-bouez Polonia ha
Finland, da lavaret eo tost da 15 % eus douaroù ar bed. Riez vrasañ ar bed e oa
dre he gorread, hag a-bell.

En amzer ma oa staliet an URSS e oa bet enteuziet pe dispartiet diouti un nebeud
riezoù ha tiriadoù. Koulskoude, ma oa 15 republik enni en diwezh, e oa Republik
Sokialour Kevreadour Soviedel Rusia an hini vrasañ, divent he gorread hag he
foblañs. E-keñver an darempredoù diplomatel ez eo Rusia warlerc'hiadez an URSS.

Disoc'h pennañ an Dispac'h rusian, c'hoarvezet e 1917 pa voe skarzhet an Tsar
Nikolaz II diwar e dron, e oa krouidigezh an URSS.

Goude trec'h an Dispac'h ec'h embannas Lenin, penn ar strollad bolchevik, e vije
renet ar vro gant pennaennoù ar gomunouriezh ha bev e chomas ar bennaenn-se
betek an diwezh.

Un aozadur politikel hepken a oa aotreet; Strollad Komunour an Unaniezh Soviedel
(SKUS) ha daou urzhaz a rene ar riez: hini ar SKUS hag hini ar pennoù politikel
dilennet, met lec'hiet dindan kazel-gê ar Strollad.

Dre ma oa kreizennour ha burevourel, ne oa ket gouest ar renad da herzel ouzh
kement a rendaeloù e pep lec'h.



https://br.wikipedia.org/wiki/UNESCO

Aozadur ar Broadoù unanet evit an Deskadurezh, ar Skiant hag ar sevenadur
(UNESCO pe welloc'h Unesco) a zo bet krouet d'an 16 a viz Kerzu 1945. Ur rann
eus an ABU eo.

"[...] kemer perzh e mirout ar peoc'h er bed dre lakaat fetisoc'h kenlabour etre
ar broadoù en ur blediñ gant an deskadurezh, ar skiant, ar sevenadur hag ar
c'hemmenadur evit ma vo doujet evit pep hini hag e pep lec'h hep ma vo graet
diforc'hioù e-keñver ar ouenn, ar rev, ar relijion d'ar justis, d'al lezenn, da
wirioù an Den ha d'ar frankizoù-diazez a vez anavezet gant Karta ar Broadoù
unanet evel perzhioù an holl bobloù".

Obererezh an UNESCO a vez meret o heuliañ 5 program bras : an deskadurezh, ar
skiantoù rik ha naturel, ar skiantoù kevredigezhel, ar sevenadur hag an Ditour.
Emañ sez an UNESCO e Pariz hag ez eus tremen 50 burev hag ensavadur ouzhpenn er
bed a-bezh. 191 riez a zo bet degemeret evel izili (kontet e 2005).

Savet en deus an aozadur-mañ roll ar Glad bedel ennañ un niver bras a
vonumantoù, kêrioù, savadurioù ha gweledvaoù renket e meur a rummad.

Krouet en deus e 1992 ar program Memor ar bed evit ma vo doujet d'ar glad teulel
ha ma vo miret anezhañ evit mad ar remziadoù da zont ha ma vo lakaet aesoc'h da
dizhout gant ar gwerin.

E 1998 en deus disklêriet an ABU e vo an dekved 2001-2010 lakaet evel "Dekved
broudañ aergelc'h an difeulster hag ar peoc'h evit bugale ar bed". Fiziet eo bet
an aozañ en UNESCO.



https://br.wikipedia.org/wiki/Turkeg

Ur yezh altaek eus skourr ar yezhoù turkek rik eo an turkeg (türkçe), komzet
gant tro-dro da 75 milion a dud en holl o kontañ ar re a ra gantañ evel eil yezh
(60 milion evel yezh kentañ) den e Turkia (46.278.000 a dud e 1987 pe 90% eus ar
boblañs), Kiprenez (177.000 den e 1995 pe 20% eus ar boblañs), Bulgaria (845.550
den e 1986 pe 9% eus ar boblañs), Makedonia (250.000 den e 1982), Moldova, Iran,
Gres (128.380 den e 1976), Irak, Siria, Azerbaidjan, Roumania (150.000 den e
1993), Ouzbekistan, Aostria (183.445 e 2001) den hag Alamagn (~2 milion a dud).

Tost a-walc'h eo an turkeg d'ar yezhoù turkek all, dreist-holl an azereg pe an
turkmeneg hag aezet eo evit an dud a ra gant unan eus ar yezhoù-se kompren dud
all a gomz unan eus ar yezhoù all.

Dres evel an holl yezhoù altaek pe c'hoazh evel ar yezhoù finnek-ougrek evel an
estoneg pe an hungareg, an turkeg a zo anezhañ ur yezh daspegel hep jener ebet
hag ivez gant kensonerezh vogalennek.

E turkeg e vez implijet meur a lostger met n'he deus ar yezh rakger ebet, nemet
e vije bet amprestet diwar ur yezh all.

Talvezout a ra al lostgerioù da sevel-gerioù (gwelet pelloc'h Morfologiezh), ha
talvezout a reont ivez pa vezont implijet gant an anvioù-kadarn evit diskwel an
droad yezhadurel pe c'hoazh roll ur ger er frazenn o verkañ ar perc'henn, da
skwer:

Displeget e vez ar verboù e turkeg o verkañ ar gour , ar mod, an amzer hag ar
stumm-nac'h, da skwer:

Urzh diazez ar frazenn a zo: rener-renadenn dra-verb (SOV) evel e japaneg ha
latin.

Er frazenn-mañ da heul tennet diwar ur gelaouenn embannet e turkeg e vez
implijet pep troad nemet ar genitivel:

Dont a ra a-benn an turkeg da sevel gerioù nevez en un doare aezet-tre dre
implijout lostgerioù:

Peurliesañ e vez lakaet an taol-mouezh war ar silabenn diwezhañ, nemet gant un
nebeut lostgerioù zo pe gerioù amreizh evel masa ['masa].

Skrivet e vez gant al lizherenneg latin abaoe 1928 pa oa bet lakaet da ofisiel e
Turkia gant Kemal Atatürk a glaske modernaat ar yezh hag ar vro dre o zostaat
diouzh ar C'hornôg. Betek hen e veze implijet al lizherenneg arabek.



https://br.wikipedia.org/wiki/Roll_riezo%C3%B9_ar_Bed

A Afghanistan - Alamagn - Albania - Aljeria - Andorra - Angola -
Antigua-ha-Barbuda - Arabia Saoudat - Arc'hantina - Armenia - Aod an Olifant -
Aostralia - Aostria - Azerbaidjan

B Bahamas - Bahrein - Bangladesh - Barbados - Belgia - Belize - Benin - Bhoutan
- Belarus - Birmania - Bolivia - Bosnia-ha-Herzegovina - Botswana - Brazil -
Rouantelezh Unanet Breizh-Veur ha Norzhiwerzhon - Brunei - Bulgaria - Burkina
Faso - Burundi

G Gabon - Gambia - Ghana - Gres - Grenada - Ginea - Ginea-Bissau - Ginea ar
C'heheder - Guatemala - Guyana

I India - Indonezia - Irak - Iran - Island - Israel -Italia - Iwerzhon -
Izelvroioù

K Kab Glas - Kambodja - Kameroun - Kanada - Kazakstan - Katar - Kenya - Kiprenez
- Kirgizstan - Kiribati - Kolombia - Komorez - Republik Kongo - Republik
demokratel Kongo - Korea (Norzh) - Korea (Su) - Koweit - Republik Kreizafrika -
Kroatia - Kuba

L Laos - Latvia - Lesotho - Liban - Liberia - Libia - Liechtenstein - Lituania -
Luksembourg

M Makedonia - Madagaskar - Malaysia - Malawi - Maldivez - Mali - Malta - Maroko
- Inizi Marshall - Moris - Maouritania - Mec'hiko - Mikronezia - Moldova -
Monaco - Mongolia - Montenegro - Mozambik

P Pakistan - Palau - Panama - Papoua-Ginea Nevez - Paraguay - Perou - Polonia -
Portugal

S Saint Kitts ha Nevis - Santez-Lusia - San Marino - ar Vatikan - Saint Vincent
and the Grenadines - Inizi Salomon - Salvador - Samoa - São Tomé ha Príncipe -
Senegal - Sechelez - Serbia - Sierra Leone - Sina - Singapour - Siria - Slovakia
- Slovenia - Somalia - Soudan - Soudan ar Su – Spagn - Sri Lanka - Stadoù-Unanet
Amerika - Suafrika - Suis - Surinam - Sveden - Swaziland

T Tadjikistan - Tanzania - Tchad - Republik Tchek - Thailand - Timor ar Reter -
Togo - Tonga - Trinidad ha Tobago - Tunizia - Turkmenistan - Turkia - Tuvalu



https://br.wikipedia.org/wiki/Republik_Iwerzhon

Iwerzhon, pe Republik Iwerzhon (iwerzhoneg: Poblacht na hÉireann; saozneg:
Republic of Ireland), eo anv ar Stad dindan ar braz eus Enez Iwerzhon. Ar
peurrest, anvet «Norzhiwerzhon», a zo manet betek-henn e dalc'h ar
Rouantelezh-Unanet. Krouet e oa bet Stad Dieub Iwerzhon e 1922 goude ur brezel
etre emsaverien evit frankiz an enez diouzh rouantelezh Breizh-Veur. Mont a reas
da vezañ ur republik e 1948. Dulenn eo ar gêr-benn. Ezel eus Unaniezh Europa eo
abaoe 1974.

Abaoe ma oa bet staliet ur republik, hervez lezenn, d'an 18 a viz Ebrel 1949, ez
eus ivez un anv boas : « Republik Iwerzhon » (Republic of Ireland e saozneg,
Poblacht na hÉireann en iwerzhoneg), koulskoude n'eo ket anavezet an anv-se
ez-vonreizhel.

An anv saoznek Irish Republic ne vez ket implijet – anv ar republik embannet
d'an 21 a viz Genver 1919. Etre 1922 (mont kuit eus ar Rouantelezh Unanet) ha
1937, e veze graet "Stad dieub Iwerzhon" eus ar stad (Saorstát Éireann en
iwerzhoneg, Irish Free State e saozneg).



https://br.wikipedia.org/wiki/Mor

Ul ledennad dour-sall bras-tre eo ar mor (reizh gourel, liester morioù). Er ster
hollekañ e c'holo ar mor an div drederenn eus ar voul-douar, strewet ennañ ar
c'hevandirioù. Ar morioù brasañ etre ar c'hevandirioù a vez anvet meurvorioù.

En douaroniezh e vez roet ur ster strizh d'ul ledennad dour-sall bevennet tamm
pe damm gant ar c'hevandirioù hag ez eus un nebeut morioù enklozet e-kreiz ur
c'hevandir (Mor Aral, Mor Kaspia, ar Mor Marv). Dre astenn-ster e raer mor eus
ul ledennad dour dous bras evit e dermeniñ evel brasoc'h eget al lennoù all :
gwelet e vez evel ur mor diabarzh (Mor Galilea, Lenn Jeneva, Lenn Van, Lenn
Poyang, Lenn Tai ha meur a lenn e Kanada, er Stadoù-Unanet) hag e-kreiz Azia ha
Suamerika (Lenn Titicaca).

Koulskoude dre hevelebiezh ez eus morioù ha n'eus ket dour e-barzh, ar re a
greder gwelet e planedennoù zo. War al Loar ez eus bet badezet meur a vor (da
skouer, Mor ar Sioulded ha Mor ar Glaveier). Memestra evit ar blanedenn Meurzh.

E penn gerioù a denn d'ar mor e kaver ar rakger mor evit anv al loened-mor
peurvuiañ. Skouerioù : morc'hast, morc'hwen, mordouseg, morgaoul, morgazh,
morhoc'h, morlenn, morlaer, morlu, morskoul, morvarc'h, morvezegiezh, morvil. E
dibenn ar gerioù e c'heller kavout mor evel lostger ivez : bran-vor, donvor,
izel-vor, ki-mor, kog-mor, kraoñ-mor, leue-mor, steredenn-vor, tramor. Ar verb
morañ a vez implijet evit lakaat ur vag da verdeiñ war ar mor ha divorañ eo ar
c'hontrol : mont war an douar goude bageal. Dont war wel goude bezañ bet goloet
gant ar mor eo ur ster all da divorañ.

Ur wech produet, an dioksidenn garbon a bign en atmosferenn lec'h ma en em
zisolv e dour ar c'houmoul pe en em zisolviñ a ra diouzhtu e douar morioù hag a
euvr 22 donenn CO2 bep bloaz. P'en em zisolv an dioksidenn garbon en dour
reaktiñ a ra ganti evit produiñ meur spesadoù kimiek ionek pe ket ionek:
dioksidenn garbon dieub disolvet (CO2 ), trenkenn garbonek (H2CO3),
hidrogenogarbonat (HCO3-), en o touezh ez eus an drenkenn garbonek hag a c'hell
disolviñ ar c'harbonat kalsiom hag a vez kavet e eskern ar c'houral ar pezh a
laka anezho en arvar.



https://br.wikipedia.org/wiki/Jibraltar

Jibraltar (saozneg: Gibraltar; spagnoleg: Gibraltar, lesanvet alies El Peñón) a
zo un tiriad breizhveuriat tramor lec'hiet e su al Ledenez Iberiat, war riblenn
Strizh-mor Jibraltar hag hini ur pleg-mor. Hemañ a liamm ar meurvor Atlantel ouz
ar mor Kreizdouarel. An tiriad en deus un harz berr gant Spagn war-du an norzh.
Ul lec'h pouezus evit al lu breizhveuriat eo Jibraltar hag un diazezlec'h luvor
a zo lec'hiet ennañ.

Anv an tiriad a zeu eus an arabeg Jabal aţ-Ţāriq (جبل الطارق) - "Menez Tariq" -
tremenet e saozneg dre ar spagnoleg. Daveiñ a ra ouzh ar pennlu berber omayad,
Tariq ibn-Ziyad, a vleinas aloudabeg vorek Iberia e 711. Kent-se e oa anvet
Kalpe e gresianeg, unan eus Kolonennoù Herakles. Anvet eo ivez en un doare
nann-ofisiel "ar Roc'h" pe Gib.

Un abeg a dabut etre Breizh-Veur ha Bro-Spagn eo. Goulenn a ra Spagn ma vo roet
ar vro en-dro dezhi. Gant an darn vrasañ eus Jilbratariz e vez nac'het ar
mennozh-se avat.

Adalek ar Fenikiz eo annezet Jibraltar, hag eñ ez eus roudennoù eus bezañs an
Neandertaled, ur spesad eus ar genad Homo aet da get 30.000 bloaz zo.
Diazezlec'hioù dambadus o deus savet ar Gartagiz hag ar Romaned ha goude diskarr
an impalaeriezh roman e voe kontrolet e-pad un amzer verr gant ar Vandaled. D'un
darn eus Rouantelezh Wizigotek Spagn ez eas neuze betek an aloudabeg islamek.

D'an 30 ebrel 711 e vleinias ar jeneral omayad, Tariq ibn-Ziyad, un arme verber
a-dreuz Strizh-mor Jibraltar. Klask a reas dilestrañ e Algesiras da gentañ met
c'hwitañ a reas. En un doare kuzh e touaras e su ar Roc'h neuze.

Didu e chomas Jibraltar e-pad an darn vrasañ eus ar marevezh morek. Ur
c'hreñvlec'h a zo e rivinoù gwelus c'hoazh a savas ar Sultan almohad Abd
al-Mu'min (1094-1163). D'ul lodenn eus ar rouantelezh Taifa Granada ez eas ar
Roc'h betek e aloudabeg gant Kastilha e 1309. E 1311, avat, e voe gounezet gant
ar Varinided a roas anezhañ en-dro da C'hranada e 1374. Aloubet da vat e voe e
1472 gant an Dug Medina Sidonia.

Betek 1476 e chomas Jibraltar en e berc'hentiezh ha degemerout a reas Yuzevien
eus Cordoba. Pedro de Herrera, ur c'honverso en-doa kemeret perzh e aloudabeg ar
Roc'h a stalias warnañ ur gumuniezh 4350 yuzev. Ne badas ket hir homañ, avat.
Adstrollañ a reas an Dug Medina Sidonia gant Kurunenn Spagn hag diarbennet e voe
ar Yuzevien. E 1501 e tremenas Jibraltar d'ar Gurunenn hag ur bloavezh hepken
goude-se e roas ar Rouaned Gatolik ur skoed-adarmez dezhi.

D'ar 4 miz Mae 1604, e-pad ar brezel a bevar-ugent bloaz e tistrujas an
izelvroiz ur flodad spagnat eoret e pleg-mor Jibraltar.

E-pad Brezel herezh Spagn e argasas ar Saozon hag an Izelvroiz, kevreet gant
Karl VI, meur a gêr e su Spagn. D'ar 4 a viz Eost 1704 e c'hounezjont ar gêr
goude ur vombezadeg a c'hwec'h eurvezh. An darn vrasañ eus ar boblañs a choazas
da vont kuit eus ar gêr.

Ne zeuas ket an nerzhioù gall ha spagnat a benn da adc'hounit ar gêr hag e 1713
e voe roet da Vreizh-Veur gant feur-skrid Utrecht. Dindan he c'hontrol eo bet
chomet abaoe daoust da arnodadennoù Spagn d'he adaloubiñ.

D'un diazezlec'h luvor pouezus evit ar Royal Navy ez eas ar roc'h hag ur rol
bras a c'hoarias en emgann Trafalgar. He zalvoudegezh strategiezh a greskas
goude digoradur Kanol Suez, rak gwardiñ a rae an hent etre Breizh-Veur hag he
zrevadennoù e India hag en Aostralia. E-pad an Eil brezel bed e voe skarzhet an
annezidi nann-milourel ha d'ur c'hreñvlec'h e voe lakaet. Raktresoù a reas al lu
alamagn evit aloubiñ ar roc'h - an Oberiadenn Felix - met biskoaz e voent
sevenet en abeg da nac'hadenn Francisco Franco da aotren an nerzhioù alaman war
e dachenn. Gant Wilhelm Canaris, penn an Abwehrha unan eus e vignoned bersonel
Franco, e vefe bet kendrec'het. Evel ma oa Canaris un ezel eus an harz milourel
a-enep Hilter e kreder en-deus graet an dra-se da vuanaat faezhidigezh Alamagn
ha diskarr ar ren naziat.

E-pad ar bloavezhioù 50 e c'houlennas Bro-Spagn - renet gant Franco - distro ar
Roc'h hag e-pad an 30 bloazioù da heul e strizhas an monedone etre Jibraltar ha
Spagn. D'ar 10 a viz Gwengolo 1967 e tivizas annezidi ar Roc'h da chom
breizhveuriat dre ur referendom, gant 12.138 mouezh a-enep 44. E respont e
serras Fanco an harzioù. Troc'hañ a reas ivez tout al liammoù darempred.

Klozet e chomas an harzioù betek 1982 ha ne voent addigoret a-grenn nemet e
1985. Adalek fin ar bloavezhioù 80 ez eus kenvreutadennoù etre Spagn ha
Breizh-Veur a-zivout dazont Jibraltar. Kinniget e voe ma vez renet ar Roc'h
asambles gant an div vro met nac'het e voe an diskoulm-se gant ur referendom
arall (17.900 mouezh a-enep 187).

E miz gwengolo 2006 e voe sinet un emglev etre Breizh-Veur ha Spagn a-zivout ar
Roc'h ha lemmel a reas kuit Spagn an strishadurioù diwezhañ d'an monedone.

Evel evit an holl diriadoù breizhveuriat tramor eo ar Rouanez Elizabeth II penn
ar stad. Eviti eo Gouarner Jibraltar, Lieutenant General Sir Robert Fulton, KBE,
kannad.

Breizh-Veur a zo e karg an difenn, an darempredoù etrevroadel, ar surentez
diabarzh ha stabilder finañsel an tiriad. N'eo ket empleget ar gouarner e
melestradurezh pemdeziek Jibraltar ha lidek eo e berzh dreist-holl. Ur penn
ministr ha meur a vinistred a anv goude an dilennadegoù. War-dro ar c'hudennoù a
zifenn hag a surentez a ra ha penn Polis Roueel Jibraltar.

Parlamant Jibraltar - an House of Assembly - a vez dilennet evit pevar bloaz.
Kenaozet eo eus :

Prezidant ar parlamant (ar speaker) a zo choazet gant ar gouarnamant. Penn ar
gouarnamant eo ar penn-ministr, Peter Caruana hiziv. Bez ez eus tri strollad
politikel gand kannidi er parlamant : ar Gibraltar Social Democrats, ar
Gibraltar Socialist Labour Party, hag ar Gibraltar Liberal Party.

Un darn eus an Unaniezh Europa eo Jibraltar. Enni eo antreet asambles gant
Breizh-Veur e 1973. Disammet eo Jibraltar eus un nebeut a zleadoù e-keñver an
unvaniezh-maltouterezh hag politikerezh voutin al labour-douar. Adalek 2004 e
c'hell keodedourien Jibraltar votiñ en dilennadegoù europeat.

En abeg d'ar goulennoù spagnat emañ ar darempredoù gant ar vro-se e kreiz ar
bolitikerezh lec'hiel. An holl strolladoù politikel a zo enebet ouzh ur
treuzkasadur a c'halloud da Spagn hag harpañ a reont dishualded ar vro.

Goloiñ a ra an tiriad 6.543 km² hag harzioù a 1.2 km gant bro-Spagn en-deus. 12
km ag aodoù en-deus ivez. E daou 'gostez' e tisranner ar re-mañ : an East Side
ma' emañ lec'hiet Sandy Bay ha Catalan Bay hag ar West Side lec'h ma vev darn
vrasañ ar boblañs.

Tiriadoù annezus Jibraltar a zo kenaozet eus ur vandenn strizh o kelc'hiañ ar
Roc'h. Peadraoù naturel ebet ez eus enno ha nebeut tre a zour dous. Betek n'eo
ket pell'zo e tastumed an dour glav e puñsoù-glav a vili-raz. Savet e oa bet un
uzin a zishollenadur avat hag a bourvez ar vro hag a ro tro dezhañ da vezañ
dizalc'hoc'h eus Spagn.

Gant 4.290 dre km² eo Jibraltar unan eus ar vroioù gant ar stankter poblañs
brasañ er bed. An dra-se he-deus rediet ar gouarnamant da c'hounid douarioù war
ar mor (10% eus ar gorread a-vremañ).

Eus maen-raz eo kenaozet ar Roc'h end-eeun. Tizhout a ra 426 m uhelded ha
treuziet eo gant hentoù-riboul niverus. An darn vrasañ anezho a zo implijet gant
al lu hepken. Ul lodenn vras eus an uheldirioù a zo dalc'het gant ur mirlec'h
naturel ma vev 250 makak barbaria; Diskouezet o-deus studioù genel e oant bezañt
war ar Roc'h kent donedigezh ar Vreizhveuriz. Hervez ar vojenn, ma yeont kuit e
vint ar Vreizhveuriz d'o heuliañ. Evit an abeg-se eo ez int gwarezet gant ar
gouarnamant.

Disrannadurioù melestradurel ebet he-deus Jibraltar. E seiz kelc'hiad-annez ez
eo disrannet na vez implijet nemet evit stadegoù.

War ar finañserezh hag an douristelezh eo diazezet armerzh a-vremañ Jibraltar.
Unan eus an 35 tiriad barnet evel ur paradoz-fisk gant an OCDE. Tailhoù war al
leve ebet ez eus ha gwan tre eo tailhoù war ar c'hevredegezhioù, ar pezh en-deus
sachet embregerezhioù niverus.

Al Lur Sterling eo moneiz Jibraltar met bilhedoù ispisial a vez implijet en
tiriad. Al Lur Jibraltar-se a zo liamet ouzh a lur sterling ha n'eo ket ur
moneiz gwir hag en en-deus ur kod ISO (GIP).

Poblañs Jibraltar a zo stabil war-dro 27,884 (2005). Ar jibraltariz a zisken eus
an nebeut spagnoled a oa bet chomet er vro hag eus embroidi eus tout ar broioù
europeat. Ar re o-doa en em staliet e Jibraltar oa a zeu eus Genoa, Malta ha
Portugal dreist holl. Abaoe ma oa bet digoret an harzioù adarre un nebeut a
spagnolet a zo deuet da anneziñ e Jibraltar.

D'ar Relijion Gatolik e perc'hnn darn vrasañ ar jilbratariz met un niver bras a
vinorelezhioù relijiel ez eus, en o zouez izili Iliz bro-Saoz, Iliz bro-Skos pe
an Iliz Metodist. Tud deuet eus Marok a zo muzulman ha bez ez eus ur gummuniezh
yuzev bras a-walc'h.

Ar saozneg eo ar yezh-stad met darn vrasañ ar jibraltariz a ra gant ur meskaj a
saozneg hag a spagnoleg : al llanito

Orinoù liesek en-deus sevenadur Jibraltar hag en eo saoznek pe spagnolek al
levezonoù kreñvoc'h. Daoust ma komz ar jibraltariz en ur meskaj a saozneg ha
spagnoleg anvet Yanito pe Llanito eo ar saozneg yezh ar gouarnamant, an
deskadurezh, ar genwerzh hag ar mediaoù. D'ar jibraltariz a fell dezho studiañ
er skol-veur eo ret mont e Breizh-Veur. Ar re o-deus ezhomm eus evezhioù mezegel
na vezont ket kavet war ar Roc'h a ya ivez da Vrezh-Veur gant skoazell
gouarnamant Jibraltar.

Ar c'harr eo an tu-treuzdougen pennañ e Jibraltar. Botin eo ar marc'hoù-tan,
avat, ha bez ez eus ur sistem a girri-boutin arnevez. Er c'hontrol d'an tiriadoù
breizhveuriat arall e ruilher war gostez dehou an hent. Un teleferik a liamm ar
gerr ouzh lein ar roc'h gant un ehan e-kichen annez ar varmouzed.

Betek n'eo ket pell e tifennet ar gouarnamant spagnat liammoù dre aer pe dre
vag. D'ar 25 a viz gouere 2006 hepken eo bet kemmet an traoù. Skañvoc'h e vo ar
c'hontroladegoù war an harzioù ha paeañ a raio Breizh-Veur al labourerien he-doa
kaset kuit eus Jibraltar pan en-doa serret Franco an harzioù. Ul linenn karr-nij
a vo aozet etre Madrid ha Jibraltar. Nijadennoù reoliek ez eus ivez etre
aerporzh Jibraltar ha Londrez ha Manchester. Goude 2007 e liammo ul linenn
karr-nij ar Roc'h ouzh Iwerzhon.

Gant ar Royal Gibraltar Regiment eo difennet Jibraltar. Un unanenn ag adarme e
oa betek 1990 pa voe enbarzhet el lu breizhvuriat evel un unanenn beurbad.

Ar Royal Navy a vir ur skouadron e Jibraltar. Karget eo gant surentez an
doureier tachennadel eus an tiriad. Rooke eo anvet an diazezlec'h hervez Sir
George Rooke a aloubas ar Roc'h e 1704. Ur perzh strategiel pouezus en-deus an
diazezlec'ch. Galloud a ra herberc'hiñ listri-spluj nukleel.

Ne vir ken ar Royal Air Force kirri-nij war ar roc'h met oberiant eo an
diazezlec'h c'hoazh. Degemer a ra a-blaen kirri-nij ha herberc'hiñ a ra ur
gevrenn eus ar Met Office.

Ur perzh a c'hoarias Jibraltar e-pad Brezel an Inizi Maloù hag arnodiñ a reas al
lu arc'hantinat d'e arsa e frammadur an Oberiadenn Algesiras.



https://br.wikipedia.org/wiki/Gresianeg

Ar gresianeg (Ελληνικά, gregaj ha gresim a vez implijet ivez evit envel ar
yezh-se) a zo ur skourr eus ar yezhoù indezeuropek en-e-unan. Studiet eo bet e
istor diwar teulioù skrivet 3 500 bloaz zo hag ez int lod ar roudoù skrivet
koshañ a c'heller kavout evit ur yezh indezeuropat. Komzet e vez gant 15 milion
a dud, an darn vuiañ e Bro-C'hres ha e Kiprenez, met gant kumuniezhioù Gresianed
divroet ivez.

Skrivet e vez ar gresianeg gant al lizherenneg c'hresianek, al lizherenneg wir
kentañ zo bet er bed hag eo tad d'al latin ha d'al lizherenneg kirillek.

Komzet ez eus bet gresianeg e Ledenez ar Balkanoù adalek an eil milved kent
Jezuz-Krist evel m'eo bet lakaet war wel pa oa bet diskoachet tablezennoù al
Linenneg B eus 1500 kent Jezuz-Krist. Koulskoude n'eus ket liamm ebet etre al
Linneneg B hag al lizherenneg c'hresian hag hemañ a zeu eus al lizherenneg
fenikian, doare-skrivañ an abjad (war-dro 1000 kent Jezuz-Krist). N'eus ket bet
kalz a cheñchamant abaoe.

ur c'hendalc'h d'ar c'hoine eo bet ar yezh ofisiel ha vernakular a veze komzet
en Impalaeriezh Bizantion e-pad ar Grennamzer. Anvet e vez gresianeg Bizantion
ivez.



https://br.wikipedia.org/wiki/Belarus

Belarus (belaruseg: Беларусь, lizherenneg latin ispisial Łacinka: Biełaruś;
ruseg: Беларусь, Белору́ссия), pe Rusia wenn gwechall (un droidigezh eus an
anv), ent-hir Republik Belarus, a zo ur vro eus reter Europa. Harzoù he deus
gant Rusia war-du ar reter, gant Polonia war-du ar c'hornôg, gant Ukraina,
war-du ar su, gant Lituania ha Latvia war-du an norzh. Minsk eo he c'hêr-benn.
Ar c'hêrioù pennañ arall a zo Brest, Grodno, Gomel, Mahilioŭ, Vitebsk ha
Bobruisk. Unan eus an div vro tizher ar muiañ gant Gwallzarvoud Tchernobil eo.

Un aozadur melestradurel eus ar marevezh soviedel he deus miret Belarus.
Disrannet eo he zachenn e c'hwec'h proviñs ("voblasts") hag a denn o anv eus o
c'hreizenn velestradurel. Ur statud ispisial he deus kêr Minsk ha n'emañ e
proviñs ebet. E raionoù e vez disrannet ar proviñsoù. Kuzulioù ar raionoù a vez
dilennet gant o annezidi met gant ar broviñs e vez anvet o galloud ober. Ar
memes tra zo gwir evit ar proviñsoù a zo dilennet o farlamant tra ma vez
dilennet o galloud-ober gant ar gouarnamant.



https://br.wikipedia.org/wiki/William_Shakespeare

Un dramaour hag ur barzh eo William Shakespeare, ar skrivagner brudetañ e bed al
lennegezh saoznek. E Stratford-upon-Avon eo bet ganet e miz Ebrel 1564 ha
badezet d'an 26 a viz Ebrel. Lidet e vez e zeiz-ha-bloaz d'an 23 p'emañ gouel
sant Jord, paeron Bro-Saoz. Marvet eo bet d'an 23 a viz Ebrel 1616.Pa oa ar
Rouanez Elesbed Iañ o ren e mare e obererezh lennegezh ec'h aparchant oberenn
Shakespeare da vare al lennegezh elesbedat. Skrivañ a reas 1 600 sonedenn, met
n'eus nemet un ugent pezh-c'hoari ma vezer sur eo Shakespeare an oberour anezho.
Tabut a zo bet war peseurt lodenn labour a zo bet sevenet gantañ. P'en deus
asantet da embannadurioù 'zo, reoù all a zo bet savet hep e ali ha leun a fazioù
int.

N'eo ket gwall anavezet buhez William Shakespeare. Pa oa e vamm ganet en un
tiegezh perc'henned douar e timezas ur pelleter a c'hounezas bezañ anvet da vaer
Stratford. Ha William, trede bugel diwar 8, a yeas da studiañ d'ur grammar
school (ur skol eil derez) ar gêr hag a yeas marteze da Skol-Veur Oxford e-pad
un nebeud mizioù. Koulskoude e timezas, yaouankik a-walc'h, pa oa 18, gant Ann
Hathaway. Tri bugel a zeuas er familh dindan 3 bloaz ha ne ouzer ket pelec'h e
oant o chom. E 1592 e ouzer e oa o chom e Londrez hag anavezet dija evel
komedian ha dramaour. Soutenet e oa gant kont Southampton hag e tedias dezhañ un
darn eus e varzhonegoù hag ur pezh-c'hoari. Prenañ a reas Shakespeare ul lodenn
e kompagnunezh c'hoariva perc'hennet gant an aotrou kambrelan (Lord Chamberlain
e saozneg). War-dro bloavezhioù diwezhañ ar XVIvet e oa Shakespeare unan eus
pennoù C'hoariva ar Voul-Douar (Globe Theater) ha goude-se e teuas da vezañ
lodenner C'hoariva ar Blackfriars. Ne seblant ket bezañ chomet komedian goude
1603. War-dro 1610 e teuas da Stratford en-dro. Mervel a reas a-raok 6 vloaz
goude.



https://br.wikipedia.org/wiki/Rusianeg

Ar rusianeg, pe ruseg, pe rouseg (ру́сский язы́к, rousski yezik) zo ur yezh eus
skourr slavek ar reter e familh ar yezhoù indezeuropek. Er strollad-se emañ ivez
an ukraineg hag ar belaruseg. Ouzhpenn 300 milion a rusegerien zo. Yezh ofisiel
Kevread Rusia, Belarus , Kazakstan ha Kirgizstan eo, an tu kreñv a zo gantañ e
rannvroioù 'zo eus Ukraina (pergen e Su hag e Reter ar vro hag er gêr-benn
Kiev), e Moldavia, Latvia, Estonia ha broioù all bet e-barzh an Unaniezh
Soviedel. Yezh daremprediñ eo e-barzh Kenglad ar Stadoù Dizalc'h, hag ur statud
a yezh ofisiel en deus ivez en Aozadur ar Broadoù Unanet.

Ober a reer gant ul lizherenneg kirillek a 33 lizher evit skrivañ ar rusianeg.
Dibar eo ar yezh evit meur a abeg. Daou fonem disheñvel a c'hall bezañ al lodenn
vrasañ eus e gonsonennoù : unan staonekaet (blot) hag egile drekstaonekaet
(kalet). War lerc'h ar c'honsonennoù kalet emañ ar vogalennoù а, е (er gerioù
estren), э, о, у, ы, ъ (doare skrivañ kozh) pe vogalenn ebet, ha war lerc'h ar
c'honsonennoù blot emañ ar vogalennoù я, е, ё, и, ю, ь. Atav kalet eo ar
c'honsonennoù ж, ш ha ц, atav blot eo ч ha щ. Ur yezh taol-mouezhiet eo ar
rusianeg. Cheñch a ra distagadur ar vogalennoù n'int ket pouezet. Gallout a ra
plas an taol-mouezh cheñch ster ar ger eta : da skouer замо́к (zamok, hag a dalv
kement ha krogenn-alc'hwezh) and за́мок (zamak, kastel).



https://br.wikipedia.org/wiki/Mel

Ar mel (liester : meloù) a zo un danvezenn c'hwek ha frondus, liv melen pe
c'hell dezhi, hag a vez fardet gant meur a seurt gwenan hag un nebeud spesadoù
gwesped evit kaout boued evito hag evit magañ o freñvedennoù bihan. P'eo graet
gant nektar sunet diwar eztaoladurioù ar bleuñv, ur vammenn a-bouez eo bet evit
an Den pa ne ouie ket c'hoazh fardañ sukr diwar ar plant (korz-sukr, beterabez).
Gwelet eo bet evel ul louzoù evit pareañ meur a gleñved gant ar vezeien eus an
amzerioù koshañ. Pa vez implijet evel magadur an dud e teu ar mel eus ar pezh a
vez fardet gant spesad ar gwenan Apis Mellifera. Gwechall-gozh hag e rannvedoù
zo hiziv e vez dastumet mel ar gwenan gouez e-lec'h m'o deus graet o annez,
e-kreiz kefoù gwez goullo da skouer, met ar wenanerien a oar bodañ
taolioù-gwenan en arc'higoù a reer ruskennoù anezho. Ar gwenanerezh (pe ar sevel
gwenan), e bal produiñ mel, a zo ur skourr eus ar gounezerezh.

Kembraeg : mêl, gouezeleg hag iwerzhoneg : mil, kerneveureg : mel. E
sañskriteg : mádhu



https://br.wikipedia.org/wiki/Maroko

Rouantelezh Maroko, pe Maroko (المغرب, al-Maġrib en arabeg; ⵍⵎⴰⵖⵔⵉⴱ Lmaɣrib e
tamazight) ent-berr, a zo ur vro e gwalarn kevandir Afrika. Bevennet eo gant ar
Mor Kreizdouar en hanternoz, gant Aljeria er reter, gant ar Meurvor Atlantel er
c’hornôg, ha gant Sahara ar C'hornôg er c’hreisteiz (douaroù aloubet gant Maroko
e 1975). Div gêr stag ouzh Spagn a zo enklozet e Maroko, war aod ar Mor
Kreizdouar: Ceuta (Sabta) ha Melilla (Maliliya).

Ar Menezioù Atlas a dreuz ar vro penn-da-benn, eus ar mervent d’ar biz. Er reter
hag er su d’ar menezioù-se en em led dezerzh ar Sahara, m’eo gwall zistank an
dud. Emañ an darn vrasañ eus annezidi Maroko o chom er gwalarn da aradennad an
Atlas.

An arabeg hag an tamazigh eo ar yezhoù ofisiel. Div yezh a vez kaozeet er vro:
arabeg Maroko, zo disheñvel-mat diouzh an arabeg unvan, hag ar berbereg (anvet
tamazight alies). Ledet a-walc’h eo an anaoudegezh eus ar galleg, yezh an
drevadennourien gozh, hag ar spagnoleg e lodennoù ’zo eus ar vro.



https://br.wikipedia.org/wiki/Jimmy_Wales

Jimmy Donal "Jimbo" Wales, bet ganet d'ar 7 a viz Here 1966 e Huntsville,
Madison County, Alabama, Stadoù-Unanet Amerika, zo un embreger stadunanat war an
Internet. Kendiazezer ha bruder an holloueziadur digor ha nann-arc'hantus
Wikipedia eo, hag ivez kendiazezer an embregerezh kenwerzhel Wikia Inc. eo e bal
herberc'hiñ raktresoù digor war an Internet.

D'an 28 a viz Gouere 2004, en un etreweladenn gant ar gazetenn en-linenn
Slashdot (« /. »), e tisplegas Jimmy Wales pal Wikipedia :

Mab da Jimmy Wales, rener ur gourmarc'had, ha d'e wreg Doris Ann Dudley,
skolaerez er c'hentañ derez, eo Jimmy Wales. Skoliataet e voe hervez an hentenn
Montessori en House of Learning ("Ti an deskiñ"), ur skol brevez ur sal hepken
dezhi a oa renet gant e vamm hag e vamm-gozh. Abred e lennas an Encyclopedia
Britannica hag ar World Book Encyclopedia. E 1979, d'an oad a 16 vloaz, e tapas
e vachelouriezh er Randolph School en Huntsville, ma veze kelennet dre stlenneg
dija, hag ez eas da Auburn University ma c'hounezas un aotregezh war ar
gellidouriezh e 1986. Pelloc'h e krogas gant hentenn an doktorelezh en Alabama
University, a guitaas goude ar vestroniezh, war ar gellidouriezh bepred.
Kenderc'hel a reas gant an doktorelezh e skol-veur Indiana ; koulz e skol-veur
Alabama hag e hini Indiana e kelennas e-pad e studioù, met biskoazh ne soutenas
e dezenn. Adal 1996 e krogad e resped, evel oberataer marc'hadoù da gentañ, kent
mont da embreger war an Internet.

E 1986 e timezas Jimmy Wales gant Pamela Green ; dibriediñ a reas e 1993. Pa oa
trader e Chicago e kejas ouzh e eil gwreg, Christine Rohan, hag e timzjont e
1997 ; un verc'h a voe ganet kent o disparti. E 1998 e tilojas da San Diego
(Kalifornia), hag e 2002 da St. Petersburg (Florida) D'ar 6 a viz Here 2012 e
timezas Jimmy Wales e London da ez-sekretourez Tony Blair, Kate Garvey ; div
verc'h zo bet ganet.

E 1994 e voe gopret Jummy Wales evel oberataer ar marc'hadoù gant ar
gompagnunezh Chicago Options Associates e Chicago, Illinois. Goude bezañ
dastumet arc'hant dre e vicher e kuitaas e labour e 1996 hag ez eas da embreger
war an Internet. Er bloavezh-se end-eeun e kevredas gant Michael Davis ha Tim
Shell evit krouiñ ar gompagnunezh Bomis, ul lechienn arc'hantet gant ar
bruderezh a ginnige webrings pourvezet gant an implijerien.

Petra bennak ma voe Bomis ur c'hwitadenn e tegasas trawalc'h a arc'hant da Jimmy
Wales evit kenderc'hel gant e raktres meur, un holloueziadur en-linenn. Pa oa o
klask war-lerc'h ur gouizieg da gas ar raktres e c'hopras Lawrence Mark "Larry"
Sanger (bet ganet e 1968), a oa gant e zoktorelezh war ar brederouriezh en Ohio
State University e Columbus ; e miz Meurzh 2000 e voe loc'het Nupedia, un
holloueziadur digoust hag a oa digor d'an holl ha reizhet gant an implijerien.
Dre ar bruderezh e oa arc'hantet, hag e bal e oa bezañ a-live gant an
holloueziadurioù war baper.

Kement-se a verzas pa voe-eñ abafet kent kinnig ur pennad bet skrivet gantañ
a-zivout Robert C. Menton, Priz Nobel an Armerzh 1997, petra bennak ma ouie
diwar-benn an dodenn a-c'houde e studioù. Kompren a reas neuze ne oa ket aozadur
Nupedia evit mont en-dro, rak re bounner ha re goustus e oa argerzh an embann
pennadoù. E miz Genver 2001 e teskas L. M. Sanger a-zivout ar meizad anvet
wiki : dre aotren hollad ar skriverien da voueta Nupedia en un doare kempred ha
d'e reizhañ o-unan e vije torret strizhenn ar raktres. A-du e savas Jimmy Wales,
ha d'an 10 a viz Genver 2001 e voe digoret Nupedia Wiki. Enep an doare nevez-se
avat e savas ar braz eus ar vurutellerien, pa gavas dezho e oa arvarus kemmeskañ
danvez savet gant amatourien ha danvez savet gant arbennigourien peogwir e kasfe
d'un holloueziadur na vije ket ken solius hag ar re war baper. D'ar 15 a viz
Genver 2001 neuze e tisrannas L. M. Sanger ar raktres wiki, a anvas "Wikipedia",
diouzh Nupedia.

A-gevret e voe kaset an daou raktres arc'hantet gant Bomis, nemet e vennas ar
gompagnunezh gounit moneiz diwar Wikipedia. E sell L. M. Sanger ne oa Wikipedia
nemet ur benveg da harpañ diorroadur Nupedia. Souezhet e voe Sanger ha Wales o
welout niver ar pennadoù e Wikipedia o vont dreist Nupedia en ur ober un nebeud
devezhioù hepken, a-drugarez d'ur strolladig skriverien a voe solut ha solius
a-walc'h evit kendrec'hiñ Jimmy Wales da lakaat Wikipedia war hent an andon
digor. Larry Sanger a ziorroas ar raktres Wikipedia en deroù, ha Bomis a
bourchasas e c'hopr betek miz C'hwevrer 2002. D'ar 1 añ a viz Meurzh neuze e
roas Sanger e zilez a bennembanner Nupedia hag a bennaozer Wikipedia. Mennet
c'hoazh e oa Bomis da arc'hantiñ Wikipedia dre ar bruderezh, hogen kilañ a reas
a-c'houde dilez L. M. Sanders hag a-zirak donedigezh raktres ur fondezon
nann-arc'hantus.

E kreiz ar bloavezh 2003, Jimmy Wales a stalias un aozadur nann-arc'hantus anvet
Wikimedia Foundation (WMF) e St. Petersburg (Florida), kent e adstaliañ e San
Francisco (Kalifornia) e miz Genver 2008. An holl wirioù speredel hag an holl
anvioù domanioù a zo perc'hennet gant Wikipedia a voe fiziet e WMF neuze, gant
ar pal sevel ur reizhiad hollek evit an holloueziadur hag ar raktresoù kar :

E 2004, Jimmy Wales hag Angela Beesley eus WMF a grouas Wikia, ur gompagnunezh
kenwerzhel a vod raktresoù wiki o doare. El lec'hienn-se emañ ar wikioù brasañ
er-maez eus Wikipedia, en o zouez Memory Alpha (un holloueziadur gouestlet da
Star Trek ha Wookieepedia (gouestlet da Star Wars). E 2009 e krogas Wikia da
vezañ arc'hantus.



https://br.wikipedia.org/wiki/ISO_4217

Ar reolad ISO 4217 (ICS 03.060 ha 01.140.30) pe reolad ar moneizoù zo anezhi ur
reolad etrebroadel graet gant Aozadur etrebroadel evit ar reolatañ. Teir
lizherenn zo enni.

He div lizherenn gentañ a zeu eus anv ar stad, lizherenn gentañ ar moneiz eo he
hini diwezhañ. Un nebeut skoueroù : USD evit an dollar amerikan, JPY evit ar
yen, GBP evit al lur Sterling (GB evit Great Britain, P evit Pound)... Nemet an
euro en deus ur sistem all peogwir n'eo ket ur stad met un toullad stadoù : EUR
evit an euro.

Lakaat a ra ar reolad-mañ d'ober an diforc'h etre moneizoù zo, heñvel o anv (
dollar, franc, lur, dinar, dirham...). ]. Servijout a ra ivez da welet sklaer
etre an unanenn voneizel hag e rann pe rannoù (an euro hag e santimoù da
skouer).

E-touez ar reoladoù ISO-4217 e kaver ivez reoladoù evit ar metaloù prizius :
aour, arc'hant, paladiom ha platin.

Implijet e vez gant bed an aferioù hag ar bankoù, met ivez war bilhedoù an tren
hag ar c'harr-nij.

Ar BSI (British Standards Institution) eo an aozadur a ra war-dro roll ar
reoladoù-mañ. E Londrez emañ.



https://br.wikipedia.org/wiki/Hindeg

Ur yezh indez-ariek eo an hindeg (हिन्दी; RLVK: hindī) komzet gant tro-dro da
500 milion a dud e norzh ha kreiz India dreist-holl met ivez e meur a vro all
dre ar bed a-bezh, da skwer e Fidji, Moris, Guyana, Surinam, Trinidad ha Tobago
hag en Emiradoù Arabek Unanet.

Goude ar sinaeg ec'h eo an hindeg asambles gant an ourdoueg an eil yezh muiañ
komzet er bed-holl e-keñver an niver a dud a ra ganti.

Tost-tre eo an hindeg d'an ourdoueg ha kentoc'h evit yezhoù disheñvel
penn-da-benn e vez komz alies a-walc'h eus rannyezhoù eus an hevelep yezh ma
reer hindoustaneg anezhi.

Evit ober an diforc'h etre an daou doare-yezh pe div yezh hindeg hag ourdoueg
ec'h eo ret goût e vez skrivet an hindeg gant ar skritur devanagari evel ar
sañskriteg keit ha ma vez implijet al lizherenneg arabek evit skrivañ an
ourdoueg evel ma vez graet gant ar perseg.

Dre vras e c'heller lâret emañ liammet tamm-pe-damm o-div ouzh bep ur relijion
hag ur vammenn sevenadurel da heul: an hindeg gant an hindouegezh hag ar
sañskriteg, ma'z eo bet levezonet e c'heriaoueg gantañ, keit ha m'eo bet
levezonet hini an ourdoueg gant ar perseg ha drezañ gant an arabeg diwar levezon
an islam.

Meur a rannyezh ez eus hervez al lec'h, ha degemeret eo bet ar kadiboleg
(khadiboli pe sarhindi) evel yezh unvan er skolioù.

Evit lod ez eus yezhoù all ken tost ouzh an hindeg ma vefe gwelloc'h ober
rannyezhoù oute kentoc'h evit yezhoù ha tabutet zo bet ivez en un doare kriz
hag-eñ ez eo ar pandjabeg, ar bihareg, ar maitileg, ar bodjpoureg hag ar magadeg
yezhoù en o-unan pe rannyezhoù hindek.



https://br.wikipedia.org/wiki/Fizik

Ar fizik (eus ar gresianeg φυσική (physikos= naturel) a zo studi an energiezh
hag e etreober gant ar materi (cf. kimiezh, bevoniezh). Abalamour da preveudi an
energiezh e-keñver istor an Hollved hag abalamour pep rann ar materi a dlee
etreoberiañ gant an energiezh ma vo eztaolet e berzhioù evit mont da dreuzfurmiñ
hag abalamour m'eo an energiezh an abeg pennañ pa ya ar materi da vezañ
puzuilhet en e rannigoù bihanañ, ar fizik a zo lakaet alies evel ar skiant
diazezel. Ar fizik a bled gant ar materi e meur a doareoù ha meur a endro abaoe
an isrannigoù-kalonenn a ya d'ober ar materi (cf. fizik ar rannigoù) beteg holl
emzalc'h an Hollved materiel (cf. : kosmologiezh).

Meur a berzhioù a studier er fizik a zo perzhioù an holl sistemoù materiel,
peurvirerezh an energiezh, da skouer. Ar perzhioù-se a vez anvet lezennoù ar
Fizik alies.

Ar fizik a zo liammet gant teoriennoù ar matematik pa teoriennoù ar fizik a vez
eztaolet ingal dindan stumm daveadurioù matematikel ha matematik ar fizik a vez
graet a zo kemplesoc'h eget re ar skiantoù all. An diforc'h etre ar matematik
hag ar fizik a zeu eus hini o zachennoù : ar bed materiel evit hemañ ha patromoù
difetis evit ar re-se. Koulskoude n'eo ken splann an diforch pa 'z eus un
dachenn etrezo hag e vez anvet ar fizik matematikel o tennañ da dispakañ ar
frammoù matematikel a gaver dindan an teoriennoù fizikel.

E keñver ar skiantoù all e kaver un diforc'h pa weler eo kustum rannñ ar fizik
etre ar fizik teorikel hag ar Fizik arnodel. Er 20vet kantved, an darn vuiañ eus
ar fizikerien o deus en em arbennikaet pe e fizik teorikel pe e fizik arnodel.
Diorreet war hentoù disheñvel, pep skourr ar fizik a zepend an eil eus egile. An
araokadennoù a zeu alies pa arnodourien a lak war wel fenomennoù ha ne c'hell an
teoriennoù displegañ anezho. Ma ne vije a arnodoù e c'hellfe ar fizik teorikel
mont war hentoù-dall.



https://br.wikipedia.org/wiki/Finland

Ur vro eus hanternoz Europa eo Finland (e finneg Suomi; e svedeg Finland),
ent-hir Republik Finland (Suomen tasavalta, Republiken Finland). Riblennet eo
gant ar Mor Baltel er mervent, gant pleg-mor Finland er su-gevred ha pleg-mor
Botnia er c’hornôg. Harzoù douar he deus Finland gant Sveden er gwalarn, gant
Norvegia en hanternoz-tre ha gant Rusia er reter. Emañ an inizi Åland, er
mervent, dindan riegezh Finland, met inizi emren int. Div yezh ofisiel zo er
vro, rak meur a dakad eus an arvor zo poblet gant svedegerien.

Liammet-strizh eo bet Finland gant Rouantelezh Sveden adalek an XIIvet kantved
betek 1808. Er bloavezh-se e voe aloubet gant armeoù an impalaer rusian
Aleksandr I.

Dindan dalc’h Rusia e oa un dugelezh veur eus Finland, un dugelezh vras liammet
ouzh kurunenn an impalaer betek dibenn 1917. En amzer-se, en XIXvet kantved, e
krogas emsav broadel Finland : e 1835 e voe embannet ar c’h-Kalevala, un doare
« Barzhaz Finland » ; e 1892 e voe roet d’ar finneg statud ur yezh par d’ar
svedeg.

D’ar 6 a viz Kerzu 1917, nebeut amzer goude an dispac'h bolchevik e Rusia, e voe
embannet dizalc’hiezh Finland. Ur brezel diabarzh a zeuas da c’houde, etre ar Re
ruz, harpet gant ar galloud rusian nevez, hag ar Re wenn, skoazellet gant
Impalaeriezh Alamagn. Anavezet e voe dizalc’hiezh ar vro gant Emglev Tartu e
1920 ha resisaet e voe gant an emglev-se petra e oa an harzoù etre Finland ha
Rusia. E-pad an Eil brezel bed, koulskoude, e voe adaloubet Finland gant armeoù
an Unaniezh Soviedel, dre ziv wech, ur wech kentañ e 1939–1940 hag un eil gwech
e-pad 1941–1944. An eil gwech-se e voe skoazellet Finland gant Alamagn.

Gant an emglevioù peoc’h a voe sinet goude an Eil brezel bed, e 1947 ha 1948, e
voe resisaet adarre ar vevenn etre Rusia ha Finland ha lamet e voe un tamm bras
eus Karelia digant Finland. Goude se e teuas Finland da vezañ ur vro neptu,
liammet ouzh an Unaniezh Soviedel gant un Emglev kenlabour ha kenskoazell. Goude
ar bloavezhioù a reuz hag a freuz a oa bet gouzañvet gant ar vro, ez eas he stad
war wellaat buan ha kreskiñ a reas he finvidigezh, diwar skouer broioù all
Skandinavia. E 1995 e teuas e-barzh Unaniezh Europa.

Ur republik demokratel eo Finland. Un tamm galloud zo gant prezidant ar
Republik, dreist-holl war dachenn an darempredoù etrebroadel. Met ar braz eus ar
galloud zo gant ar gouarnamant, renet gant ur c’hentañ ministr zo dibabet gant
ar parlamant.

E Parlamant Finland (Eduskunta e finneg pe "Riksdag" e svedeg) n’eus nemet ur
gambr, enni 200 kannad dilennet evit pevar bloaz gant ar mouezhiañ kenfeuriek.

E 1906 e oa bet savet ar parlamant-se pa oa bet degaset ar mouezhiañ hollek
(paotred ha merc’hed) en amzer ma oa Finland un dugelezh vras stag ouzh Rusia.
Merc’hed Finland a voe ar re gentañ gant ar gwir da votiñ en Europa. Abaoe an
amzer-se eo bet renet Finland gant tri strollad politikel bras : strollad ar
c’hreiz (Keskusta, KESK), strollad ar virourien (Kansallinen Kokoomus, KOK) hag
ar strollad sokial-demokratel (Suomen Sosiaalidemokraattinen Puolue, SDP).
Strolladoù bihanoc’h zo ivez evel Emglev an tu kleiz (Vasemmistoliitto, VAS),
savet e-lec’h ar strollad komunour, ar Re C’hlas (Vihreä Liitto, VIHR), ha
strollad ar svedegerien (Svenska Folkpartiet, SFP). Merket don eo bet buhez
politikel ar vro gant an enebiezh etre an enepkomunourien hag an tu kleiz, ha
gant pouez an Unaniezh Soviedel e-kichen.

Betek 2009 e oa rannet Finland e 6 proviñs (e finneg lääni, hag el liester
läänit)

Abaoe 1997 eo rannet Finland e 19 rannvro, tostoc'h da vuhez an dud, d'an istor
ha d'ar sevenadur, ha d'ar proviñsoù kozh kentañ. Rannet int e 74 isrannvro, a
gaver enno 432 gumun :

Lesanvet eo Finland bro ar c'hant mil lenn. E gwirionez ez eus 187 888 anezho,
ha 179 584 enezenn. Unan eus al lennoù-se, al lenn Saimaa, eo ar pempvet lenn
vrasañ en Europa. Kompez eo ar vro gant un nebeud uhelennoù. 1 328 m eo ar menez
uhelañ, menez Haltitunturi ; e norzh pellañ ar vro emañ, war harzoù Norvegia, en
ur c’hornad lesanvet "Alpoù Skandinavia". Goloet eo ar braz eus ar vro gant
koadeier (war-dro 68% eus gorread Finland) ha n’eus ket kalz a zouaroù labouret.
Kalz eus an inizi evel an inizi Åland hag enezeg Turku zo lec’hiet er mervent
d’ar vro.

Un hinad kerreizh norzhel a ren e kreisteiz ar vro. En hanternoz, ha dreist-holl
e Laponia, e ren un hinad isarktikel, ma vez yen ha garv ar goañv.

Ur c’hard eus ar vro en em gav en norzh da Gelc'h Arktika. El lodenn-se eus ar
vro neuze e weler heol hanternoz e-pad meur a sizhun, ha seul belloc’h e vezer
en norzh seul hiroc'h ar prantad ma vez gwelet. E penn norshañ Finland ned a ket
an heol da guzh e-pad 73 devezh en hañv, ha noz e vez e-pad ar goañv e-pad 51
devezh.

Ur vro binvidik eo Finland, gant ur greanterezh diorroet-kenañ, un armerzh
kevalaour hag ur c’henderc’h dre zen heñvel ouzh hini ar Rouantelezh Unanet,
Frañs pe Italia. Uhel eo ar barr bevañ. Diazezet eo ar greanterezh war labour ar
c’hoad, ar metaloù, ar pellgehentiñ (ar merk Nokia) hag an elektronegezh. An
ezporzhiadurioù a ya d’ober un drederenn eus ar c’henderc’h diabarzh kriz (KDK).
Emañ Finland e dalc’h enporzhiadurioù niverus, pe e vefe evit an danvez krai,
estreget ar c’hoad ha metaloù zo, pe e vefe evit traezoù oberiet.

Gant an hinad a zo er vro, n’eo ket diorroet al labour-douar ha ne vez gounezet
nemet ar pep diazez evit magañ an annezidi. Ur plas bras a zo gant ar
c’hoataerezh : gounit gwez evit an ezporzhiañ a ya d’ober un advicher spletus
evit an dud diwar ar maez. Abaoe un nebeud bloavezhioù eo enframmet muioc’h-mui
armerzh Finland en hini Europa ar c’hornôg : emañ Finland e-touez an 11 stad eus
Europa o deus degemeret an euro.

Helsinki eo ar gêr-benn, gant un hanter milion a dud o chom enni. En-dro d’ar
gêr-benn e kaver kêrioù bras all evel Espoo pe Vantaa. Kêrioù bras all eus ar
vro a zo enno tremen kant mil den : Tampere, Turku hag Oulu.

Div yezh ofisiel a zo e Finland : ar finneg (suomi), a vez kaozeet gant 91,9%
eus an annezidi da yezh kentañ hag ar svedeg (svenska), a vez komzet gant 5,5%
eus an dud. En arvor hag en inizi Åland emañ ar svedegerien-se o chom. E Laponia
e kaver ivez war-dro 7 000 den hag a gomz samieg.

Hervez ur studiadenn eus 2004, an darn vrasañ eus tud Finland (83,8%) a zo
Luterianed hag un niver bihan anezho (1,1%) a zo ortodoksed. Anavezet eo an div
iliz-se, luterain hag ortodoks, gant ar stad. Ar peurrest eus an dud a heuilh
relijionoù all, kredennoù protestant (estreget al luteraniezh), yuzevegezh,
islam, pe c’hoazh n’o deus relijion ebet.

Abaoe ar brezelioù a zo bet gouzañvet gant Finland, ha dreist-holl abaoe an Eil
brezel bed, ez eus deuet kemmoù bras er boblañs. Goude ur prantad ma oa bet tud
o tont eus Karelia da repuiñ e rannvroioù all Finland, e voe kalz tud o kuitaat
ar vro abalamour ma oant diskredik e c’hellje adsevel ha bleuniañ e-skeud an
Unaniezh Soviedel goude ar brezelioù. Padout a reas an divroañ-se betek ar
bloavezhioù 1970. Hag er bloavezhioù 1990 e krogas Finland, evel broioù all
Skandinavia, da zegemer tud hag a zeue diouzh broioù an ez-Unaniezh Soviedel.



https://br.wikipedia.org/wiki/Doue

Kefridi Doue zo, er gevredigezh denel, displegañ krouidigezh ar bed hag orin
Mab-den. Dre hanterouriezh un Diouganer e tispleg Doue reolennoù a ranker sentiñ
oute evit mont gant e hent hag anavezout an eurvad, er bed-mañ pe en ur bed all,
goude ar marv. Dre ar feiz hag ar sentiñ dreist-holl e c'hell Mab-den anavezout
bezañs Doue, da lavaret eo en ur vezañ kreder en ur relijion.

N'eo ket gant ar poell eta e tegemer Doue, un emzalc'h a laka tud nann-relijiel
da vezañ Dizoue pe agnotisk ha soñjal ez eus kaoz aze eus mojennoù toull ha
treuzwiskamant an tadelezh, evit derc'hel ar gevredigezh evel m'eo bet atav.

Ar ger Doue a zo ur ger a vez implijet pa vez anv a relijion hepken. Sell ouzh
ar pennadoù war ar relijionoù. Evit rein ur ster dezhañ e ranker mont war
dachenn ar brederouriezh.

Hervez ar brederourien eo Doue "Tisavour an Hollved" (termenadur roet gant ar
frañmasonerezh), "ar C'heflusker kentan" (Tomaz Akwino), "an hini a ro e urzh
d'ar bed", da lavaret eo an urzhiataer (ster kozh), an Horolajer meur
(Voltaire).

Hervez ar Bibl eo bet krouet ar bed hag an den kentañ gant Doue. Doue zo unan,
er c'hontrol d'ar relijionoù pagan a anavez meur a zoue, ha daoust d'an
Testamant Nevez a embann ez eus tri ferson e doue. Doue zo eienenn ar vuhez.
Divarvel eo, rak n'eus na deroù na diwezh dezhaén. Emañ e pep lec'h, ha n'eo ket
en e demploù nag en e ilizoù hepken. Santel eo, da lavarout eo peurvat, ha
kemenn a ra d'an dud kemer perzh en e beurvad.



https://br.wikipedia.org/wiki/Deiziadur_gregorian

Graet e vez deiziadur gregorian eus an deiziadur en implij en Europa hiziv an
deiz. Implijet e vez ivez an deiziadur-se er Stadoù bet trevadennet gant Europiz
gwechall hag en un darn vat eus ar bed a-hend-all.

Diazezet eo war deiziadur juluan Roma an Henamzer. Un deiziadur heolel eo a
gemer da boent dave kelc'htro an Douar en-dro d'an Heol a bad 365,2422 devezh
enno 24 eurvezh a 60 munut a 60 eilenn vetrek pep hini. Reiñ a ra an deiziadur
gregorian un amzer keitat a 365,2425 devezh evit ur bloaz. A-benn suraat un
niver a zevezhioù leun dre vloaz e ranker ouzhpennañ un devezh bizeost d'an 29
C'hwevrer a-wechoù. (gwelet Bloavezh bizeost).

Mont a ra ur prantad 7 devezh d'ober ur sizhun. Bep a anv zo da zeizioù ar
sizhun : Lun, Meurzh, Merc'her, Yaou, Gwener, Sadorn ha Sul.

Peurliesañ eo koublet implij an deiziadur gregorian gant implij an hoalad
kristen, da lavaret eo goude JK. Da notenniñ emañ n'eus ket bet a vloaz 0 ;
kregiñ a ra ar c'hantvedoù hag ar milvedoù gant ar bloaz niverenn Unan. Setu
perak eo krog an XXIvet kantved hag an IIIe milved d'ar Iañ Genver eus ar bloaz
1 eus an trede milved, da lavaret eo e 2001.

Pennañ diforc'h zo etre an deiziadur gregorian hag e ziagentad, an deiziadur
juluan eo dasparzh ar bloavezhioù bizeost.

Evel merket a-us, e pad ar bloavezh trovanel, da lavaret eo prantad treiñ keitat
an Douar en-dro d'an Heol, kement a 365,2422 devezh.

Dre ouzhpennañ ur bloavezh bizeost bep 4 bloaz e lakae an deiziadur juluan pad
keitad ur bloaz da 365,25 devezh. Degas a rae ur rikladur a 8 devezh dre vilved
e-keñver an amzer wir. Gant se e rikle war-gil deiz gouel Pask, termenet gant
kedez-Veurzh, war-du miz C’hwevrer. Setu ma voe divizet dilemel ar bloavezhioù
bizeost evit ar bloavezhioù zo lieskementadoù eus 100 hep bezañ lieskementadoù
eus 400. Evel-henn, 1600 ha 2000 zo bet bloavezhioù bizeost, 1700, 1800 ha 1900
n'int ket bet avat.

En e vuilh Inter gravissimas embannet e 1582 e tivizas ar Pab Gregor XIII ma
vefe heuliet ar Yaou 4 Here diouzhtu gant ar Gwener 15 Here evit adtapout ar
rikladur bet o kreskiñ a-hed ar c’hantvedoù. (Munud : dre ma voe lamet kuit 10
devezh ez eo marvet Santez Tereza a Avila en nozvezh etre ar 4 hag ar 15 Here
1582). Ar pal a oa herzel ouzh rikladur deiz gouel Pask (ar Sul goude loariad
kentañ kedez-Veurzh) a yae war-du mizioù an hañv.

Mat eo merzout n'eo ket bet degemeret an deiziadur gregorian en Europa war un
dro e pep lec'h. E talvoud eo bet lakaet gant Gregor XIII er Stadoù ma oa o ren.
Polonia, Spagn ha Portugal en degemeras raktal. E Frañs hag e Breizh e voe an
hevelep bloavezh. N'eo nemet en XVIIIvet kantved ma voe degemeret an
deiziadur-se gant Breizh-Veur, protestant avat.

Pelloc'h eo bet c’hoazh ar broioù protestant all da zegemer ar reizhadenn
c’hregorian rak, evel ma lavare ar steredoniour Johannes Kepler, e kavent
gwelloc’h kaout dizemglev gant an astroù eget kaout emglev gant ar Pab. E Rusia
eo bet ret gortoz Dispac'h Here 1917, zo c’hoarvezet e miz Du e gwirionez hervez
an deiziadur gregorian, evit gwelet Stad nevez an URSS o tegemer an deiziadur
gregorian e 1918.

Evel-just, evit an istorourien, eo ur gwir torr-penn ar c’hemmoù deiziadur
disheñvel-se. Evit gwir, un teul saoz deiziet eus an 10 Genver 1603 zo bet
skrivet diwezhatoc’h eget un teul spagnol deiziet eus ar 15 Genver eus an
hevelep bloavezh. Da skouer, marvet eo William Shakespeare ha Miguel de
Cervantes d'an hevelep deiziad (23 Ebrel 1616), met ket d'an hevelep deiz !
Ganet eo Isaac Newton e 1642 e Breizh-Veur, met evit ar broioù dindan an
deiziadur gregorian eo bet ganet e 1643

Emsavadegoù zo bet e Breizh-Veur pa voe lakaet an deiziadur nevez e talvoud e
1752 rak lod a lavare e vije ret dezho paeañ ur feurm klok gant 21 devezh digor
gwirion hepken. Ouzhpenn-se e voe lakaet deroù ar bloaz d'ar 1añ Genver ha n'eo
ket mui e dibenn Meurzh.

Ma n'eus ket bet stoket ouzh pennsoñjoù ar reizhadenn c'hregorian, n'eo ket bet
heñvel evit an aozadur anezhi avat. Kavet ez eus bet abeg, evel-just, en e
liammoù gant ar gristeniezh, a-hed an hoalad kristen, gant ar gouelioù relijiel,
gant ar sent. Kaset eo bet lod da ijinañ raktresoù laikeloc’h evel, da skouer,
evit ar C'hallaoued, an deiziadur republikan ijinet ganto da vare an dispac'h
gall. Met, ma reas berzh ar reizhiad vetrek, an deiziadur avat, en deus graet
kazeg. Gwir eo ne oa ket gwall entanus evit an dud ar soñj da gaout un devezh
diskuizh bep 10 devezh (decadi) e-lec’h bep seizh devezh.

Met e gwirionez, n'eo ket an dibab zo bet graet gant Mab-den zo e kaoz. Ur fed
eo ne glot ket ar bloavezh steredoniel gant un niver leun a zevezhioù, na
kennebeut kelc’hiad al Loar ha ret mat eo rannañ an niver a zevezhioù en ur
bloavezh ma venner en em adkaout un tammig bihan.

Degaset en deus an diaester-se un toullad kinnigoù reizhañ a erbed implijout
pennaenn an Deiz epagomenek. Graet e vez devezh epagomenek eus un devezh gwenn
na gemerer ket e kont evit diskont ar sizhun. Pa vez ouzhpennet un devezh
epagomenek ar bloaz (pe daou evit ar bloavezhioù bizeost) en em gaver gant ur
gont rik a 364 = 7×52. An hevelep mennozh eo a gaver e deiziadur republikan an
Dispac’h gall gant ar gourdeizioù (deizioù ouzhpenn).

Dibabet e oa bet pad ar mizioù evit klotañ mui pe vui gant ul loariad. Evel-se e
c’halle an holl dud, desket pe zizesk, gouzout mui pe vui, en ur sellet ouzh
kemm tres al Loar, pegoulz e oa aet ur miz hebiou ; pouezus e oa ivez en em
zaveañ ouzh al Loar evit ar vartoloded (gouzout eus ar mareoù) hag evit al
labourerien-douar (labourioù noz er parkeier, koulzioù hadañ). Ha pa vefe gwir
eo distennet hiziv al liamm strizh a unane an dud ouzh lusk an natur n'haller
nemet stadañ e klask an darn vrasñ eus ar reizhadennoù kinniget mirout mizioù a
bad e-tro ul loariad. Menegomp memes tra an deiziadur baha'i implijet er
vahaiegezh. Mard eo diazezet mat war ur bloavezh heol a grog da-geñver ar
gedez-Veurzh (21 Meurzh), eo dibar ivez rak dilezel a ra an dave d'al Loar evit
pad ar mizioù. En deiziadur-se ez a 19 miz a 19 devezh d'ober ur bloavezh.
Etrelakaet eo ar 4 devezh ouzhpenn ret evit klokaat ur bloaz etre an 18vet hag
an 19vet miz. Graet e vez gourdeizioù eus an deizioù-se.

A-hed an tri c’hantved diwezhañ ez eus bet degaset meur a ginnig reizhañ.
Kinigoù an deiziadur hollvedel ha re an deiziadur stabil eo ar re anavezetañ
anezho. E-tro kreiz an XXvet kantved e voe renet studiadennoù, broudet gant
Kevredad ar Broadoù ha, d'e heul, gant an ABU, evit reizhañ an deiziadur.
Dilezet eo bet ar strivoù-se da-heul ar gwask lakaet war an ABU gant Stadoù evel
SUA, Breizh-Veur, an Izelvroioù pe, c’hoazh, Indonezia, kuit da zirenkañ
hengounioù relijiel evit doare.

Niverus eo bet an aozerien skiant-faltazi o deus c’hoariet gant mennozh un
deiziadur a orin eus an Douar implijet un deiz, marteze a-walc’h, en egorad
a-bezh, hag a vije bet kollet ar soñj eus ar rag ma oa bet savet, ha betek soñj
ar blanedenn zouar, kement hag ober.

Edmond Rostand ar romantour gall, eus e du, en e oberenn vrudet Cyrano de
Bergerac, a glaske touellañ e lennerien oc’h embann e oa ur Sadorn eus ar 26
Gwengolo 1655... ur Sul e oa anezhi a-benn ar fin !



https://br.wikipedia.org/wiki/Benead_XVI

Benead XVI (latin: Benedictus XVI, italianeg : Benedetto XVI, alamaneg :
Benedikt XVI; ganet Joseph Alois Ratzinger d'ar 16 a viz Ebrel 1927) eo an
265vet pab. Pab eo bet betek an 28 a viz C'hwevrer 2013, p'en doa roet e zilez.
Dre ma oa pab e oa ivez eskob Roma eo dre-se, penn an Iliz Katolik ha penn
Keoded ar Vatikan. Dilennet eo bet d'an 19 a viz Ebrel 2005 e-kerzh ur sened
kardinaled, oferennet e liderezh gentañ d'ar 24 a viz Ebrel 2005, ha perc'hennet
penniliz San Giovanni in Laterano d'ar 7 a viz Mae 2005. Ganet e Bavaria en deus
Benead XVI ar vroadelezh alaman ha vatikan. Yann-Baol II a oa ar pab araozañ.

Goude bezañ bet e-pad pell kelenner skol-veur, o kelenn an deologiezh e meur a
skol-veur en Alamagn eo anvet da arc'heskob München ha Freising ha kardinal gant
ar pab Paol VI e 1977. E 1981 ez eas da Roma e-lec'h ma teuas da vezañ prefed er
genvreuriezh evit doktrin ar feiz, unan eus ensavadurioù pennañ ar guria roman.

Benead XVI a zo saver ha penn ar Ratzinger Foundation, un aozadur aluzenus.
Gounez a ra hemañ diwezhañ arc'hant gant ar skridoù embannet gant Benead XVI ha
reiñ a ra yalc'hadoù gant an arc'hant-se da studierien ar bed a-bezh.

D'an 11 a viz C'hwevrer 2012 ec'h embannas ar pab Benead XVI e roe e zilez
a-benn an 28 eus ar miz da 8e00 noz. Un darvoud seurt-se a c'hoarvez ral a wezh
en istor an Iliz (er XVvet kantved evit ar wezh diwezhañ, gant Gregor XII). Adal
neuze eo deuet da vezañ "pab enorus" hag aet da vevañ en ur manati eus ar
Vatikan.



https://br.wikipedia.org/wiki/Arz

Kevreet eo ar spas gant an arzoù plastik, hag an amzer gant ar muzik hag al
lennegezh. Gant an teatr hag an dañs e teu an nen da vezañ danvez e arz. Gant ar
film an hini eo ma vez ideet ar seurt seblant-mañ.

War a seblant ne vez, gant an arz, pal raksoñjet ebet, hag er seurt frankiz-mañ
emañ lec’hiet e wir dalvoudegezh. Uhelaet e vez an den a-us da chañs-dichañs
madoù ar c’horf. Met kement-se ne sinifi ket eo an arz, ar pezh a vije graet arz
evit arz, nemet evit arzourien pe esteted.

An oberenn, e fin ar gont, zo ur seurt emglev etre ar pezh emañ war-c'hlask an
den o paeañ, pe an dud o profitañ eus an oberenn, hag ar pezh en deus c'hoant an
arzour. Hag ar mod-se vo livourien relijiel an azginivelezh skignerion an
Dengarouriezh, kement-se bet arc'hantaouet gant an Iliz.

Ul livour pe ur skrivagner n'eo ked un arzour ken pa suj d'un ideologiezh
er-maez eus an arz. N'hall ket an arzour lavaret e soñj dezhañ e-unan diwar-benn
tra-mañ-tra nemet pa vez en ur stumm pe un ober estetik ma c'hell an nen gwelet
pe santout a-drugarez dezhe.



https://br.wikipedia.org/wiki/Arc%27hantina

Arc'hantina zo ur vro eus Amerika ar Su. Emañ etre aradennad an Andoù ha su ar
Meurvor Atlantel. En-dro da Arc'hantina emañ Uruguay, Brazil, Paraguay, Bolivia
ha Chile. Ar spagnoleg eo ar yezh ofisiel. Buenos Aires eo ar gêr-benn. Savet eo
anv ar vro, e spagnoleg evel e brezhoneg, diwar an elfenn arc'hant, ur metal
rouez a greded e oa kalz anezhañ er vro.

Ar roudoù kentañ eus annezidi en douaroù a zo aet d'ober stad Arc'hantina a
gaver e su Patagonia, war-dro 13 000 bloaz zo. Gwalarn ar vro a zeuas da vezañ
un darn eus an implaeriezh Inka en eil hanteren ar XVvet kantved.

Istor skrivet ar vro ne grogas nemet goude donedigezh Europiz, abred er XVIvet
kantved. Ar re gentañ o tilestrañ er vro e voe ar Spagnad Juan Díaz de Solís hag
e vartoloded e 1516.

E 1776 e voe savet gant ar Spagnoled Besrouantelezh Río de la Plata gant an
douaroù bet aloubet ganto en-dro d'ar Río de la Plata. Goude Emsavadeg miz Mae e
1810, e voe savet galloudoù dizalc'h diouzh Spagn hag a-benn ar fin e voe
embannet an dizalc'hiezh d'an 9 a viz Gouere 1816. Trec'het e voe ar Spagnoled
da vat, e meur a emgann, gant ar jeneraled José de San Martín, Manuel Belgrano
ha Martín Miguel de Güemes, ha re all c'hoazh. Embannet e voe ar vonreizh e
1853, goude diktatouriezh Juan Manuel de Rosas.

En XXvet hag en XXvet kantved e voe meur a grogad start etre mirourien ha
frankizourien, hag etre kostezennoù politikel hag an arme. Goude an Eil
Brezel-bed e voe gwelet Juan Perón o kemer ar galloud. Meur a daol-stad a voe
goude-se gant an arme. Goude diaesterioù armerzhel bras ha goude Brezel an Inizi
Maloù, e 1983, e teuas gouarnamantoù demokratel en-dro e penn ar vro. Meur a
vouezhiadeg zo bet abaoe, ha daoust d'an diaesterioù armerzhel bras ha d'ar
monc'hwez er bloavezhioù 2000 e talc'h ar vro da vezañ renet evel ur republik
demokratel.



https://br.wikipedia.org/wiki/Arabeg

Arabeg (العَرَبِية en arabeg) a reer eus hollad ar yezhoù arabek, eus an arabeg
unvan betek an holl stummoù a zo deveret eus an arabeg klasel, war-bouez ar
malteg. Komzet e vez arabeg dre veur a vro en Azia ar Mervent, Afrika an Norzh
ha Korn Afrika. Ur yezh eus familh ar yezhoù semitek eo an arabeg.

N’eus nemet ar yezh vodern, anvet arabeg unvan pe arabeg lennegel, a zo ofisiel.
Implijet e vez dre skrid evit an darn vrasañ eus ar skridoù, ha dre gomz, evit
prezegennoù ofisiel zo.

Unan eus yezhoù semitek ar c'hreiz eo an arabeg, kar a-dost d’an hebraeg ha d’an
arameeg. Disheñvel eo an arabeg unvan diouzh ar rannyezhoù komzet ha miret ez
eus kalz a berzhioù eus ar yezh klasel. Er broioù arabek e kenvev an arabeg
unvan hag ar rannyezhoù komzet ; implijet e vezont a-bep-eil evit degouezhioù
disheñvel.

Lod eus implijerien ar stummoù yezh komzet a c’hall kompren implijerien stummoù
yezh all, ken dre gomz, ken dre skrid, hag eus hollad ar stummoù komzet-se e
c’haller ober un Dachsprache. E-keñver yezhoniezh e c’hallfed sellet outo evel
yezhoù disheñvel, met alies e reer anezho ur bloc’had rannyezhoù kar, evit
abegoù politikel ha relijiel. Ma seller outo evel yezhoù disheñvel, n’eo ket aes
lavaret pet yezh a zo, dre ma ya an hollad-se d’ober ur heuliad hep bevennoù
resis. Ma seller ouzh an arabeg evel ur yezh unvan, e c'haller lavaret e vez
komzet gant 420 milion a dud (tud hag a gomz arabeg evel yezh kentañ pe evel eil
yezh), ar pezh a dalvez e vefe ar bempvet yezh vrasañ er bed, a-fet niver a
gomzerien. Ma seller ouzh ar seurtoù arabeg evel yezhoù disheñvel, ez eo arabeg
Ejipt a vez komzet ar muiañ, gant 55 milion a gomzerien. Yezh al lidoù eo an
arabeg ivez evit an holl vuzulmiz, 1,6 miliard anezho anezho. Bez’ ez eo ivez
unan eus ar c'hwec'h yezh ofisiel a zo en Aozadur ar Broadoù Unanet.

Ar yezh skrivet unvan a zo bremañ (arabeg unvan) zo deveret eus yezh ar C’horan,
hag a reer arabeg klasel anezhi. Kelennet e vez er skolioù hag er skolioù-meur,
er broioù arabek koulz hag er broioù all dre ar bed. Implijet e vez gant ar
gouarnamantoù, gant ar mediaoù hag e bed al labour, betek ur poent. Eus an
arabeg unvan hag eus an arabeg klasel e reer arabeg lennegel. Ar yezh-se zo yezh
ofisiel e 26 stad ha yezh al lidoù eo evit an Islam. Dre vras eo heñvel an
arabeg unvan modern ouzh arabeg klasel ar C’horan. Evit reolennoù yezhadur zo eo
bet eeunaet avat hag emdroet eo ar c’heriaoueg ivez, evit gallout talañ ouzh
ezhommoù ar bed modern.

Skrivet e vez an arabeg gant al lizherenneg arabek, hag a zo un abjad, skrivet a
zehoù da gleiz. A-wechoù e skriver ar rannyezhoù komzet gant al lizherenneg
latin, a gleiz da zehoù, met n’eus ket reolennoù unvan evit se.

Meur a yezh eus ar bed zo bet levezonet gant an arabeg a-hed an istor. E-touez
ar re a zo bet levezonet ar muiañ emañ ar perseg (pe farsi), an ourdoueg, ar
c’hurdeg, ar somalieg, ar swahileg, an turkeg (a-raok ar bloavezhioù 1920
dreist-holl), ar c'hazakeg, ar banglaeg, an hindieg, ar malayeg, an indonezeg,
ar pachtoueg, ar pandjabeg, an tagalogeg, an haousaeg. Er Grennamzer e oa an
arabeg ur yezh a bouez war tachennoù evel ar skiant, ar matematik pe ar
brederouriezh. Abalamour da se e oa bet amprestet un toullad gerioù arabek gant
yezhoù Europa en amzer-hont. Levezon an arabeg a weler, er c’heriaoueg
dreist-holl, e lod eus ar yezhoù romanek evel ar spagnoleg, ar c’hatalaneg, ar
portugaleg, ar galizeg, ar sikilianeg, abalamour d’an tost ma oa broioù
kreisteiz Europa ouzh ar broioù arabek hag abalamour ma voe aloubet ar broioù-se
gant muzulmiz e-pad meur a gantved, dreist-holl en al-Andalus.

An arabeg ivez en deus amprestet gerioù digant yezhoù all, evel an hebraeg, an
arameeg, ar gresianeg, ar perseg hag ar sirieg, da gentañ, ar c’hurdeg hag an
turkeg, er Grennamzer, ha yezhoù kornôg Europa, en amzer vremañ, dreist-holl ar
saozneg hag ar galleg.



https://br.wikipedia.org/wiki/Vikinged

Ur bobl eus Skandinavia gwechall e oa ar Vikinged, a reer anezho ivez Normaned,
Daned pe Lec’hlenniz a-wechoù. Anavezet int bet dre Europa a-bezh, evel
moraerien da gentañ penn, hag evel alouberien tachennoù bras war an aodoù.
Gwelet int bet alies evel preizherien ha tud kriz.

Aloubet e voe ganto douaroù e-leizh en Europa : un darn vras eus Bro-Saoz,
lec’hioù zo en arvorioù Bro-Skos hag Iwerzhon, lodennoù zo eus hanternoz
Bro-C'hall (en em ziazezañ a rejont en ur vro anavezet bremañ dindan an anv
Normandi), Sikilia ha su Italia, dreist-holl. E Breizh e voe lod anezho o’n em
staliañ en aber al Liger, en-dro da Naoned, hag en aber ar Renk, en-dro da
Sant-Maloù ha Dinan. Mont a reas lod anezho pelloc’h ivez, betek Island ha
Greunland ha Vikinged eo an dud kentañ eus Europa a yeas war vag betek Amerika.
E-touez ar re anavezetañ anezho e c’heller menegiñ Erik ar Ruz ha Leifr
Eiríksson.

B. Renoult, Les Vikings en Bretagne, Bretland, 1984 J. Renaud, Les Vikings et
les Celtes, Embannadurioù Ouest-France, 1992 J.C. Cassard, Le siècle des Vikings
en Bretagne, Gissserot, 1996



https://br.wikipedia.org/wiki/Nepal

Nepal (e nepaleg), pe Republik Demokratel Kevreadel Nepal hervez anv ofisiel ar
vro, a zo ur riez en Himalaya, gronnet gant broioù arall. Harzoù he deus gant
Tibet (Republik Pobl Sina) e-tu an norzh ha gant India e-tu ar su, ar reter hag
ar c'hornôg. An Himalaya a red a-dreuz norzh ha kornôg ar vro hag eizh eus ar
menezioù uhelañ er bed a zo er vro end-eeun.

Krouet e voe ar stad a-vremañ gant Prithvi Narayan Shah e 1768. Kent 2006 e oa
Nepal ur vonarkiezh hag ar vro nemeti a oa an hindouegezh he relijion ofisiel.
Ur republik lik eo hiziv.

123 yezh a vez komzet er vro. Yezhoù broadel ez int holl . An nepaleg eo ar yezh
ofisiel . Khaskura e oa anvet da gentañ met da vezañ galvet Nepaleg e krogas er
XXvet kantved . An holl yezhoù komzet er vro a c'hell bezañ implijet er
melestradur .

An hindouegezh eo ar relijion pennañ e Nepal. Evel patron ar vro e vez gwelet
Chiva hag e Nepal emañ an azeuldi chivaek brasañ er bed, an azeuldi
Pashupatinath

Rannet eo Nepal e 14 takad melestradurel (अञ्चल, añcal, treuzskrivet anchal, en
unander hag el liester) ha 75 bann pe distrig (जिल्ला, jillā, treuzskrivet gant
jilla). bodet e 5 rannvro diorroadur (विकास क्षेत्र, vikās kṣetra),



https://br.wikipedia.org/wiki/Naoned

Naoned eo kêr vrasañ ha pennlec'h departamant al Liger-Atlantel. Kêr-benn
istorel Breizh eo, ha pennlec'h rannvro Broioù-al-Liger.

War lezioù aber al Liger emañ Kêr Naoned, 50 kilometr hepken eus ar Meurvor
Atlantel. War lez hanternoz al Liger emañ Erv Breizh (lost Kein Breizh).
Plaenoc’h eo an douar war ribl ar c'hreisteiz.

E-pad pell e voe graet "Venezia ar c’hornôg" eus Naoned peogwir e oa treuzet
gant adstêrioù al Liger ha gant kanolioù ivez. Kalz inizi a oa etre daou ribl al
Liger: Enez Beaulieu, Enez Santez-Anna, Enez Feydeau, Enez Gloriette...

En XXvet kantved, goude 1930, e oa bet peurgarget pe goloet meur a ganol hag
adstêr eus al Liger (re ribl an hanternoz dreist-holl). Bremañ eo treuzet
meurgêr Naoned gant al Liger, an Erzh, ar Sevr, ar C'hezin hag ar Sens.

Goude ma vije bet ar Gelted e Naoned, poblad arvorigat an Namneted en doa graet
e annez tal al Liger. Met ne ouezer ket mat e pelec'h e oant staliet, nemet e oa
ur gêrig dezho e-barzh karter ar Bouffay, met e 56 a-raok J.-K e oant bet
aloubet gant Jul Kezar, hag anvet e vije bet ar gêr nevez Portus Namnetus.
Aesoc'h e oa neuze da Jul Kezar tagañ ar Veneted p'en deus lakaet listri-brezel
da vezañ savet di. Marteze eo bet Portus Namnetus porzh an Namneted a oa gevell
da hini ar Biktoned a zo bet e anv Portus Ratiatus, deuet da vezañ Reudied rak
tal riblenn Su al Liger: kavet ez eus bet roudoù savadurioù galian-ha-roman e
kreiz ar gêr-se.

En IIIvet ha IVvet kantved, evel meur a gêrbenn galian-ha-roman, e cheñchas
Condevicnum hec'h anv ur wech ouzhpenn. Meur a cheñchamant lec'hanvadur a oa bet
e-kerzh ma oa an impalaeriezh roman o vont da get. Gwelet e vez neuze un distro
eus kredennoù koshoc'h, a oa dija galianeg. Tamm-ha-tamm e oa bet adkemeret un
anv galianek evit ober sin d'ar c'hredennoù.

Naoned a zeuas da vezañ kristen e-kerzh an IIIvet kantved. Hag an iliz-veur a
zeuas da vezañ "kador-berc'h" an eskopti. Siwazh da-se tagadennoù a voe eus
perzh ar Saksoned pe Frizoned, galvet e oant gant poblañs dianav kenañ ar
Vagaudiz ha savet e voe neuze mogerioù-difenn evit diwall ar gêr diwarno.

Livourien: Louis Garneray, Charles Leduc, Robert Micheau-Vernez, Nicolas Ozanne,
William Parrott, Jean-François Sablet, Joseph Mallord William Turner

E 1985 e voe krouet ar gevredigezh Kentelioù an Noz e Naoned, evit ober war-dro
ar c'helenn brezhoneg d'an dud deuet, gant Gweltaz Adeux, Roland Mogn ha Gwenola
Rossinyol. En deiz a hiziv eo oberiant ar gevredigezh-se e seizh karter ag ar
gêr, gant kentelioù hag obererezhioù liesseurt. E Ti Keltiek (straed Harouys)
emañ an darn vrasañ anezho avat.

Ur skol Diwan a zo e Naoned, unan eus ar re vrasañ e Breizh, 180 bugel a zo er
skol (niver distro-skol 2012-2013). Un eil skol Diwan a zo bet krouet e su
Naoned. Digoret eo bet en distro-skol 2012 gant 6 bugel.

E distro-skol Gwengolo 2016 e oa 543 skoliad enskrivet er skolioù Diwan hag er
c'hlasoù divyezhek (1,8% eus skolidi ar gumun evit a sell ouzh ar c'hentañ
derez).

Ur skolaj Diwan a zo bet krouet e 2008 e Sant-Ervlan, sko ouzh Naoned, evit
bugale al Liger-Atlantel met ivez evit re all ho tont eus Skol Diwan Pariz. 48
skolajiad a zo enskrivet e 2012-2013.

Ur sturlevr divyezhek diwar-benn Naoned a zo bet embannet e 2006 gant Yoran
Embanner. Ar rakskrid a zo bet graet gant an istorour Armel de Wismes. An oberer
- an Naonedad Pierre-Emmanuel Marais - en deus skrivet "Ronan ar c'horrigan" e
2007 (Keit vimp bev). Resevet en deus al levrig-mañ an eil priz evit ar
genstrivadeg "Priz ar Vugale 2008".

Evit difenn ar brezhoneg ez eus bet graet ur fest-deiz gant Ai'ta, tre e-kreiz
Kastell an Duged, e Naoned.

D'ar 24 Kerzu 2007 e oa distro ar brezhoneg ouzh ar skramm e Naoned, 4 bloavezh
goude bezañ lamet an abadennoù brezhoneg gant renerien Frañs 3. War ar chadenn
lec'hel Telenantes e oa skignet ar sitkom kentañ bet graet e brezhoneg.

D’ar 27 a viz Genver 2012 e oa bet votet ar garta Ya d'ar brezhoneg gant
kuzul-kêr ar gumun.

Kambr Kenwerzh ha Greanterezh Naoned / Sant-Nazer zo e Naoned. Eno emañ ivez KKR
Broioù al Liger.

N'eo ket bev porzh Naoned ken. E 2005 e oa tremenet 35,5 milion a donennoù e
Porzh Emren Naoned / Sant-Nazer met nemet 10% anezho a oa bet e Naoned da
lavaret pe e Chevire (produioù koad) pe Ar Roc'h-Morvan (ed). Er porzh emren e
tremen ivez lodennoù eus an A380 a ya da Vourdel.

Ar stal boued-mir bet savet gant Charles Cassegrain a oa bet krouet e 1856 e
Naoned. Unan eus politkourien veur Naoned eo bet Léopold Cassegrain.

Emañ Naoned war al linenn hent-houarn a ya eus Paris d'ar Groazig. Ac'haleno e
c'haller mont ivez da :

Ur rouedad tramgirri a oa bet e Naoned etre 1876 ha 1958. Roet e oa lañs dezhañ
e 1876 gant Louis Mékarski, ar mekanikoù a yae en-dro gant aer moustret. E 1914
e teue da vezañ melen ar girri, ha gant tredan e yeont en-dro. Dilezet e oa an
tramgarr e 1958 betek miz Genver 1985 pa oa savet ul linenn etre Bellevue ha La
Haluchère. D'an 2 a viz Gwengolo 2000 e oa astennet al linenn 1 ha digoret al
linenn 3 etre Plaissance ha Hôtel Dieu.

Ne oa ket dibabet ar metro gant ti-kêr Naoned, pa oa bet gant Roazhon, kêr
vihanoc'h anezhi.



https://br.wikipedia.org/wiki/Kirgizstan

Kirgizstan, pe Kyrgyzstan(e kirgizeg Кыргызстан, treuzlizherennet ivez
Kyrgyzstan), ent-ofisiel ar Republik Kyrgyz (pe Republik Kirgiz), bet anavezet
a-raok evel «Republik Soviedel Kirgizia», a zo ur vro en Azia ar C'hreiz.
Bevennoù boutin en deus Kirgizstan gant Sina, Kazac'hstan, Tadjikistan hag
Ouzbekistan. Bichkek eo anv ar gêr-benn.

Ur vro dieub distag diouzh an ez-Unaniezh Soviedel eo Kirgizstan abaoe 1991.
Kudennoù diabarzh bras a zo bet e Kirgizstan goude an taol pe "dispac'h" bet
kaset da benn e 2005 hag a zegasas dilez Prezidant Akayev e miz Ebrel 2005.

Kregiñ a ra istor Kirgizstan tro-dro da 200 a-raok Jezuz. Turked-Mongoled e oa
hendadoù kirgiziz. Degaset e oa bet an islamouriezh d'ar rannvro-se en XIIvet
kantved hag e teuas hounnezh da vezañ relijion bennañ an dud a veve eno.

Ac'hubet gant Impalaeriezh Rusia e oa an takad a reer hiziv Kirgizstan anezhañ e
1876. D'ar c'houlz-se e tec'has kuit diouzh an alouberion meur a hini o klask
bod e menezioù Pamir hag en Afganistan. Abalamour d'ar vac'homerezh kaset da
benn gant Rusianed dre Kreiz Azia e 1916 e tec'has kalz a Girgized betek Sina
ivez.

Dindan beli an Unaniezh Soviedel e voe krouet e 1924 Rannvro Emren (oblast)
Kirgizia hag 1926 e teuas da vezañ Republik Sokialour Soviedel Emren Kirgizia.
Dont a reas da vezañ ur Republik Sokialour Soviedel e 1936.

En ur boblvouezhiadeg bet dalc'het e miz Meurzh 1991 e tisklêrias 88,7% eus an
dud e oant a-du da chom e-barzh an Unaniezh Soviedel. Ha koulskoude e voe
disklêriet e oa dishual Kirgizstan diouzh an Unaniezh Soviedel pemp miz
war-lerc'h.

E 1991 e oa Akayev an hini nemetañ war ar renk ha dilennet e oa bet da brezidant
gant 95% eus ar mouezhioù. Addilennet e voe ivez addare e 1995 evit pemp bloaz
c'hoazh, bet tapet 75% eus ar mouezhioù gantañ ar wech-se, kalz war e lerc'h e
oa an daou zanvez prezidant all.

Div wech e oa bet dalc'het mouezhiadegoù evit breujoù ar vro e 2000, met gant an
Aozadur evit ar Surentez hag ar C'hengred en Europa e oa bet diklêriet e oa null
an disoc'hoù rak ne oant ket bet dalc'het en un doare reizh.

Hervez ar Vonreizh (1993) ez eo Kirgizstan ur republik demokratel, gant ur
prezidant hag ur c'hentañ ministr en he fenn.

E miz Meurzh 2002 e Aksi e Su ar vro, pemp den a varvas pa voe bet tennet warne
gant ar polis ha neuze e veze reuz er vro a-bezh. Rankout a reas ar Prezidant
Akayev lakaat kemmoù politikel e pleustr hag e 2003 e voe kaset da benn ur
boblvouezhiadeg. A-benn ar fin ar c'hemmoù-se a roas muioc'h a c'halloud d'ar
prezidant, avat.

1Bichkek (shaar) 2 Batken (Batken) 3 Chui (Tokmok) 8 Isyk-Kul (Karakol) 4
Jalal-Abad (Jalal-Abad) 5 Naryn (Naryn) 6 Och (Och]) 7 Talas (Talas)

Ur vro e Kreiz Azia eo Kirgizstan hep tamm arvor ebet. Bevennoù en deus gant
Kazac'hstan, Sina, Tadjikistan hag Ouzbekistan. Menezioù ez eus a-leizh dre ar
vro a-bezh, dreist-holl tro-dro da dTian Shan. E gwalarn Tian Shan e vez kavet
lenn brasañ Kirgizstan anvet Isik Kul.

Ur gwall daol e oa bet evit armerzh Kirgizstan pa'c'h eas da get an Unaniezh
Soviedel rak dezhi e veze gwerzhet 98% eus ar produioù gwerzhet d'an diavaez e
1990. Izel-tre eo deuet da vezañ live armerzh ar vro dieub neuze ha n'emañ ket
pell dirak live Armenia, Azerbaidjan pe Tadjikistan.

Pouezus-tre eo al labourerezh-douar, rak e 2002 e teue 35,6% eus holl c'hounidoù
ar vro diwar ar sektor-se .

Kirgized eo an darn vrasañ eus an dud a vev e Kirgizstan (69,5%), met bez ez eus
ivez tud a orin rusian (9,0%) o chom dreist-holl e norzh ar vro hag Ouzbeked
(14,5%) er Su. A-hend-all e vez kavet ivez Uigoured (1,1%), Tadjiked (1,1%),
Kazac'hed (0,7%), Dunganed (1,2%), h.a.

Yezh ofisiel Kirgizstan eo bet ar c'hirgizeg abaoe ma oa bet disklêriet e oa
anezhañ ur vro dishual ha distag diouzh an Unaniezh Soviedel e 1991. Abaoe 2001
eo deuet da vezañ ivez ar rusianeg yezh kenofisiel all ar vro.

Mont kalz war-raok a reas Kirgizstan a-hed ar bloavezhioù 1920 e pep keñver
sevenadurel. Mont a reas kalz war gresk an niver a dud a ouie lenn ha skrivañ,
a-drugarez dreist-holl d'ar yezh unvan bet kelennet d'ar c'houlz soviedel-se.

Muzulmaned a zo eus 75% eus poblañs Kirgizstan ha kristenion ortodoksel eo
hogozik an holl re all.



https://br.wikipedia.org/wiki/Kernev-Veur

Kontelezh Kernev-Veur (Kernow e kerneveureg, Cornwall e saozneg) zo ur gontelezh
e beg mervent Breizh-Veur, en hanternoz da Vor Breizh, dirak aodoù Bro-Leon, er
c'hornog d'ar stêr Tamer, dezhi ur gorread a 3 564 km². 534 300 a annezidi a oa
o chom enni e 2008.

Dont a ra an anv eus meuriad ar g-Cornovii, ar Vrezhoned a oa o chom eno da vare
an aloubadeg roman. Kentañ gwech ma voe graet anv eus Kernev a voe dindan pluenn
an istorour Diodorus Siculus (war-dro 90 kent JK – 30 kent JK), a rae meneg eus
ar pezh a oa bet skrivet gant ar beajour Pytheas er IVvet kantved kent JK, pa
verdeas betek Enez Vreizh.

Goude aet kuit ar Romaned e voe adsavet ar rouantelezhioù keltiek kozh, ha
krouet rouantelezh Kerne, a gemeras ivez anv Domnonea. Kalz a sent kozh a deuas
eus Kembre da Vreizh a dremenas dre eno, ha darn o deus lezet roud eus o zremen
el lec'hanvadurezh.

Diouzh sell ar riez vreizhveurat ez eo Kernev-Veur ul lodenn eus Bro-Saoz, dezhi
da zezvad ur gontelezh anezhi, hag adalek Ebrel 2009 un Amaezherezh Unvan.

Abaoe 1890 ez eo Inizi Sillan distag diouzh kontelezh amaezhel Kernev-Veur. Chom
a reont bodet en hevelep kontelezh lidel avat.

Etre ar 1añ Ebrel 1974 hag ar 1añ Ebrel 2009 e voe rannet "kontelezh"
Kernev-Veur e c'hwec'h Distrig. Abaoe a 1añ Ebrel 2009 eo bet amsavet ar
Gontelezh hag ar c'hwec'h distrig gant un Amaezhierezh Unvan (unitary
authority), meret gant ur Kuzul Kernev-Veur.

Da vouezhiañ da Zael Unaniezh Europa ez eo stag Kernev-Veur ouzh Pastell
Dilennel Mervent Bro-Saoz.

Da vouezhiañ da Di ar C'humunioù ez eo rannet Kernev-Veur e 6 Pastell Dilennel :

En Iliz katolik e klot Kernev-Veur gant deanelezh Kernev-Veur, a zo ul lodenn
eus eskopti Aberplymm.

Ledet-mat eo ivez e Kernev-Veur an ilizioù protestant disrannet diouzh an Iliz
anglikan, an hentennouriezh pergen.

Hervez Jafrez Menoe oberour Historia Regum Britanniae, e teu an anv eus
Corineus, ur brezelour deuet gant Brutus da Enez Vreizh.

Kaoz zo gant gouarnamant Bro-Saoz, e 2010, da unaniñ kontelezhioù Devon ha
Cornwall.



https://br.wikipedia.org/wiki/Istor

Studiañ, liammañ ha kompren an darvoudoù a zo c'hoarvezet hag an traoù a zo bet
graet gant Mab-Den eo an Istor (gant ur bennlizherenn). N'eus ket anezhañ ur
skiant-rik e doare ar jedoniezh pe ar vevoniezh da skouer, rak ken bras eo perzh
an istorour evel den hag e berzh evel skiantour pa vez o studiañ an Istor.

Eus Ἱστορίαι Historiai en henc'hresianeg gant Herodotos e teu ar ger Istor, met
Thoukydides eo an hini en deus lakaet an doareoù spis kentañ da dalvezout, a-fed
liammañ an danvezioù difer kenetreze peurgetket. Diwar Ἱστορίαι e teuas ar ger
gallek histoire, a zo testeniekaet e 1360. Pevar stumm brezhonek a zeuas dre ar
galleg :

Eus ar gerioù-se e voe deveret hystorier e deroù ar XVIvet kantved gant ar ster
"saver istorioù" ; historian e 1632 evit istorour ; istorel hag istorour e
1927 ; istorvez (evit istorwezh), ragistor ha ragistoroure 1931 ; ragistorel hag
istorelezh e 1992. Labour an istorourien eo sevel Istor ar ger Istor goude bezañ
e studiet.

Petra zo talvoudus da vezañ studiet en Istor ? Penaos e studiañ ? Dre peseurt
doare embann ar studiadennoù ? Setu amañ un nebeud goulennoù a zo ret sevel da
bep istorour gantañ e-unan a-raok kregiñ gant ar studiañ. Pa glask an den bezañ
ur skiantour war an Istor ez eo ret dezhañ chom hep derc'hel soñj eus piv eo-eñ,
eus peseurt doare soñjal eo ar reol en e vro, eus e gredennoù, hag all. Adal ma
c'hall en ober emañ war an hent da vezañ un istorour. Goude kement-mañ ez eo ret
dezhañ derc'hel soñj ez eus gwir romantourien eus an istorourien : evit
displegañ ur brezel e chomo darvoudoù dianav d'an istorour a zo o studiañ hiziv
an deiz, ret eo dezhañ neuze klask petra a vije ar gwirañ evit stankañ an
toulloù en e "gontadenn".

Meur a zoare zo da sevel Istor Mab-Den, ken kemplezhek m'eo e oberoù – rak
kontadenn heuliadoù oberoù Mab-Den eo e Istor, goude pep tra. Tachennoù ledan pe
ledanoc'h zo bet termenet neuze, pep unan anezho o wiskañ war ar re all.

Unan eus an doareoù da gontañ Istor Mab-Den eo kemer skor war an amzer a
dremenas adalek ma voe eus an dud betek hiziv an deiz. Dre gendiviz ez eo bet
merket deroù Istor Mab-Den adalek an testenioù skrivet kentañ ; ar ragistor eo
neuze ar pezh a zo c'hoarvezet en amzerioù kent. Evel m'eo bet rannet Istor an
Douar gant an douaroniourien e ranner Istor Mab-Den dre amzervezhioù a vez
bonnet gant darvoudoù meur, an Henamzer, ar Grennamzer, an Azginivelezh o vezañ
lod anezho en Istor Europa, pe Marevezh an Nevezamzerioù ha Diskar-amzerioù ha
Marevezh ar Stadoù Brezelour en hini Sina.

Petra bennak ma'z eus ur spesad hepken eus Mab-Den e c'heller rannañ Istor an
dud etre al lec'hioù o deus annezet war an Douar a-feur ma'z ae an horolaj
war-raok. P'emaoc'h o lenn kement-mañ ez eus un den a zo sklêrijennet e zremm
gant skleur skramm un urzhiataer pa'z eus, en hevelep koulz, un den all
sklêrijennet gant an tantadig en deus graet en ur janglenn evel ma rae e
hendadoù en Nevezoadvezh ar Maen. Diforc'hañ a c'heller neuze etre Istor Europa
hag Istor Afrika, Amerika, Azia, Okeania, p'he deus pep poblad o chom eno
heuliet he flanedenn.

Disheñvel diouzh hini Japaniz eo Istor sevenadur an Amerindianed ; dre sevenadur
pep poblad ez eo bet stummet hec'h Istor, ha gant he sevenadur ez eo bet stummet
Istor pep poblad.

Lod istorourien o deus dibabet ensellout darvoudoù an Istor evit e sevel. Ar
brezelioù hag o heuliadoù. Darvoudoù naturel, evel ar c'henoù-douar pe
[[menez-tan|menezioù-tan] o tarzhañ o deus degaset kemmo bras en Istor lod
pobladoù.

Istor an dilhad, an armoù, an tiez hag all a c'haller sevel, hag evel-just e
vezont levezonet gant denesadurioù all.



https://br.wikipedia.org/wiki/Irak

Irak, pe Iraq (Al ‘Irāq العراق), zo Republik Irak/Iraq (al Jumhūrīyah al
`Irāqīyah الجمهورية العراقية) stumm hir hec’h anv. En norzh d'al ledenez arab
emañ ar vro-mañ ha Baghdad eo ar gêr-benn anezhi. Muzulmaned (chiited ha
sunnited) eus ar Reter-Nesañ eo an darn vrasañ eus an dud zo o chom enni, met
kristenien a gaver niveruzik ivez. Arabed, Kurded ha Turkomaned eo ar pobloù
niverusañ. Aloubet e oa bet gant ar Stadoù-Unanet e 2003, met e dibenn ar bloaz
2001 e tlefe ar soudarded amerikan bezañ aet kuit, nemet hag un emglev nevez a
vefe kavet.

En em ledañ a ra Irak war al lodenn vrasañ eus Mezopotamia, unan eus kevell ar
sevenadur. War ribloù ar stêr Eufratez, a dremen dre Vaghdad, e oa bet krouet ar
skritur 3 000 bloaz zo.

E-pad pell amzer e voe an tiriad-se ul lodenn eus an Impalaeriezh otoman.
Aloubet e voe gant ar Rouantelezh-Unanet e deroù an XXvet kantved. Start e oa
bet an traoù evit an alouberien peurliesañ.

Goude taol-Stad Saddam Hussein, penn ar strollad Baath, e 1979 e oa bet tri
brezel ma oa bet lazhet miliadoù a dud. Gwaskerezhioù gwadus, en o zouez
gwaskerezhioù a-enep ar Gurded hag ar chiited, a oa bet ivez hag e-pad an dek
bloavezhiad embargo. Torret e oa bet e renadur lik e 2003 gant ar Stadoù-Unanet.
Abaoe an aloubidigezh-se ez eus brezel diabarzh en Iraq, ma vez stourmet ouzh an
alouberien, ma vez taolioù spont ha ma stourm ar Sunnited, ar Chiited, ar Gurded
an eil ouzh egile.

En eil plas emañ Irak evit an niver a viradoù tireoul er bed a-bezh hag ezel eo
eus an ABET (ABET : Aozadur ar Broioù a Ezporzh Tireoul).

Evit kaout titouroù nevez diwar-benn Irak, lenn ar bajenn Brezel Irak
(2003-2006)

Irak zo kavell ar sevenadur sumerian (IIIe milved a-raok Jezuz-Krist). Eno e voe
krouet ar skritur hag e oa bet kempennet an doureier a-zoare. Kregiñ a ra istor
Irak da vare keodedoù-Stadoù Mezopotamia, da vare Šušan ha Babilon dreist-holl.
Astenn a reas an Hitited o beli goude war ar vro, ha war o lerc’h e voe renet ar
vro gant an Asirianed, ar Vedes.

Traoniennoù an Tigris hag an Eufratez a voe dindan dalc’h meur a impalaeriezh
war-lerc’h : an impalaeriezh sasanit, an impalaeriezh pers (o doa degaset ganto
ar zoroastriegezh, ur relijion zo anezhi c’hoazh e proviñsoù zo), an
impalaeriezh c’hresian (da vare aloubidigezhioù Alexandr Veur), ar vuzulmaned o
tiskenn eus an (Diernezh Ummaya hag eus an Diernezh Abbassid), ha war-lerc’h an
impalaeriezh otoman XIIIvet kantved, hag evit echuiñ an impalaeriezh trevadenel
vreizhveuriat.

E-pad ar Brezel-bed kentañ e voe aloubet Irak gant ar Vreizhveuridi ha d’ar 1añ
a viz Here 1919 e voe disklêriet e oa anezhi ur vro dizalc’h diouzh an
impalaeriezh otoman. D’ar 25 a viz Ebrel 1920 e fizias Kevredad ar Broadoù (an
aozadur a oa bet anezhañ a-raok ABU) er Rouantelezh-Unanet evit merañ
Mezopotamia.

D’an 3 a viz Here 1932 e teuas Irak da vezañ ur vro dizalc’h. Un unpenniezh e
beli ar Rouantelezh-Unanet e oa. Skoazellet e voe ar Republikaned da vat gant an
Alamaned e 1941, p’o doa graet an taol-Stad. Ar Vreizhveuridi avat o doa adsavet
an unpenniezh.

E 1955, da vare ar brezel yen, he doa sinet Iraq emglev Baghdad hag evel-se e
voe skoulmet ul liamm gant ar Stadoù-Unanet.

E 1958 en doa kemeret ar jeneral Kassen ar galloud da-heul un taol-Stad all.
Hennezh a voe drouklazhet avat d’an 9 a viz C’hwevrer 1963 e-pad un taol-Stad
nevez.

D’an 31 a viz Gouere 1968 e voe graet un taol-Stad adarre gant ar jeneral Ahmed
Hassan al-Bakr. E 1979 e voe erlerc’hiet gant Saddam Hussein.

D’an 22 a viz Gwengolo 1980 e tisklêrias Saddam Hussein ar brezel da Iran
abalamour da Chatt-el-Arab (delta an Tigris hag an Eufratez). Ar brezel
Iran-Iraq pe brezel kentañ ar pleg-mor Arab-ha-Pers. Lakaet e voe un termen d’ar
brezel e 1988 met ne oa bet gounid ebet.

E-pad an hañv 1990 e voe aloubet Koweit gant Iraq. Pennkaoz e voe an
aloubidigezh-se da eil brezel ar pleg-mor Arab-ha-Pers. Da c’houde ar brezel e
voe lakaet embargo war ar vro e-pad daouzek vloavezh, diwar ziviz an ABU. Ur
spont e oa bet evit Irakiz (1,5 milion a dud bet lazhet).

D’an 20 a viz Meurzh 2003 e oa bet taget Iraq gant armeoù kenunvanet ar
Stadoù-Unanet hag ar Rouantelezh-Unanet, hag un dek bro bennak all : Japan,
Norzh Korea, Polonia, Spagn hag Italia. Diskaret e oa bet renad Saddam Hussein
teir sizhun war-lerc’h. D’ar 1añ a viz Mae e voe lakaet un termen d’ar trede
brezel ar pleg-mor Arab-ha-Pers. Abaoe eo aloubet ar vro gant an armeoù
kenunvanet.

D’an 28 a viz Mezheven 2004 e oa bet lakaet war-sav ur gouarnamant da c’hortoz,
diwar ziviz, hag Iyad Allaoui an hini eo a renas ar vro diwar ar mare-se. D’an
30 a viz Genver 2005 e oa bet aozet ur gwir dilennadeg demokratel, ar pezh na oa
ket bet graet er vro abaoe 1953, daoust d’ar sponterien a glaske levezoniñ an
dud da chom hep mouezhiañ. Chiited ha Kurded Iraq avat a oa bet ur c’halz anezho
o vouezhiañ.

D’ar 6 a viz Ebrel 2005 e oa bet dilennet ur prezidant kurd Jalal Talabani evit
ar wech kentañ en Irak.

D’ar 5 Du 5 a viz Du 2006 e voe kondaonet Saddam Hussein d'ar marv, kerkoulz ha
daou geneil dezhañ, gant lez-kastiz uhel Irak. Kaset e voent dirak al
lez-varn-se evit bezañ lakaet 148 den eus ur gêriadenn chiit d'ar marv er
bloavezhioù 1980.

D’ar 26 a viz Kerzu 2006 e voe distaolet galv Saddam Hussein ha d’an 30 a viz
Kerzu 2006, da 6 eur vintin, e voe krouget.

Betek 2003 e oa Iraq ur repubik ofisiel renet gant Saddam Hussein a rene ar vro
abaoe ar 16 a viz Gouere 1979.

E 2003 e oa bet taget Iraq gant ar Stadoù-Unanet hag ar Rouantelezh-Unanet,
skoazellet gant un dek bro bennak all. Rak-se e oa bet diskaret gouarnamant
Saddam Hussein. Armeoù o tont eus ar Stadoù-Unanet, eus Polonia hag eus ar
Rouantelezh-Unanet zo dreist-holl er vro abaoe.

D’an 3 a viz Mae 2005 e voe lakaet ar chiit Ibrahim al-Jaafari e penn ar
gouarnamant da c’hortoz. Jahal Talabani, unan eus pennoù bras ar Gurded, zo
prezidant nevez ar gouarnamant da c’hortoz.

D’an 30 a viz Genver e oa bet dilennet un ur vodadenn vroadel vonreizhañ, a ya
275 sez d’hec’h ober. Dilennet e voe ur prezidant nevez ha daou vesprezidant. Da
c’houde e voe anvet ur ministr kentañ gant an tri den-se hag ur gouarnamant
nevez ivez e-lec’h ar gouarnamant da c’hortoz. Anv a oa ivez gant ar 14,2 milion
a irakiz enskrivet war roll an dilennerien (hervez priziadur Bodad dilenn Iraq)
da zilenn, hervez o rannvro, an 51 ezel eus Kuzul Baghdad hag an 41 ezel zo e
pep hini eus ar 17 Kuzul-proviñs. Ar Gurded o doa ivez da zilenn ar 111 kannad
eus ar vodadenn emren.

E-pad devezh an dilennadeg e voe graet gwalldaolioù ma oa bet marvet 36 den, 30
anezho ne oant ket soudarded. Daoust d’ar feulster ne oa ket bet Irakiz evit
chom hep mont da vouezhiañ : 58 % eo ar feur perzhiañ (8 456 266 o doa
mouezhiet). Aet e oa ar maout gant Kevredad unanet Iraq, ul listenn [[chiit]
harpet gant an aiatola meur Ali al-Sistani. 4 075 000 den o doa mouezhiet
evitañ, bezet 48,1%. 2 175 000 mouezh (25,7 %) a oa aet gant ar C’hevredad
kurd ; 1 168 000 mouezh (13,8 %) gant listenn ar Ministr kentañ kozh Iyad
Allaoui ; 150 680 mouezh (1,7 %) gant liestenn ar prezidant kozh sunnit Ghazi
al-Yaouar. Disoc'hoù an dilennadeg

Bodad skrivañ ar Vonreizh, bet skrivet lezenn diazez Iraq gantañ a-raok ar 15 a
viz Eost 2005, zo enni 55 ezel, en o zouez 25 sunnit. Kinniget en doa da bobl
Iraq mouezhiañ al lezenn diazez-se d’ar 15 a viz Here 2005 : 61 % eus ar
geodediz o doa kemeret perzh er vouezhiadeg-se, daoust ma oa bet klasket mirout
outo ober. 4 den a oa bet marvet en holl er vro. Anavezet e oa bet an disoc’hoù
d’ar a viz Here 2005 : 78 % eus Irakiz o doa demegeret ar Vonreizh met e daou
broviñs sunnit (Salah ad Din hag Al Anbar ne oa ket bet degemeret. Lavaret he
doa ar Bodad dilenn dizalc’h, staliet e Baghdad, e oa bet doujet da reolennoù
etrebroadel an demokratelezh.

D’an 8 a viz Mezheven [[2006] en deus ar Parlamant degemeret anvidigezh
ministred an Difenn, an Diabarzh hag ar Surentez vroadel, ar pezh na oa ket bet
graet abaoe an 20 a viz Ebrel, da lavaret eo abaoe m’eo bet kemeret ar galloud
gant gouarnamant ar Ministr kentañ Nouri al-Maliki. Ar Sunnit Abdul-Qadre
Mohammed Jassim zo bet anvet da vinistr an Difenn. Ar Chiited Jawad al-Bolani ha
Cherwan al-Waili zo bet anvet da vinistr an Diabarzh ha da vinistr ar Surentez
vroadel.

Er blegenn e oa armerzh ar vro da-heul aloubidigezh ar vro met krog eo d’ober
berzh en-dro daoust d’an diasterioù zo anezho hiziv c’hoazh er vro. Kresk bras
zo : 29,3 miliard a zolarioù eo ar produadur diabarzh kriz (PDK), tra ma oa 18,4
miliard e 2005 gant ur produadur broadel kriz (PBK) dre zen a 780 $ e 2002,
hervez ar Bank bed.

An eoul-maen eo barregezh kentañ ar vro. 2,03 milion a varilhadoù tireoul a veze
produet bemdez e 2004 daoust ma oa kudennoù surentez er vro. Priziet e voe
miradoù tireoul Iraq da 115 miliard a varilhadoù e 2004. N’eo ket reizh ar
sifroù-se, war a seblant, hervez arbennigourien zo. Gant-se e oa Iraq en trede
plas, dres war-lerc’h Arabia Saoudat hag Iran, evit an niver a viradoù tireoul.

Degemeret buan-tre o deus Irakiz an teknologiezhioù kehentiñ nevez (4,5 milion a
dud koumantet d’ar pellgomz – pellgomzerioù difiñv ha pellgomzerioù hezoug – e
miz Eost 2005, pa oa 883 000 den koumantet hepken a-raok an aloubidigezh. 147
000 den a veze koumantet d’ar Genrouedad e miz Meurzh 2005 e-skoaz e 2002, ma ne
oa nemet 4500).

N’eo ket kemmet al lezennoù sokial a oa bet lakaet da dalvezout gant renadur
Saddam Hussein. N’eo ket mui Kengevread Hollek ar sindikadoù ar sindikad nemetañ
er gennad (bihan) prevez. Kevread irakat ar sindikadoù, ar sindikad nemetañ
anavezet gant ar Stad, zo bet lakaet en e lerc’h. Er gennad foran emañ ar
c’hevread-se ivez, daoust ma’eo berzet ar sindikadoù gant al lezenn. Sindikadoù
dezho skourroù emren a vod dreist-holl kelennerien ha tud a labour er gennad
tireoul. ABET (ABET : Aozadur ar Broioù a Ezporzh Tireoul).



https://br.wikipedia.org/wiki/Henroma

Henroma a vez graet eus ar marevezh istorel ma tiorroas ar sevenadurezh roman,
en Henamzer Europa, adalek he geneliezh, savidigezh, betek he diskar. Komzet e
vez ivez eus an Henamzer roman pe eus Roma an Henamzer. Kroget dre genstrollañ
un nebeud kêriadennoù en ur bastell-vro vihan e-kreiz Italia eo deuet a-benn
tamm-ha-tamm ar vourc'hig uvel da vezañ mestr war ar bed kreizdouarel
penn-da-benn e deroù ar marevezh kristen betek dibenn an Henamzer dre sevel un
impalaeriezh galloudus-kenañ a renas war an darn-vrasañ eus Europa [1] ar
C'hornôg ha lodennoù eusAfrika ha kornôg Azia etre 50 ha 476. Henroma a vez
implijet evit daveiñ d'an impalaeriezh a oa Kêr Roma he c'hêr-benn eta.

Dindan levezon ar sevenadur henc'hresian en deus lakaet Roma mennozhioù ha
teknikoù d'o barr ken e lavarer eus ar sevenadur gresian-ha-roman eo bet mammenn
bennañ diorroadur speredel Europa eus ar Grennamzer betek hiziv. Betek kreiz an
XXvet kantved eo bet ar studioù gresian-ha-roman diazez deskadurezh ar vegenn en
Europa.

Ne vo kavet amañ nemet un diverrañ eus istor Roma. Displeget eo dre ar munud e
pennadoù all klokoc'h. Evit lenn muioc'h, implijit al liammoù hag ar rummadoù.

Hervez an hengoun hag ar vojenn latin e vije bet diazezet Kêr Roma e -753.
Romulus a vije bet savet gantañ kêr Roma e-lec'h m'emañ ar Menez Palatin
e-kichenik an Tiber e-tro -753 ma voe bodet strolladoù Latined, Sabined ha,
marteze, Etrusked. Prouet eo bet gant an arkeologiezh e oa bet kroget an dud
d'ober o annez war an tuchennoù en-dro da Roma e-tro an Xvet kantved kt JK ha ma
yeas an dud war baotaat adal an VIIIvet kantved kt JK

Da-heul Romulus hag e warlerc'hidi vojennel eo ar rouaned etrusk en em stailh er
vro. Ganto eo e vo treuzfurmet Roma en ur gwir gêr e-tro -600. Lakaat a rejont
sevel ur ramparzh-tro (moger Servius), kempenn ar forom ha sevel a rejont
santual ar c'hapitol.

Moarvat eo e-pad mare ar rouantelezh ma voe frammet ar relijion roman enni ur
meskaj hendresoù indezeuropek ha levezonioù gresian hag etrusk. Romaned an
Henamzer a lakae berzh o brezeliadegoù war gont un deoliezh pizh e-keñver o
doueed.

Sellet ivez ouzh ar pennadoù : relijion roman, mitologiezh roman, gouelioù
relijiel roman.

Tarkwin ar Balc'h (Tarquinius Superbus) a vez graet eus diwezhañ roue Roma.
Tirantus, rog, e voe argaset kuit gant ar Romaned e -509; da-heul e voe krouet
ar Republik roman gouarnet gant ar Sened hag ar Vagistrated dilennet gant pobl
Roma (d'ar mare-hont e oa an termen populus evit ar bobl armet, da lavaret eo
keodedourien Roma (ken ar vrientinien hag ar werin)). E penn-kentañ ar Republik
roman e veze tabutoù bras etre ar Batrisianed (brientinien) hag ar Plebs
(gwerin). A-benn ar fin e voe savet ensavadurioù a gempoueze galloud ar
Batrianed hag a reizhe hini ar goñsuled e -367.

Kregiñ a reas emled Roma dre aloubidigezh Italia Greiz ha preizhadenn kêr Veii e
-396. Goude gwast Roma e -390 e krogas ur marevezh hir ma ne voe ket preizhet
Roma biken ken gant hec'h enebourien hag a badas betek 410 ha drailh Roma gant
Alarik.

Tamm-ha-tamm en em gann Roma gant hec'h enebourien hag e vrasa he ziriad
a-nebeudoù. E -300 eo deroet an ingalder politikel da Blebeiz. E -272 eo mestr
Roma war Italia a-bezh.

Adal -264, ha brezelioù Roma a-enep Kartago, da gentañ dre ar brezel punek
kentañ ha, da c'houde, dre an eil brezel punek, e tap ar Romaned aloubiñ
Sikilia, Korsika ha Sardigna hag Hispania. Dont a ra Roma da vezañ an nerzh
kentañ e kornôg ar mor Kreizdouar e -202. Kartago hag a rank paeañ un truaj da
Roma a vo distrujet-lip e -146 gant ar Romaned.

Efedusoc'h-efedusañ anezho, e krog al lejionoù roman da emellout e aferioù Gres,
rouantelezh Makedonia hag Azia Vihan. E-pad an Eil kantved kt JK eo sujet Gres
gant Roma. Degas a raio ul levezon sevenadurel bras-meurbed dezhi. Pinvidik-mor
eo begenn ar Romaned diwar o freizhadennoù brezel. E-keit-se e kresk en enkadenn
sokial en Italia. Diazezet e oa berzh ar Republik war ur c'hempouez etre an
elfennoù anezhi. Dont a raio he diskar da-heul un emled bet trumm betek re.
Soñjet e oa bet an ensavadurioù anezhi evit ur geoded. Divarrek int da verañ un
impalaeriezh. Adal -133 eo stegnetoc'h an traoù (s.o. ar re Gracchus), tud
c'hoantek a stourm evit tapout ar galloud : Marius a-enep da Sulla, Cinna,
Pompeius a-enep da Jul Kaezar, Octavius a-enep da Mark Anton.

Evit gouzout hiroc'h diwar-benn framm politikel ar Republik, sellet ouzh
Ensavadurioù ar Republik roman.

Evit gouzout hiroc'h diwar-benn red an darvoudoù, sellet ouzh Istor ar Republik
roman hag ouzh Roll koñsuled an Impalaeriezh roman uhelañ.

Evit gouzout hiroc'h diwar-benn framm sokial ar Republik, sellet ouzh
Kevredigezh ar Republik roman.

Kregiñ a ra an impalaeriezh roman goude ganedigezh Jul Kaezar ha donedigezh
Octavius Augustus d'ar galloud. E-ser damantiñ d'an urzh senedel, e kreñva
Aogust e c'halloud personel. Gras da labour al lejionoù e teu a-benn da vrasaat
ar bed roman a-galz. Aozañ a ra an impalaeriezh dre broviñsoù meret a-drugarez
da urzh ar varc'heien.

Barr an impalaeriezh a vo tizhet gant e warlec'hidi, impalaerien tiernelezhioù
Julio-Klaoda, ar Flavianed hag an Antonined. En Eil kantved, emañ gorread an
impalaeriezh en he brasañ. Gant ouzhpenn ur milion a annezidi ez eo Roma kêr
vrasañ ar bed kreizdouarel gant ur framm dibar.

Gras d'ar pax romana (peoc'h roman) e talc'h an trevadennoù da ziorren
a-drugarez da evergetegezh an dibabidi. Bleuñviñ a ra meurgêrioù bras Kartago,
Antiokia hag Aleksandria en-dro.

Sellet ouzh ar pennad Aozadur kêr Roma evit dizoleiñ an diskoulmoù lakaet e plas
evit merañ ar gêr veur-mañ

Difenn an impalaeriezh a-enep gwask bepred kreñvoc'h ar C'hermaned a zegasas d'e
heul milourekadur an impalaeriezh. Goude tiernelezh Severus e rank an
impalaeriezh talañ ouzh un enkadenn bolitikel ha sokial vras en IIIe kantved.
A-benn e teu impalaerien Illiria da adsevel an traoù en o rez a-benn ar fin e
dibenn an IIIe kantved. War dreuzoù ar IVe kantved e c'hall an impalaeriezh
addispakañ he nerzh goude meur a dreuzfurmadur bras : Rannet eo an impalaeriezh
hag ingalet eo ar galloud etre impalaerien (tetrarkiezh, ha goude Aogust eilet
gant Kaezared), treuzkaset eo ar gêr-benn da Gergustentin, diharzveliezh,
pounneraet eo ar velestradurezh, germanekaet al lu. Ambrouget eo an
treuzfurmadurioù-se gant diorroidigezh ar relijion kristen.

Tamm-ha-tamm e vo doujet d'ar gristeniezh gant an impalaeriezh roman ha,
goude-se e vo degemeret ganti e-doug ar IVe kantved. Dindan un nebeud remziadoù
tud en em framm ar gristeniezh gant harp an impalaeriezh. Un termen a vo lakaet
d'ar c'hendoujañs relijiel gant Teodosius Iañ ha Gratian a lakaio dre heg ar
relijion gristen da relijion nemeti.

Sellet ouzh ar pennad diwar-benn ar proviñsoù roman hag ouzh ar pennadoù
gouestlet da bep proviñs

Goude bezañ bet adunanet evit ar wech ziwezhañ e 394 gant Teodosius Iañ, eo
daouhanteret an impalaeriezh adarre :

Andon an arz roman zo da glask eus tu ar sevenadur italek met ne grogas da
vleuniañ da vat nemet goude bezañ kejet gant an arz gresian a vo drevezet gantañ
e-pad pell.

En he bleuñv emañ ar savouriezh roman e kêr. Degasadennoù a zeu da vare ar
savouriezh impalaerel a ouio ledañ dre holl implij ar volz war hantergelc'h hag
implij ingal ar mortez (opus caementicium), da gentañ, hag ar brikennoù da
c'houde (opus latericium); savet e voe savadurioù hardisoc'h-hardisañ e Roma
(Panteon, kolizeum, foromoù impalaerel, kibelldioù, hag all) hag er proviñsoù
(Pont ar Gard, Kelc'hva Nîmes, hag all).

Ur gwir dispac'h a voe degaset gant ar Romaned war tachenn al levr. Ganto e voe
roet d'a llevrioù o stumm modern anavezet ganeomp dre vrudañ implij ar c'hodex,
anezhañ ul strobad folennoù keinet, aesoc'h da implij ha da lenn eget ar
follennoù roll boaziet da neuze.

Sellet ouzh ar pennad diwar-benn al lennegezh latin, hag ar rummad:Lennegezh
c'hresian ar marevezh roman.



https://br.wikipedia.org/wiki/Charles_de_Gaulle

Charles de Gaulle a zo bet ganet d'an 22 a viz Du 1890 e Lille, e departamant an
Norzh (Bro-C'hall) ha tremenet d'an 9 a viz Du 1970 e Colombey-les-Deux-Églises,
e departamant an Haute-Marne (Bro-C'hall). Soudard a-vicher ha jeneral,
politikour ha den-Stad gall e oa.

Bet e oa diouzh Londrez, penn ar Rezistañs a-enep an dalc’herezh alaman e
Bro-C'hall e-pad an Eil brezel bed (ar Frañs dieub). Savet en deus ar
Vvet Republik e 1958 hag e teuas da vezañ he c’hentañ prezidant eus 1959 da
1969.

Tiegezh mamm Charlez de Gaulle, an tiegezh Maillot, a oa a orin eus ar Flandrez
c’hall. A-berzh al lodenn-se eus e diegezh e tiskenne de Gaulle eus hendadoù
iwerzhonat (ar MacCartaned, Jakobited tec’het da Vro-C’hall goude an Dispac’h
klodus, skosat (Ar Fleminged), hag alaman (ar gKolbed, a orin eus Dugelezh
Baden). Tad-kozh ar jeneral de Gaulle a-berzh he mamm a oa ur patrom bras en
Industriezh ar gwiadoù e Lille.

Bet ganet e Lille d’an 22 a viz Du 1890 en un tiegezh katolik a oa o chom e
Pariz, Charlez de Gaulle a oa mab Herri, kelenner war al lizhiri ha war an
istor, ha Jeanne Maillot. Charlez en doa tri breur, daou en o zouez a gemero
perzh er Rezistañs hag ur c’hoar, a gemero perzh er Rezistañs ivez:

Abred-kenañ, e dad a lakaas Charlez da zizoloiñ oberennoù Barrès, Bergson ha
Péguy. Unpennelour eo an tiegezh ha lenn a ra an tad L'Action française (betek
kondaonidigezh luskad Charles Maurras gant ar Vatikan). Sellet e vez ouzh e
diegezh evel ur familh « katolik ha frankizour », dreyfusour e vint ha mont a
reont a-du gant an Trede Republik en doare goulennet gant ar pab. E dad en deus
estlamm ouzh Louis Rossel, « jeneral » eus ar Gumun, fuzuilhet gant ar
« Versailhiz ».

Ul lodenn eus e studioù kentañ derez a reas Charles de Gaulle e skol Frered ar
Skolioù Kristen eus parrez Sant-Tomaa-Aquin (hiziv lise Sant-Tomas-Aquin) e
Paris. Goude an enkadennn bolitikel a heul disrann an iliz hag ar stad e 1905,
Charlez de Gaulle a ya da genderc’hel e studioù da Velgia, ar c’hentañ
skiant-prenañ eus an harlu eo.

Mont a ra da Skol milourel Saint-Cyr e 1908 ha goude d'ar [skolaj Stanislas
Pariz|skolaj prevez katolik Stanislas]] e Pariz. Kuitaaat a ra anezhañ e 1912
gant e skrid-testenni (er Rummad Fès a oa an hini a zeufe da vezañ ar marechal
Juin ar major anezhañ) ha choaz a ra da vont en droadegiezh. Kaset eo d’an 33vet
rejimant troadeien en Arras, dindan urzhioù ar c’horonal Pétain.

Letanant ar C’hentañ brezel bed ez eo anvet kabiten adalek 1915. Gloazet e oa
kerkent hag e gentañ emgann e Dinant (reter Belgia) d’ar 15 a viz Eost 1914.
Kaset e oa goude d’an 33vet RI war dalbenn Champagne evit ren ar 7vet
kompagnunezh. Gloazet eo a-nevez d’an 10 a viz Meurzh 1915 en dorn kleiz, e-pad
Emgann ar Somme. Mennet d’en em gannañ e tisent d’e ofiserien o reiñ an urzh da
dennañ war fozelloù an enebourien. Abalamour da se ez eo torret diwar e garg
evit eizhteiz. Un ofiser tatillon, volontiers cassant, e speredegezh hag e
galonegezh dirak an tan a laka anezhañ da vezañ merzet e-touez ar re all kement
ha ken bihan ma kinnig komandant an 33vet RI kemer anezhañ da eiler. D’an 2 a
viz Meurzh 1916 e oa taget e rejimant hag hogos distrujet gant an enebour pa oa
o tifenn kêriadenn Douaumont, e-kichen Verdun. Distrujet-naet eo e gompagnunezh
e-pad an emgann-se hag ar re zo chomet bev zo gronnet gant an Alamanted. Hervez
an istor ofisiel e klask De Gaulle toullañ linennoù an enebourien; rediet eo
e-pad an emgann da lammat en un toull obuz evit klask goudor met Alamanted a ra
ar memes tra hag a c’hloaz anezhañ gant un taol baionetez en e vorzhed kleiz.
Prizoniet gant an Alamanted ez eo pareet ha lakaet en ur c’hamp prizonierien.
Hervez ur soudard eus e gompagnuniezh e vefe tremenet an traoù en un doare all:
« Gronnet e oamp bet ha dindan urzhioù hor c’habiten de Gaulle e oamp rediet da
godianañ. »

Da-heul un dec’hadenn c’hwitet e oa kaset da greñvlec’h Ingolstadt, e Bavaria,
ur c’hamp distro-gwall evit an ofiserien disent ha diaes da zerc’hel. En em
gavout a ra eno war un dro gant ar jeneral da zont Jord Catroux, ar c’hazetenner
Remi Roure, an embanner Berger-Levrault hag ar marechal sovietek da zont
Toukhatchevski. Ur « lamentable exil », e-giz-se e teskriv d’e vamm e donkad
prizoniad. Evit diverrañ an amzer e aoz gant e kenseurted displegadennoù war
stad ar brezel. Klask a ra dreist-holl tec’hout dre bemp gwezh, en aner. Dieubet
e oa goude an Arsav-brezel an 11 a viz Du 1918 hag adkavout a ra e diegezh e miz
Kerzu. Un eñvor c’hwerv a zalc’ho eus an daou vloavezh hanter-se en toull-bac’h,
hag istimañ a raio bezañ un « distroer » (« tasmant »), ur soudard didalvoud
n’en deus servijet da netra. Roet e vo dezhañ neoazh, da-heul ar brezel bras,
kroaz marc’heg al Lejion a enor, d’an 23 a viz Gouere 1919 hag ar Groaz-brezel
1914-1918 gant ar steredenn arem.

Diwar-benn ar prantad bac’hidigezh, goude e zaskor, en deus disklêriet ar
jeneral Perré e 1966 : "Unan eus ma c’hamaraded a oa prizoniad gant de Gaulle en
deus lavaret din ar pezh da-heul : ar Voched a rae an enor d’an ofiserien c’hall
a oa en em gannet gant kalonegezh da rentañ dezhe o sabrenn da geñver lidoù zo,
e-giz an oferenn da skouer. N’o doa ket rentet e hini d’ar c’habiten de Gaulle.
Hemañ, a grede e oa bet disoñjet, a c’houlennas anezhañ en un doare rok.
Souezhet e oa an Alamanted gant e c’houlenn met betek gouzout e renjont un
enklask diwar degouezhioù e zaskor. Goude an enklask-se ne rentjont ket e
sabrenn dezhañ".

Eus 1919 da 1921, de Gaulle zo kaset e Polonia e lec’h ma kemer perzh e
stummadur an arme nevez a stourm gant berzh ouzh an Arme ruz. Levezontet eo gant
an aergelc’h enepyuzev taer ha pogromour, evel m’en diskouez daou lizher kaset
d’e diegezh hag embannet en eil levrenn Lettres, notes et carnets . Pa zistro ar
c’habiten de Gaulle ez eo karget a gentelioù e Skol Sant-Cyr, kent bezañ
degemeret er Skol uhel brezel e 1922.

Dimeziñ a ra Charles de Gaulle gant Yvonne Vendroux (22 a viz Mae 1900 e Calais
- 8 a viz Du 1979 e Pariz), d’ar 7 a viz Ebrel 1921. Tri bugel en do ganti :

E 1925 ez eo kaset da strollad-ren ar marechal Pétain, besprezidant Kuzul uhel
ar brezel. Kaset eo da Drier e 1927, evel komandant an 19vet Batailhon
chaseourien war droad (BCP). D’ar c’hentañ a viz Genver 1928 e teu e eil verc’h,
Anna, er bed. De Gaulle zo kaset d'ar Sav-Heol e 1929 ha tremen a ra daou vloaz
e Beyrouth gant e diegezh. E 1931 e anver anezhañ e Sekretouriezh Hollek an
Difenn Broadel e Pariz. A-bouez eo ar post nevez-se evitañ rak tro en deus
d’ober anaoudegezh gant aferioù ar stad.

Koronel eo adalek 1937 hag anvet eo e penn ar 507vet rejimant tankoù e Metz. Da
goulz an disklêriadenn brezel graet gant Bro-C'hall hag ar Rouantelezh-Unanet
d’an Trede Reich, d’an 3 a viz Gwengolo 1939, ar c’horonal de Gaulle zo anvet
komandant eus tankoù ar Vvet Arme.

E-pad ar bloavezhioù-se eo e tiorren Charles de Gaulle e vennozhioù diwar-benn
arz ar brezel. Embann a ra La Discorde chez l'ennemi (1924), Le Fil de l'épée
(1932), Vers l'armée de métier (1934) ha La France et son armée (1938). Al
levr-se a laka broc’h da sevel etre ar c’habiten hag ar Marechal Pétain, en dije
bet c’honat da sinañ anezhañ.

E 1932, Le Fil de l'épée a zegas da soñj pouez stummadur an ofiserien ha pouez
an degouezhioù. Komz a ra eus an ezhomm eus ur c’horf tankoù, gouest da dennañ
en un doare galloudus ha da zilec’hiañ buan war un dro, gouest da gas argadoù
hardizh da benn.

En e levr Vers l'Armée de métier embannet e 1934 e tiorro ar mennozh-mañ na
c’hall bezañ diorroet nemet gant un arme a-vicher e-kichen enrolladur ar
geodediz. Koulskoude ar mennozh-se n’eo ket degemeret-mat gant kalz a dud,
war-bouez : l'Action française, nemedenn heverk, a salud meur a wezh dindan
pluenn Charles Maurras ha Jacques Bainville e vennozhioù modern diwar-benn ur
brezel argadus hag e zisfiz e-keñver ar c'hermanouriezh o tiwan en-dro, Paul
Reynaud, kannad eus an tu-dehou, pe Fulup Serre.

En estrenvro, war ar c’hontrol, implij an tankoù evel m’eo aliet gant de Gaulle
a sach an evezh (Guderian, Liddell Hart). Vers l'armée de métier n'en deus e
Bro-C'hall nemet un tamm berzh dleet d’ar guriusted, met aweniñ a ra, poz dezhañ
e-unan, ar jeneral Guderian, krouer an nerzh mekanik alaman.

E Pariz e taremprede de Gaulle tud a-bouez liammet gant ar c’horonal Emil Mayer,
war e leve ha digor-kenañ e spered, a-du gant un adreizhadenn eus ar
strategiezh. Arabat e oa chom d’en em zifenn a-dreñv al linenn Maginot.
Koulskoude ne oa selaouet nag an eil nag egile.

Harpet war mennozhioù ar jeneral Fuller hag ar buruteller milourel saoz Liddell
Hart, de Gaulle a zifenn ur brezel lusk renet gant soudarded a-vicher, ha harpet
gant tankoù. De Gaulle a ra e gentañ prezegenn er Sorbonne en nevezamzer 1934,
war intrudu ar c’helc’h Fustel-de-Coulange, un aozadur liammet gant an Action
française. Charles de Gaulle en deus mennozhioù unpennelour. Dleet eo dezhañ
derc’hel d’an dever taverezh evel an holl soudarded met disklêriañ a ra en e
lizhiri prevez ar bri dister en deus evit ar renad parlamant ha lavaret e kav
gwell ur renad kreñv. Betek fin e vuhez e tiskouezo e estlamm ouzh personelezh
hag oberenn an istorour roueelour Jacques Bainville.

Ne ra ket berzh e vennozhioù a-fed strategiezh abalamour da virouriezh renerien
an arme gall diouzh un tu, ha, diouzh an tu all, en abeg m’o deus disfiz ar
Republikaned evit ur soudard en deus ar vrud da vezañ a-du gant mennozhioù
Maurras. Koulskoude, de Gaulle, diskibl Péguy (levezonet gant ar sokialouriezh
difennet gant Pierre Leroux) ha Bergson, a oa bet stummet gant ar c’horonal
Mayer, ofiser a orin yuzev, dreyfusour ha tost d’ar sokialouriezh. Eveltañ en
deus darempredet ar Club du Faubourg sokialour (Kent ar Brezel bed kentañ en doa
kemeret perzh, e Lille, e meetingoù eus Jaurès) ha luskadoù digensentour ar
bloavezhioù 30 (Esprit, ha kement zo.). Lakaet en deus e anv ivez en aozadurioù
katolik eus an tu-kleiz : ar Sillon eus Marc Sangnier, « les Amis de Sept »,
«les Amis de Temps Présent », diagentour Témoignage chrétien. A-du edo al
luskadoù-se a-hend-all gant Talbenn ar bobl ha gant emell Bro-C’hall evit difenn
Eil Republik Spagn.

Leon Blum a ziskouezas e enebiezh vras ouzh mennozhioù ar c’horonal de Gaulle e
tri fennad-skrid embannet gant ar Populaire, rak doujañ a ra e vefe implijet an
arme-se a-enep ar bobl, an harzherien-labour peurgetket. Ha da dra, en ul lizher
eus 1935 kaset da Baol Reynaud, de Gaulle ne argase ket an implij-se tamm ebet.
Arroudennoù zo el levrioù embannet gant de Gaulle a blij d’an Action française.

Pa darzhas ar brezel, Charles de Gaulle a oa koronal atav (memes ma hañval bezañ
war-nes dont da vezañ jeneral), komandant ar 507vet rejimant tankoù emgann
(RCC), e Metz. E miz Genver 1940 e kasas da bevar-ugent den, en o zouez Léon
Blum ha Paul Reynaud, d'ar jeneral Gamelin ha d'ar général Weygand, ur
memorandum diazezet war ar brezel e Polonia. An destenn-se, anvet L'Avènement de
la force mécanique, a bouez war an ezhomm da lakat an tankoù hag ar c'hirri-nij
da labourat a-gevret.

Tri devezh goude argadenn an Alamanted, d'an 10 a viz Mae 1940, a zeu a-benn da
doullañ buan an talbenn gall, e roer da c'houzout da de Gaulle en deus divizet
renerien an arme fiziañ ennañ ar 4 DCR, an hini galloudusañ eus unvezioù
hobrejonet bras an arme c'hall (enni 364 karbed hobrejonet). Kemer a reas he
fenn evit gwir d'an 11 a viz Mae hepken. D'ar 15 a viz Mae e oa roet dezhañ an
urzh da zaleañ an enebour e bro Laon da c'hounit amzer evit lakaat e plas ar
6vet arme karget da stankañ hent Pariz. War sevel emañ e rann-arme hobrejonet
c'hoazh, e unvezioù n'o deus ket stourmet asambles biskoazh. Kas a reas
koulskoude un enepargadenn ganti etrezek Montcornet, e biz Laon, unan eus ar re
nemeti a zeuas a-benn da lakaat an Alamanted da gilañ. Pa wel emañ an arme
c'hall war-nes bezañ koll, ar siviled hag ar soudarded hep armou war an hentoù,
e-doug devezh ar 16 a viz Mae, e tisklêrias « ce qu'[il] a pu faire, par la
suite, c'est ce jour-là qu'[il] l'a résolu. ». De Gaulle n'en deus resevet ken
ul lodenn eus unvezioù ar 4 DCR, met argadiñ a ra ur wezh kentañ gant 80 tank da
glask troc'hañ linennoù kehentiñ ar rannoù-arme hobrejonet alaman d'ar 17 a viz
Mae. Goude bezañ tizhet e balioù, en o zouez kêr Moncornet, ar 4 DCR, dre ma
n'eo ket harpet gant unvezioù all, a rankas kilañ dirak an enebourien.

D'an 28 a viz Mae, de Gaulle zo jeneral brigadenn amzeriat abaoe pevar devezh.
Goude 200 km hent, noazhus-kenañ d'ar c'harbedoù, ar 4 DCR a dag an enebour dre
ziv wezh a-benn distrujañ ur "godell" kemeret kant an enebourien e su ar Somme,
e-kichen Abbeville. Berzh a ra : en tu all da 400 prizoniad zo serret ha
distrujet eo ar godell, war-bouez Abbeville abalamour m'eo niverusoc'h soudarded
ha kanolioù an Alamanted. Ar re-mañ avat ne c'hallont treuziñ ar Somme nemet
diwezhatoc'h e norzh Abbeville. Eil argadenn ar 4 DCR avat ne zeu ket a-benn da
gemer ar gêr-se en-dro.

D'ar 6 a viz Even 1940, ar jeneral de Gaulle a oa galvet diwar dizh e Pariz gant
Paul Reynaud, prezidant ar c'huzul, da gemer ur garg e e c'houarnamant, hini
issekretour Stad evit ar brezel hag an difenn broadel.

Charles de Gaulle a zeu neuze er-maez eus urzhaz an arme. E gefridi zo
kenurzhiañ ar strivoù gant ar Rrouantelezh-Unanet da zerc'hel gant ar stourm.
D'an 9 a viz Even e klask en aner lakaat Churchill da lakaat muioc'h a nerzhioù,
ha kirri-nij ivez, er gombat. D'an 10 a viz Even, de Gaulle a guita Pariz,
disklêriet kêr zigor, evit Orléañs, Briare ha Tours. Kaset e kefridi da Londrez,
d'ar 16 a viz Even, e kas dre bellgomz an notenn Anglo-French Unity eus Jean
Monnet da Paul Reynaud. Distroet ar memes devezh e Bourdel e klev en deus roet
Paul Reynaud e zilez a brezidant ar c'huzul, ez eo bet kemeret lec'h hennezh
gant ar marichal Pétain hag ez eo bet goulennet an arsav-brezel. Koll a ra ar
jeneral de Gaulle eta e lec'h er gouarnamant.



https://br.wikipedia.org/wiki/Breizh-Veur

Breizh-Veur (gouezeleg Skos: Breatainn Mhòr, kembraeg: Prydain Fawr,
kerneveureg: Breten Veur, saozneg Great Britain, Skoteg Great Breetain) zo un
enezenn eus Europa ar gwalarn. An hini vrasañ eo e-touez inizi Europa, hag an
navet e-touez an holl inizi ar bed gant 229 335 km² enni. Gant 60 milion a
annezidi e 2009 ez eo Breizh-Veur an trede enezenn er bed e-keñver ar boblañs,
goude Java ha Honshu. Tro-dro d'an enez ez eus ur bern inizi bihan pe vras, da
skouer Iwerzhon er c'hornôg hag Enez-Vanav etrezo.

Pa weler an traoù ent-politikel e vez staget outi an inizi nes (Môn, Inizi Gall,
Wight...) hag ez a d'ober un hollad anvet "Breizh-Veur" ivez. Meur a vro a gaver
enni: Bro-Saoz, Kembre ha Bro-Skos hag o c'hêrioù-penn: Londrez, Kerdiz ha
Dinedin. Asambles gant Hanternoz Iwerzhon ez a d'ober ur stad anvet Rouantelezh
Unanet Breizh-Veur ha Norzhiwerzhon pe, berroc'h, ar Rouantelezh Unanet, krouet
e 1707 gant unvaniezh Bro-Saoz ha Bro-Skos evit ober Rouantelezh Breizh-Veur hag
e 1801 gant stagadenn Iwerzhon ouzh ar Rouantelezh. E 1921 eo deuet al lodenn
vrasañ eus Iwerzhon dizalc'h, ar pezh a ro ar stad a zo anavezet bremañ.

E Bro-Skos emañ menez uhelañ Breizh-Veur, ar Beinn Nibheis (Ben Nevis) (1 343
m); hag e Kembre hag e Bro-Saoz e red dourioù ar stêr hirañ, ar Severn (336 km;
Hafren e kembraeg).

Meneg kentañ an enez a vez kavet e-barzh labour Aristoteles, Diwar-benn an
Hollved, e-lec'h ma lâr : "Div enezenn vras a zo ennañ, an Inizi Predenek,
Albion hag Ierne". Meneget eo bet e-pad pell an anv Preden evit komz diwar-benn
ar strollad inizi pa veze implijet Albion evit Breizh-Veur.

Anv kentañ an enez a oa neuze Albion (Ἀλβίων) pe insula Albionum. Dont a ra an
anv pe eus al latin albus a dalv "gwenn" (o kaout soñj eus tornaodoù Dover) pe
eus "enezenn an Albiones meneget gant Pytheas. Gallout a reer tostaat an anv eus
anv gouezelek Bro-Skos, Alba, a zo kar ouzh hini ar menezioù Alp(où).



https://br.wikipedia.org/wiki/Ukraina

Ur vro e reter Europa eo Ukraina (Україна). Brasañ bro Europa eo war-lerc'h
Rusia. Skeiñ a ra war ar Mor Du er Su. Bevennoù boutin gant Rusia, Belarus,
Polonia, Slovakia, Roumania, Hungaria ha Moldova he deus. Kyiv eo ar gêr-benn.

Kêrioù pennañ ar vro : Kyiv ( 2,6 milion a annezidi.), C'harkiv (1,5 milion),
Dnipropetrovsk (1,2 milion), Odesa (1,2 milion), Donetsk (1,1 milion), Lviv (0,8
milion), Zaporijjya (0,7 milion). Kêrioù all : C'herson (303 900 annezad),
Kadievka (120 000 annezad)

Un demokratelezh diazezet war galloudoù kreñv ar Prezidant eo. Dilennet eo
hennezh war-eeun gant ar bobl evit 5 bloavezh. Div wezh e c’hell bezañ dilennet.
450 kannad dilennet war-eeun gant ar bobl evit 4 bloavezh a zo er Parlamant
(Verc'hovna Rada pe eeunoc’h Rada).

Deuet eo Ukraina da vezañ ezel eus Aozadur Bedel ar C'henwerzh e 2007,
war-lerc'h bezañ anavezet gant Unvaniezh Europa evel un ekonomiezh varc’had.

Goude ma voe bet roet lam d'an Unvaniezh Soviedel, Ukraina a n'em gav gant
780,000 ezel d'an nerzhioù difenn war an tiriad. Ar re-se a zo dafaret gant
trede arsanailh nukleel ar bed.

E miz Mae 1992, Ukrainia en deus sinet feur-emglev Lisbon gnat an emglev-se e
tisklerie ar vro e roe an tu da Rusia da implij e holl armoù derc'hanel hag
ouzhpenn-se e vefe ar vro ezel eus ar feur-emglev enep-puilhidigezh an armoù
derc'hanel evel Stad hep arm eus an doare-se. Sinet eo an emglev e 1994, abaoe
eo dieubet ar vro eus an armoù nukleel.

Ukrainia a oa bet mennet a galz gant mennozh disken an niver a armoù kendivizet
(an holl re a n'int ket kimiek, bakteriek pe nukeel). Sinet e oa bet gant ar vro
feur emglev etrebroadel an nerzhioù armet en Europa, hag a gemnne da zisken an
niver a dankoù, kanolioù, ha karbedoù hobregonet (niver ar soudarded al lu a voe
diskennet da 300 000). Ar vro a oa ar soñj gantañ da dreiñ eus ul lu enluaded
d'ul lu arbennik gant soudarded a youl vat nemetken.



https://br.wikipedia.org/wiki/Republik_Korea

Korea ar Su pe Sukorea, pe Republik Korea ent-ofisiel (Hangul: 대한민국, Hanja:
大韓民國, [tɛːhanminɡuk̚], Daehan-Minguk, e koreaneg), a zo ur Stad dizalc'h eus
reter Azia el lodenn su eus ledenez Korea. Emañ Republik Pobl Sina er c'hornôg
dezhi, Bro-Japan er reter, Korea an Norzh en norzh, ha Mor Reter Sina ha Taiwan
er su. Hin Korea ar Su zo un hin gevandirel gleb gant un dachenn veneziek dindan
un hin istrovanel gleb. Tizhout a ra he zachenn 99 392 kilometr karrez evit tost
50 milion a annezidi. Seoul eo ar gêr-benn hag ar gêr vrasañ gant 10 421 782
annezad.

Diskouez a ra kavadennoù an arkeologourien e oa annezet ledenez Korea da vare
Henoadvezh diwezhañ ar maen. Kregiñ a ra istor Korea gant diazezadur Gojoseon e
2333 kent J.-K. gant Dan-gun, un haroz mojennel. Da-heul unanidigezh teir
rouantelezh Korea dindan Silla e 668, Korea a oa renet gant an dierniezh Goryeo
hag an dierniezh Joseon an eil goude eben en ur vroad hepken betek diwezh an
impalaeriezh korean e 1910, pa oa staget Korea ouzh Bro-Japan dre nerzh.

Goude dieubidigezh ha dalc'herezh Korea gant an Unvaniezh soviedel hag ar
Stadoù-Unanet e fin an Eil Brezel Bed e oa rannet ar vroad etre an norzh hag ar
su. Dont a reas an hini diwezhañ da vezañ un demokratiezh e 1948 daoust ma voe
ur bern trubuilhoù politikel ha prantadoù ma oa renet gant an arme ha dindan al
lezenn brezel, kent savidigezh ar c'hwec'hvet republik e 1987.

Tarzhañ a reas ur brezel etre an div Gorea hag o c'hevreidi pa oa aloubet Korea
ar Su gant Korea an Norzh d'ar 25 a viz Gouere 1950. Paouez a reas war-lerc'h un
emglev arsav-brezel e 1953, met an harzoù etre an div vro zo ar re ar muiañ
kreñvaet ha difennet er bed abaoe.

Goude ar brezel e kreskas ekonomiezh Korea ar Su forzh pegement hag e teuas ar
vro da vezañ unan eus an 20 ekonomiezh pennañ er bed (ar G-20), un demokratiezh
wirion, hag ur galloud lec'hel en Azia ar Reter.

Korea ar Su zo ur republik prezidantel, enni 16 rann velestradurel. Ur vro
diorroet eo, dezhañ ul live bevañ uhel-kenañ. Pevare armerzh brasañ Azia eo hag
ar 15vet ekonomiezh vrasañ (hervez ar produadur diabarzh gros, pe PDG) pe an
12vet (hervez ar parder galloud prenañ). Diazezet eo an ekonomiezh war an
ezporzhiañ, gant produadoù elektronek, kirri-tan, listri, ardivinkoù, ar
betrokimiezh, robotoù. Ezel eo Korea ar Su eus Aozadur ar Broadoù Unanet, WTO,
OECD hag eus armerzhoù bras ar G-20. Unan eus izili diazezer Kuzul Reter Azia eo
ivez.

Rannoù melestradurel pennañ Korea ar Su zo proviñsoù, Kêrioù bras (kêrioù n'int
ket e proviñs ebet hag en em ren o unan), hag ur gêr dibar.



https://br.wikipedia.org/wiki/Portugaleg

Ur yezh romanek eo ar portugaleg ganet diwar distagadur poblek al latin e
gwalarn al ledenez iberek da heul donedigezh ar Romaned adal an IIIde kantved
kent Jezuz-Krist. Levezonet e voe gant ar pobloù germanek etre ar Vvet hag an
VIIIvet kantved goude Jezuz-Krist.

Gant an XIvet kantved ha penn kentañ ar Reconquista, emled ar gristenien
diwar-goust ar vuzulmaned, e teuas ar galizeg-portugaleg da vezañ ur yezh
lennegel e norzh Portugal hag e Galiza.

A-feur m’en em ledas ar gristenien betek ar Su e voe levezonet ar yezh gant an
arabeg ivez.

Daoust d’ar yezh semitek-se bezañ laosket roudoù stank e portugaleg, n’int ket
ken niverus hag ar re testeniekaet e spagnoleg. Preizhet e voe Faro (kêr eus
rannvro Algarve, e Su Portugal) gant Portugaliz 243 bloaz a-raok Granada gant ar
Spagnoled. Tamm-ha-tamm e krogas ar portugaleg d’en em ziforc’hañ diouzh ar
galizeg.

Pellaat a reas c’hoazh gant dizalc’hidigezh Portugal e 1185, argasadenn an
Arabed ha drouziwezh ar Gastilhaned tra ma chome Galiza dindan gallout
Rouantelezh Kastilha.

Etre ar XIVvet hag ar XVIvet kantved dreist-holl e voe savet impalaeriezh
Portugal en Afrika, Amerika hag en Azia. Mont a reas Bartolomeu Dias, Vasco da
Gama, Pedro Álvares Cabral, Fernão de Magalhães (Magellan)... war morioù ar bed.
Dont a reas ar portugaleg da vezañ ur genyezh betek Japan.

A-drugarez da yezherien Brazil dreist-holl eo deuet ar portugaleg da vezañ an
3de yezh europek muiañ komzet goude ar saozneg hag ar spagnoleg hag an 8vet er
bed a-bezh, gant ouzhpenn 200 milion a yezherien hiziv an deiz. Yezh ofisiel 8
stad eo : Angola, Brazil, Kab Glas, Ginea-Bissau, Mozambik, Portugal, São Tomé
ha Príncipe ha Timor Lorosae.

Mont a reont d’ober ar Comunidade dos Países de Língua Portuguesa (Kumuniezh ar
broioù portugalek) a zo he fal skignañ ar portugaleg ha broudañ an dud d’e
zeskiñ. Pinvidik eo al lennegezh portugalek ha niverus eo ar skrivagnerien, e
Portugal hag e Brazil dreist-holl.



https://br.wikipedia.org/wiki/Ouganda

Republik Ouganda (Republic of Uganda e saozneg; Jamhuri ya Uganda e swahilieg) a
zo ur vro e Afrika ar reter ha na sko ket war ar mor. Harzoù he deus gant Rwanda
er mervent, gant Kenya er reter, gant Tanzania er su, gant Soudan ar Su en norzh
ha gant Republik Demokratel Kongo er c'hornôg. Tennañ a ra hec'h anv eus ar
rouantelezh kozh Bouganda en em astenne war un darn eus su ar vro.

Hemolc'herien e oa annezidi gentañ Ouganda. War-dro 2000 pe 1500 vloaz 'zo e
erruas pobloù bantou eus kreiz pe kornôg Afrika moarvat. Teknikoù goveliañ a
zegasas ar meuriadoù-se ganto ha mennozhioù nevez a-zivout framm ar gevredigezh.
Impalaeriezh Kitara er XIVvet kantved a voe ar stad kentañ krouet war dachenn ar
pezh a vo Ouganda goude. Heuliet e voe gant rouantelezhioù Bunyoro-Kitara ha
Buganda hag Ankole

Pobloù nilotek, al luiz hag an Atekered a antreas en Ouganda war-dro 120 en ur
zont eus an norzh. Magerien-loened ha kouerien e oant hag en em staliañ a rejont
e norzh hag e reter ar vro. Un nebeut luiz a aloubas rannvro Bunyoro ha gant ar
vantoued e voent kenmesket da grouiñ an diernezh Babiito Kenderc'hel a reas an
divroadeg luo betek ar Patrom:XVIved kantved.

Annezet eo Ouganda gant meur a bobl. War-dro 40 yezzh a vez implijet er vro met
ar saozneg a zo aet d'ar yezh ofisiel goude dizalc'hidigezh.

Ar yezh muiañ komzet eo ar gandaeg ("luganda"), implijet dreist-holl war-dachenn
rouantelezh hengounel Bouganda. Ar yezh komzet er gêrbenn, Kampala eo. An eil
yezhoù muiañ komzet eo al Lousogeg, komzet e gevred ar vro ha Rounyankoreg,
komzet e mervent ar vro.

Ar swahilieg, ur yezh implijet en darn vrasañ eus reter Afrika a zo bet lakaet
da yezh ofisiel e 2005 daoust ma'z eo an dra-mañ un abeg a dabut c'hoazh. Ne
blij ket ar yezh-se d'ar pobloù bantouek eus su ar vro met ur yezh voutin eo
deuet da vezañ en norzh. Implijet e vez gant an arme hag ar polis ivez.

Disrannet eo Ouganda e 80 bann ha pevar rannvro velestradurel. E kontelezhioù eo
disrannet ar bannoù. Tennañ a ra o añvioù eus hini ar gêr bennañ dreist holl. Ar
Pemp rouantelezh hengounel (Toro, Ankole, Busoga, Bunyoro ha Buganda) a oa bet
adaozet e 1993. Un emrennerezh sevenadurel o-deus dreist-holl



https://br.wikipedia.org/wiki/Mohammed

Mohammed (محمد en arabeg, Muḥammad) (Mekka 571, Medina 632) eo diazezer an
Islam, hag evit ar ar pep brasañ eus ar vuzulmaned ez eo profed diwezhañ o doue,
Allah, evel ma'z eo lavaret er C'horan. Anvet eo ivez Mohammed ibn Abdullah
a-wezhioù er mammennoù a lavar ivez alies e oa lesanvet "Al-Amin" en e
yaouankiz, ar pezh a dalvez "onest, gwirion".

Ganet e voe Mohammed e Mekka e 570 pe 571 e meuriad ar gKoraichied. Mab dalif e
oa hag e vamm a varvas pa oa 6 vloaz. Savet e voe neuze gant e dad-kozh Abdel
Mottalib ha goude gant e eontr Abou Talib. Mesaer deñved ha bleiner karavanennoù
e voe Mohammed a-raok mont da labourat evit Khadidja, un intañvez pinvidik a
euredas ganti nebeut goude, da 25 bloaz. Keit ha ma vevas Khadidja ne zimezas
Mohammed gant maouez all ebet.

Bep bloaz e oa boaz Mohammed da vont da brederiañ ur mizvezh-pad en ur vougev
war dorgenn Hira, e-kichen Mekka. Eno e klevas ur vouezh a c'hourc'hemenne
dezhañ da gomz en anv e grouer. Gwelet a reas ivez an arc'hael Gabriel a lavaras
dezhañ meur a wech "Dibun".

Dre ma ne dave ket ar mouezhioù ha kendrec'het gant e wreg ec'h eas da brezegiñ
dirak Mekkiz tri bloaz diwezhatoc'h (e 611). Ne reas ket berzh avat hag ouzhpenn
d'e wreg ne zeuas a-benn da c'hounit d'e feiz nemet e genderv Ali, mab Abou
Talib. Goude-se e voe kendrec'het Said, advabet gantañ hag Abou Bakr, mignon ha
kar dezhañ.

E 615 e oa deuet da vezañ galloudus a-walc'h evit lakaat ar gKoraiched da gaout
aon rak e levezon. 83 familh a-douez diskibled Mohammed a voe skarzhet neuze
diouzh Mekka, spi gant ar vrientinien da ziskar evel-se ar gevredigezh nevez. En
aner e voe kar kenderc'hel a reas e bartizaned da greskiñ. D'ar mare-se eo e
teuas Omar da vezañ e ziskibl.

Dre ma tremene an amzer e voe kendrec'het Mohammed n'hallfe ket mont war-raok en
abeg da atahinerezh an uhelidi. Mont a reas e darempred gant meuriadoù ha kêrioù
all el ledenez. Un emglev a gavas gant annezidi Yathrib hag a asantas sentiñ
ouzh e c'hourc'hemennoù ha paouez gant an idolatriezh.

D'ar 24 a viz Gwengolo 622 e kuitaas Mohammed Mekka : an Hejir a vez graet eus
an divroadur-se. Ha penn kentañ an deiziadur muzulmat eo an deiziad-se.

Gounezet e voe tud Yathrib d'an islam ha cheñchet e voe anv kêr e Medina
(Madinat an-Nabi, Kêr ar profed en arabeg).

Mohammed a oa neuze e penn ur relijion nevez koulz hag e penn ur gêr. E plas ur
gevredigezh aozet diwar sistem ar meuriadoù e savas an Omma : kevredigezh ar
feizidi.

E bloavezh 2 an Hidjra e klaskjont en-dro argadiñ ur garavanenn met sikour a
zeuas eus Mekka evit ar varc'hadourien hag ur gwir emgann a voe etre 1.000
Mekkad ha 300 muzulman : Emgann Badr. Ur wech ouzhpenn e voe trec'h ar
vuzulmaned.

Levezon Mohammed a greske el ledenez. Meuriadoù an dezerzh a zeuas da anavezout
anezhañ evel penn Arabia. Uhelidi zo eus Mekka a reas kement all.

E bloavezh 8 an Hijra (war-dro miz Genver 630) ec'h eas tre e Mekka digudenn.
Distrujañ a reas an idoloù en templ ha touchañ ar maen du en ur huchal Allah
akbar (An hini brasañ eo Allah).

Diwar-se e teuas holl veuriadoù ledenez Arabia da douañ le da vMohammed. Ha pa
oa unanet al ledenez en Omma e oa tu hiviziken da soñjal strewiñ an islam en
diavaez eus Arabia.



https://br.wikipedia.org/wiki/Meurvor_Habask

Ar Meurvor Habask (Latin Mare Pacificum, un anv roet gant an ergerzher
portugalat Fernan Magalhaes) eo an tolzennad dour brasañ er bed. Stumm ur
c'helc'h en deus ar meurvor-se dre vras. Goleiñ a ra un drederenn eus gorread ar
Voul-zouar gant e 179,7 milion km². Eus an Norzh betek ar Su ez eus war-dro
15.500 km eus Mor Bering e takad an Arktika betek Mor Ross en Antarktika. Lod
eus an douaroniourien a lavar ez eus ur meurvor trobolel, anvet Meurvor ar Su
en-dro da Antarktika ha ne vefe ket ul lodenn eus ar meurvorioù all. Ledander
hirañ ar Meurvor Habask a vez kavet war-dro 5° N ledred, e-lec'h ma tizh 19 800
km eus strizh-mor Malaka en Indonezia betek aod Kolombia. E foz Mariana emañ al
lec'h gant an donder brasañ er bed, da lavaret eo 10 911 m.

War-dro 25 000 enezenn zo bet kontet er Meurvor Habask (muioc'h eget e-barzh an
holl vorioù all asambles) hag an darn vuiañ anezho er Su d'ar c'heheder.

War marzhoù ar C'hornôg e kaver morioù bihan enklozet etre enezegoù bras : Mor
Sulawesi, Mor Koural, Mor Sina ar Reter, Mor Japan, Mor Sina ar Su, Mor Sulu,
Mor Tasman hag ar Mor Melen. Strizh-mor Malaka a zo un harz etre ar Meurvor
Habask ha Meurvor Indez koulz ha Tremen Drake ha strizh-mor Magalhaes a zo
dorioù d'ar Meurvor atlantel.



https://br.wikipedia.org/wiki/Metro

Ur metro (diwar ar galleg métropolitain) a zo un araez treuzdougen kêr. Lusket e
vez gan tredan, ha staliet e vez dindan douar peurliesañ. Evit mont e-barzh ar
metro e rank ar veajourien paeañ o ziked.

Ar metro kentañ a voe hini Londrez, anvet e oa Metropolitan Railway (hiziv an
deiz ez eo anvet London Underground), krouet e 1863. Pa voe krouet e veze lusket
gant marc'hoù-du. Hervez Christian Wolmar e voe Charles Pearson lusker ar metro
e Londrez en un destenn savet gantañ e 1845, ha mur a raktres heñvel a
skoazellas er bloavezhioù da-heul.

Diviz lakaat sevel ar metro e Londrez a voe kemeret gant izili ar c'huzul-kêr,
rak fellout a rae dezho lakaat un termen d'ar c'hudennoù tremeniri a save ingal,
dre ma oa 2,5 million a dud war un dachenn 90 km² gorread dezhi ha dre ma oa
kalz a straedoù bihan troidellek ivez e Londrez. An troc'had kentañ a oa 6,5 km
hirder dezhañ, eus Farringdon Street da Baddington. Hent-riboul ar metro-se a
voe ur c'hlaz goloet. Daoust ma save kudennoù a-fet aveliñ abalamour d'an
aezhenn e reas berzh ar metro, ha buan e voe divizet ouzhpennañ linennoù all.

E 1890 e voe digoret al linenn metro gentañ a ya en-dro gant tredan, ha neuze e
voe diskoulmet kudenn an aezhenn. Staliet e voe an tredan en holl linennoù metro
Londrez etre 1890 ha 1900. War an douar bras ez eo en Istanbul ma voe krouet ar
metro kentañ, e 1871. Da-heul e voe krouet hini Budapest (1896) ha hini Vienna
(1898). Linenn gentañ metro Pariz (lusket dre dredan kerkent ha krouet) a voe
digoret e 1900, da-geñver an Diskouezadeg Hollvedel. E 1913 e voe digoret metro
Buenos Aires. Ar metro kentañ en hanterzouar su e voe.

E penn-kentañ ar bloavezhioù 1980 e voe ijinet metroioù emlusk ha bihan. N'eus
blenier ebet enno. Evel da skouer ar VAL e Lille e 1983, Tolosa (1993) ha hini
Roazhon e 2002.



https://br.wikipedia.org/wiki/Mayotte

Mayotte (Maore e shimaore, Mahori e kibushi) a zo un enezenn e Meurvor Indez hag
unan eus tiriadoù tramor Bro-C'hall betek 2011, hag un departamant tramor abaoe
an 31 a viz Meurzh 2011. Unan eus an inizi Komorez eo Mayotte, etre douar-bras
Afrika ha Madagaskar. D'an 22 a viz Kerzu 1974 e voe dalc'het ur referendom en
enezenneg a-bezh, d.l.e. ar bastell-vro votiñ, evit dibab etre dont da vout
dizalc'h pe chom dindan beli Bro-C'hall. 90% eus ar voterien a zibabas an
dizalc'hidigezh en enezenneg a-bezh, met nac'het e voe an dizalc'hidigezh en
enezenn Mayotte. Pa zeuas an inizi all da vezañ dizalc'h diouzh Bro-C'hall, e
1978, e tibabas tud Mayotte derc'hel da vezañ un tiriad gall. Da-heul ur
referendom dalc'het e miz Meurzh 2009 eo deuet enez Mayotte da vezañ un
departamant gall d'an 31 a viz Meurzh 2011.

N’eo ket degemeret dalc'h ar Frañs war an enezenn gant stad Komorez, na gant
Unaniezh Afrika, na gant Aozadur ar Broadoù Unanet hag evitañ eo un darn eus
Republik Komorez. War roll an tachennoù da didrevadenniñ emañ.



https://br.wikipedia.org/wiki/Kerentiad

Ar c'herentiad (liester : kerentiadoù) a zo anv ur rumm bennak, diazezet war ar
gerentiezh hag ar peuzheñvelded.

En un doare ledan e komzer eus kerentiad ur yezh bennak. En un doare strizh e
komzer eus kerentiad ar bevien

Dont a ra ar ger kerentiad eus kerent, liester ar ger kar, dezhañ ar ster bev pe
un dra peuzheñvel.

Implijet e vez ar ger kerentiad e bevoniezh evel un derez e-barzh skeul
rummatadur reizhiadek ar bevien evel m'en deus kinniget ober Carl von Linné.
Etre an urzhiad hag an iskerentiad emañ.

E diwezh anvioù ar c'herentiadoù e kaver al lostgerioù latin -aceae evit ar
plant, ar bezhin hag ar foue hag -idae evit al loened.

Pa glask ar yezhoniourien keñveriañ an holl yezhoù e vezont sachet da rummata
anezho dre o feuzheñvelderioù, dre gwriziennoù ar gerioù peurvuiañ. Da skouer e
vez rummet ar yezhoù kar en Europa hag e Azia ha savet eo bet meizad kerentiezh
ar yezhoù indezeuropek, war ur yezh ha n'eus roud ebet anezhi nemet dre stummoù
zo a c'heller studiañ e yezhoù zo, koulz bev ha marv, evel al latin pe an
etruskeg.



https://br.wikipedia.org/wiki/Impalaeriezh_roman

Staliet eo bet ar renad gant Caius Julius Caesar Octavianus (Aogust), hemañ
gourniz hag advab Kezar, goude brezelioù diabarzh c'hoarvezet e diwezh ar
Republik roman. Peurvuiañ e roer evel e deroù ar bloaz 27 kent Jezuz-Krist pa oa
roet da Octavius gant ar Sened roman an titl a Aogust gant ar galloudoù uhelañ.
Koulskoude ne oa nemet lakaat war-wel hag ez-ofisiel ar saviad ma oa ar riez
dindanañ adalek Emgann Actium (31 kent Jezuz-Krist) pa oa bet trec'h Octavius
war armeoù Marcus Antonius ha Kleopatra. Ouzhpenn-se e veze boazet Roma ouzh an
unpenniezh diwar mare diktatorelezh Kaezar.

Biskoazh n'eo bet embannet e oa ur renad nevez a vije impalaeriezh e anv. E-pad
pell eo bet miret gwiskamantoù ha pennaennoù ar Republik roman, rak aon bras o
doa ar Romaned ma vije renet ur cheñchamant e-enep d'an henvoazioù hag a-enep da
youl an doueoù marteze. Hervez an istor ofisiel diwar o intrudu en em lakae ar
Republik, ar Bobl hag o Sened etre daouarn un den hepken. Princeps e oa e ditl
boutinañ ha ne oa nemet hini ar senedour en doa droad evit komz e penn kentañ an
holl. Ur wech c'hoazh e oa ur ster relijiel kuzh pa sonje ar Romaned e oa ar pep
kentañ o komz an hini awenet gant an doueoù hag e veze selaouet spis outañ. Evit
abeg aon ar cheñchamant e veze kustum ivez e mareoù kentañ reiñ d'ar princeps an
titl a goñsul, uhelañ magistraderezh ar Republik.

Aogust, hag eñ an advab, en doa lakaet anv Kezar a-raok e anv-familh dezhañ ha
diwar ar skouer-mañ eo bet graet ar memes tra gant an impalaerien all. Un titl
eo deuet da vezañ, kevatal da impalaer hag e kaver Tsar, pe Ksar, evel anv a
enor roet d'an impalaer rusian ha Kaiser evit an impalaerien alaman hag
aostrian.

Ingal e veze roet titloù ouzhpenn d'ar princeps hag en o zouez hini Imperator.
Roet e veze en a-raok d'ar jeneral trec'hour gant e soudarded. Diouzh ar ger-se
e teu impalaer.



https://br.wikipedia.org/wiki/Creative_Commons

Bez’ ez eus eus aotreoù Creative Commons kevratoù, pe gontradoù, liesstumm
e-keñver gwirioù an aozer, hag o wareziñ an doare da skignañ an oberennoù arzel
dre-vras.

En em stummet ha diorroet eo an aotreoù-mañ da heul ar prosezoù bet graet dre ar
bed ouzh ar re a bellgarg sonerezh hag oberennoù a bep seurt dre ar rouedadoù
Peer to Peer pe par-da-bar.

Levezonet mat int bet gant an aotreoù a zo bet savet gant bed ar poelladoù
dieub, rak adtapet e vez diwarno pennsturienn ar gwarantiñ gwirioù. E gwirionez,
ar c'hontrol eus doareoù aotreoù all giz ar SACEM pe kevredigezhioù a seurt-se,
ec'h aotreont (o reiñ gwirioù) e-lec'h nac'h ha klask skoilhañ. An doare-mañ
d'ober eo a ro dezho o fouez lezennel hollvedel.

Ar goulenn pennañ a zue diwar se neuze a zo hemañ : penaos 'ta, e c'hell aozer
un oberenn bevañ ma vez digoust prep tra ? ? ? Graet e vez an hevelep goulenn
ivez abaoe tremen 20 vloaz evit ar pezh a sell ouzh ar poelladoù dieub. En deiz
a hiziv, 90% eus servijerien a zo war ar rouedad Internet zo diazezet war
boelladoù dieub (Linux ha GNU-où all ha zoken Mac hag a zo deveret eus Linux)…

Degas a ra an aotreoù CC gwelladennoù d'ar c'hrouidigezhioù er bed a-bezh o
tegas digoll d'ar c'hrouerien. Ar re a vefe diskredik c'hoazh, a rank gouzout
penaos ez eus bet, e 2005, muioc'h eget 38 % eus an oberennoù sonerezh e Stadoù
Unanet Amerika hag a vez embannet ha skignet gant aotreoù dieub. Setu perak e
vez krouet alies gant an embregerezhioù bras amerikan lec'hiennoù da bellgargañ
sonerezh evit mann.

Kinnig a ra Kaouenn.net ar seurt aotreoù-mañ dre ma soñ deomp e klotont mat gant
hon raktres internet kevredigezhel 2.0, an holl oberennoù arzel breizhat ha
mat-kaer gant ar muzik hengounel.



https://br.wikipedia.org/wiki/Azerbaidjan

Azerbaijan (Azerbaijaneg: Azərbaycan, pe el lizherenneg arabek: آذربایجان
رسپوبلیکاسی) a zo ur vro eus ar C'haokaz. Lec'hiet etre reter Europa ha mervent
Azia emañ riblet gant Mor Kaspia war-du ar reter. Harzoù he deus gant Dagestan
(Rusia) war-du an norzh, Jorjia war-du ar gwalarn, Armenia war-du ar c'hornôg
hag Iran war-du ar su. Nac'hitchevan, un enezad eus Azerbaidjan he deus harzoù
gant Armenia war-du an norzh ha Turkia war-du ar su. Rannvro Nagorno-Karabac'h
he deus embannet bezañ dizalc'h e 1991 met n'eo anavezet gant bro arall ebet.

Ur stad lik eo Azerbaijan hag un ezel eus Kuzul Europa eo. Un demokratelezh eo
met gant ur pleg aotrouniek.

Bez ez eus meur a vartezeadenn diwar-benn orin anv Azerbaidjan. An hini voutinañ
a zo e teu eus Atropates, ur satrap persat a savas ur rouantelezh dizalc'h,
Atropaten hec'h anv, e gwalarn Iran. Atropates a dalvezfe "gwarezet gant an
tan".

Posupl eo ivez e oa Azerbaidjan un eilstumm turkekaet eus Azarbaijan,
diskrivadur arabek eus ar perseg Âzarâbâdagân "bro an tan", pe "bro an tan
peurbad", ar pezh a dalvezfe da azeuldioù zoroastrek.

Annezidi gentañ ar pezh a zo hiziv Azerbaidjan e oa albaniz ar C'haokaz, ur bobl
kaokazek he yezh. Goudezo e voe aloubet ar vro gant pobloù niverus, ar bersed,
ar romaned, an armeniz, an arabed, an durked, ar rused en-o-zouez.

En IXvet kantved kent Jezuz-Krist e voe dalc'het ar vro gant rouantelezh Mannae
a badas betek e stagidigezh gant an impalaeriezh vedat e 616 kt J-Z. E 549 kt
J-Z ez eas d'un darn eus an impalaeriezh ac'hemenidek. Ar satrapelezhioù
Atropaten ha Albania ar C'haokaz a voe savet er IVvet kantved kt J-Z. Enderc'hel
a raent ar pezh a zo Azerbaidjan ha Dagestan hiziv.

Islam en em skignas buan tre goude an aloudibigezh arab er VIIvet hag en VIIIvet
kantved. Pa ziskaras ar C'halifad Abasid en em furmas un nebeut rouantelezhioù
emren, Shirvanshah en o zouez. En XIvet kantved e voe aloubet ar rannvro gant an
Durked Seljouk a lakajont o yezh hag o sevenadur war ar vro. En XIIIvet hag er
XIVvet kantved e voe gwasket Azerbaidjan gant ar Vongoled.

D'un darn eus an impalaeriezh Savafidek ez eas ar vro er XVvet kantved. Dindan
kontrol Persia e chomas betek an XVIIIvet kantved. E-pad eil hanterenn an
XVIIIvet kantved ha deroù an XIXvet kantved e savas pennoù lec'hel
rouantelezhioù emren, dindan aotrouniezh zamkaniel an dierniezh bersiat Qajar.
Ne badjont ket hir, avat. Goude he zrec'h e brezelioù 1804 - 1813 ha 1826 - 1828
e stagas an impalaeriezh rusat ar vro dre feur-skridoù Gulistan e 1813 ha
Turkmenchay e 1828.

Goude freuzadur an impalaeriezh rusat e 1918 ez eas Azerbaidjan, asambles gant
Jorjia hag Armenia d'un darn eus Republik Demokratel Gevredel Treuzgaokazia.
Homañ en em zielfennas buan, avat, hag en em embann dizalc'h a reas Azerbaidjan
e Mae 1918. Republik Demokratel Azerbaidjan a vo ar republik vuzulman gentañ er
bed met ne badas nemet daou vloavezh. E 1920 e aloubas ar vro al Lu Ruz ha d'un
darn eus republik soviedel Treuzgaokazia ez eas e miz Meurzh 1922. Republik
Treuzgaokazia a voe disrannet e 1936 etre republikoù soviedel Armenia, Jorjia
hag Azerbaidjan.

E 1990 manifestadegoù evit dieubidigezh ar vro a voe gwasket gant al Lu Ruz. He
frankiz a adkavas ar vro e 1991, avat, goude freuzadur an Unaniezh Soviedel.
E-pad ar bloavezhioù kentañ e dieubidigezh e voe ret da Azerbaidjan da vrezeliñ
ouzh ar gouarnamant disrannidigel Nagorno-Karabac'h. N'eo ket diskoulmet ar
gudenn desped d'un arsav sinet e 1994. Adalek fin ar brezel e talc'h an armeniz
16% eus tachenn Azerbaidjan ha gant an div vro ez eus kudennoù armerzhel bras
hag a repuidi.

Goude ar brezel e arnodas prezidant Heydar Aliyev da welaat armerzh ar vro dre
implijout he feadraoù eoul-maenek. War zigresk eo aet an dilabour met kudennoù
politikel bras a zo c'hoazh gant ar vro. Goude marv Heydar Aliyev, e 2003, e voe
dilennet e vab Ilham Aliyev prezidant. Abeget eo an dilennadeg-se gant an
enebouriezh.

Ur republik brezidantel eo Azerbaidjan. Ar prezidant a zo dilennet evit pemp
bloavezh hag envel a ra an holl izili eus kuzul ar vinistred. Al lezennoù a vez
votet gant ur parlamant a 50 ezel dilennet gant ar bobl. E 18 vloaz eo oad-gour.

Hervez ar C'huzul Kreiz Dilennel e tegemeras Isa Gambar, penn strollad pennañ an
enebouriezh, 14% ar mouezhioù tra oa gant Lala Şövkat, penn an Emsav evit an
Unvaniezh Vroadel 3,6% hepken. Hervez an OSCE, Kuzul Europa hag Human Right
Watch e voe bet faozekaet an disoc'hoù.

Meur a aozadur etrevroadel dizalc'h hag a eveshae an dilennadeg o deus
disklaeriet en-doa gounezet Isa Gambar. Hervez reoù arall e tlefed aozañ un eil
tro.

E 2005 he deus Azerbaidjan aozet dilennadegoù lezennel. Un ezel eus Kuzul ar
Gwirioù Denel nevez betek an 19 a viz Even 2006.

Rannet eo Azerbaidjan e 59 raion (rayonlar; unan. - rayon), 11 kêr (şəhərlər;
unan. - şəhər) hag ur republik emren (muxtar respublika) Nac'hitchevan, hag a zo
rannet e 7 raion hag ur gêr. Bakou eo kêr-benn Azerbaidjan.

War ar greanterezh eo diazezet armerzh Azerbaidjan. Oberiañ ardivinkoù, an
eoul-maen hag e burerezh, greanterezh ar gwiadoù hag ar greanterezh kimiek a ya
d'ober anezhañ. Un trede eus ar PGB a brodu al labour-douar. Darn vrasañ ar
feurmoù a zo douret. En izeldirioù e c'hounezer frouezhioù, edoù, koton, te ha
butun. Preñv-seiz a vager ivez evit greanterezh ar gwiadoù. En uheldirioù e
vager saout, deñved ha givri. Kaviar a broduer er Mor Kaspia.

A-drugarez d'an eoul-maen, hag a zo fonnus a-walc'h er Mor Kaspia, e kresk a 11%
pep bloaz armerzh Azerbaidjan.

War-dro 9 milion a dud zo en Azerbaidjan. 95% anezho a zo Azeriz. An Azeriz eo
ivez minorelezh vrasañ Iran. Ar vinorelezh niverusañ eo ar Rused (1,8%).
Niverusoc'h e oant kent an dieubidigezh met kalz anezho a zo divroet. Pobloù
"dagestanek" bihan a vev a-hed an harzoù gant Rusia. Ar re bennañ eo al Lezgiz,
an Avariz, hag an Dsakured. Kavout a reer ivez pobloù bihanoc'h evel ar
Buduc'hed, an Udined, ar Gryted hag ar c'hinaluged.

Enderc'hel a ra Azerbaidjan strolladoù bihan a Jorjiz, Gurded, Dalyched, Datared
hag Ukrainiz. War-dro Quba e vev an Dated, anvez ivez Yuzevien ar Menezioù, a
gaver e Dagestan ivez. Kalz anezho a oa divroet da Israel e-pad ar bloavezhioù
diwezhañ daoust m'eo aet mentadur an dispartioù da c'houstadikoc'h. An Armeniz a
oa niverus e-pad ar marevezh soviedel met tec'het ez int e-pad brezel
Nagorno-Karabac'h. Hogozik an holl anezho a zo o chom er republik disrannidigel
hiziv.

93,4% eus annezidi Azerbaidjan a zo muzulmiz. 85% anezho a berc'henn d'ar
chiyiezh daouzekek. Muzulmaned Sunniek a gaver ivez, hag un nebeut a gristenien,
ortodoksed armeniat dreist holl. An Dated e Quba hag un nebeud achkenazed zo
yuzev.

An azereg eo yezh ofisiel Azerbaidjan. E familh ar yezhoù turkek emañ ha gant
95% eus poblañs Azerbaidjan ha 25% eus poblañs Iran e vez komzet. Ar yezhoù
tostañ d'an azereg eo an turkeg hag an Turkmeneg. Un darn vras eus poblañs ar
c'herioù a gomz rusianeg ivez.



https://br.wikipedia.org/wiki/Wiski

Ar wiski (pe whisky pe whiskey hervez ar saoznegerien) zo un evaj, pe died,
graet diwar strilhañ heiz kellidet, a-wechoù segal, kerc'h pe maiz.

Tabut a vez etre Iwerzhoniz ha Skosiz da c'houzout gant pehini eus an div bobl
eo bet ijinet an died. Graet e vez wiski e SUA, e Kanada, hag e Japan, e Kembre
, hag e Breizh ivez.

Peurvuiañ e vez kavet an anv whisky war ar boutailhoù ha n'eus nemet Iwerzhoniz
ha Stadunaniz a skriv Whiskey. Met n'eo ket un anv saoznek a orin.

Wiski a zo ur ger a deu eus ar gouezeleg, skrivet uisce beatha en iwerzhoneg,
hag uisge beatha e skoseg, savet diwar uisce, "dour", ha beatha, "buhez". Neuze
eo un droidigezh eus ar gerioù latin aqua vītae, a gaver ivez en aquavit
Danmark, un anv meneget adalek ar XIVvet kantved. Skrivet eo bet usquebea (1706)
hag iskie bae (1583) ivez.

Krediñ a reer e oa deuet an doare d'ober wiski eus broioù ar Mor Kreizdouar gant
menec'h eus Iwerzhon bet o pirc'hirinañ dre eno etre ar VIvet hag ar VIIvet
kantved. Gant an Arabed e veze lambiget frondoù ha louzoù c'hwezh vat e Spagn er
Grennamzer, hogen lambigañ evaj ne veze ket graet ganto. .



https://br.wikipedia.org/wiki/Uruguay

Uruguay (ent-ofisiel Republik Reter Uruguay, República Oriental del Uruguay e
spagnoleg) a zo ur stad e Suamerika. 3.3 milion a annezidi zo enni, 1.7 milion
anezho o chom er gêr-benn Montevideo.

Er biz d'ar vro emañ Brazil, er c'hornôg ar Río Uruguay, er mervent aber ar Río
de la Plata hag Arc'hantina en tu arall d'ar stêr, hag er reter ar Meurvor
Atlantel. An eil stad dizalc'h vihanañ e Suamerika eo goude Surinam, met ret eo
derc'hel soñj e konter neuze Gwiana C'hall evel un tamm eus Bro-C'hall.

Dont a ra an anv Uruguay eus ar yezh guarani. Kement-se lâret n'eo ket ken
sklaer-se an traoù. Hervez Félix de Azara e oa anv un evnig anvet « el urú » hag
a vev war lez ar stêr Uruguay (a dalvezfe neuze « stêr bro an evn urú » (río del
país del urú). Hervez ur c'heneil da Azara avat ez eus div rann er ger Uruguay:
uruguá a zo « maligorn », hag ï a zo «stêr», ha kompren a ranker «stêr ar
maligorned» (río de los caracoles). Hervez ar barzh Juan Zorrilla de San Martín
e oa ret kompren «stêr an evned livet» (río de los pájaros pintados).

Annezet e oa Uruguay kent donedigezh tud Europa gant meuriadoù hemolc'herien, an
hini brudetañ en o zouez a oa ar Charruaed a oa bet kaset kuit eus an tirioù
pelloc'h war-du an norzh gant ar Warraniz. Etre 5 000 ha 10 000 a dud e oa
poblañs ar vro d'ar mare-se.

Uruguay a zo ur Republik prezidantel ha demokratel. Prezidant Uruguay a zo penn
ar stad hag ar gouarnamant.



https://br.wikipedia.org/wiki/Stockholm

Stockholm eo kêr-benn Rouantelezh Sveden hag ar gêr vrasañ en holl vroioù
Skandinavia. En em astenn a ra ar gêr-benn hag ar c’hêrioù tro-war-dro etre al
lenn Mälaren hag ar Mor Baltel, ha tremen ur milion a dud a zo o chom eno. Kêr
Stockholm a zo bet savet war meur a enezenn, ha war an hini vrasañ anezho emañ
ar gêr gozh, anvet Gamla Stan. Brudet eo an ti-kêr dre ar bed, dre m’eo eno e
vez deroet ar prizioù Nobel.

E kumun Stockholm ent strizh (Stockholms Kommun) ez eus 829 417 annezad (e
dibenn 2009), en takad kêrel a-bezh ez eus 1 252 020. Met alies, pa reer anv eus
Stockholm, e komzer diwar-benn kontelezh Stockholm, a zo enni 2 019 182 a
annezidi.

E Stockholm emañ sez gouarnamant Sveden hag hini ar parlamant broadel (Riksdag).
Eno ivez emañ palez penn ar vro, nemet ar roue a zo bremañ, Carl XVI Gustaf, a
zo o chom e-kichen Stockholm, en Ekerö.

Emañ Stokholm war an harzoù etre proviñsoù Uppland ha Södermanland, el lec’h ma
kej dourioù al lenn Mälaren hag ar Mor Baltel. En deroù e oa Stockholm war enez
Stadsholmen hepken, el lec’h m’emañ Gamla Stan (ar gêr gozh) bremañ, met tamm ha
tamm eo kresket war an inizi all tro-dro, war-zu Norrmalm, en hanternoz,
Östermalm, ha Södermalm, er c’hreisteiz. En em astenn a ra ar gêr, hiziv, war
188 km2, war 14 enezenn, ha kavout a reer gwazhioù-dour e pep lec’h. Evit mont
ha dont etre an holl garterioù ez eus 53 pont.

Dirak Stockholm en em led ivez un enezeg a zo enni miliadoù a enezennoù bras pe
vihan ha ma plij da annezidi ar gêr-benn mont da ziskuizhañ e-pad an
dibenn-sizhun.

Gant hentoù douar pe hentoù mor darempredet-stank eo liammet Stockholm ouzh
kêrioù bras Skandinavia pe ar Mor Baltel, evel Göteborg, Kopenhagen, Helsinki,
Turku, Sant Petersbourg, Tallin ha kêrioù all war arvorioù Alamagn, Polonia hag
ar broioù balt. Un aerborzh etrebroadel a zo en Arlanda, ha daou aerborzh
bihanoc’h a zo e Skavsta ha Bromma.

Ar meneg kentañ a gaver eus kêr Stockholm a sav da 1252. Ne oa anezhi, d’ar
poent-se, nemet ar gêr gozh (Gamla Stan), savet war enez Stadsholmen, el lec’h
ma oa ur c’hastell er c’hantved a-raok, savet d’en em zifenn ouzh tud Estonia.
Darempredoù kenwerzh he doa Stockholm gant Lübeck ha gant kêrioù all tro-dro
d’ar Mor Baltel. Kemer a ra perzh neuze er c’hevre kêrioù anvet Hansa. E-pad 300
vloaz e voe renet kêr gant daou vaer, ur Svedad hag un Alaman. E 1350 e
c’houzañvas kêr gant ar Vosenn Zu.

E 1397 e krogas Unvaniezh Kalmar etre Sveden (gant Finland), Norvegia (gant
Island) ha Danmark ; buan e voe graet e renkoù gant Danmark. Meur a emgann a voe
e-pad ar XVvet kantved : e 1471 e voe gounezet Emgann Brunkeberg (e-kichen
Stockholm en amzer-se hag e kêr bremañ), gant Sten Sture ar c'hozh, a-enep roue
Danmark, Christian Iañ ; gant ar roue Christian II e voe lakaet ar pil hag al
lazh dre gêr Stockholm e 1520, ha lakaet e voe fin evel-se da Unvaniezh Kalmar.

E 1521, Gustav Vasa, roue nevez Sveden, a yeas e-barzh Stockholm ha kroget e voe
neuze gant ur mare nevez en istor ar vro. Kreskiñ a reas kêr en tu-hont da enez
Stadsholmen, war inizi Södermalm ha Norrmalm. E 1600 e oa enni un daou vil
annezad bennak. E 1634 e teuas Stockholm da vezañ, ent ofisiel, kêr-benn nemeti
Sveden ; diagent e oa Uppsala ar gêr-benn, hag e-pad pell e voe rannet ar
c’hargoù etre an div gêr (sez Iliz Sveden a zo eno c’hoazh).

Derc’hel a reas kêr da greskiñ da c’houde. En XVIIIvet kantved e voe savet palez
ar roue hag an opera. En XIXvet kantved e voe kollet un tamm eus he galloud
armerzhel gant Stockholm, evit mad Norrköping ha Göteborg.

En XXvet kantved, ha dreist-holl etre 1945 ha 1967, e voe kempennet kreiz kêr
gant e straedoù strizh hag e savadurioù kozh. Hiziv an deiz ez eo modern ha
diorroet Stockholm : ur metro a voe savet er bloavezhioù 1950, e karter Kista eo
bras pouez an teknologiezhioù nevez.

Ul lodenn vat eus pennlec’hioù sevenadurel Sveden en em gav e Stockholm, ar
gêr-benn : c’hoarivaoù, mirdioù… Daou lec’hiad a zo enskrivet war roll glad ar
bed gant an UNESCO :



https://br.wikipedia.org/wiki/Slovakia

Slovakia (Slovensko), ent-hir Republik Slovak (Slovenská Republika), zo ur stad
eus Kreiz Europa. Bevennoù he deus gant ar Republik Tchek, Aostria, Polonia,
Hungaria hag Ukraina. Deuet eo da vezañ ur stad dizalc'h d'ar 1añ a viz Genver
1993. Etre 1919 ha 1939 hag etre 1945 1992 ez ae d'ober Tchekoslovakia a-gevret
gant Tchekia. Abaoe 2004 ez eo ezel eus an OTAN hag eus Unaniezh Europa.

Kavout a reer war diriad Slovakia roudoù eus bezañs mab-den abaoe 200 000 bloaz.
Kelted eo an dud kentañ a anavezer war an dachenn. Lejionoù roman o deus
dalc'het ar vro etre ar Iañ hag ar Vvet kantved.

Poblet gant ar Slaved adalek ar VIvet kantved, ar vro a zo aet d'obet kalon
Moravia-Veur er IXvet kantved. Da c'houde e voe ur broviñs eus Hungaria etre ar
XIvet hag ar XXvet. E framm an impalaerezh aostriat-hungariat e chomas staget
ouzh Hungaria tra m'edo ar Tchekiz dindan beli Aostria.

Da heul feur-emglev Saint-Germain-en-Laye, Slovakia, Tchekia (ha betek 1945
Rutenia) a yeas d'ober Tchekoslovakia eus miz du 1918 betek an 31 a viz Kerzu
1992. An unvaniezh politikel-se, pennlusket e Versailhez ha deroet gant
feur-emglev Saint-Germain-en-Laye, a oa korvigellek un disterañ : Tchekia a oa
anezhi ur vro muioc'h diorroet ha greantelaet eget Slovakia ; an eil boblañs
dizoueet a-vras, eben katolik don. A-hend-all eo damdost a-walc'h o yezhoù (hag
intentet a bep tu a-drugarez d'ar skinwel-stad divyezhek).

Un huñvre eo chomet an emrenerezh slovak ha ruten pell amzer, panevet er
bloavezhioù 1938 - 1939, pa dennas splet ar Slovaked eus ar rouestl da heul
emglevioù München evit gourbann emrenerezh ar vro. E 1939 ez eus bet krouet ur
riez slovak dizalc'h renet gant an Aotrou Tiso da heul ar bec'h a lakae Adolf
Hitler en ur c'hourdrouz reiñ Slovakia d'an Hungariz. Ar riez a sujas sklaer
d'an Trede Reich kuit a 'n ober da b-Praha.

« Nevez-amzer Praha » e 1968 a oa bet krennet trumm e miz Eost ar bloavezh-se
gant an Unvaniezh soviedel hag ar broioù kevredet outi. Aet eo ar vro da
zizalc'h en-dro d'ar 1añ a viz Genver1993, tri bloaz goude « Dispac'h Voulouz »
1989 a lakas diwezh d'ar renad hollveliour kommunour staliet gant « taol-strap
Praha » eus C'hwevrer 1948.

100 000 kt. J.K. Kavet ez eus bet louc'hoù klopenn ur vaouez Neanderthal war
duchenn maen-raz Gánovce (nepell diouzh kêr Poprad) e rannvro Spiš. Skouerenn
orin (darlouc'hadur) eus boest klopennel maouez Neanderthal a zo bet fiziet e
Mirdi broacel Praha.

22 000 kt. J.K. Hañval eo e klot marevezh ar Ragistor gant lid ar strujusted ha
kendalc'h ar familh. Dizoloet ez eus ur vrav a zelwenn a daolenn ur vaouez
kizellet en ur stilhon mamout a reer Venus Moravany anezhi, fiziet eo bet e
Mirdi kastell Bratislava. Bez' ez eus ivez Venus Oborin a daolenn lid ar
strujusted.

XIXvet kt. J.K. — XVvet kt. J.K. : Kouevr a veze eztennet diouzh ar menezioù
slovak a Rudohoria

XVIvet kt. J.K. savet ez eus ur gêr gant mein e Mišia Hôrka nepell diouzh
Spišsky Štvrtok, kêr a zeuas ken trumm he barr hag he diskar.

Vvet — Iañ kt. J.K. War an tiriad slovak e veve Kelted. Sevel a rejont
kreñvlec'hioù, teuziñ an houarn ha skeiñ pezhioù moneiz. Ar c'hentañ pobl int a
c'heller reiñ un anv dezhi er rannved. Gant ar Gelted e vo roet d'an ostilhoù ur
stumm ha ne gemmo ket nemeur a-hed ar c'hantvedoù (bouc'hili, goafoù, chadennoù,
hernaj, kontilli…). Pelloc'h e veze fardet c'hoazh ganto priaj gant un droell
poder, feilhañs spletus gant ur meskaj grafit ha pri poazh du, hag moneizet e
veze ivez moneizoù keltiek aour, arc'hant hag arem.

6 : Ar Romaned a dreizhas an Danav ha kontrollañ a rejont e c'hlannoù 400
bloavezh-pad.

E 179 pe 180 e kampas soudarded al lejionoù roman e-kichen ar stêr Váh ha
kizellañ a rejont war roc'h kastell Trencin — d'ar mare-hont Laugaritio — un
enskrivadur evit reiñ ton d'o zrec'h war ar Markomaned.

Vvet,ar Slaved kentañ a dreuzas odeoù ar C'harpatoù hag en em ledas war diriad
Slovakia a-vremañ.

Etre 623 ha 658 en em lakas ar marc'hadour frank Samo da dolpañ ar bobl slav ha
dre-se stummañ e unded. Krouiñ ha ren a reas an impalaeriezh a reer Samo
anezhañ. Hennezh a zo kentañ stumm riez Slaved ar c'hornôg.

833, dug Moravia, ar priñs Mojmir II, a skarzhas dug Pribina diouzh kêr Nitra
ha, dre vodañ an dugelezhioù, a ziazezas impalaeriezh Moravia-Veur

863, Daou venec'h buzantat eus Salonika, Sent Kiril ha Metodius, a zeuas da
Voravia-Veur da gefridi dezho ledañ an Aviel hag ar skrivadur e-touez ar Slaved.
Degas a rejont al Lizherenneg c'hlagolitek. Dug Moravia-Veur, ar priñs
Rastislav,a bedas ar pab hag an impalaer buzantat Mikael III da zegemer ar
gofesourien-se.

E 907 e voe trec'h an Hungariz war al lu bavariat war c'hlannoù an Danav ouzh
troad kastell Brezalauspurc (kastell Bratislava). Impalaeriezh Moravia-Veur ne
oa ket anezhañ ken moarvat.

E 1000 e voe diazezet rouantelezh Hungaria, Stefan Iañ e penn anezhañ, Slovakia
a-vremañ lodek ennañ. D'ar mare-hont en e lede rouantelezh Hungaria war tiriadoù
Hungaria, Slovakia, Kroatia, Slovenia, ul lodenn eus Roumania hag eus Ukraina.

E 1238, Trnava, anezhi kentañ keoded slovak, a c'hounezas an dreistwirioù a gêr.
Roet e oant bet gant Bela IV a Hungaria.

Etre 1241 ha 1242 ez aloubas ar Vongoled Hungaria. Evit adsevel ar vro distrujet
e pedas ar roue Bela IV trevadennerien alaman.

1381 : Dileuriadur kenfeurel ar Slovaked hag an Alamaned e kuzul-kêr Žilina a
voe gwarantet d'e annezidi gant Loeiz Iañ a Hungaria

E 1467 e voe diazezet e Bratislava ar c'hentañ skol-veur war an tiriad slovak,
"Academia Istropolitana" hec'h anv.

E 1526 e voe faezhet trumm al lu hungariat d'an 9 a viz Eost da-geñver Emgann
Mohács gant an Durked. Lazhet e voe ar roue Loeiz II a Hungaria e-kerzh an
emgann-se. Tremen a reas e dron da Habsbourged Aostria. Aet e oa ar bras eus
tiriad an impalaeriezh hungariat dindan dalc'h an Otomaned. Da heul en em gave e
Slovakia kreiz an nemorant eus impalaeriezh hungariat. Ar parlamant hungariat a
c'hourbannas Prešporok (Bratislava a-vremañ) da gêrbenn Hungaria.

Etre 1604 ha 1711 e rankas Hungaria taliñ ouzh un heuliad c'hwec'h emsavadeg eus
an noblañs a-enep an Habsbourged.

E 1635 e krouas ar c'hardinal Peter Pazmany ur skol-veur katolik e Trnava (e
1777 e voe treuzlec'hiet ul lodenn eus ar skol-veur-se da Boudin, mont a reas an
nemorant da Prešporok e 1786).

Soudarded an impalaeriezh, gant skoazell lu ar roue poloniat Yann III Sobieski,
a drec'has e 1683 an Durked da-geñver Emgann Vienna ha terriñ a rejont evit mat
emled an Impalaeriezh Otoman.

Etre 1740 ha 1780 e c'houarnas Maria-Tereza Iañ a Hungaria Hungaria ha Slovakia
war un dro. Kenderc'hel a reas he mab Jozef II gant an adreizhadurioù bet
boulc'het o deus degaset kemmoù kevredadel krenn.

Eus 1805 betek 1809, Slovakia ne ziankas ket mareadoù kriz brezelioù Napoleon.
Sinet eo bet Feur-emglev Pressburg e Pressburg (anv alamanek Prešporok), d'ar 26
a viz Kerzu 1805, goude ar faezhidigezh aostriat en emgann Austerlitz.

Eil reizhadur ar slovakeg lennek gant Ľudovít Štúr, embannet e 1843 a voe
frouezhoc'h eget an hini kentañ eus 1787 gant Anton Bernolák. Mont a ra da
ziazez ar slovakeg lennek a-vremañ.

Da-geñver Nevez-amzer ar Pobloù, ur bagad engouestlidi slovak a aozas ar
c'hentañ emsavadeg armet slovak. An teir zagadenn gant ar bagad-se stok ouzh an
impalaer a chom berr da reiñ ar frankiz c'hoantaet d'ar vroad slovak.

1848 : bodadenn Bratislava a dorras ar servelezh. An dispac'h en savas a voe
faezhaet gant impalaer Aostria gant emelladenn impalaer Rusia e 1849.

Ar vodadenn vroadel slovak a ginnigas ur c'hounskrid eus ar vroad slovak, e kêr
Martin e 1861. Daou vloaz diwezhatoc'h, e Martin ivez, e lakas en e sav ar
« Matica slovenska », kentañ ensavadur broadel da bal dezhañ kreñvaat
deskadurezh ha sevenadur ar Slovaked.

E 1884 e voe savelaet ar c'hentañ bank slovak e Bratislava, "Tatrabanka" hec'h
anv.

E Cernova, kêriadennig nepell eus kêr Ružomberok (Rosenberg da neuze), d'ar 27
Here 1907, e tenn an archerien war gêriadenniz o klemm ouzh ar gloer hungariat
ha kensakradur un iliz. Sevel a ra disoc'h ar fuzuilhadeg da 14 den marv ha 70
gloazet. Gant an Norvegad Bjornstjerne Bjornson hag ar Saoz Seton Watson e voe
embannet ditouroù a-zivout ar fedoù-mañ, a raio d'an nerzhioù araokour sevel o
mouezh. Cernova a zo lec'h ganedigezh ar beleg ha politikour Andrej Hlinka
(1864-1938).

E 1918 Slovakia a zo ur rann eus ar Republik tchekoslovak kentañ, diazezet d'an
28 a viz Here e Praha. Emezelladur ar Slovaked er riez nevez a zo bet asantet
gant ar vodadenn vroadel d'an 30 a viz Here e kêr Martin. Bratislava ne voe
staget outi ken nemet adalek ar 1añ a viz Genver 1919. Tomáš Garrigue Masaryk,
ar jeneral Milan Rastislav Štefánik hag Edvard Beneš dre o oberiantiz politikel
a labouras evit krouiñ ar riez Europat nevez-se.

D'ar 14 Meurzh 1939, tra ma voe aloubet ar Südetenland (un tiriad tchek anezhañ)
gant al lu alaman, e voe gourembannet e Bratislava dizalc'hiezh ar Republik
slovak. Mont a reas ar beleg katolik Jozef Tiso da brezidant ar riez slovak bet
krouet dre youl Alamagn an nazied.

D'ar 29 Eost 1944 e voe gourbannet an Emsavadeg vroadel slovak e kêr Banska
Bystrica. Goude dalc'hidigezh lec'hioù an emsavadeg gant an Alamaned e kreiz
Slovakia e kavas repu ar soudarded hag ar partizanted slovak er menezioù.

Dieubidigezh ar vro diouzh an dalc'hidigezh nazi a grogas gant enkerzh an Arme
Ruz e Slovakia d'ar 6 a viz Here 1944 e rannvro ode Dukla. Dieubet eo bet
Bratislava d'ar 4 a viz Ebrel 1945 gant ar memes arme.

E dilennadegoù an diskaramzer 1947 n'eo ket trec'h ar gommunourien slovak, er
c'hontrol d'o c'henseurted tchek. Slovakia a gouezh avat dindan beli ar galloud
a-du gant ar Soviediz goude taol-stad kommunour miz C'hwevrer 1948.

Etre Genver 1968 hag Eost 1968 politikourien slovak bleniet gant Alexander
Dubcek a gemeras ur perzh oberiant e Never-Amzer Praha, a gase war-raok un
demokrateladur leun a bromesaoù eus ar riez hag ar gevredigezh. An argerzh a zo
bet harpet taer e miz Eost 1968 pa voe dalc'het ar vro gant armeoù Feur-Emglev
Varsovia. E miz Here 1968 ez eas ar riez da Republik Kevreadel.

An Dispac'h Voulouz, e miz Du 1989, a zegas kemmoù politikel krenn. Kollet o
c'halloud gant ar gommunourien, setu digor an hent d'an demokratelezh ha d'al
liested. Annezidi Bratislava ha kêrioù ha kêriadennoù slovak all a gemer ur
perzh oberiant er manifestadegoù a-yoc'h.

Abaoe ar 1añ a viz Genver1993 ez eus ur riez dizalc'h ha riek eus Slovakia. Mont
a reas ar riez slovak nevez da ezel eus an ABU d'an 19 a viz genver. D'ar 15 a
viz C'hwevrer e voe dilennet Michel Kovac da gentañ prezidant ar riez
demokratel-se gant bodadenn vroadel ar Republik slovak.

D'ar 29 a viz Meurzh2004 ez eas Slovakia da ezel eus AFNA ha d'ar 1añ a viz Mae
da ezel eus Unaniezh Europa.

Ur republik parlamantel eo Slovakia er penn anezhi ur prezidant, dilennet bep
pempvet bloaz gant ar bobl slovak en un dilennadeg daou dro dezhi. Mont a ra un
emstriver da brezidant en ur zastum kreñv da 50% eus ar mouezhioù.

Pleustret e vez ar galloud sevener dreist-holl gant penn ar gouarnamant, ar
C'hentañ ministr, a zo peurvuiañ penn ar strollad pe ar c'hengevread muianiverel
er parlamant, hag a vez anvet gant ar prezidant. Anvet e vez nemorant ar
gouarnamant gant ar prezidant war erbedadenn ar c'hentañ ministr.

Ar galloud lezennel a zo ouzh e ober Kuzul broadel ar Republik slovak (Národná
rada Slovenskej republiky), parlamant ungambrel ennañ 150 ezel. Dilennet eo ar
c'hannidi evit ur leuriadur a bevar bloaz dre vouezhiadeg kenfeurel.

Ar barnerezh uhelañ a zo al Lez Bonreizhel (Ústavný súd), a ziviz war ar
c'hrafoù bonreizhel. Anvet eo an 13 ezel anezhi gant ar Prezidant, diwar ur roll
anvioù diuzet gant ar Parlamant.

Bratislava eo ar gêrbenn (Prešporok gwezhall) enni 430 000 annezad. E-touez ar
c'hêrioù pennañ all emañ Košice, Prešov, Nitra, Žilina, Banská Bystrica, Trnava
ha Martin.

An dremmvroioù slovak a zo liesseurt-kenañ a-fet torosennadur. Ar C'harpatoù (a
grog e Bratislava) en em led war ar bras eus hanterenn norzh ar vro. A-hed ar
gwareg meneziek-se e verzer pikernioù uhel an Tatra (Tatry), a zo ur pennroud
poblek-tre evit ar ski hag a gaver enno lennoù ha traoniennoù niverus war un dro
gant kein Slovakia, ar Gerlachovský štít (2 655 m), hag ar C'hriváň, arouez ar
vro.

Emañ ar c'hompezennoù er Mervent (a-hed an Danav) hag er gevred. E-touez brasañ
stêrioù slovak, ouzhpenn an Danav (Dunaj) ma 'z int adstêrioù anezhi, emañ ar
Váh hag ar Hron, ha c'hoazh ar Morava a dalvez da vevenn gant Aostria.

Un hin hin kevandirel kreñvaet eo hin Slovakia gant koulzoù-amzer dezho ul lusk
reoliek. Miz Genver eo an hini yenañ (keidenn a -2°C) ha miz Gouere an hini
tommañ (keidenn a +21 °C). E rannvro Bratislava ez eo dousoc'h an hin er goañv
ha tommoc'h en hañv.

Menegomp ivez bezañs 65 distrig (okres), tonket da vont da get, war hir dermen,
gant ar rannvroioù o sershaat o c'halloudoù .

Slovaked eo ar bras eus annezidi Slovakia (86 %). Neoazh ez eus er vro ur
minorelezh hungareger bras a-walc'h er c'hreizteiz hag er reter (10 % eus ar
boblañs hollek). Ar c'henelioù all a zo ar Romed (Tsiganed), an Tcheked, ar
Rutened, an Ukrainiz, an Alamaned hag ar Poloniz.

Armerzh Slovakia a denn splet eus bezañ enframmet en Unaniezh Europa. Dre benn
d'he zud labour perzhek a-walc'h, d'he goproù dister hag d'ur gwir al labour
gwevn, e zedenn ar vro embregerezhioù greantel niverus. Goude Volkswagen e
Bratislava, PSA Peugeot Citroën an hini en deus kemennet ur postadur e Trnava,
ha da heul Hyundaï Kia e Žilina. A-benn 2007 e vefe evel-se Slovakia kentañ
kenderc'her karrbedoù dre annezad er bed ! War-bouez ar vetalouriezh (tro-dro
d'ar gêrbenn ha da Košice), obererezhioù pennañ ar vro a zo ar prenn hag e
zeveradoù (rannvro Banská Bystrica ha Ružomberok), ar madoù aveiñ ha, d'ul live
disteroc'h, an elektronik hag an dilhata. Ar vro a c'horvo ivez glaou. Evelato e
vane da 17% feur an difred e 2004, daoust d'ur gresk armerzhel a 5,5%. Da neuze
a save ar PDK da 42,5 miliard a zollaroù, a ra 7 200 $ dre annezad. Sevel a ra
feur nemetañ an tailhoù da 19 % ha kement-se evit an embregerezhioù kenkoulz hag
ar brevezidi.

Moneiz ar vro a-raok an euro e oa ar gurunenn Slovak (Slovenská Koruna) SK pe
SKK.

Degemeret eo bet an euro da voneiz d'ar 1añ a viz Genver 2009. Ur mon eskemm
kreizat nevez, 35,4424 kurunenn evit 1 euro, a zo bet kevraouet etre ar
pennadurezhioù slovak ha Bank kreiz Europa, aet eo e talvoud d'an 19 a viz
Meurzh 2007, en ur erlec'hiañ ar feur kozh (38,455) degemeret p'he doa Slovakia
emezellet er gwikefre ar feur eskemm europat (ERM II).

Tu penn ar pezhioù slovak en euro a zo bet degemeret gant Bank kreiz Slovakia e
miz Kerzu 2005 (gwelet en:Slovak euro coins). Goulennet en deus ar gouarnamant
slovak digant Unaniezh Europa lakaat en amred bilhedoù 1 ha 2 euro a-benn na
grouiñ e-touez an dud ar santad ez afe ar prizioù war-gresk. Ar pezh moneiz
uhelañ e werzh hiziv an deiz, hini 10 kurunenn, a dalvez war-dro 30 sent, hag ar
bilhed e werzh izelañ, hini 20 kurunenn, a dalvez neuze en tu-mañ d'un euro,
hini 50 kurunenn en tu-mañ da 2 euro.

Hockey war skorn eo ar sport broadel. Aet eo ar maout gant ar Slovaked da-geñver
kampionad ar bed e 2002.

Un esperded douristel dibaot ha dedennus a c'heller gwelout e Slovakia ar Reter
(nes da Košice) a zo an niver bras a ilizoù war ar maez e koad, a zegas da soñj
eus ar stavkirke a Norvegia.



https://br.wikipedia.org/wiki/Prederouriezh

Ne c'heller ket kompren ar brederouriezh (pe : ar filozofiezh) evel ar c'hoant
gouzout, a zo unan eus techoù kreñv an Den, rak broudet e vez ar vugale gantañ
ha hep mar e veze renet an Australopithecus gantañ ivez pa'z ae er-maez eus e
annez. En Henc'hres e kaver orin prederouriezh ar C'hornôg rak gant ar ger
Philosophia (Philo- = "kar-"; sophia = "furnez") e rae an Henc'hresianed.

Hervez Nicola Abbagnano '1901-1990) en em ziskouez termen ar brederouriezh evel
un anv roet d'ur seurt enklask ha n'eus ket anezhi, emezañ, e barzhoniezh
Homeros hag Hesiodos.(Daveoù a vank) Pythagoras en em ginnige evel ur sofegour
(eus sophia) hag Herodotos, pa zanevellas un diviz etre Kresus ha Solonos a
implijas an termen en e ster gerdarzhel gweladenniñ meur a vro en ur
brederouriañ.(Daveoù a vank) Thoukidides a zegasas deomp komzoù Perikles : Ni,
Atenidi, plijet omp gant ar gened hep poan ha gant ar prederiata hep aon.(Daveoù
a vank) Ne oa ket ar brederouriezh ur c'helenn c'hoazh. Skrivañ a reas Kikero e
oa bet Pythagoras an hini kentañ oc'h implij ar ger pa lavare : Er vuhez e
c'hoarvez evel er C'hoarioù en Olimpia pa zeu marc'hadourien evit kenwerzhañ,
c'hoarierien evit ar c'henstrivadegoù hag reoù all dre guriusted hag e rae
prederourien anezho." (Daveoù a vank) Heraklitos Efesos a lavare e tlefe ar
philosophoi bezañ enklaskerien vat war meur a dra. Un seurt enklask e oa ar
brederouriezh en he deroù.(Daveoù a vank) Platon a selle ouzh kelennoù, evel
ouzh ar ventoniezh, ar sonerezh hag all, evel kammedoù kentañ war hent ar
brederouriezh.



https://br.wikipedia.org/wiki/Myanmar

Myanmar (pe Birmania), anv leun Republik Unaniezh Myanmar, a zo ur vro eus reter
Azia, bevennet gant Sina er biz, Laos ha Tailand er reter, gant Bangladesh hag
India er gwalarn, ha Mor Andaman ha pleg-mor Bengal er c’hornôg. Kêr-benn ar vro
e oa Yangon (anvet Rangoon gwechall), a-raok bezañ dilec'hiet en ur gêr nevez
anvet Naypyidaw.

E yezh ar vro e reer gant ar gerioù Myanma pe Bama. Myanma eo ar stumm lennek
evit anv ar vro, tra m’eo Bama ar stumm komzet, ar stumm pemdeziek.
Disheñvel-mat eo ar yezh komzet diouzh ar yezh skrivet eno, evel ma c’hell
c’hoarvezout e broioù all ivez. A-gozh eo anavezet ar stummoù "Myanma" ha
"Bama". Ar stumm Bama moarvat en deus roet ar stummoù a zo bet implijet gant an
drevadennerien, e portugaleg (Birmânia), saozneg (Burma), hag e yezhoù all
c’hoazh. An eil pe egile eus ar stummoù-se ne dalvezont evit gwir nemet da envel
bro an dud a gomz ar yezh pennañ (burmeg pe birmaneg). Hini ebet anezho ne
dalvez evit ar vro a-bezh, ur vro a zo enni hiziv e-leizh a vinorelezhioù
broadel, bet staget ouzh rouantelezh kozh "Myanma / "Bama" gant an
drevadennerien saoz. E 1989 e tivizas ar gouarnamant (anvet Kuzul da adsevel an
urzh) e tlee ar yezhoù all ober gant ar stumm birmanek lennek Myanma evit envel
ar vro. An anv ofisiel e yezh ar vro a oa dija Myanma ha ne cheñche ket. Evit an
anv saoznek e oa ret cheñch eus Burma da v-Myanmar. Kinniget e oa bet skrivañ un
R e dibenn ar ger evit ma vefe distaget hir ar vogalenn ziwezhañ gant ar
saoznegerien. War an taol ne oa ket bet degemeret mat ar c’hemm-se en anv
saoznek abalamour ma ne oa ket demokratel ar gouarnamant : an darn vrasañ eus an
demokrated, a zo enebourien d’ar gouarnamant, a zalc’h d’ober gant ar stumm
Burma pa gomzont saozneg ha gant gerioù kar e yezhoù all. Tammig-ha-tammig,
koulskoude, eo deuet ar stumm Myanmar da vezañ implijet muioc’h-mui er bed
saoznek, daoust ma talc’her d’ober gant Burmese evit envel an annezidi. En
Aozadur ar Broadoù Unanet e reer, e saozneg, gant an anvadur Myanmar.
Gouarnamantoù ar Rouantelezh Unanet hag ar Stadoù Unanet avat a zalc’h d’ober
gant ar stumm Burma. Goude ar bed saoznek eo bet degemeret ar stumm Myanmar (pe
Myanma) e broioù all hag e yezhoù all, e-kichen ar stumm a veze implijet eno
diagent (ur stumm heñvel ouzh ar brezhoneg Birmania).

Ur rouantelezh dizalc’h e voe Birmania etre ar XVIvet hag an XIXvet kantved.
Goude meur a vrezel gant ar Saozon etre 1824 ha 1886 e voe staget Birmania ouzh
impalaeriezh ar Rouantelezh Unanet ha dont a reas da vezañ ul lodenn eus Indez.
E-pad an Eil Brezel-Bed e voe aloubet ar vro gant armeoù Japan, skoazellet gant
brogarourien a felle dezho en em zizober eus yev Breizh-Veur.

E 1948 e teuas ar vro da vezañ dizalc’h. E 1962 e voe ur taol-stad gant an arme
ha kemeret e voe ar galloud gant ar jeneral Non Win a renas war ar vro e-pad
ouzhpenn 26 vloaz. E 1988 e voe un taol-stad all, gant soudarded adarre. Abaoe
eo renet ar vro gant an arme, dindan renerezh ar jeneral Than Shwe.



https://br.wikipedia.org/wiki/Luksembourg_(bro)

Dugelezh Veur Luksembourg (e luksembourgeg: Groussherzogtum Lëtzebuerg, e
galleg: Grand-Duché de Luxembourg, en alamaneg: Großherzogtum Luxemburg) a zo ur
vro vihan eus Europa ar C'hornôg, etre Belgia, Alamagn ha Bro-C'hall. Nebeutoc'h
eget un hanter vilion a dud a zo o chom enni, evit bout ur gorread a 2 600 km²
dezhi.

Un demokratelezh barlamantel gant ur vonarkiezh vonreizhel eo Luksembourg. Renet
eo gant un Duk-Meur. An dugelezh veur zieub nemeti er bed eo. E-barzh Unaniezh
Europa emañ an dugelezh, (ha hi unan eus ar c’hwec'h bro a ziazezas an aozadur);
en AFNA hag er Beneluks emañ ivez.

War an harzoù etre Europa romanek hag ar broioù germanek emañ an dugelezh veur
ha kustumoù he deus amprestet digant an daou sevenadur-se. Teiryezhek eo ar vro,
daoust ma'z eo ar galleg eo yezh ar velestradurezh. Galleg, luksembourgeg hag
alamaneg eo ar yezhoù ofisiel. Ur stad lik eo met katolik eo an darn vrasañ eus
an dud.

Gant savadur Kastell Luksembourg e 963 e teraou istor Luksembourg. A-nebeudoù e
kreskas ur gêr en-dro d'ar c'hreñvlec'h, ken e teuas da vezañ un tamm stad,
bihan he ment, hogen bras he fouez en abeg d'he lec'h etre broioù kreñv ha
brezelgar. E 1437 e voe un enkadenn-hêrezh e Tierniezh Luksembourg ha ar gêr a
dremenas d'ar Vourboned, d'an Habsburged ha d'an Hohenzollerned.

Goude faezhidigezh Napoleon I e 1815 e savas tabut etre Aostria ha Prusia
a-zivout Luksembourg ha da ziskoulmiñ ar gudenn e tivizas Kuzul Vienna krouiñ
Dugelezh Veur Luksembourg ha lakaat an Duk-Meur da Roue an Izelvroioù. Unan eus
izili ar C'hengevredad Alaman e teuas da vezañ ivez hag ur warnizon brusiat a
voe staliet enni.

Gant dispac'h belgiat ar bloavezhioù 1830 - 1839 e voe daouhanteret tachennad ar
dugelezh veur. Da Velgia e voe roet kornôg ar vro, ma veze komzet galleg
dreist-holl. Frankiz ar vro a warantas ar feur-srid kentañ Londrez e 1839 hag en
hevelep bloaz e antreas ar vro er Zollverein. Gwarantet e voe e frankiz adarre e
1867 gant eil feur-srid Londrez goude ma oa bet Enkadenn Luksembourg hogozik
abeg ur brezel etre Frañs ha Prusia. D'ar mare-se e voe tennet kuit ar warnizon
brusiat.

Penn-stad Luksembourg e chomas roue an Izelvroioù betek 1890 pa varvas William
III. D'e verc'h Wilhelmina e tremenas an tron izelvroiek, met hini Luksembourg
ne reas ket dre ma oa sujet d'al lezenn salek. Da Adolph eus Nassau-Weilburg e
voe roet kurunenn Luksembourg.

E-pad ar Brezel Bed Kentañ e voe aloubet Luksembourg gant armeoù bro-Alamagn met
daoust da se e chomas dieub. E-pad an Eil Brezel Bed, avat, e voe staget ouzh an
Trede Reich. Ar politikerezh a neptuegezh a voe dilezet neuze ha gant ar
gouarnamant en harlu e voe krouet ul lu vihan a gemeras perzh e Dilestradeg
Normandi. Bez ez eo unan eus diazezerien ar Broadoù Unanet hag an AFNA. E 1999 e
voe dibabet ober gant an Euro er vro.

Teir lez-varn vihan he deus an dugelezh e Esch-sur-Alzette, Luksembourg , ha
Diekirch, div lez-varn bann (Luksembourg ha Diekirch) hag ul lez-varn veur e
Luksembourg a zo enni al lez-c'halv hag al lez-torridigezh. Bez ez eus ul
lez-varn velestradurel, ul lez-varn velestradurel veur hag ul lez-varn
vonreizhel.

Un ezel eus AFNA eo Luksembourg hag ul lu bihan he deus. N'eus morlu nag aerlu
ebet ganti zoken ma zo diazezet 16 AWAC enni

Unan eus ar broioù bihanañ en Europa eo Luksembourg gant 2,586 km² hepken. Sko
eo ouzh länder alamanek Rheinland-Pfalz ha Nordrhein-Westfalen war-du ar reter,
ouzh ar rannvro c'hall Lorraine war-du ar Su, ouzh proviñvoù belgiat Luksembourg
ha Liège war-du ar c'hornôg hag an norzh.

An drederenn norzh eus ar vro (Oeling hec'h anv) a zo un darn eus an Ardennoù.
Ur vro a dorgennoù hag a venezioù izel eo hag enni e kaver al lec'h uhelañ en
dugelezh-veur : ar Kneiff (560 metr). Nebeut a dud a zo o chom aze ha n'eus
nemet ur gêr : Witz (4587 annezad).

An div drederenn su eus ar vro a zo anvet ar Gutland. Muioc'h poblet eo eget an
Oesling hag un douaroniezh liesekoc'h en deus. E teir rannvro e c'heller e
rannañ.

Teir stêr a verk an harz etre Luksembourg ha bro-Alamagn, ar Mozel, ar Sauer hag
an Our. Ar stêrioù pennañ arall a zo an Alzette, an Attert, ar Clerve, hag ar
Wiltz.

E tre bann eo rannet Luksembourg. Ar re-mañ a zo rannet e 12 kanton hag e 116
kumun. 12 eus ar c'humunoù a zo kêrioù.

E 2000 e oa 160.000 embroad e Luksembourg (37% ar boblañs). Un darn vras anezho
a deu eus broioù nessañ met ar vro-en-deus degemeret embroidi eus broioù ar
Balkanoù evel Kosovo ha Montenegro.

Teir yezh ofisiel he-deus Luksembourg : galleg, alamaneg ha luksembourgeg, ur
yezh c'hermaneg eus rannvro ar Vozel. Al luksembourgeg eñ-deus ar statud a yezh
vroadel.

Ouzhpenn-se e kroger da gelenn saozneg etre 13 ha 14 bloaz hag ar yezh-mañ a
anavez an darn vrasañ eus al luksembourgiz. Portugaleg hag italianeg a vez
komzet gant embroidi.

Adalek 1979 eo difennet da zastum stadegoù diwar-benn ar relijion met kavout a
reer eo 87% ar boblañs katolik. An 13% aralll a zo protestant, ortodoks, yuzev
pe vuzulman. Ur stad lik eo Luksembourg met ur statud ofisiel o-deus un nebeut
relijionoù : ar relijion gatolik, ar brotestantiezh an ilizoù ortodoks hag ar
Yuzevegezh. Skorennoù-arc'hant a ra dezho met o evezhiañ a ra en eskemm.

Un armezh stabil he-deus Luksembourg, gant leveoù uhel, nebeut c'hwez ha nebeut
dilabour (4,8% e 2006). Ar greanterezh pennañ a oa an dir met abaoe n'eo ket
pell zo he-deus ar vro liesekaet hec'h armerzh ha produiñ a ra kaoutchoug ha
kenderc'hadoù kimiek. Kreskiñ he-deus graet an dachenn finansel, ar pezh a
zigoll diskar greanterezh an dir hag enni e vez krouet darn vrasañ pinñvidigezh
ar vro.War feurmoù-familh bihan eo diazezet al labour-douar.

Liammoù kenwerzhel kreñv he-deus ar vro gant Belgia hag an Izelvroioù a furm-hi
ar Beneluks ganto. Un izel eus an Unvaniezh Europeat eo.

Ar PNB dre benn uhelañ er bed he-deus Luksambourg (US$72,945 e 2005), ar pevare
HDI hag ar pevare kalite a vuhez. E 2005 ha 2006 he-deus bet Luksembourg ur
budjed-stad war goll evit ar wech kentañ en abeg da c'horrekadur ar c'hresk
bedel.

E skadenn e amezeien e voe hir sevenadur Luksembourg met un nebeut kustumoù
poblek he-deus miret. Un nebeut mirdiez ez eus ivez e kêr-Luksembourg, evel
Mirdi Broadel an Istor hag an Arzioù, Mirdi Istorel Kêr Luksembourg hag Mirdi an
Arzioù Arnevez Duk Yann. War World Heritage List emañ kêr-Luksembourg a-bezh.

Un nebeut arzourien a deu eus Luksembourg evel al livour Joseph Kutter hag al
luc'hskeudennour Edward Steichen..



https://br.wikipedia.org/wiki/Levr

Ul levr (liester : levrioù ha levroù e Bro-Wened)a zo un teul skrivet hag/pe
moulet hag/pe skeudennet hag a zo hezoug hag a zo un unanded savet a-ratozh.

Daoust ma seblant splann an dra d'an darn vrasañ eus an dud, n'eo ket degemeret
an divizadur-mañ gant lod ha diaes eo sevel unan resis awalc'h.

Hervez Littré, ul levr a zo "dastum graet gant meur a follennoù hag a zo ur
paron evit un testenn dornskrivet pe voulet warnañ. En "Nouveau dictionnaire
universel" (1870), Maurice La Châtre a skriv m'eo al levr "strobadur meur a
follennoù paper, leuegen, parch, moulet pe dornskrivet, holl wriet evit kaout
stumm ul levrenn goloet gant ur follenn baper, kartoñs, parch, maoutken,
leuegen, ler-Marok hag all...

Met e wechoù e vez divizet natur al levr diwar an traoù nes ha n'int ket
heñvel-rik : Ul levr n'eo ket levr un enskrivadur war ur savadur pa n'eo ket
hezoug Ar vedalennoù, er c'hontrol, a zo gwelet a-wechoù evel levrioù Ul levr
n'eo ket nag ur gelaouenn nag ur mareadeg pa n'int ket ur c'henstroll peurglok
Ul levr n'eo ket ur paperenn dornskrivet pe voulet, rak-se n'eo ket bet savet
evit-se. Ul levr eo a-dra-sur ur c'helc'hgeriadur moulet, met n'eo ket memestra
evit ur c'helgeriadur war sederom pe war Internet.

Mesket eo bet un tamm levr ha levrioù gant ar ger eurioù, a anve gwechall al
levrioù da bediñ. D'ar poent-hont, al levrioù implijetañ e oa an eurioù-se. An
hini anavezetañ a zo Eurioù Briz, diouzh anv e aozer. Un eurioù a c'hell bezañ
klevet evit lavarout "ul levr" e Bro-Leon. Evel reizh e rank bezañ miret evit
envel ar Brevial, levr-pediñ ar veleien, levr "Liderezh an Eurioù", da bep eur
eus an deiz : mintin, kreisteiz, gousperoù, komplidoù, ofis al lennadennoù. Ur
palevarzh eus Liderezh nevez an Eurioù en Iliz katolik a zo bet moulet da skouer
e 2009 a zo e dalbenn Liderezh an Eurioù, Azvent, Nedeleg, e ti Imbourc'h, 1200
p.



https://br.wikipedia.org/wiki/Kumuniezhio%C3%B9_emren_Spagn

Seitek kumuniezh emren zo er Stad spagnol abaoe 1978, krouet goude ma oa bet
diskaret diktatouriezh Franco ha sinet Bonreizh ar Rouantelezh parlamantel
nevez. Un elfenn diazez eus sistem melestradurel ar Stad unvan digreizennet eo
ar C'humuniezhioù emren. Pep a barlamant hag a c'houarnamant zo dezho, emren
diouzh ar Stad evit a sell ouzh ar galloud resis bet roet da bep hini anezhe
gant ar Stad, hogen disheñvel o emrenerezh hag o galloud hervez statud pep
kumuniezh.

Etre 1979 ha 1983 e oa bet savet an holl Kumuniezhioù emren a-vremañ diwar ar
rannvroioù kent all ha serret e oa bet da vat e 1996 pa oa bet dregemeret Statud
emrenerezh kêrioù emren Ceuta ha Melilla. Abegoù disheñvel a oa bet evit krouiñ
Kumuniezh pe Gumuniezh:

E spagnoleg e vez graet "competencias" eus gallout pep doare melestradur. Da
skouer, dindan beli ar Stad emañ an darempredoù etrebroadel, nerzhioù-difenn ar
Stad (arme, morlu...), ar maltouterezh hag an tailhoù. Galloud 'zo a zo bet roet
("competencias transferidas") da Gumuniezhioù resis ha n'eo ket d'an holl. En
Andalouzia, Aragon, Asturiez, Kanariez, Kantabria, Katalonia, Valencia, Galiza,
Madrid, Navarra hag Euskadi emañ mererezh ar justis dindan beli ar
C'humuniezhioù emren keit ha m'emañ dindan beli ar Stad er C'humuniezhioù all.

Meret e vez ar C'humuniezh emren gant pep a Statud Emrenerezh, degemeret gant ar
Stad ha dindan beli Bonreizh Spagn atav. Adwelet eo bet Statudoù Kumuniezhioù
'zo ar bloavezhioù-mañ, da skouer hini Andalouzia ha hini Katalonia.

Isrannet e vez ar Proviñsoù d'o zro e 8,111 kêr pe kumun en holl (e spagnoleg:
municipio), live diazez ar gouarnamant lec'hel.



https://br.wikipedia.org/wiki/Impalaeriezh_otoman

An Impalaeriezh otoman (anvet دولت عليه عثمانيه - Devlet-i Âliye-yi Osmâniyye e
turkeg otoman) a oa un impalaeriezh eus ar re vrasañ hag eus ar re c’halloudusañ
zo bet en-dro d’ar Mor Kreizdouar. Padet eo eus 1299 da 1922. Anavezet eo bet
ivez en Europa evel an Impalaeriezh turk. Pa oa e barr he brud e oa enni tammoù
bras eus Azia-Vihanañ, eus ar Balkanoù, eus ar Reter-Nesañ hag eus Norzhafrika.
War he lerc’h eo deuet ar Republik Turk, embannet e 1923 gant ar jeneral Mustafa
Kemal Atatürk.

Anvioù all he deus bet an impalaeriezh-se, evel Âl-i Osman; Devlet-i Âliye,
Devlet-i Ebed-Müddet ("Ar broioù gwarezet mat"), Memâlik-i Mahrûse-i Osmanî ,
"Ar Rouantelezh otoman hag uhelañ". Renet e oa gant ar Sultan (anv arabek an
impalaer).

En em ledañ a rae kenkoulz war ar Bed kornôg ha war ar Bed reterat, hag e-pad 6
kantved eo bet kroashent sevenadurioù Eurazia ha lec'h meur a zarempred etre
galloudoù Europa hag Azia. Diazezet e oa bet an impalaeriezh otoman gant an
Durked otoman deuet da Anatolia war-dro ar bloavezh 1000. Hêred e oa an Durked
otoman d'ur skourr eus ar pobloù turkek, an Durked oghouz a oa bet o ren war
greiz Azia.

Er XVIvet hag er XVIIvet kantved e voe e barr he nerzh armerzhel ha milourel,
oc’h en em astenn adalek Strizh-mor Jibraltar betek Mor Kaspia hag ar Pleg-mor
pers hag arab, hag eus harzoù Aostria da bleg-mor Aden. Aloubet e oa bet ganti
darn eus mervent Europa (Ledenez ar Balkanioù) betek kêr Vienna, kêr-benn
Impalaeriezh Aostria (bet lakaet seziz warni e 1529 hag e 1683 en-dro),
Hanternoz Afrika, betek strizh-mor Jibraltar (hag aod ar Meurvor Atlantel e
1553), hag ar Reter-Nesañ, betek Mor Kaspia.

War ziskar ez eas an impalaeriezh goustadik e-pad an XIXvet kantved betek
kouezhañ en he foull e derou an XXvet kantved pa oa bet trec'het er Brezel-bed
kentañ hag hi kevredet gant ar Galloudoù kreiz. Goude m’en doa pleget ar Sultan
dirak an alouberien e oa bet rannet e zouaroù e meur a stad war atiz ar broioù
trec'h (Feur-Emglev Sèvres e 1920). Diwar an douaroù-se e oa bet krouet 39 stad
nevez en XXvet kantved. Disklêriet e oa bet ar Republik turk (Türkiye
Cumhuriyeti) e 1923 hag ar Sultan, e familh hag e goskor a voe skarzhet eus
Turkia.

War-dro an Xvet kantved e krogas pobloù turkek kreiz Azia da skeiñ etrezek ar
c'hornôg betek en em staliañ e Persia. Ar roue turk Toghrul-Beg a adlakaas Kalif
Baghdad war e dron. Dindan an dierniezh seldjoukour e tizhas an Durked Armenia
hag Reter Anatolia en XIvet kantved. Eno e krogas an Durked seldjoukour da dagañ
Bizantiz a oa aet o galloud war zigreskiñ er mare-se. E 1071 e voe trec'h an
Durked seljoukour en Emgann Mantzikert ha ne c'hellas ket mui ar Vizantiz mirout
ouzh an Durked da staliañ o riegezh en Anatolia ha diazezañ ar rouantelezh
seldjoukour, anvet Sultaniezh ar Roum (rouantelezh Roma, da lâret eo "staliet
war douaroù Roma nevez"). Koulskoude e kollas ar Seldjoukourien tiriadoù arabek
e Siria da-heul bount ar Groazidi hag hini an Durked danichmendour ken e voent
rediet da glask repu e kreiz Anatolia. E 1101 e kreskas o nerzh ken e voe miret
ganto ouzh ar Groazidi da dremen dre Anatolia. Masoud (1116-1155) a stalias e
gêrbenn e Konya ha Kilij Arslan II (1155-1191) a oe trec'h war an Durked
danichmendour. E-pad an XIIvet kantved e c'hounezas an Durked tiriadoù all, hini
Trabzon hag hini an Armenianed betek aloubiñ hogoz an holl Anatolia. Eskemmoù
armerzhel bras a veze graet gant an Durked pa blavas ar Vongoled warne e 1243
(Emgann Kense Dağ). Dindan ar Vongoled e chomas bruzunet Sultaniezh Roum e meur
a briñselezh turk (beylik). Unan anezho, ar beylik renet gant an Otomaned eus ar
meuriad Kayı hag eus ar bobl turk oghouz a oa bet aotreet d'en em staliañ e
Reter Anatolia dindan gwarez ar Seldjoukourien.

Dont a ra "Otoman" eus anv mab Ertuğrul, Osman Iañ, (arabeg : Ousman, hag
osmanlia dalv "hêr da Osman" e turkeg), ar c'hentañ a zisklêrias e oa dizalc'h
diouzh ar Vongoled en ur sevel emglevioù gant pobloù kristen. Pa oa ar "veyed"
all o vrezeliñ etrezo e talc'has da ledanaat e diriad hag e aloubas an takadoù
nes da Gergustentin ken e c'hellas staliañ e gêrbenn e Bursa. Ken kalonek e oa
Osman Iañ ken ez eus bet deuet betek hon amzer ar bomm-lavar turk : "ra vo eñ
kenkoulz hag Osman". Ur gontadenn a zo bet savet, "Huñvre Osman", ma rakwel
hemañ an impalaeriezh da zont. Dindan e ren e voe staliet reolennoù pennañ ar
gouarnamant otoman ha ne vo ket kemmet an darn vuiañ anezhe e-pad kantvedoù.
Perzh pennañ ar sistem gouarnamant-se a zo bet mirout ar galloud roueel pell
a-walc'h diouzh ar galloud milourel, un dra ne veze ket gwelet er broioù all.
Staliet eo bet ivez ar "Millet", ar sistem emrenerezh evit ar minorelezhioù hag
an dud o doa ur relijion all estroc'h evit an islam.

E-korf ar c'hantved goude marv Osman Iañ e c'hounezas ar gouarnamant otoman
tiriadoù war ribl ar Mor Egaios hag er Balkanoù. Goude bezañ bet trec'het e
Plocnik e voe trec'h an Durked war ar Serbed e Kosovo-Polie ("Kompezenn ar
mouilc'hi"), e 1389. Daoust ma ne blegas ket ar Serbed diouzhtu, e c'hellas an
Otomaned koulskoude kregiñ gant aloubadenn mervent Europa. Chom a ree dizalc'h
Kergustentin hag e klaskas an Durked he c'hemer. D'an 29 a viz Mae 1453 e
kemerjont ar Geoded veur dindan ren ar Sultan Mehmet II en doa adreizhet e riez
a-raok kas da-benn seziz Kergustentin dre sevel kastellioù-kreñv bras-meurbet
war glannoù ar Bosfor. Kouezhañ a reas Impalaeriezh roman ar Reter ha
Kergustentin a zeuas da vezañ kêrbenn an impalaeriezh otoman (Istanbul hiziv).

Eus 1453 betek 1566 e c'heller komz eus "oad aour" an impalaeriezh otoman hag er
maread da-heul e c'heller komz eus sac'hadur an diorroadur politikel ha
milourel.

Da-heul aloubadeg lodennoù zo eus Europa ha Norzhafrika e kreskas an
impalaeriezh goude 1453, dindan renerezh sultaned speredek hag efedus, en o
zouez Suleiman Veurdezus, an hini illurañ. Gant efedusted ha kensentidigezh e
c'hounezas an arme otoman tiriadoù nevez hag dre nerzh ar morlu e teuas an
impalaeriezh da vezañ ur galloud kenwerzhel bras-kenañ pa gontrole an Otomaned
an hentoù kenwerzh pennañ etre Europa hag Azia.

Pa varvas Suleiman Veurdezus e 1566 e krogas an impalaeriezh da goll lodennoù
bihan eus e aloubadennoù. Digoret e oa bet hentoù kenwerzh nevez evit ar spisoù
a dremene hebiou d'ar Bed nevez betek an Indez ken e savas kevezerezh ouzh an
Otomaned. Ouzhpenn-se e wanaas efedusted ar melestradurezh hag al lu dindan ren
sultaned dinerzh. Koulskoude e chomas kreñv a-walch ar galloud otoman betek e
c'hwitadenn en Emgann Vienna, e 1529, ar wech kentañ ma oa bet trec'het war
zouar Europa.

Dindan ar sultan Selim II (1512-1520), hêr Mec'hmet II, alouber Kergustentin, e
oe aloubet kalon broioù an Arabed ha mervent Europa hag e oe lakaet un harz d'ar
Bersed renet gant Ismail Iañ, diazezer tierniezh ar Safiourien, en emgann
Chaldiran. Aloubet e oa ivez Egipt ha ar morlu otoman a renas war ar Mor Ru. E
1521, an heuliad, Suleiman a aloubas Serbia ha he c'hêrbenn Belgrad hag Hungaria
ivez pa oa trec'h e 1526 goude Emgann Mohacs. E 1529 e lakaas ar seziz dirak
Vienna, met ne c'hellas ket e arme gouzañv ar goañv hag e voe ret dezhañ kilañ.
E 1535 e kemeras Baghdad diwar-goust ar Bersed hag a aloubas Mezopotamia ken e
c'hellas kaout un digor war ar Pleg-mor arabat-ha-persat.

Ar galloud milourel pennañ war vor e teuas da vezañ ar morlu otoman dindan renoù
Selim II ha Suleiman Veurdezus pa oa dindan urzhioù amiraled veur evel Barv Ruz
pe Varvarossa, C'heir ed Din Pacha e anv ofisiel. Aloubet e oa Tuniz (1518) hag
Aljeria. Pa oa Skarzhet Yuzevien ha Muzulmaned Bro-Spagn dindan pouez ar
Goulennataerezh Santel ez ejont da chom war zouaroù an impalaeriezh, dreist-holl
e Tessaloniki, e Kiprenez hag e Kergustentin. A-drugarez d'un emglev gant
Frañsez Iañ, roue Bro-C'hall, e kemeras Barv Ruz Nisa diwar-goust an
Impalaeriezh Santel hag e lakaas e flodad e goudor porzh Toulon e 1543.
A-drugarez d'an emglev e c'halle roue Bro-C'hall ober kenwerzh gant an Durked
gant telloù izel ha klask a rae gwanaat aotrouniezh Charlez V Aostria war
Europa. Dre bolontez Bro-C'hall, Bro-Saoz hag an Izelvroioù e veze lakaet an
impalaeriezh otoman da aktour politikel bras ar c'hevandir.

E-korf ar XVIvet kantved e kejas mestroniezh ar morlu otoman war ar Mor
Kreizdouarel hag ar Pleg-mor arabat-ha-persat gant an dae a save diwar gresk ar
galloudoù nevez war ar morioù, hini Portugal da gentañ. Evit ober tro an douaroù
turk e klaskas ar galloudoù europat kavout hentoù nevez, hini ar seiz (e kreiz
Azia) pe hini ar spisoù (o tont eus Meurvor Indez) a veze kontrolet gant ar
Sultan. Koll a reas an impalaeriezh e nerzhioù pa oa rediet ober ar brezel war
div dalbenn en Europa hag e Persia ha tamm ha tamm ne c'hellas mui mirout ouzh
kenwerzherien Europa d'ober tro Afrika ha da sachañ pinvidigezhioù Azia dre ar
verdeerezh.

Ouzhpenn o strivoù evit kavout hentoù kenwerzh hag a dremene hebiou d'an tiriad
otoman e veze broudet ar galloudoù europat war atiz ar Stadoù morel italiat,
(Venezia e penn anezho) da lakaat galloud an impalaeriezh da zigreskiñ pa voent
trec'h warnañ en emgann war vor Lepanto, e 1571. Ne c'hellas ket Suleyman I
kemer Enez Valta e 1535 kennebeut. Adalek fin ar XVIvet kantved ne c'hounezas
ket mui an Durked otoman tiriadoù nevez hag ez eas war wanaat o levezon en
Europa. An harz gant tiriadoù an Hasbourged a chomas en e lec'h daoust d'un
nebeud emgannoù evit kemer un nebeud kreñvlec'hioù. Ne c'helle ket mui al lu
otoman astenn e linennoù pourvezerezh pa veze ret dezhañ bezañ prest d'ober
brezel war div dalbenn, hini Aostria hag hini Persia. Dre forzh bezañ re virour
e chomas a-dreñv d'al luioù all e-keñver modernaat an armadurioù tra ma kolle
marc'hegiezh ar Sipahi hec'h efedusted. Izeloc'h e teuas da vezañ live an tutañ
soudarded pa greske korf ar "Yeni Djeri" (Bagad nevez), hemañ eus ar barrekañ,
met techet d'en em sevel alies ha da zibab ar sultan nevez e-doug ar XVIIvet
kantved.

Pa oa bet degaset kementadoù bras a vetaloù prizius eus ar Bed Nevez (arc'hant,
dreist-holl) gant ar Spagnoled e oa bet didalvoudekaet ar moneiz otoman hag e
tiwanas ur monc'hwez gorrek ha diehan. Diwar ar c'hudennoù armerzhel-se e anadas
emzalc'hioù er-maez al lezenn, emsavadegoù en Anatolia ha taolioù-stad renet
gant ar "Yeni djeri" e-korf ar XVIIvet kantved.

Koulskoude e kas ar riez otoman an nerzh evit lakaat he frammoù politikel ha
milourel da azazaat. Ar sultan brezelour, Murat IV, a adkemeras Yerevan (1635)
ha Baghdad (1639) diwar-goust ar Bersed. Hemañ, avat, eo ar sultan diwezhañ a zo
bet e penn e lu. Koll a reas e warlec'hidi o c'hontroll war ar gouarnamant hag
al lu hag ez eas ar galloud gwirion da liveoù all eus ar framm politikel evel
tud an Harem pe, e-pad ur pennad, ar Vizir. Penn ar gouarnamant a yeas da Mehmet
Köprülü, ur c'hilstourmer anezhañ ha d'e vab, bervet e benn un tamm hag e
c'hellas an impalaeriezh, daoust da bouez divent ar vurokratiezh, tapout
tiriadoù nevez e Kreta, Su Ukraina ha Podolia.

Diwar drec'h an Aostrianed hag ar Boloniaiz en Emgann Vienna (1683) e voe
gwanaet galloud ar Sultan ken e oa ret dezhañ sinañ Feur-emglev Karlowitz e
1699. Lezel a rae d'an Impalaeriezh Santel: Treuzsilvania, Morea (Su Bro-C'hres)
ha da Bolonia e leze Podolia. Digempouezet e voe an impalaeriezh otoman pa oa
rediet anavezout an Impalaeriezh santel evel ur gostezenn wir.

E daou amzervezh e vezer boas da zeskrivañ ar mare ma'z eas an impalaeriezh
war-ziribin : mare ar sac'hadur (1699-1827) pa oa kollet darn eus tiriadoù ar
C'hornôg adkemeret gant Aostria, ha pa chomas start a-walc'h koulskoude e roll
politikel en Europa ha mare an diskar (1827-1908) pa gollas ar Sultan tiriadoù
war pep harz ha pa gouezhas ar gouarnamant kreiz dindan dorn pennoù ar
proviñsoù.

E-pad ar prantad flakadur e tapas Aostria diframmañ kalz eus he ziriadoù er
Balkanioù digant an impalaeriezh ha Rusia a gemeras lodennoù eus he ziriad ivez.
Lodennoù eus an impalaeriezh a oa pell diouzh kalon ar Stad a zeuas da vezañ
dizalc'h a anv hag a gouezhas dindan levezon Bro-C'hall (Aljeria) ha Breizh-Veur
(Egipt). En XVIIIvet kantved, ar galloud kreizennet a oa betek neuze a oa
gwanaet hag ar proviñsoù a oa renet gant o gouarnourien gant a bep seurt liveoù
emrenerezh.

Ar prantad flakadur hir eus an impalaeriezh zo gwelet gant an istorourien evel
ur maread adreizhadennoù c'hwitet. E lodenn ziwezhañ ar prantad-se e oa
adreizhadennoù war dachenn an deskadurezh hag an deknologiezh, en o mesk
diazezidigezh ensavadurioù deskadurezh uhel nevez evel Skol-Veur teknik
Istanbul. Brud vras he doa ar skiantoù hag an deknologiezh ottoman e-doug ar
grennamzer, da-heul ar c'henlakadur kaset da benn gant ar ouizieien ottoman eus
an oberennoù klasel gant ar brederouriezh islamek hag ar matematik, hag
a-drugarez da anaoudegezh dizoloadennoù sinaat evel ar poultr pe ar nadoz-vor
tredanwarellek. E-doug ar prantad nevez avat e oa deuet an aergelc'h ar Stad da
vezañ kilstourmer ha mirour. gwild ar skriverien a embannas e oa ar moullerezh
un "ijinadenn eus an diaoul", ha kiriek e oant bet eus un dale 43 vloaz etre e
ijinadenn gant Johannes Gutenberg en Europa e 1450 hag e implij er gevredigezh
ottoman a-drugarez d'ar voullerezh diazezet e Kergustentin gant ur yuzev a orin
eus Bro-Spagn e 1493. Kalz Yuzevien o doa divroet en impalaeriezh goude bezañ
achapet kuit a-dre krabanoù ar goulennataerezh santel goude 1492.

Marevezh an tulipez (pe Lâle Devri e turkeg), a oa badezet evel-henn abalamour
da garantez ar sultan Ahmet III evit ar bokedoù-se, a vez graet eus ren ar
sultan-se. Etre 1718 ha 1730 e renas ar peoc'h er vro goude trec'h an Otomaned
war Rusia e brezel 1712 hag ar feur-emglev sinet e Passarowitz . Kregiñ reas an
impalaeriezh da greñvaat mogeriadurioù ar c'hêrioù tost d'ar balkanioù a-benn
bezañ difennet gwelloc'h a-enep ar Stadoù european. Adreizhadennoù all a oa
lakaet e plas. En diabarzh e voe izelaet an tailhoù, ha strivet e oa da wellat
brud ar melestradurezh a oa adkempennet. Harpet e oa an embregerezhioù hag ar
postañ arc'hant prevez.

Kregiñ a reas ar strivoù da adreizhañ an arme ottoman gant ar Sultan Selim III
(1789-1807) a reas ar c'hentañ strivoù bras a-benn modernaat al lu otoman hervez
pennaennoù an armeoù europat, met diharpet e oa ar strivoù-se gant ar
c'hostezennoù kilstourmer, hini an oulemaed evit lod ha dreist-holl hini ar
"Yeni Djeri" ivez (ar janisared), a zifenne groñs o dreistgwirioù hag a enebe
start ouzh ar c'hemmoù. Strivoù Selim a goustas dezhañ e dron hag e vuhez met
digollet e voe en un doare mantrus ha gwadek gant e hêr, Mac'hmoud II, a
lazherias korf ar janisared e 1826.

Klask a reas ar sultan Mahmut II mirout ouzh an impalaeriezh a vont war ziskar
oc'h embann firman (gourc'hemenn) an Tanzimat (tanzimat = adkempenn) e 1839.
Urzhiañ a reas ma vo kemmet an dilhad hag an lifreoù. Adframmet e oa ar
melestradurezh ha renad perc'henniezh an douaroù. Broudet e oa an Durked d'ober
evel ma rae Europiz e-keñver ar savouriezh hag an teknikoù. Dibosubl e oe evit
ar galloud turk chom a-blom gant ar riezoù all pa kreske muioc'h-muiañ o
galloudoù koulskoude. E mare an Tanzimat e oe arnevezet ar bankoù, savet ul lu
modernoc'h gant an tenn soudarded hollek ha kemmet ar c'horfou-micher da
embregerezhioù. Diasterioù armerzhel a chome pa ne c'helle ket mui an Durked
bezañ dizleet diouzh ar bankoù europat ha dre-se ne c'hellent ket mui herzel
ouzh gwask o enebourien. Prestet e oe Kiprenez da Vreizh-Veur e 1878 evit kaout
grasoù ar Saozon e Kendalc'h Berlin p'o doa bet trec'het an Otomaned gant Rusia
er bloaz a-raok. Ur politikerezh emglevioù graet tro-ha-tro gant ar riezoù all e
oe rediet ar sultan sevel diouzh an amzer. E-giz-se e asantas an Durked en em
unaniñ gant Bro-C'hall, Breizh-Veur hag an Izelvroioù evit brezeliñ ouzh Rusia
e-pad Brezel Krimea (1854-1855).

En [[XIXvet kantved]] e teuas war wel luskad ar vroadelouriezh hag e tizhas
tiriadoù europat an impalaeriezh er Balkanoù hag ar bet-priñselezhioù tro-dro
d'an Danav. Gwasket e oa ar riez turk etre an dezev aloubiñ o doa e amezeien hag
goulennoù broadel an diabarzh hag e veze soutenet an eil gant ar re gentañ
peurvuiañ. Evit ar sujidi turk otoman e veze diaes kompren eus ar pezh a oa
kiriek politikerezh ar galloud kreiz : ma ne yae ket mat en-dro ar vro, daoust
hag eñ e teue eus an diabarzh pe eus an diavaez?

E 1875 ec'h embannas Serbia, Montenegro, Bosnia, Bulgaria, Valakia ha Moldova o
dizalc'htedoù. Pa yeas Rusia da vrezel evit o difenn e oe trec'het al lu otoman
hag e chomas dizalc'h Serbia, Roumania ha Montenegro diwar ar feurioù-emglev
sinet e San Stefano hag e Berlin e 1878.

E 1876 e krogas Marevezh ar Bonreizh kentañ (Birinci Meşrûtiyet Devri e turkeg),
met ne badas ket ar gournamant bonreizhel. Un taol-stad a oe graet e 1876 dindan
levezon luskad an adkempennerien a veze graet an Otomaned yaouank eus outo.
Rediet e voe Abdülaziz da lezel e dron d'e vreur Murat V, met hemañ, ur pennfoll
anezhañ, ne renas nemet 3 miz.

Ul lusk a oa bet roet d'an otomanouriez, ideologiezh an Otomaned yaouank hag ne
c'hellas ket ar sultan nevez, Abdülhamit II, nac'hañ ma vo staliet un unpenniezh
bonreizhel. Embannet e vo ar bonreizh (Kanûn-ı Esâsî e turkeg), met ne badas ket
ar pleustr muioc'h eget daou vloaz. Lesanvet e veze "Den klañv Europa" an
impalaeriezh, met ne davee ket an dra d'ar stad armerzhel a veze
gwelloc'h-gwellañ, met d'an distok sevenadurel ha frammadurel a chome.

E 1908, emsavadegoù er Balkanoù a lakaas galloud ar sultan Abdulhamid II da
wanaat ken e tleas adlakaat e pleustr bonreizh 1876 dindan gwask ul luskad
politikel nevez ha ledan, an Durked yaouank (Jön Türkler e turkeg), ken ez eus
bet un Eil Marevezh bonreizhel ('Ikiinci Meşrûtiyet Devri e turkeg). Renet e oe
aferioù ar riez gant Kengor Unaniezh hag Araokadur ( İttihâd ve Terakkî Cemiyeti
e turkeg).

E 1912 e tarzhas Brezelioù ar Balkanoù p'en doa aloubet Libia al lu italiat e
1911. E Mae 1912 e stalias ar riezoù dizalc'h nevez, Serbia, ha Bulgaria
feurioù-emglev gant Bro-C'hres evit lakaat an arigrap war Albania, Makedonia ha
Trakia. Brezel kentañ ar Balkanoù a darzhas diwar ar feur-emglev etre Serbia ha
Bulgaria a glaske rannañ Makedonia etrezo. Koll a reas tiriadoù zo an
impalaeriezh, met e teuas sachoù-blev etre ar riezoù unanet ken e adtapas anezho
e-pad Eil Vrezel ar Balkanoù. Mont a reas da vrezeliñ ouzh Serbia ar gouarnamant
otoman pa oa bet dismegañset ganti. Ne veze ket an impalaeriezh otoman ezel
"Unaniezh an Triad", met dre ma oa daeet gant Serbia goude gwall daol Sarajevo
ez eas da vrezeliñ ouzh Rusia, diwaller Serbia hag e kemeras perzh er Brezel-bed
kentañ. E derou ar brezel eo bet gouest bezañ trec'h war ar Rusianed, ar
Vreizhveuriz ha ar C'hallaoued, al lu renet gant pennoù turk nevez hag ofiserien
alaman en Dardanelloù (strizh-mor Çanakkale) hag e Kut, met ne c'helljod ket
lakaat un harp d'ar Rusianed er C'haokaz ha diskaret an nerzh rusian goude
Dispac'h 27 a viz Here 1917 ez eas da goll koulskoude ar veli durk e Mezopotamia
hag Arabia diwar atiz an Emsavadeg arab skoazellet gant al lu breizhveuriat
(Baghdad aloubet gantañ e 1917). Pa oe gouest an Durked aloubiñ Azerbaidjan e
tlejod kannañ ouzh harzherezh an Armenianed o chom e Proviñs Van o doa krouet ur
gouarnamant e miz Mae 1915. Rebechiñ a reas d'an Armenianed ar gouarnamant turk
bezañ liammet gant an enebour rusian a aloube er mare-se reter Armenia. Bezen
Armenia ha strolladoù soudarded armenian a-youl-vat a gemeras an armoù betek ma
vo savet e dibenn 1917 Republik demokratel Armenia gouarnet gant Kevre
dispac'hel Armenia. D'ar 24 a viz Ebrel e embannas, ministr an Aferioù diabarzh,
Talat Pacha, ma vo harzet pep ezel eus Kevre dispac'hel Armenia ha kaset o
familhoù pelloc'h er Su, da lavaret eo e Siria. Jedet eo bet gant darnvuiañ an
istorourien eo bet lazhet pe lakaet da vervel war-dro 1 milion hanter Armenianed
e-korf ar brezel, nannsoudarded peurvuiañ. Termenet e vez gant meur a
skolveuriad evel ur gouennlazhadeg hag an hini kentañ er [[XXvet kantved]].
Koulkskoude eo bet nac'het gant pep a gouarnamant ez eus bet ur gouennlazhadeg.
Pouezañ a reont war ar perzh m'o dije kemeret e lazhadegoù Armenianed aozadurioù
turk dilezenn pe ar Gurded. Ouzhpenn-se e vije marvet lod an Armenianed
forbannet pa oa izel o stad diwar ar brezel ha e vije marvet miliadoù ha
miliadoù muzulmaned e dirollerezh an emgannoù diabarzh. Goude arsav-brezel
Mudros hag feur-emglev Sèvres e tivizas kevredidi drec'hour Emglev an Triad ma
vo lodennet an impalaeriezh otoman ken ne vije ket mui ur galloud turk.
Bro-C'hres a veze da resev aod ar Mor Egaios, Italia aod ar Su war ar Mor
Kreizdouarel , Breizh-Veur ha Bro-C'hall ur c'hefridi evit merañ an tiriadoù
arabek hag e veze da staliañ un Armenia hag ur C'hurdistan bras awalc'h pa vije
bet an daou strizh-mor hag Istanbul dindan ur veli vroadel. E 1923, Feur-emglev
Lausanne a gadarnaas kefridioù Breizh-Veur ha Bro-C'hall, met e oe nullet
raktres lodenniñ Anatolia abalamour da vrezel Dizalc'hidigezh Turkia.

Diwar garventez an divizoù a-enep ar galloud turk e savas Luskad Broadel Turkia
renet gant Mustafa Kemal Atatürk evit lakaat an Durked da skarzhañ ar Gevredidi.
D'an 23 a viz Ebrel 1920, Ensavadur Luskad Broadel Turkia a vodas e Ankara evit
sevel Bodadeg Broadel Bras (Büyük Millet Meclisi). Al lu nevez, Lu ar Bobl, a
skarzhas an nerzhioù breizhveuriat, gall hag italiat kuit. Adkemer kontroll a
reas ar strizhoù-mor an Durked ha pa 'z aloubjod Kergustentin e tisklêrjod ne oa
ket mui a impalaerezh d'an 1 a viz Du 1922. Dre Feur-Emglev Lausanne (29 a viz
Here 1923) eo bet krouet Republik Turkia ez-ofisiel. Forbannet ha kaset en harlu
e oe bet ar sultan diwezhañ, Mehmet VI Vahdettin (1918-1922) gant e familh hag e
goskor nesañ. D'an 3 a viz Meurz 1924 e oe disklêriet ne oa ket mui a galifiezh
(pennaen ar c'halif o ren ar feizidi muzulman). Hanter-kant bloaz goude e
asantas Bodadeg Broadel bras Turkia ma vo roet keodedouriezh Turkia da Ertuğrul
Osman V, diskennad ar sultan Mehmet V.

Pa vez dave d'ar stad otoman e veze kaoz eus an "Nor gaerrañ" (Bâb-ı Âlî e
turkeg hag arabeg). Houmañ a zo unan eus palez Topkapı , an hini nemeti a veze
digoret d'an estrenien, ar gannadourien estren en o zouezh.

E kemm gant meur a riez e oa laouen an impalaeriezh otoman implijout er
melestradurezh ar Gresianed (hag ar gristenien all), ar Yuzevien koulz hag ar
Vuzulmaned. Pa kreskas buan-tre gorre an tiriadoù e oe ezhomm bras eus
barregezhioù Gresianed ar Fanar (karter e kreiz Kergustentin), an Armenianed, ar
Serbed, ar Vosnied hag an Hungariz ha meur a bobl all. Gwelet e vez sklaer dre
ma oa ar gresianeg, yezh an diplomatiezh e derou an impalaeriezh. Klasket e veze
da gentañ kontrolliñ ar belegoù hag ar gloer evel e rae an impalaerien vizantat.
Miret eo bet an dalc'helezh turk levezonet gant amzer ar c'hantreal. Gant
hengounioù degaset eus Iran e veze staliet pennaennoù ar Justis. Da skouere veze
al lezioù-barn kadoriet gant ur kadi gopret gant melestradurezh ar Sultan war
eeun. Dre vras, un meskaj hengounioù ha pleustroù, niverus o orinoù, a veze
implijet er melestradur otoman.

En derou, ne glaskas ket an Otomaned korvoiñ hervez ur program pinvidigezhioù
armerzhel an impalaeriezh pa vezent kentoc'h melestrerien. Reolet e veze ar
prizioù hag ar pourveziñ evit ma chom stabil ar gevredigezh ha sammad an tailhoù
ouzhpenn. Biskoazh n'eo bet klasket kreskiñ ar produadur d'al live uhellañ hag e
veze ar c'henwerzh e dornioù an nann-muzulmaned evit an darnvuiañ. Pal ar riez
ne oa ket armerzhel, met relijiel, da lavaret eo difenn ha ledanaat douaroù ar
Vuzulmaned en ur c'hlask kaout harzoù e peoc'h. War an holl e veze roet ar priz
uhelañ da reizhded ar relijion Sunni ha da bri an dinastiez.

Ne oa nemet ur rener en impalaeriezh, ar Sultan, anvet ar Padichah (Aotrou ar
roueed) ha pa ne vez ket an holl traou en e dorn. Arouez ha enkorfadur ar
gouarnamant e oa.

Ur bennaen e oa evit dibab ar sultaned : e tlefe unan eus mibien ar Sultan aet
d'an Anaon bezañ e warlec'hiad. Mibien ar sultanez a veze war ar renk kentañ ha
e veze roet un deskadurezh a-zoare d'ar mab, en doa diskouzet e varregezhioù
diwar goust ar re nebeut donezonet.

Koulskoude eo bet c'hoarvezet unneg gwech m'eo bet didronet ar Sultan, met kreñv
eo chomet an tierniezh e-doug an hir a prantad m'eo bet o ren (9 kantved) pa
n'eus ket bet nemet daou daol-arnod evit he diwriziennañ.

Unan eus ar galloudoù ma rene lodenn aferioù an impalaeriezh eo bet an Harem, da
lavaret eo gwragez ha lesgrwagez ar sultan hag ar re a rae war-dro. Penn an
harem e oa ar sultanez "Valide", anvet ivez Baş Kadın (Penn Itron), mamm ar
sultan o ren. Ur renk uhel a oa dezhañ e lez an impalaeriezh ha meur a wech e
reas perzh gant politikerezh kreiz ar riez unan anezho Er XVIvet hag er XVIIvet
kantved e c'hounezas mammoù ar sultaned ur c'hontroll ledan war an aferioù ken e
vez anvet ar prantad "Sultanad ar vaouezed" (Kadınlar Saltanatı).

Un aozadur dibar e oa d'an Harem hag reolennoù diabarzh resis. Dindan ar
sultanez Valide e oa ar sultanez Haseki, houmañ mamm da vab henañ ar Sultan pa
oa hemañ ar warlec'hiad gwirheñvel. Ar peder wreg ofisiel all, anvet Haseki
Kadın, a zeue goude. An eiz lezgwreg ofisiel (ikbâls pe hâs odalık) en doa ar
renk izelloc'h gant al lezgwragez all (gözde). Goude-se e teue lezgwragez pennoù
bras al lez hag an deskardezed, ar merc'hed yaoouank prest da vezañ dimezet en o
zouezh.

E skolioù ar palezioù e veze stummet paotred yaouank kristen (Devşirme) kemeret
evel un truaj er broioù kristen aloubet. Tri balez a oa gant ur skol enno, hini
Edirne (bet kêr-benn a-raok 1453), hini Galata ("Galatasaray(ı)") e Kergustentin
ha hini Ibrahim Pacha e Kergustentin ivez. Goude seizh bloaz o studiañ e veze
prest ar baotred bezañ sekretourien pennoù bras pe ofiserien er marc'hegezh pe e
lu ar Yeni Ceri. Ar re wellañ a veze roet renkoù uhel e melestradurezh ar riez e
Palez Topkapi (Topkapısarayı).

Gouarnet e oa an impalaeriezh gant kuzul ar sultan, an Divan, hag e veze anvet
ar gouarnamant evel-se. Aze e veze kemeret disentezioù pouezusañ (firmân-ioù)
dindan dreistelezh ar Sultan. En Divan e veze daeloù war kondu an impalaeriezh
hep ma oa ezvezant ar Sultan. Kaset eo keloù war alioù an Divan d'ar Sultan gant
ar Pennvizir ha hennez ne oa ket rediet heuliañ alioù e guzulierien. Tri vizir a
zo bet ezel ar Divan eus ar [[XIVvet kantved]] betek ar [[XVIIvet kantved]] ha
goude-se unneg, met pevar, ar re-se Vizired ar Volz-to, a oa ar re bennañ
asamblez gant ar Penn Vizir.

E derou ar riez otoman, pa ne oa nemet ur "beylik" en em vode en Divan tud
koshañ ar meuriad, met tamm ha tamm e teuas pennoù bras politikel, relijiel ha
milourel hag e vez graet eus ar guzulierien ar vizired. Goude 1320 e oa anvet ur
Penn Vizir (pe "Sadrazam") karget seveniñ atebegezhioù ar Sultan e gwezhioù zo.
Pa veze lavaret eus an "Nor dispar-kenañ" e veze kaoz eus dor palez ar Penn
Vizir evit daveiñ d'ar gouarnamant en e bezh. Kannadourien ar broioù estren a
veze degemeret er palez-se gant ar sultan. C'hoarvezet eo bet m'eo bet
aotrouniezh ar Penn Vizir ingal da hini ar sultan ha gwezhigoù zo kreñvoc'h.

Goude Dispac'h an Durked yaouank e 1908 ez eas an impalaeriezh otoman da vezañ
un unpenniezh bonreizhel ha ne oa ket mui un organ-erounit. En Dael e veze
dileuridi ar proviñsoù.

Pa oa an impalaeriezh e barr ar galloudegezh a oa 29 proviñs ennañ, mui div
priñselezh truajer, Moldova, Treuzsilvania ha Valakia.

Mirout a unaniezh e-keñver ar galloud ha pa veze pobloù ken disheñvel dindan e
veli a zo bet unan eus an taolioù-kaer graet gant an impalaer otoman. Dre e
nerzh milourel evit abafiñ ha kontroll strizh an tiriadoù nevez aloubet eo bet
kaset da benn ar c'hendelc'her. Hervez pennaennoù an islam e-keñver gwarez an
dud o doa ur relijion pe kristen pe yuzev e veze lezet lezet pobloù al Levr
((Ahl al-Kitâb) er C'horan) aozañ o buhez e peoc'h gant m'o doa paet o zailhoù
ha asantet da renk kentañ roet d'ar vuzulmaned, ar re-se ar bihanniver. Ken
abret eget ren Mehmet II eo bet roet gwirioù a-bouez d'ar Gresianed hag e
klaskas an Otomaned sachañ ar Yuzevien ma teuint da chom war o ziriadoù.

Pep a gumuniezh relijiel en doa droad sevel e "millet" dezhi hag e c'helle
mirout he hengounioù, he stuzegezhioù,h e yezhoù dindan gwaez hollek ar sultan.
Pennoù ar "milletoù" a oa pennoù relijiel o doa ur roll politikel ivez ken e
vezent prest da virout o galloudoù ha servijout an impalaeriezh evit-se. E-pad
kantvedoù e chomas kreñv an impalaeriezh dre m'en doa diskouezet e oa prest da
gouzañviñ an diforc'hioù broadel. Met, pa teuas ar vroadelouriezh da greskiñ, ne
c'hellas ket sevel un harz outi hag ez eas da get ha p'en deus esaet en azazaat
dre an unpenniezh bonnreizhel e dibenn an XIXvet kantved hag e penn an XXvet
kantved. Koll a reas buan perzhioù an Durked seldjoukour an d-tierniezh hag ar
re-se a oe beuzet dre an euredoù gant pobloù all, met ur skouer istorel a-bouez
eo p'en deus an Durked kantreer kavet ur sistem kevredigezhel a deuze
energiezhioù an holl bobloù evit mad an impalaeriezh.

N'o doa ket an Durked kantreer sklaved pa oent e kreiz Azia. Hervez ar charia,
lezenn relijiel ar Vuzulmaned, ne oa ket aotreet lakaat un den e sklavelezh pa
oa heñvel an holl dud : un ene zo bet roet da bep den gant Allah - Koran 49 -
3). Ne asante ket an Otomaned d'ar sklavelezh, met lezet o deus ar pobloù o doa
sklaved mirout anezho. Pa en em dro sklav pe sklav ouzh an islam e vez
dishualet. Pa veze lavaret d'ur muzulman e oa ur mestr sklaved e c'helle bezañ
fuloret.

Evit gwir e oa implijet ar sklaved e-barzh ar savadurioù hag e veze kemeret da
geñver kerc'hadennoù en tu all d'an harzoù. Darn vuiañ ar sklaved a veze
implijet ever galeourien o roeñvat war ar galeoù o deus degaset ar spont war
riblennoù broioù kristen er Mor Kreizdouarel er XVIvet hag er XVIIvet kantved.

Pa oa sklaved er C'haokaz, sklaved o labourat er maezioù a veze kaset gant ar
Girkasianed pa oa deuet tre an impalaeriezh goude 1864 e Roumania hag e Roumelia
(Norzh Bro-C'hres). Pa savas bec'h etre ar Girkasianed hag an aotrouniezh
otoman, hemañ a yeas da reiñ skoazell d'ar sklaved.

Pa oa liesseurt an dud a veve dindan beli an otomaned eo diaes termeniñ ur
sevenadur otoman. Marteze e c'heller komz eus ur sevenadur turk-hag-otoman, ur
sevenadur gresian-hag-otoman, ur sevenadur armenian-hag-otoman ha meur a re all,
met ur seurt teuzadur a oa bet gant ar pennoù bras ha pa veze orinoù broadel ha
relijiel liesseurt-tre dezho. An etredimez a zo bet o c'hoari ivez.

Pa dremenas an Durked oghouz a-dreuz Persia e voent levezonet gant meur a berzh
eus ar sevenadur iranat. Goude kemeridigezh Kergustentin ez eas e-barzh buhez an
impalaeriezh meur stuzegezh gresian da gentañ hag europat da-c'houde, keit ha
m'en em ledane ar galloud otoman e kreiz Europa.

Dre vras e veze liessevenadurel savboent an Otomaned hag e c'heller soñjal eo
bet ar perzh dibar-mañ a lakaas anezhañ da dreistvevañ e-touez broioù ar
Grennamzer ne vezent evit gouzañviñ re a soñjoù disheñvel. Eus an amzer ma veze
an Durked o kantreal eo deuet o spered tolerañs. Diouzh ar spered-se eo bet
savet ar sistem lezennel gant lezioù-barn evit pep kumuniezh hag ar gouarnerien
kazi emren ivez.

Savouriezh an Otomaned a zo bet levezoned gant savouriezh an Seldjoukourien,
savouriezh ar Bersed, savouriezh ar Vizantiz savouriezh ar Gresianed ha
savouriezh islamek, met e tapas perzhioù dezhi-he-unan. E-pad an amzervezh
1300-1453, ur c'hlask war mennozhioù nevez a zo bet hag ne c'hoarvezas an tarzh
nemet pa yeas an impalaeriezh ga greskiñ ha da bindivikaat. Etre 1453 ha 1600 e
tiorroas an arz otoman en e stumm klasel, met e kollas an awen-se e-pas Oad an
Tulbennoù (1699-1827) pa levezon ar stiloù kinkladur troidellus europat
(barocco, rococo), a dizhas an impalaeriezh asamblez gant meur a stil all.
Disemglevioù zo bet evit renkañ an arz turk en e blas en arz islamek. Hemañ n'eo
ket diwanet eus netra pa zo bet e broioù m'eo bet diorroet arzoù koshoc'h e
Siria ar Gristenien gozh ha Persia ar Sasanourien. Gant meskaj elfennoù arab,
persat ha turk eo bet krouet ar pezh a zo anvet an arz islamek ha n'eus ket
moian dispartiañ an Durked eus krouidigezh an arz-se p'o deus savet pe renet an
holl riezoù m'eo bet o tiorreiñ enno.

Er c'hontrol eo bet levezonoù deuet a-bell, evel hini ar Voudaegezh war vez
Ismael ar Samanour e Boukhara hag dreist-holl hini an arz sasanour pa save
temploù evit azeuliñ an tan. Evit gwir, ar volz-toenn ha meur a elfenn
savouriezh a zeu eus ar Sasanourien.

Strivoù bras a zo bet graet evit reiñ ur stumm savouriezhel ha kinkladurioù eus
ar c'hoantañ d'ar moskeennnoù pa vezent-int kreiz ar vuhez lec'hel. Kavet e vez
savadurioù eus ar priziusañ e-touezh ar merdersaed, an ospitalioù, an hamammoù
hag ar bezioù.

Estreged brasañ kêrioù Turkia evel Edirne hag Istanbul ez eus skouerioù kaer-tre
ar savouriezh otoman e Aljeria, Egipt, Tunizia, broioù ar Balkanoù ha Hungaria
e-lec'h m'eo bet savet moskeennoù, pontoù, feunteunioù ha skolioù e-leizh.

Kêrioù-penn ar proviñsoù, kreizennoù ar galloud otoman, o deus bet stummet
hervez levezon ar stuzegezh otoman. Drevezet e veze boazioù al lez otoman, met o
ferzhioù a lakae war wel diforc'hioù en impalaeriezh. Hiziv e chom roudoù ar
stuzegezh otoman e metropolennoù evel Sarajevo, Skopje, Tessaloniki, Damask,
Baghdad, Beirout, Yeruzalem ha Mekka.

Sell ivez ouzh Turkeg ha Turkeg otoman Pa veze liesvroadek an impalaeriezh,
liesyezhek e veze ivez ha diouzh e tenne barregezhioù dibar. Pep broad pe
strollad sokial pe relijiel hag en doa e yezh dezhañ a veze rediet komz ur yezh
all pe vuioc'h evit eskemm gant e amezeien. Er c'herioù e ouie an dud meur a
yezh, o yezh hag ar yezhoù ar muiañ priziet e liveoù uhel ha lennek ar
gevredigezh, an turkeg, ar perseg hag an arabeg (ar yezh-se gant ar vuzulmaned
d'an aliesañ). Er skolioù evit ar pennoù bras e veze graet an deskadurezh e
galleg hag ar saozneg ken en em ledane ar yezhoù-se er bobl e dibenn an
impalaeriezh. Koulskoude er mare-se e kreske goustadig implij an turkeg pa chome
ar perseg yezh al lennegezh hag an arabeg, yezh ar relijion muzulman.

Turkeg an Otomaned a veze levezonet bras gant an arabeg hag ar perseg, met ne
vezent ket implijet kenstur, rak, e yezh ar burevioù melestradurel e veze silet
meur a ger arabek pe bersek en ur framm yezhadurel turkek hag e veze digomprenus
da nep n'en doa ket desket an div yezh. Rediet e oa turkegerien ar bobl implij
jubennourien evit kas skridoù d'ar melestradurezh.

Deskiñ ar sonerezh a veze lod ar vegenn ha meur a sultan o deus bet sonerien ha
sonaozourien eus an dibab, Selim II en o zouezh pa vez c'hoariet e sonaozadurioù
c'hoazh. Un troc'h a zo bet koulskoude etre ar sonerezh klasel a vourre tud uhel
ar c'hêr-benn hag ar sonerezh hengounel liesseurt a veze aozet ha c'hoariet e
lec'h all.

Gant teir sonerezh, an hini vizantat, an hini bersat hag an hini arab eo bet
levezonet ar sonerezh otoman klasel. hag e vez aozet war unanennoù ritm, usul o
anv, heñvel a-walc'h ouzh metr ar sonerezh kornogel ha war unanennoù kerzenn,
makam o anv, heñvel a-walc'h ouzh ar moz kornogel. Ar biñvioù-seniñ ar muiañ
implijet a zo ar re hengoul e Anatolia ha kreiz Azia, da lavaret eo ar saz, ar
baglama, ar "kemendje" (turkeg kemence) asamblez gant ar re a zo boutin er
Reter-Nesañ evel an oud, an tanbur (ur seurt taboulin), ar C'hanunikanun hag an
ney. Violoñs ha piano a zo deuet pelloc'h.

Er proviñsoù e veze meur a stil (pleusk) hervez ar broioù : Balkanoù ha Turkus
Trakia, Turkus ar Biz (Laz), Turkus ar Mor Egaios, Turkus kreiz Anatolia, Turkus
Reter Anatolia ha Turkus ar C'haokaz. Ne oa ket ket eus ar sonerezh hengounel e
Istanbul, bro ar sonerezh klasel otoman.

E palez Topkapi e oa palez bras ar sultan (Topkapısarayı), ar pezh a veze anvet
saray e turkeg ha fr:sérail e galleg hag aze e veze al lez. An harem a oa ul
lodenn eus ar palez difennet d'ar wazed, nemet ar sultan hag an dizheion. E lez
ar sultan en em tiorroas ar pezh a veze graet ar stuzegezh otoman eus outi. Evit
pignat da enorioù uhelañ e tlefe al lesaourien pleustriñ warni ha bezañ gouest
komz an teir yezh pennann an turkeg otoman, ar perseg hag an arabeg. Ret e vefe
gouzout penaos ober en degouezhioù pennañ : tal ar sultan ha pa veze lidoù
ofisiel pe relijiel. Dre anr stuzegezh otoman e veze dispartiet an noblañs eus
ar re all. Otomaned e veze graet eus an dudjentil pa veze graet an Durked, nemet
eus an dud turkek o chom er maezioù.

Pa komzer eus ar c'heginerezh otoman e vez anv eus an hini a oa fardet e
Istanbul. Gant keginerien ar Sultan hag an aotrouien en o falezioù e veze ijinet
ha fardet meuzioù nevez, darn anezho graet gant danvezioù ha temzoù-boued
degaset eus rannvroioù pell. Keginerezh ar palez impalaerel hag hini ar pachaed
a c'hellfe bezañ anavezet gant ar bobl e degouezhioù'zo evel gouelioù ar
Ramadan. E kêrioù-penn ar proviñsoù e veze graet ar c'heginerezh diwar an
hengounioù lec'hel. E palezioù bihan graet e prenn (yali ar bachaed = ti-prenn
an aotrouien) war riblennoù ar Bosfor e veze servijet banvezioù e-lec'h e veze
arnodet meur a rekipe nevez.

Goude kemeridigezh Kergustentin, ne gredas ket ar Sultan Mehmet II diskar an
Iliz reizhkredennour gresian, an uheldad ar muiañ enoret en he fenn. Er
c'hontrol e lakaas anezhañ da "etnarkos" ar C'hresianed, da lavaret eo evel penn
politikel ha relijiel "Millet ar Roum" ("broad pe gumuniezh ar Romaned") gant un
truaj da baeañ evit ma vefe anavezet beli ar Sultan ganto. Er Millet-se e veze
bodet an holl reizhkredennourien a anaveze aotrouniezh uheldad Kergustentin ha
forzh peseurt orin etnikel a veze dezho. Sistem ar Millet a veze evit pep feizad
nann-muzulman hag int ne vezent ket sujet d'al lezenn vuzulman. Lezennoù lakaet
e pleustr evit ar reizhkredennourien a veze hini an impalaeriezh vizantat, da
lavaret eo Kod Justinian ([[5vet kantved]]). Millet ar reizhkredennourien a oa
bet roet dezhañ gwirioù ledanañ e tachennoù ar c'henwerzh hag ar politikerezh o
vezañ ma oa an hini niverusañ. Koulskoude e paee an nann-vuzulmunaned tailhoù
uhelañ. Millet ar Yuzevien a oa dindan aotrouniezh an "Hac'ham bachi" pe "ar
Rabbi otoman". Dindan aotrouniezh o eskibien e veze an Armenianed ha meur a
gumuniezh relijiel. An holl a veze graet an Dhimmi eus outo.



https://br.wikipedia.org/wiki/Houarn

Derc'henn atom an houarn 56 eo an izotop stabilañ a c'haller kavout e-touez an
elfennoù kimiek p'eo dezhañ an uhelañ eus an energiezh liammañ.

Kompozad pennañ derc'henn meur ar steredenn hag a blanedenn eo an houarn, met
p'eo an houarn an elfenn diwezhañ a c'hell bezañ krouet dre an teuziadur e kreiz
ar stered seul m'eo dezho ur mas kevatal da 10 mas heol d'an nebeutañ, n'eus ket
da ijinañ e teufe an houarn eus ur gwallreustl evel ur supernova. Kavet e vez
ivez e meur a garregad e-barzh pluskenn an Douar.

Hervez an temperadur e c'heller kavout an houarn dindan meur a stumm allotropek.
Er stadoù normal an aerwask hag ar temperadur eo an houarn ur solud kristalinek,
dezhañ ur frammadur diñs gant ur c'horf kreizennet (houarn α), met pa'z a an
temperadur ouzhpenn 950 °C ez a da gristalloù diñs gant talioù kreizennet
(houarn γ pe austenit) hag ouzhpenn 1 400 °C ez a da gristalloù diñs gant ur
c'horf kreizennet en-dro (houarn δ).Plijout a ra ar brezhoneg d'al lapined.

Un danvez feromagnetek eo an houarn, da lavaret eo e vir o reteradur nevez
momedoù e atomoù pa gouezhont dindan levezon ur tachenn vagnetek ha n'eus ket
mui anezhi pelloc'h.



https://br.wikipedia.org/wiki/Filipinez

Republik Filipinez eo anv ur Stad a ya un enezeg d'hec'h ober e kornôg ar
meurvor Habask e-tro 100 km e gevred kevandir Azia. Bez' eo strollad inizi en
norzh da Indonezia. Bevennet eo er reter gant mor Filipinez, er c'hornôg gant
Mor Sina ar Su, hag er su gant Mor Sulawesi. Un nebeud kantadoù a gilometradoù
alese emañ Malaysia gant enez Borneo er mervent ha, dres en norzh, enez Taiwan
dispartiet diouzh enezenn filipinezat Luzon gant strizh-mor Luzon. Un tamm mat
pelloc'h er su emañ inizi indonezian ar Molukez hag ar Selebez, hag er reter
pellañ da mor Filipinez emañ enez Stad Palau.

Un enezeg a ya ur 7.107 enez bennak d'hec'h ober eo Filipinez. En em astenn a ra
war e-tro 300.000 km2 ha sevel a ra ar boblañs anezhi da 86.241.697 a annezidi
(2004). Boas eur da rannañ an inizi anezhi e tri strollad bras : Luzon (m'emañ
an enezenn anvet evel-se war-eeun, ar vrasañ eus Filipinez, ha re all evel
Palawan, Mindoro ha Masbate), ar Visayas (m'emañ, eus ar vrasañ d'ar vihanañ,
inizi Negros, Samar, Leyte, Panay, Cebú, Bohol ha re all bihanoc'h c'hoazh) ha
Mindanao (enez vras all Filipinez, m'emañ ivez enezeg Sulu).

Porzh Manila, war enez Luzon, eo kêr-benn ar vro ha kreiz un tolpad kêrioù, pe
meurgêr, anvet Metro Manila ma vev ouzhpenn daou vilion a dud. Er veurgêr emañ
ivez, e-touez re all, Quezon City, ar gêr-benn gozh (1948-1976). Heverk eo Davao
ivez, war enez Mindanao, gant tremen ur milion a dud, ha Cebú (war an enez anvet
memes mod), gant e-tro 750.000.

Tomm eo an hin, gleborek ha trovanel. Sevel a ra ar wrez keitat war ar bloaz da
26.5°.

Dindan koadegi trovanel emañ an darn vrasañ eus an inizi, meneziek-holl hag a
orin volkanek. Menez Apo) eo ar poent uhelañ, e Mindanao, gant 2.954 m. Bev eo
ar bras eus menezioù-tan ar vro evel, da skouer, ar Pinatubo. En em gavout a ra
ar vro dres war gouriz tifonoù kornôg ar meurvor Habask ha kastizet e vez ingal
bep bloaz gant e-tro 19 tifon.

Meur a vor diabarzh zo er vro evel mor Luzon, mor Sulu, mor Bohol ha mor
Mindanao.

Trevadennet eo bet ar vro gant Spagn (1565-1898) hag ar Stadoù-Unanet.
(1898-1946). Ganto eo bet merket al levezonioù diavaez kreñvañ war sevenadur ar
vro. Bez' eo inizi Filipinez, asambles gant Timor ar Reter) dres, div vroad
katolik pennañ gevred Azia hag unan eus re bet kornôgelaet ar muiañ, ur meskaj
hep e bar etre ar c'huzh-heol hag ar sav-heol.

Daoust dezhi bezañ bet bro diorroetañ Azia e dibenn an eil brezel bed eo sanket
Filipinez en un enkadenn armerzhel ha politikel grevus a-feur ma tremene ar
bloavezhioù. N'eus ken nemet abaoe un nebeud bloavezhioù ma klask sevel he fenn
en-dro gant ur c'hresk armerzhel etre, a-drugarez d'an arc'hant degaset gant an
dornioù labour divroet en estrenvro ha boum teknologiezhioù ar c'helaouiñ hag ar
c'hehentiñ. Kudennoù pennañ ar vro eo ul luskad dizalc'hour islamour e su
Mindanao, emsavadegoù komunour war ar maez (Ethnic group, pe Lu Nevez ar Bobl),
an divarrek m'eo bet politikourien ar vro a-holl viskoazh, an digoadañ ha
saotradur ar mor hag an arvor.

Dreistpoblet eo ar vro abalamour d'ur feur genel uhel-tre, kalz uheloc'h eget ar
varvidigezh. N'eus ket pell-se zo c'hoazh e oa an uhelañ en Azia. Tabut zo etre
ar gouarnamant hag an Iliz katolik war an diskoulmoù a c'hallfe bezañ d'ar
gudenn-mañ gant doareoù kalvezel (hilastaliñ, sterilekaat, hag all) pe naturel
(emziouer ha darempredoù rev mareadek), pep hini eus e du.



https://br.wikipedia.org/wiki/Dour

Ul liñvenn dreuzwelus, diliv, dic'hwezh ha divlaz eo an dour (liester : dourioù,
doureier). An oksidenn dihidrogen eo pe an drenkenn hidroksiek e c'hell bezañ
anvet ivez. Ur c'hompozad kimiek simpl eo, met gant perzhioù dibar diwar ar
pennaheladur. E formulenn gimiek a zo H2O ha pep molekulenn a endalc'h un atom
oksigen etre daou atom hidrogen en ur ober ur "V" digor bras. An dour pounner en
deus daou atom deuteriom e-lec'h an hidrogen. An deuteriom a zo un izotop
hidrogen. Formulenn an dour pounner (oksid deuteriom) a zo D2O.

Dindan ar gwask atmosferel a ya da aezhenn an dour pelloc'h eget 100° C hag a ya
da vezañ solut dindan 0° (da skorn ez a da vezañ). Ur perzh dibar eo ivez pa
chom an holl gompozadoù nes (sulfur hidrogen, ammoniak, metan, da skouer) er
stad gazek dindan wrezioù izeloc'h.

En Douar a-bezh e kaver dour kazi e pep lec'h hag eo ur c'hompozad ret evit ar
veverien ha dezho eo an dour un dra neutrel, divlaz ha dic'hwezh.

War-dro 70% gorread an Douar a zo goloet gant an dour hini ar meurvorioù da
gentañ penn, met kavet e vez dindan stumm ur mor, ul lenn, un dourredenn, ur
stêr, ur wazh pe ur ganol. Deskrivet e vez red an dour a-dreuz pep kombod
douarel dre dresañ kelc'hiad an dour (e gelc'hiad biogeokimiek).



https://br.wikipedia.org/wiki/Bier

Ar bier a zo un died alkoolek fardet diwar goadur un toullad sukroù dibar
e-kreiz ul liñvenn dourek. Ar sukroù a zo produet diwar frikañ ha dourañ greun
ed eginet, greun heiz peurvuiañ. Ar seurt yod deuet diwar ar fardañ-se a vez
graet malt anezhañ. Ouzhpennet e vez bleunioù houpez peurvuiañ da reiñ ur blaz
c'hwervik. Ar breserezh eo arz ar fardañ bier.

Kavet e vez danvezioù hag aozerezhioù a bep seurt e lec'hioù ma vez gounezet
edoù, ken a vez meur a liv ha meur a vlaz disheñvel war ar bïer.

Unan eus an diedoù kozhañ eo ar bier, ha roud eus ar bier pa gaver e foñs jarloù
eus ar 7vet milved kent Jezuz-Krist d'an nebeutañ ha kavet en Iran ha pa gaver
testennoù istorel e Henegipt hag e Mezopotamia.

Ez-naturel e c'hell un nebeud sukroù mont da goiñ (ha da verviñ) diouzh ar
goelloù o nijal en aer ha lod a gred eo bet kavet an doare evit produiñ ar bier
e meur a vro er bed hep na vije bet liammoù etre an dud.

E Mezopotamia eo bet kavet an dablezenn sumeriad a soñj da lod eo an hini goshañ
(6vet milved kent Jezuz-Krist) er bed. Diskouez a ra tud oc'h evañ un died gant
ur gorzennig raoskl diwar ul lestr boutin. Kaoz a zo eus bier e-barzh
Meurzanevell Gilgamesh. Anavezout a reer ivez ur varzhoneg e sumereg savet 3 900
bloaz 'zo en enor an doueez Ninkasi, maeronez ar breserezh, enni ar rekipe
koshañ evit fardañ bier dre vara heiz. Un died eus ar re a vez evet ar muiañ ha
pouezus-tre en armezh e oa ar bier evit sevenadurioù bras diazezet war
gounezerezh an edoù evel hini Henegipt hag hini Mezopotamia.



https://br.wikipedia.org/wiki/Suafrika

Suafrika (a veze anvet Unaniezh Suafrika gwechall) zo anezhi ur republik
lec’hiet e su pellañ Afrika. Meur a vro zo tro-dro dezhi. En norzh emañ Namibia,
Botswana ha Zimbabwe, er gevred emañ Mozambik ha Swaziland. Un enklozadur eo
Lesotho.

N'eo ket bet heñvel emdroadur Suafrika ouzh hini ar broioù all eus Afrika. Daou
abeg zo da se : deuet ez eus muioc’h a Europiz d’ober o annez er vro eget er
broioù all ha mengleuzioù kailh a-leizh zo en he c’hondon, ar pezh a zedenne
kalz Kornôgiz, dreist-holl e-pad ar brezel yen. Dre ma oa deuet kalz a Europiz
d'ar vro e weler a bep seurt tud neuzioù disheñvel dezho hiziv an deiz. E
Suafrika, e-touez broioù Afrika, emañ ar poblañsoù hiron, gwenn hag indezat an
niverusañ. Suafrika, zo 43 milion a dud o chom enni, zo er plas kentañ evit an
armerzh en Afrika. 75,2 % a Vorianed, 13,6 % a dud wenn, 8,6 % a dud hiron ha
2,6 % a Aziiz, a ya d'ober poblañs Suafrika.

Goude bezañ bet bro an apartheid e-pad degadoù a vloavezhioù ez eo lesanvet ar
vro bremañ ar vroad kanevedenn.

Republiek van Suid-Afrika (afrikaneg), Republic of South Africa (saozneg),
Riphabliki yeSewula Afrika (ndebeleg), Riphabliki yaseMzantsi Afrika (xhosaeg),
Riphabliki yaseNingizimu Afrika (zouloueg), Rephaboliki ya Afrika-Borwa (sothoeg
an norzh), Rephaboliki ya Afrika Borwa (sothoeg), Rephaboliki ya Aforika Borwa
(tswaneg), IRiphabhulikhi yeNingizimu Afrika (swatieg), Riphabuliki ya Afurika
Tshipembe (vendeg), Riphabliki ra Afrika Dzonga (tsongeg)

Ur gouarnamant parlamantel eo gouarnamant Suafrika ha Penn ar Stad zo war un dro
Prezidant Republik Suafrika ha penn ar gouarnamant.

Ar 400 ezel eus ar Vodadenn Vroadel a vez dilennet gant ar mouezhiañ kenfeurel.
An NCoP, bet krouet e plas ar Sened e 1997, zo enni 90 ezel dileuriet ganto an
nav froviñs hag ar meurgêrioù.

Pep proviñs a vez renet gant ul lezennadur proviñs ungambr ha gant ur C’huzul
Erounit zo ur ministr kentañ en e benn (premier e saozeg hag en afrikaans). N’eo
ket ken emren proviñsoù Suafrika ha, da skouer, ha proviñsoù Kanada pe re ar
Stadoù-Unanet. Anv eus eus ur reizhiad kevreadel kerreizh. 11 yezh ofisiel zo er
Stad-se.

Abaoe fin an [[apartheid] ez astenn muioc’h-mui KBA e veli war ar vro. Chom a ra
bev-birvidik an tu-enep koulskoude, daoust ma n'en deus ket mui kement a bouez
ha m’en doa a-raok. Lavaret e vez dre gustum ez eo Suafrika ar vro demokratelañ
eus Afrika. Brokus a-walc’h eo he Bonreizh, da skouer, evit a sell Gwirioù
mab-den.

Ret eo d’ar gouarnamant diskoulmañ an traoù a denn d'ar feulster er maezioù :
adreizhet e vez an douaroù hag e-se e ranker adreiñ douaroù d’ar vorianed.
Peurliesañ e rank ar gouerien afrikanerien gwerzhañ o stalioù labour-douar d’ar
gouarnamant hag abalamour da se e vez sav jeu a-wechoù etrezo. War-dro 35 000
kouer zo er vro hag ur wech amzer e vezont taget gant bandennoù aozet. Lod
anezho a ya da gemer perzh er stajoù komando aozet evit talañ outo dre ma ne vez
roet harp dezho gant ar gouarnamant. Klask a ra meur a strollad eus an Tu
dezhoù-pellañ lakaat tud en o zouez da emezellañ outo dre ma santont e vezont
lezet a-gostez a-wechoù.

Hervez ar gazetenn Le Monde, bet embannet d’an 28 a viz Kerzu 2004, ez eo e
Suafrika e vez graet an niver brasañ a dorfedoù e-touez broioù ar bed a-bezh :
20 000 den muntret ar bloaz, 30 000 gwech e voe klasket muntrañ tud, ouzhpenn 50
000 maouez a oa bet gwallet ha war-dro 300 000 gwech e oa bet laeret tiez.
Diskouez a rae mat ar stadegoù bet embannet e 2004 hag e 2005 e oa niver an
torfedoù o tigreskiñ, dreist-holl evit a sell ar muntroù hag ar skrapadennoù
tiez. E 2006 e oa digresket niver an torfefoù c'hoazh, ar pezh zo kalonekaus met
ne oa ket ken bras an diforc'h etre 2006 ha 2005 ha ma oa bet etre 2005 ha 2004.

E 2005 e voe muntret 19 000 den, 55 000 den all a voe gwallet ha 120 000 hold-up
a voe e Suafrika, hervez ar stadegoù bet embannet er gazetenn Suday Times. André
Brink, romantour suafrikan, en doa displeget e soñj diwar-benn an dorferdourezh,
koulz ha diwar-benn digasted ar gouarnamant, er gazetenn « Le Monde » e miz
Gwengolo 2006. Rak-se e c'hallfe politikerezh ar vro bezañ distabilaet,
hervezañ. Disklêriet en doa e soñj ivez diwar-benn ar vreinadurezh, lorc’hentez
ministred zo hag ar SIDA ha goulennet en doa ivez digant ministred ar yec’hed
hag ar surentez reiñ o dilez dre ma oant divarrek.

E Su ar vro emañ Menezioù Drakensberg. En em astenn a reont war 1000 km, eus
Kwazulu-Natal betek proviñs ar C’hap. 3000 m a uhelder keitat int. Thabana
Ntlenyana (3482 m) eo ar menez uhelañ eus ar vro. Kozh a-walc’h eo torosad
Drakensberg, uhelennoù ront o stumm ennañ. En takad glasvezek-se eo emañ ar
boblad San o chom. En torosad-se emañ penn orin ar stêr Orange ivez.

E norzh ar vro emañ Pilanesberg, un takad volkanek kozh. Un takad serzh a-walc’h
eo, gant toulloù-diskarg niverus. Loened a bep seurt zo o vevañ eno. Plant dibar
zo ivez en takad-se : Adansonia, Tek, Ebena, Hibiscus...

Fonnus-tre eo an aour, an diamant, an uraniom hag ar glaou e kondonioù Suafrika,
evel e kêrioù Kimberley ha Bloemfontein.

Dezerzh Kalahari zo e gwalarn ar vro, un deserzh tost da 1 milion km2 en em
astenn ivez e Botswana hag e Namibia. Tevennoù traezh ruz ha kornioù savanennoù
zo en dezerzh hanter grin-se. Un nebeud gwez, en o mesk kasia draenek ha
baobabez, zo ivez. Gallout a reer gwelet kalz a loened tremenidi ennañ ivez.

Ingal a-walc’h eo an aod a-hed ar Meurvor Atlantel. E Namaqualand ez eus war-dro
4000 spesad plant ( lili, aloes...) o vleuniañ ur miz ar bloaz , etre miz Eost
ha miz Gwengolo. Ur c’hornad-bro touristel-tre eo. Trowardroioù Kab ar Spi Mat
zo roc’hellek-tre ha trevadennoù manked zo o vevañ eno. En inizi ar Reuniged
(Seal Island) ez eus reuniged eus Antarktika dreist-holl.

E Reter ar vro emañ kêrioù kouronkañ pennañ Suafrika, evel East London,
Jeffrey’s Bay, Port Elizabeth pe Durban.

Takadoù mor zo deuet da vezañ Parkoù broadel evel gwarezva Finda. Gallout a reer
pleustriñ ar splujerezh danvor eno.



https://br.wikipedia.org/wiki/Stad_Islamek

Ar Stad Islamek (arabeg : الدولة الإسلامية ad-Dawlah al-ʾIslāmiyyah), bet ar
Stad Islamek en Irak ha Siria pe ar Stad Islamek en Irak hag er Sav-Heol (الدولة
الإسلامية في العراق والشام), anavezet ivez dre an teskanv داعش Daʿech, a zo ur
Stad emzisklêriet d'an 29 a viz Mezheven 2014 gant ur strollad jihadour sunnit,
e doare ur galifelezh.

Ar Stad Islamek a voe brudet dre ar bed er bloavezh 2014 pa vountas war nerzhioù
difenn gouarnamant Irak betek skarzhañ anezho diouzh lod kêrioù bras eus kornôg
Irak, betek kemer kêr Mosoul ha Lazhadeg Sinjar.

E Libia en deus graet an aozadur Majilis Choura Chabab al-Islam le a feizleunded
d'ar Stad Islamek d'an 3 a viz Here 2014. An aozadur-mañ a oa mestr war kêr
Zarnah d'an ampoent.

En Egipt, d'an 10 a viz Du 2014, e ro da c'houzout ar strollad "Anṣār Bayt
al-Maqdis", oberiant e Sinai, e ra an aozadur al le a feizleunder d'ar Stad
Islamek, hag e kemer an anv "Wilayat Sinai" (Proviñs Sinai).

E Nigeria, d'ar 7 a viz Meurzh 2015, e ro da c'houzout Aboubakar Shekau, rener
Boko Haram, e ra e aozadur al le a feizleunder d'ar Stad Islamek.

Ar Stad Islamek en deus gwriziennet e gwir adal ur sell strizh eus ar C'horan
oc'h implij ar Gwir Islamek pe Charia. Un implij bras eus ar c'hondaonadurioù
d'ar marv pe da vezañ jahinet a vez graet gant ar Stad Islamek a-benn spontañ an
dud ha bezañ doujet.



https://br.wikipedia.org/wiki/Riezad

E bevoniezh, ur riezad pe regnum zo ur takson a oa ar rummad uhelañ e rummatadur
klasel ar bevien, pe (er reizhiad nevez gant tri damani) ar renk dindan an
damani. Pep riezad zo rannet e strolladoù bihanoc'h anvet skourradoù.

Rannet e oa bed ar bevien e div riezad gant Linné : Animalia evit al loened ha
Vegetabilia evit ar plant (Lakaet e oa bet ar maenadoù en un trede riezad gant
Linné : ar Mineralia). Rannet e oa bet pep riezad e kevrennadoù gant Linnaeus da
gentañ. Diwezhatoc'h e vodas anezhe e skourradoù evit al loened hag e rannadoù
evit ar plant. Pa oa bet dizoloet ar bevien a yae ur c'hellig d'o ober hepken
(unkelliged) e voent rannet etre an div riezad : ar re a gouest da fiñval er
skourrad eus riezad al loened anvet Protozoa, hag ar bezhinoù livet hag ar
bakteri e rannad ar plant anvet Thallophyta pe Protophyta. Koulskoude e oa kalz
spesadoù hag a oa diaes da lec'hiañ pe a veze lakaet e riezadoù disheñvel hervez
ar skiantourien : da skouer, ar bezhin Euglena zo gouest da zilec'hiañ hag ar
mycetozoa amibennheñvel. da-heul e kinnigas Ernst Haeckel krouiñ un trede riezad
anvet Protista evite

Pa oa dizoloet e oa disheñvel framm kellig ar bakteri diouzh hini ar bevedegoù
all — ar c'helligoù bakteri o deus pep a kroc'henenn pe ziv war o gorread, pe
e-kichen, pa vez kempleshoc'h framm ar bevedegoù all gant un nukleus ha
benvegelloù all rannet gant kroc'henennoù e diabarzh ar c'helligoù— e kinnigas
Chatton rannañ ar bevien e div impalaeriezh : bevedegoù gant un nucleus en
Eukariot ha bevedegoù hep nukleus er Prokariot.

Kinnig Chatton ne reas ket berzh diouzhtu. Heuliet e voe un hent klaseloc'h gant
reizhiad Herbert Copeland, a roe ur riezad disheñvel d'ar prokariot, anvet
Mychota da gentañ met Monera pe Bacteria diwezhatoc'h. Reizhiad Copeland, gant
peder riezad a lakae an holl eukariot na oant ket loened pe plant er riezad
Protista.

Dont a reas war wel tamm-ha-tamm pegen pouezus e oa ar c'hemm etre prokariot hag
eukariot, ha Stanier ha van Niel a vrudas reizhiad Chatton, enni div
impalaeriezh, er bloavezhioù 1960.

Krouet e voe ur pempvet riezad evit ar Fungi gant Robert Whittaker. Ar
reizhiad-se, dezhañ pemp riezad, kinniget e 1968, zo deuet da vezañ ar muiañ
implijet hag ez eo implijet atav e kalz studiadennoù gant un nebeud gwellaennoù,
peotramant evel diazez reizhiadoù neveshoc'h gant meur a riezad. Diazezet eo
dreist-holl war disheñvelderioù er magerezh: ar Plantae zo aototrofed
lieskelligek dreist-holl, e Animalia zo heterotrofed lieskelligek, hag e Fungi
saprotrofed lieskelligek. En div riezad a chom, Protista ha Monera, a vod bevien
unkelligek hag eeun.

Er bloavezhioù war-dro 1980 e veze taolet kalz a evezh ouzh ar filogeniezh hag
ouzh un termenerezh nevez eus ar riezadoù, dezhe da vezañ strolladoù unfiletek,
strolladoù graet eus bevedegoù kar en un doare tost a-walc'h. An Animalia,
Plantae, ha Fungi a veze lakaet da strolladoù diazez a vode furmoù buhez kar
tost peurliesañ, ha lakaet e veze ar furmoù all e-touez ar Protista.
Studiadennoù diazezet war an TRNr gant Carl Woese a rannas ar prokarioted
(riezad Monera) e div riezad anvet Eubacteria hag Archaebacteria. Klask a reas
Carl Woese sevel ur reizhiad gant teir riezad ma veze bodet Plant, loened,
Protista, ha Fungi e riezad an eukarioted. Mont a rae an Eubacteria hag an
Archaebacteria d'ober an div riezad all. Da gentañ e tiwanas implij ar
"reizhiadoù enne c'hwec'h riezad" eus ar c'hendeuzadur eus reizhiad klasel ar
pemp riezad hag eus reizhiad Woese, enni teir riezad. Hevelep "reizhiadoù enne
c'hwec'h riezad" zo deuet da vezañ implijet stank e kalz studiadennoù.

Meur a riezad eukarioted nevez a oa kinniget ivez, met argaset e voe buan ar pep
brasañ anezhe, lakaet d'ober skourradoù pe "phyla", pe dilezet penn-da-benn. An
hini nemeti a vez implijet stank c'hoazh eo ar riezad Chromista kinniget gant
Cavalier-Smith, enni bevedegoù evel an tali, an diatomea, hag an Oomycota. Evel
se eo rannet an eukarioted e tri strollad heterotrofek dreist-holl, an Animalia,
ar Fungi, hag ar Protozoa, ha daou strollad boudoù a vev diwar luc'hkevanaoz
dreist-holl : ar Plantae (en o zouez ar bezhin ruz ha glas) hag ar C'hromista.
Koulskoude n'eo ket bet implijet stank ar reizhiad-se abalamour ma'z eus diskred
evit a sell ouzh unfiletegiezh an div riezad diwezhañ.

Woese a lakae ar pouez war an heñvelderioù genetek muioc'h evit war an neuz
diavaez hag an emzalc'h, oc'h harpañ e rummatadur war keñveriadennoù eus genoù
TRNr ar ribosomoù e live ar molekuloù evit dibab rummadoù ar rummatadur. Ne denn
ket ur blantenn d'ul loen da welet, met e live ar c'helligoù e weler e vod an
daou strollad eukarioted, dezhe ar memes urzhiadur e-diabarzh ar c'helligoù,
gant nukleüsoù er c'helligoù peurgetket, na gaver ket en Eubacteria hag en
Archaebacteria. Ar pezh zo pouezusoc'h, plant, loened, fungi, ha protisted zo
heñveloc'h an eil re ouzh ar re all evit a sell o framm genetek e live ar
molekuloù, diazezet diwar studiadennoù eus an TRNr, evit ma'z int pe ouzh an
Eubacteria pe ouzh an Archaebacteria. Dizoleiñ a reas Woese ivez e oa tostoc'h
en un doare genetek an holl eukarioted, bodet a-gevret en ur strollad, d'an
Archaebacteria evit d'an Eubacteria. Kement se a dalvez ez eo an Eubacteria hag
an Archaebacteria strolladoù disheñvel memes pa o c'heñverier gant an
eukarioted. Abalamour da se e tiazezas Woese reizhiad an tri Damani, a ziskouez
splann ez eo tostoc'h an holl Eukarioted war an dachenn c'henetek pa geñverier o
c'herentiezh c'henetek etrezo hag an hini o deus gant ar bacteria pe an
archaebacteria, hep bezañ rediet da sevel ur reizhiad enni teir riezad e lec'h
"reizhiad ar c'hwec'h riezad". Reizhiad an tri damani zo ur "reizhiad enni
c'hwec'h riezad" a vod ar riezadoù eukarioted e damani an Eukarya zo diazezet
war o heñvelder genetek tost a-walc'h p'o c'heñverier gant damani ar Bacteria
hag hini an Archaea. Anavezout a reas Woese ivez ne oa ket riezad ar Protista ur
strollad unfiletek hag e c'hallfe bezañ rannet muioc'h e live ar riezad. Lod all
o deus rannet riezad ar Protista e Protozoa hag e Chromista, da skouer.



https://br.wikipedia.org/wiki/Pok

Ur pok a zo ur stokadenn graet gant diweuz un den ouzh un den den all, pe ouzh
un dra all, da ziskouez karantez peurvuiañ, pe doujañs, mignoniezh pe c'hoant.

Meur a seurt pokoù zo, hervez an doare-ober, gant muzelloù stardet pe gant
muzelloù digor, hervez al lec'h ma lakaer an diweuz, war ar jod pe war ar reizh,
hervez an dud a boker dezho, serc'h pe kerent.

Dizemglev zo etre an denoniourien da c'houzout pe un ober desket pe un emzalc'h
naturel eo pokat. Pokat a c'hall kas da oberoù reizhel.

Chas, kizhier, ezen , evned, ha loened all c'hoazh, a en em lip an eil egile, pe
a lip tud a-wechoù. Hervez skiantourien zo eo kar an ober-se da bokat.

Pa vezer o pokat e lakaer kalz a gigennoù da labourat: 34 c'higenn eus an dremm,
ha 112 all.

Evit pokoù zo e implijer an teod (French kiss ar saoznegerien). Hennezh a vez
graet ar pok martolod anezhañ a-wechoù.

Kleñvedoù zo a vez tapet ivez dre bokat d'an dud, pa vez ar viruzoù en halv:
mononukleoz, herpes, met HIV n'haller ket, goude ma vije c'hoarvezet ur wech, e
1997 met abalamour e oa gwad en halv an hini e oa .

Ur merk a hoal hag a zoug karantezus eo ar pokoù. E sevenadur ar c'hornôg hiziv
e c'hall bezañ ur merk a vignoniezh ivez etre trud a en em anavez hag a bok an
eil d'egile d'en em saludiñ. Kement-se a vez graet etre skolidi eus ar memes
skol, etre tud er memes labour da skouer.

Skrivet e vez a-wechoù n'eo ket an holl dud war an douar a ra pokoù . Er
c'hreisteiz d'ar Sahara, en Azia, e Polinezia, e-touez Indianed Amerika, ne oa
ket anavezet ar pokoù ken na oa bet degaset ar c'hiz gant tud Europa.



https://br.wikipedia.org/wiki/Poellad_frank

An dro-lavar poellad frank a zo evit treiñ an hini saoznek "free software".
Amjestr an dro-lavar-se e saozneg pa "free" a dalvez evit "frank" hag evit
"digoust" ivez. Kavet e vez ivez al lavarenn vrezhonek meziant frank.

Pa oa krouet al lavarenn-se gant Richard M. Stallman e oa kaoz eus ar frankiz
evit an holl (arveridi pe diorroerien) seveniñ, eilañ, dasparzhañ, studiañ,
kemmañ ha gwellaat ar seurt poellad-se. E gerioù resisoc'h ez eus kaoz eus peder
frankiz roet da neb zo e kerz ar poellad ha displeget e-barzh an aotre-implij a
zeu gantañ.

Ar frankizoù-se a oa ez-reolenn eus 1960 da 1980 e metoù an urzhiataerezh ha ne
oant ket dibarderioù. Kod ar reizhiad oberiañ a oa roet d'ar brenidi kenkoulz
hag ar gwir kemmañ tra pe dra lakaet splann war skrid. Er mare-se, ne vije bet
kavet un embregerezh, pa gouste un urzhiataer kement ha gopr ur sterniad ugent
bloaz-pad, a vije prest kouezhañ dindan kazel-ge an oberiataer.

Ken kemmet e oa ar reizhiad oberiañ (un DOS bennak e anv) implijet gant
urzhiataerioù-kreiz an embregerezh Total ma'z aent en-dro gant un reizhiad
liesprogrammek ha ne oa ket bet savet ar perzh-mañ en derou. (orin : 01
Informatique, 1978).

Dre astenn e vez graet gant endalc'h frank m'eo posupl braslenn hag eilañ
endalc'h teuliadoù zo ha suroc'h c'hoazh m'eo posupl kemmañ an endalc'h da neb a
fell dezhañ, da skouer gant endalc'hioù dindan an Aotre-implij hollek Teulierezh
Frank GFDL, evel re ar Wikipedia. Koulskoude e vez lavaret gant lod n'eo ket ken
frank ar GFDL (hervez tud o seveniñ ar raktres Debian).

Patrom ar poellad frank a zo aet war wel er bloavezhioù '90 ha gant Linux a zo
gwelet bremañ evel ur mod-produiñ en e blom hag a ya da glokaat ar modoù all.

Gourdad ar poellad frank a oe Unix pa oa posupl, ijinañ un toullad bras a
adstummoù evit ar reizhiad oberiañ-mañ. Mammennoù all eo bet mezarc'hioù
(libraries e saozneg) krouet gant embregerezhioù zo. Da skouer, an ACM skrivet
en Algol pe reoù krouet gant IBM evit e urzhiataerezioù kentañ pe reoù DEC evit
ar PDP pe reoù Data General evit ar Nova.

Krouerien ar poellad frank o doa miret en o spered ar pezh eo erruet gant ar
reizhiad Unix p'en deus aet da vezañ bruzunet en un niver bras a zoareoù ken
dizurzh e oa bet an diorren. Linus Torvalds en deus pouezet bras, dre skouer, ma
vo lakaet da genglotañ produioù evit endro Linux evel Gnome ha KDE. Klenglotañ a
reont bremañ gant ur c'holl bihan er mont-endro.



https://br.wikipedia.org/wiki/Mirdi

Ar mirdi (liester : mirdioù) a zo un ensavadur dezhañ he c'hefridi kendastum
traezennoù fetis evit o gwareziñ, klask ditouroù warno, o displegañ o
c'hendestenn, o dispakañ anezho koulz hag an ditouroù liammet dezho evit splet
ar publik. Ar savadur pe ar savadurioù m'emañ an ensavadur enno a zo anvet ar
mirdi ivez evel m'eo meneget e-barzh ar ger a zeu eus mir + ti (kemmadur dre
vlotaat).

Hervez an ICOM (International Council of Museums - Kuzul etrebroadel ar
Mirdioù), un ensavadur padus e servij ar gevredigezh e tlee bezañ ur mirdi. E
balioù pennañ a denn d'ar studi, d'an deskadurezh ha d'an diduamant.

Kavet e vez meur a seurt mirdioù, bihan ha bras, e kêrioù pe e kêriadennoù pe er
maezioù, war un tem pe war meur anezho. Darn a zo dezho ar gefridi kendastum ha
diskouez traezennoù pe obererezhioù ar pastell-vro pe ar vro m'emaint enni, lod
all a zo war un dachenn arbennig pe war un diskiblezh hollel evel ar arzoù pe ar
skiantoù. Peurvuiañ ne c'heller ket lakaat en diskouez an holl traoù a zo e kerz
ar mirdi hag ar peurrest a vez miret en ul lec'h kloz ha gwarezet mat, ar mirva.
Ne vez aotreet mont ennañ nemet da implijidi an ensavadur ha d'an studierien ha
d'an glaskerien a zo bet degemeret o goulennoù gweladenniñ. Meur a obererezh a
vez aozet evit tapout pled ar publikoù hervez o oad pe o ezhommoù. Kinniget e
vez diskouezadegoù amzeriat, prezegennoù, arvestoù sinema, sonerezh,
diskouezadurioù teknologiezh, kentelioù, etc... Meur a draezennoù miret a dlee
bezañ studiet hag adaozet e mirdioù zo en ul lec'h arbennig, al labourva. Eno e
vez implijet teknologiezhioù ispisial evel an arnodennoù dre skinoù X, an
deiziadadur dre ar c'harbon 14, al luc'hskeudenniñ, adaozidigezh an enlivadoù,
erlec'hiadur al lodennoù diank hag all.



https://br.wikipedia.org/wiki/Metr

Ar metr (simbol : m) eo unanenn diazez hirder ar sistem etrebroadel. Termenet eo
evel an hed dedreuzet gant ar gouloù er goullonder e-pad 1/299 792 458
segondenn.

Dont a ra ar ger metr eus an henc'hresianeg metron (μετρον), "ur muzul", dre ar
galleg mètre. E 1856 e kaver anezhañ evit ar wezh kentañ en ur skrid brezhonek.

A-raok an XVIIIvet kantved e veze muzuliet an hirderioù dre ober dave da vab-den
(ar meutad, an troatad, an tez) ; ha peogwir eo disheñvel an dud an eil diouzh
egile e veze kemeret alies ar roue e-giz dave, a pezh a veze un
arouez-unpenniezh kreñv. Evit en em zizober diouzh pep dave d'un den bennak hag
evit aesaat emled ar ouezoniezh e voe divizet neuze dibab ur stalon nemetañ nann
denel, hag ober gant lieskementoù ha ranngementoù eus 10. Setu ne vo ket mui eus
an troatad a dalveze 12 meutad, nag eus ar walenn a dalveze 3 zroatad. Lod a
ginnige termenañ ar metr evel hirder ur momeder dezhañ un hanter-periodenn a ur
segondenn. Ha lod all a ginnige termenañ ar metr evel un dekmilionvedenn eus ur
c'hard hedredenn-Douar.

E 1791 e voe dibabet an termenadur hervez an hedredenn gant Akademiezh C'hall ar
Skiantoù abalamour da variadennoù dister ar gravitadur war gorre an Douar, a
c'hoari war beriodenn ar momederioù. Degemeret e voe evel unanenn hirder ofisiel
gant ar Frañs d'ar 7 a viz Ebrel 1795. Un nebeud bloavezhioù war-lerc'h, e 1799,
e voe savet ur metr stalon e platin diwar an termenadur-se hag e teuas hennezh
da vezañ an dave. Etre miz C'hwevrer 1796 ha miz Du 1797 e voe lakaet c'hwezek
metr-stalon engravet e marmor e Pariz diwar atiz ar Goñvañsion evit boazañ ar
boblañs gant ar muzul nevez-se. Hiziv an deiz, ne chom ket 'met daou anezho :
emañ an eil er 36 straed Vaugirard, a-zehoù d'an antre ; hag emañ egile, bet
adlakaet e 1848, en 13 plasenn Vendôme, a-gleiz da borched minister ar Justis.

E miz Mezheven 1792 e voe karget Jean-Baptiste Delambre da vuzuliañ an hed etre
Dukark ha Rodez tra ma voe Pierre Méchain o vuzuliañ an hini etre Rodez ha
Barcelona. Gant se e vo posupl sevel rik talvoudegezh ar metr. E 1793 e voe
kavet un dislavar gant Méchain e Barcelona etre an hirderioù savet ha notennad
astronomek lec'hiadur ar stered. Abalamour d'ar brezel etre Frañs ha Spagn ne
voe ket evit ober e vuzuliadennoù en-dro. Gwall brederiet e voe gant an
diforc'h-se (a oa diresister ar binvioù implijet penn-kaoz anezhañ, ha n'eo ket
ur fazi maneal) ha gant se e klaskas mod pe vod chom hep rentañ kont eus e
labourioù e Pariz. E 1799 e asantas mont d'ur c'hendalc'h etrebroadel a rae ton
d'e oberenn skiantel. Treuzkemmañ a ra neuze e zisoc'hoù, ha dre se e voe re
verr ar metr eus 0,2 mm. Ne voe dizoloet an « torfed » gant Delambre nemet e
1806 pa adstudias an holl zisoc'hoù evit skridaozañ Base du système métrique
(Diazez ar sistem metrek).

Er bloavezhioù 1870, ha dindan sklêrijenn ar resister modern, e voe dalc'het ur
heuliad kendalc'hoù etrebroadel evit sevel standardoù metrek nevez. Kenemglev ar
metr (Convention du Mètre) savet e 1875 a gemennas e vefe savet ur Burev
Etrebroadel evit ar Pouezioù hag ar Muzulioù (BIPM : Bureau International des
Poids et Mesures) a oa da vezañ lec'hiet e Sèvres, Frañs. Bezañ en defe an
aozadur nevez-se da virout pilpatromoù ar metr hag ar c'hilogram ur wezh savet,
pourvezañ pilpatromoù broadel, ha derc'hel keñveriadurioù etre int hag ar
standardoù muzuliañ nann-metrek. Ur varrenn bilpatrom nevez a voe savet gant an
aozadur-se e 1889 er c'hentañ Kendalc'h Meur ar Pouezioù hag ar Muzulioù (CGPM :
Conférence Générale des Poids et Mesures), ha termenet e voe Pilpatrom
Etrebroadel ar Metr evel an hed etre div linenn war ur varrenn standart, anezhi
ur c'hendeuzad 90 dregant a blatin ha 10 dregant a iridiom, muzuliet da boent
teuziñ ar skorn.

E 1893 e voe muzuliet ar metr standart gant un interferometr evit ar wezh kentañ
gant Albert A. Michelson, ijiner ar benveg ha difenner ar mennozh implij un
hirder gwagenn dibar eus ar gouloù evel standard hed. E 1925 e veze graet ingal
gant an interforometriezh er BIPM. Kouskoude e chomas Pilpatrom Etrebroadel ar
Metr ar standard betek 1960, ma voe termenet ar metr gant an unnekvet CGPM er
sistem etrebroadel nevez evel 1 650 763,73 hirder gwagenn eus ur skinadur
orañjez embannet gant izotop 86 ar c'hripton. Emañ bepred ar varrenn bilpatrom
er BIPM e Sèvres, miret dindan ar c'hondisionoù lakaet e 1889.

Evit bihanaat c'hoazh an diasurter e voe roet an termenadur a-vremañ gant ar
seitekvet CGPM e 1983, diazezet war an amzer ha tizh ar gouloù :

Peogwir ez eo tizh ar gouloù er goullonder ar memes hini e pep lec'h (hervez
teorienn ar relativelezh) ez eo an termenadur-mañ hollvedel hag aesoc'h da
gemenn. Ha dreist-holl ez eo un hed aesoc'h da vuzuliañ eget an hed etre daou
boent peogwir ez eo ar segondenn an unanenn a vez muzuliet ar gwellañ e-touez
unanennoù ar sistem etrebroadel (SI).



https://br.wikipedia.org/wiki/Latvia

Ur vro eus hanternoz Europa eo Latvia (latveg : Latvija), war aod reter ar Mor
Baltel. Unan eus an teir bro valt eo.

Er Su emañ Lituania hag en Norzh emañ Estonia. Harzoù boutin he deus Latvia ivez
gant Rusia ha Belarus.

Ur parlamant unkambrek anvet ar Saeima en deus Latvia, kant sez eno. Bep pevar
bloaz e vez dilennet ar barlamantidi dre ar vouezhiadeg eeun. Dilennet eo
prezidant ar republik gant kannaded ar Saeima gant an tu-gounid groñs. Vaira
Vike-Freiberg a oa ar Brezidantez betek 2007. Addilennet e oa bet e 2003 evit
pevar bloavezh (gallout a reer bezañ dilennet div wech). Valdis Zatlers zo bet
prezidant d'he heul eus 2007 da 2011.

Betek 2009 e oa isrannet ar vro e c'hwec'h kanton warn-ugent (rajon a veze graet
anezho) ha c'hwec'h kêr gant reolladurioù ispisial dezho (Lielpilsēta). Bremañ
eo rannet ar vro e kant dek munisipaliezh (novads) ha nav c'hêr Republik
(republikas pilsētas). An novadi (liester novads) a zo bet savet dre unvaniñ ur
gêr gant pagasti, liester pagasts kumun diwar ar maez, pe dre unvaniñ pagasti.

Rīga eo ar gêrbenn (753000 annezad) ; Daugavpils (112 000 ann.), Liepaja (84 000
ann.), Jelgava, Jürmala, Ventspils, Rezekne eo ar c'hêrioù bras all.

Al lats e oa moneiz Latvia betek ar 1añ a viz Genver 2014. Liammet e oa gant an
euro abaoe miz Mae 2005. Abaoe ar 1añ a viz Genver 2014 eo an euro moneiz ar
vro.

Komzet e vez latveg a zo yezh ofisiel ar republik. Ar ruseg eo yezh-vamm 34 %
eus an dud. Al Livoneg a zo anavezet gant ar stad ha gwarezet gant al lezenn. Al
latgalianeg a zo gwarezet ivez, met lakaet e vez alies da vezañ ur rannyezh eus
al latveg.



https://br.wikipedia.org/wiki/Kazh

Ar c'hazh (liester kizhier), pe kazh doñv, a zo ul loen-ti doñvaet gant an dud a
bell zo. Flour eo e vlevenn. Miaoual a ra ha rouzmouzat, pe lavarout a ra e
bater. Brudet eo ar c'hizhier da logota. Kelinañ a ra ar gazhez.

Ur bronneg bihan eo, ha kigdebrer, hag an hini anavezetañ eus ar c'hazheged.
Renket e vez er c'herentiad Felidae hag en isspesad Felis silvestris catus p'eo
bet e c'hourdad ar c'hazh gouez (Felis silvestris).

Bevañ a ra ar c'hazh nes-tre d'an den abaoe 3.500 vloaz d'an nebeutañ pa implije
Henegiptiz kizhier a-leizh evit diwall o grignoloù diouzh al logod ha diouzh ar
c'hrignerien all. Bremañ eo deuet ar c'hazh da vezañ al loen ti stankañ.

Enrollet e vez lignezoù kizhier 'zo evit ma vefent disklêriet evel kizhier
a-ouenn hag ar marilh a vez anvet ar pedigree (ger saozneg). Kenstrivadegoù etre
perc'henned ha saverien-kizhier a vez aozet evit keñveriañ al loened ha dibab
pere a zo an nesañ d'ar patrom termenet evit pep gouenn pe pep isgouenn.
Koulskoude, nebeutoc'h eget 1% eus niver an holl gizhier a zo loened a-ouenn.

Pouez ur c'hazh a vez etre 2,5 ha 7 kilogramm (ral a wech en tu-hont da 10 ha
betek 23 pa vezont dreistvaget). Bezañ dreistvaget n'eo ket mat evit yec'hed ar
c'hazh hag en deus ezhomm bras da bleustriñ e gorf ha da gaout ur reol-voued
aozet mat, dreist-holl pa vez miret ar c'hizhier er gêr. Ar c'hizhier bihanañ eo
re ar ouenn treid-du (war-dro 2 gilogramm).

Pa vezont dalc'het e-barzh an tiez e c'hell ar c'hizhier bevañ e-pad 15-20
vloaz, hag anavezout a reer ur c'hazh hag en deus bet bevet betek 36 vloaz.
Bevañ a ra pellikoc'h peurliesañ ar c'hizhier ti pa ne vezont ket aotreet da
vont er-maez (izelaet eo an arvar diwar emgannoù ha gwallzarvoudoù) hag ivez pa
vezont difrouezhet (kizhier-mamm) pe spazhet (targizhier). An oberatadennoù-se a
zigresk ar riskloù krign-bev eus ar c'helloù pe ar vierezoù. Ar c'hizhier-mamm a
c'hell chom hep tapout krign-bev en o bronnoù pa vezont difrouezhet a-raok kasha
pe kaout ar c'hentañ klodad . Bevañ a ra ar c'hizhier dizoñv (deuet da vezañ
gouez en-dro) war-dro daou vloaz (keidenn) pe nebeutoc'h peurliesañ (nemet paa
vez graet war o zro gant tud a-youl-vat, evel e Roma).

An darnvuiañ eus ar c'hizhier o deus divskouarn sonn ha rouez eo an divskouarn
pleget evel m'o deus ar chas. Pa vez fuloret pe spontet e kas ar c'hazh e
zivskouarn en a-dreñv en ur grozal pe en ur bufal. E pep skouarn ez eus 32
gigenn hag e c'hell bezañ fiñvet ar skouarn hec'h-unan.

Evit mirout o energiezh e kousk ar c'hizhier muioc'h eget meur a loen ha
mui-oc'h-mui en o buhez. Keitat an eurioù kousket bemdez a zo 13 pe 14, met 12
pe 16 ivez. A-wechoù ez a betek 20 eur diwar 24.

Kredet e vez eo gouest ar c'hazh da bradañ bewech war e bavioù met n'eo ket gwir
e pep degouezh. Gwir eo koulskoude e c'hell ar c'hazh, p'emañ o kouezhañ, lakaat
e gorf da weañ dre dastaol. Dont a ra eus e varregezh evit lakaat e gorf gwevn
war e gempouez. Kavet e vez unan eus an abegoù e-barzh e livenn-gein 60 mell
enni (34 hepken evit an Den). Gant-se e c'hell al loen ober ur c'hamm don gant e
c'hein.

Ar c'hazh, an dremedal hag ar jirafenn eo ar pevarzroadeged nemeto a c'hell
keflusk pavioù ur gostezenn asambles (hag an hini all goude). Pa vez kaoz eus ar
c'hezeg a lakaer d'ober evel-se dre ar pleustriñ e vez graet ar paz-inkane eus
al lusk-se. E-touez al loened doñv n'eus nemet ar c'hizhier hag a vale war o
bizied (evit-se e vezont anvet digitigradioù).

Mat-tre eo gweled ar c'hizhier e-pad an deiz, met dibar eo ar gweled e-pad an
noz ivez. Pa vez skedus ar gouloù e teu an iris da vezañ ur faout moan-tre evit
diwall ouzh ar retina a resev re a c'houloù, ken e vez strishaet tachenn ar
gweled. Bez' e c'hell ar c'hizhier gwelout pa vez nebeut-tre a c'houloù p'o deus
e-barzh al lagad un organ ispisial anvet an tapetum lucidum . Evel an darn-vuiañ
eus ar breizherien, e wel o daoulagad war-eeun asambles ha diouzh-se n'eo ket
mat ar gweled war ar c'hostezioù. N'o deus ket ar c'hizhier ur gweled aes gant
an tri liv : pa sellont pell e teuz al livioù en o daoulagad.

Barregezh war ar c'hwesha a zo 14 gwech brasoc'h eget hini an Den, rak div wech
muioc'h a gelliged santus zo e fri ar c'hizhier ken e c'hellont santout traoù na
vezont ket santet gant an dud.



https://br.wikipedia.org/wiki/K%C3%AAr

Ur gêr a zo ul lec'h annezet stank, enni etre un nebeud kantadoù a dud ha
miliadoù pe kantmiliadoù, pe milionoù anezho. Stumm un tolpad-savadurioù he deus
ur gêr. Evit ar c'hêrioù bras-tre e vez implijet ar ger-se pe ivez keoded pa ne
reer ket gant metropolenn pe gant tolpad-kêrioù, ma 'z eus meur a gêr enno.

E brezhoneg, pa vez kaoz eus an tolpadoù savadurioù e Breizh, e komzer eus ur
gêriadenn evit envel an tolpadoù savadurioù bihannoc'h eget ar re a weler er
c'hêrioù, met un diforc'h a vez graet etre ar vourc'h (brezhoneg kozh : gwi), ur
seurt kêriadenn gant an iliz-parrez enni hag ar gêr a zo dezhi un iliz-parrez pe
ouzhpenn. Ar ger kevatal da vourc'h e vez klevet e galleg e meur a lec'h e
Bro-C'hall, met ur ster all a zo e galleg evit ar c'hêrioù o doa gounezet
gwirioù dre forzh goulenn ouzh o aotrouien er Grennamzer. Sellet ouzh
Bourg-en-Bresse. Ne zepant ket an diforc'hioù etre ar poblañsoù pa vez kavet
bourc'hioù o deus muioc'h a annezidi eget kêrioù bihan zo.

Perzhioù pennañ ar c'herioù a zo ar perzhioù armerzhel pa vez kavet enno nebeut
a dud o c'hounid an douar. Er c'hêrioù e kaver stalioù-kenwerzh e-leizh, stalioù
servijoù ha stalioù greantel a bourvez labour d'an annezidi ha da du o chom
tro-war-dro. Pa chañch a ra an oberezhioù armerzhel e c'hell mont war wel pe
greskiñ pe digreskiñ ar c'hêrioù. Koulskoude, lod anezho a zo bet krouet a-gozh
eus an Henamzer pellañ (keodedoù Mezopotamia), an Henamzer gresian pe roman (ar
c'heodedoù gresian ha Roma gant o trevadennoù niverus), ar Grennamzer (Pondi, da
skouer) ha ivez an amzerioù modern ha kempred (an Oriant, kêrioù nevez
Enez-Frañs). E Amerika koulz hag en Afrika, an trevadennerezh en deus lakaet
miliadoù a gêrioù nevez da vezañ savet dindan tri c'hantved.



https://br.wikipedia.org/wiki/HTML

HTML (Hyper Text Markup Language) a zo un areg implijet dreist-holl evit sevel
pajennoù evit ar genrouedad. Ul "langaj-merkañ testennoù" eo.

Ur bajenn HTML a vesk an destenn da vout diskouezet war ar skramm gant "tagoù",
da lâret eo kemennoù evit divizout penaos e rankfe ar merdeer diskouez
(fichañ...) ar skrid. Peurvuiañ e teu an tagoù daou-ha-daou: un tag-deraouiñ,
hag un tag-echuiñ. An tag-deraouiñ a gemenn, hag a verk penn-kentañ ar
pennad-skrid (an "elfenn"). Hag an tag-echuiñ a verk dibenn an elfenn.

<html> : evit lâret e teraou un teul HTML, neuze e ranko ar merdeer tretañ
kement a zeuio war e lerc'h e-giz kod HTML.

<head> : evit merkañ talbenn un teul HTML. Bez' emañ e-barzh ennañ ar stlennoù
pennañ diwar-benn an teul, hini ebet anezho ne vo diskouezet war-eeun.

<body> : evit deraouiñ "korf" un teul HTML, da lavaret eo e endalc'h, kement a
vo diskouezet d'an implijer e-barzh prenestr ar merdeer.

Al langaj HTML, abaoe ma oa bet ijinet e 1991, a zo bet gwellaet meur a wezh. An
emdroadur pennañ eo an XHTML, da lakaat an teul HTML kewir gant ar standard XML.



https://br.wikipedia.org/wiki/Gounezerezh

Ar gounezerezh pe al labour-douar a reer eus al labour a vez graet evit hadañ ha
gounit ar plant a gresk en douar.

Dont a ra ar ger eus ar verb gounit, a vez implijet amañ en ur ster strishoc'h
pa vez kaoz eus tennañ frouezh eus an douar. Kenster eo gant labour-douar, a zo
diaesoc'h sevel deveradoù diwarnañ. Gwelet ivez ar pennad Istor ar gounezerezh.

Gounideien ha kouerien a vez graet eus an dud a ra war-dro ar gounezerezh, met
anvet e vezont labourerien-douar ivez. Statudoù a bep seurt o deus bet hag o
deus bremañ. Ur roll a-bouez o deus bet en istor ar Bed abaoe m'eo bet ijinet
gounezerezh e Oadvezh ar Maen nevez (pe Neolitik), seizh mil bloaz'zo d'an
nebeutañ. Ral eo bet ar mareoù hag ar gevredigezhioù o deus anavezet gounideien
frank ha perc'henned war o douaroù hag o doareoù produiñ. Sklaved int bet
e-leizh en Henamzer, served e derou ar Grennamzer en Europa ar C'hornôg ha betek
1861 e Rusia, feurmerien int d'an aliesañ (da lavaret eo e paeont ur feurm d'un
den bennak). E meur a gevredigezh kozh hag en nebeut a gevredigezhioù a-vremañ
n'eo ket perc'hennet an douaroù gant an dud, met gant kumuniezh ar gêriadenn
(kumunouriezh ar gounezerezh). Alies e vez(e) dasparzhet bep bloaz lodennoù an
douar da vezañ labouret warno gant pep familh.

A-viskoazh eo bet pal pennañ ar gounezerezh produiñ boued evit an dud hag o
loened hag alies e vez merzet ne vije ket eus an Denelezh ma ne vije ket ar
c'hounideien evit reiñ he boued dezhi. A-raok ma vije bet ijinet gounit
danvezioù diwar an douar e oa bet kavet e c'helle meur a loen bezañ doñvaet evit
tennañ boued diouto pe war-eeun o tebriñ anezho pe dieeun en ur dennañ o laezh
pe o vioù pe o mel. Da-c'houde eo bet ijinet gounit plant evit o bouetañ e-lec'h
lezel anezho da zebriñ plantoù gouez. Ar vagerien-loened a zo gounideien ivez pa
tennont boued o loened diwar an douar. E mareoù an Istor eo bet kavet e c'hell
ar gounezerezh produiñ danvezioù ha n'int ket evit bezañ debret pe evet (gwiad,
livadenn, danvezioù sevel-tiez (ar feltr evit sevel lochennoù), danvezioù
kimiek, trelosk). Atav ivez ez eus bet klasket gounit louzoù mat evit pareañ
kleñvedoù goude m'eo bet kavet ar plant-se en ur stad gouez.

Renket eo er gounezerezh un obererezh kozh-tre, ar gwenanerezh (sevel ar gwenan)
evit tennann o mel hag un obererezh nebeut kozh, ar vagerezh-pesked (en dourioù
dous) hag un obererezh nevez a-walc'h, ar gounezerezh-mor (nevez evit magañ ar
pesked, met kozh evit gounit ar c'hregin). A-gozh eo bet klasket lakaat ar
c'hoadeier da broduiñ prenn, koad-losk, glaou-koad ha gouzer. Ar
c'hoadgounezerezh eo.



https://br.wikipedia.org/wiki/Gouarnamant

Gouarnamant a reer eus aozadur ar galloud politikel en ur riez bennak. Talvezout
a ra an termenadur-se ivez pa gomzer eus gouarnamant ur Stad a zo endalc'het en
ur riez, da lavaret eo ur Stad kevreadel, evel Kalifornia e kevread
Stadoù-Unanet Amerika ; en degouezh-se e lakaer kemm etre gouarnamant ar Stad ha
hini ar riez kevreadel. Gant ar gouarnamant neuze emañ ar galloud da embann
lezennoù ha d'o lakaat da dalvezout war dachenn ar Stad pe ar C'hevread.

Tri skourr zo e gouarnamantoù ar Stadoù a-vremañ : ar galloud lezenniñ a sav al
lezennoù, ar galloud erounit o laka e pleustr hag ar galloud barn a warez
desteriadur ofisiel al lezennoù pa vez tabut. D'ar galloud erounit peurliesañ e
reer dave pa gomzer eus gouarnamant ur Stad werinel, da lavaret eo da
velestradur ar Stad, petra bennak ma c'hall an holl c'halloudoù bout e-kerz un
den pe ur strolladig tud.

Diwar ar verb gouarn hag al lostger -amant ez eo bet savet ar ger gouarnamant a
zo testeniekaet dindan ar stumm gouuernement e Catholicon Jehan Lagadeuc, bet
moullet e 1499. Diwar ar galleg gouvernement e teu gouuernement, ar ger gallek o
tont eus al latin gubernare "gouarn" hag an henc'hresianeg kubernân heñvelster.

Ent-istorel ez eo ar meuriad ar gouarnamant kentañ, da lavaret eo ar framm bet
ganet a-benn kenurzhiañ an arver spletusañ eus al loazioù naturel, eus ar re
zenel, eus ar binvioù hag eus an traoù bet savet drezo, ar pal o vezañ padelezh
ha diorroadur ur strolladig tud.

Gant ar prederour gall Montesquieu (1689-1755) e voe termenet damkaniezh
disparti ar galloudoù en ur gouarnamant, ar pezh a zo bet lakaet e pleustr e
meur a vonreizh dre ar bed. En e levr De l'esprit des lois "A-zivout spered al
lezennoù" (1748) e rannas ar galloud politikel e tri skourr diwar skouer ar
Republik roman ha bonreizh ar Rouantelezh-Unanet, gant ar pal na lezel an holl
c'halloudoù etre daouarn un den hepken ha, dre se, doujañ da frankizoù diazez an
dud. Ne c'hall ket sourr pe skourr dont da vout hollveliour war ar re araal, ha
ne c'hall ket skourr pe skourrr seveniñ e gefridi hap harp ar re arall. Kent
Montesquieu e voe labouret war an dodenn-se ivez gant ar prederour saoz John
Locke (1632-1704), hogen diwar De l'esprit des lois e veizer hiziv c'hoazh
disparti ar galloudoù evel-mañ :

Talvezout a ra an termenadur-mañ evit forzh pe c'houarnamant, ha pa vefe
direizhwir pe zic'houest da embregañ e c'halloudoù. Lod gouarnamantoù n'int ket
e penn ur Stad, pa c'hoarvezont eus meur a Stad kenvodet dre genemglev evel
Unaniezh Europa ; lod arall a gaver e-maez ar Stadoù, en embregerezhioù pe var
ar morioù da skouer.

Meur a zoare zo da rummata an doareoù gouarnamantoù, ha hervez dezverk pe
zezverk e c'hall gouarnamant ar Stad-mañ-Stad bout kavet e div elfenn da
nebeutañ eus an daolenn a gavor amañ a-is, ha muioc'h alies. Lod elfennoù zo aet
da get, lod arall zo damkaniel pe c'hoazh faltazius p'en o c'haver el lennegezh
hepken.



https://br.wikipedia.org/wiki/Frouezh

Ar frouezh zo, evit al louzawourien, organoù plant, anezho vierezoù darev diwar
bleunioù bet frouezhet hag enno an had a roio plant nevez. Er yezh pemdez avat e
talvez ar ger frouezh da envel bouedoù sukret taolet gant ar plant. Traoù zo a
c’hall bezañ « frouezh » evit al louzawourien (arbennigourien war ar plant), tra
ma vez graet « legumaj » anezho gant ar braz eus an dud war ar pemdez (ar maiz,
an tomatez pe ar berjinez). Er yezh pemdez ne reer frouezh nemet eus ar re zo
sukret (an avaloù, ar bananez...).

Gant al loened e vez debret ar frouezh ha ganto e vez strewet an had a adkaver
en o c’haoc’h. Evel-se e sikouront ar plant d’en em ledañ, en un doare dieeun,
ha gallout a ra ar re-se teurel frouezh en-dro, gwelloc’h-gwellañ.

Kalz frouezh zo bras o zalvoudegezh evit an dud, dre ma roont dezho boued pe
danvez krai. Gallout a reont dont eus gwez (evel an avaloù pe an abrikez) pe eus
plant geotennek (evel ar sukrin). Frouezh sec'h a reer eus ar re n’eus ket kalz
a zour enno.

Sed amañ frouezh anavezet en hor bro : abrikez, alamandez, ananaz, aval,
aval-ar-baradoz, aval-stoub, avoukez, bananez, datez, fiez, flamboez, greunadez,
kaki, kastrilhez, kerez, kistin, kiwi, kraoñ-kokoz, kraoñ, kraoñ-kelvez, lus,
mandarin, mangez, mesper, mouar, orañjez pe aouravaloù, pastekez, pechez, per,
pechez, prun, rezin, sitron pe suravaloù, sivi, sukrin.

Evit ur seurt frouezh e kaver alies meur a ouenn. Da skouer evit an avaloù emañ
ar seurtadoù Golden Delicious, Gala, Braeburn, Pink Lady, Granny Smith ; evit ar
per emañ ar seurtadoù Conférence, Doyenné du Comice, Williams ; evit an orañjez
Navel, Navelina, Jaffa.



https://br.wikipedia.org/wiki/Europa

Ur c'hevandir eo Europa, hervez lod ne vefe nemet un iskevandir eus an hollad
brasoc'h a vez graet Eurazia anezhañ.

Dont a ra an anv eus ar briñsez Europa, merc'h d'ar roue Sidon hag honnezh,
hervez ar vitologiezh c'hresian, a oa bet skrapet gant Zeus peogwir e vage
karantez outi. Europa ne gredas ket nac'h mont war gein an doue en doa kemeret
stumm un tarv kaer ha jentil-tre. Ober a reas Zeus ul lamm war-c'horre ar mor
betek enez e c'hanedigezh, Kreta. Eno e c'hanas Europa Minos ha Rhadamantos,
barnerien ar re varv. Roet e voe anv Europa d'ar c'hevandir a oa chomet dizanv
c'hoazh hervez ur soñj c'hoarvezet d'ar briñsez pa oa ur grennardez anezhi.

Dre m'eo Europa un iskevandir muioc'h eget ur c'hevandir eeun eo kemm-digemm ar
bevennoù anezhi. Evit an douaroniezh e heuilh he bevennoù ar Mor Kreizdouar,
strizh-mor Bosfor, Menez Elbruz, ha Menez-Oural. Evit abegoù politikel ha
sevenadurel eo ledetoc'h Europa a-wechoù.

E Breizh eo bet kavet ar roudenn goshañ (war-dro 400 000 bloaz 'zo) lezet gant
un tan graet gant un den (mougev Menez Dregan war an aod e Ploeneg).

Peogwir o deus bet c'hoant da berc'hennañ kalz broioù all war ar bed eo en em
gannet broioù Europa kenetrezo. Se eo abeg ar c'hentañ brezel-bed. Pa voe echu
ar brezel-mañ, emañ izelaet ha mezhekaet Bro-Alamagn gant Bro-C'hall. Setu perak
e komañs ur brezel-bed nevez. Ur wech echu an eil brezel-bed, setu troc'het
Europa etre Europa ar C'hornôg, eus tu an Amerikaned hag Europa ar Reter eus tu
an Unaniezh Soviedel. Kroget e voe da unvaniñ broioù Europa ar c'hornôg goude an
eil brezel-bed. E dibenn an XXvet kantved ez a d'ar strad ar bed komunist; setu
perak e vez klasket bremañ unaniñ broioù Europa ar reter gant reoù ar c'hornôg.



https://br.wikipedia.org/wiki/Atom

Ur gompozenn eus un danvez eo an atom. Diouzh savboent ar gimiezh ez eo, dre
dermenadur, al lodenn vihanañ eus ur c'horf eeun a c'hell kediañ gant unan all.

Dont a ra ar ger eus an henc'hresianeg ατομος, atomos, « na c'heller ket
rannañ ». Da veno prederourien c'hresian eus an henamzer e oa an atom an elfenn
materi vihanañ.

Implijet e vez meizad an atom gant an damkaniezhioù liesseurt a ro tu da
zisplegañ perzhioù fizikel ar materi, peurgetket en e stadoù gazus
(kenwaskablentez ar gazoù), dourennek ha solut (aozadur ar c'hristalioù).

E kimiezh ez eo an atomoù an elfennoù diazez. Mont a reont d'ober ar materi ha
furmet e vez ar molekulennoù ganto : disrannus e chom an atomoù e-pad ar
reaktadennoù kimiek (pa lakaer a-gostez an eskemmoù elektronoù gwiskad diavaez).

Padal, abaoe penn kentañ an XXvet kantved ez eus bet lakaet anat gant arnodoù
fizik nukleel ez eus partikulennoù diazez a vez furmet an atomoù ganto.

Ar pep brasañ eus mas an atom a vez kreizennet e-barzh ur volum bihan-bihan
(diametr war-dro 10-15 m) : an nukleüs a c'hoarvez eus daou seurt partikulennoù
damheñvel, anvet nukleonoù:

Dre m'eo tost-tre mas ar protonoù da mas an neutronoù ez eo aes karakterizañ an
nukleüsoù dre o niver a nukleonoù, anvet niver mas.

Tro-dro d'an nukleüs ez eus « ur goumoulennad » partikulennoù peurheñvel: an
elektronoù; diametr ar « goumoulenn elektronek »-se (war-dro un angström, pe
10-10 m) a glot gant hini an atom.

Gallout a ra an atomoù dont da vezañ karget ent-elektrek, dre c'hounid (dont a
ra ar garg da vezañ negativel) pe dre goll (dont a ra ar garg da vezañ
pozitivel) unan pe meur a atom: komzet e vez neuze eus ionoù.

Depant a ra perzhioù fizikel ha kimiek an atomoù da gentañ penn diouzh an niver
a brotonoù a vez kompozet o nukleüs ganto. Dre se e vez renket an atomoù hervez
an niver-se, anvet niver atomek.

Graet e vez korf simpl pe elfenn gimiek eus ar materi kenaozet gant un niver
bennak a atomoù, dezho ar memes niver atomek. Graet e vez izotopoù eus atomoù,
dezho ar memes niver atomek, met niveroù mas disheñvel (niver a neutronoù
disheñvel).

Urzhiet eo bet an elfennoù kimiek naturel pe artifisiel liesseurt hervez o
ferzhioù e-barzh taolenn beriodek an elfennoù.

A-hed istor ar skiantoù ez eus bet diorroet meur a batrom eus an atom, bep ma
veze dizoloet perzhioù ar materi. Hiziv an deiz e vez implijet meur a batrom
disheñvel; rak kompleksel a-walc'h eo ar patrom nevesañ, ha gant patromoù "kozh"
pe damfaos, met simploc'h, e vez aesoc'h kompren, ha dre se, deskiñ ha
prederiañ.

Abaoe an henamzer c'hresian e soñje d'an dud e c'helle ar materi freuzañ a
dammoù bihan betek kaout greun na c'hellent ket bezañ freuzet ken, evel « poultr
er gouloù » e oa. Gant arnod Rutherford e voe tizhet ar c'hreunenn-se : dihentet
e vez ar partikulennoù alfa pa dreuzont ar materi, dre se e c'hellor gouzout
penaos eo renket ar « poultr »-se...

Gant dizoloadenn an elektron e 1897 e ouied e oa kompozet ar materi gant div
lodenn: an eil negativel, an elektronoù, hag eben pozitivel. Er patrom ijinet da
neuze gant Joseph John Thomson e veze soubet an elektronoù, anezho partikulennoù
lec'hiet, e-barzh ur « soubenn » bozitivel, evel ar prunev er farz forn (pe ar
plum-pudding evit ar saozon). Anvalidet e voe ar patrom-mañ e 1911 gant arnod
unan eus e studierien gozh, Ernest Rutherford.

Buan-tre e voe kavet sioù er patrom-se gant kevatalennoù Maxwell eus un tu, a
ziouganent e vez skignet energiezh gant kement karg a vez buanaet, ha gant an
arnodoù a ziskouez kwantifiadur al liveoù energiezh eus un tu all.

Ar boullennoù andifurmapl eo ar patrom simplañ evit taolennañ an atomoù. Graet e
vez gant ar patrom-mañ e kristalografiezh. Ar molekulennoù a c'hell bezañ gwelet
evel meur a voullenn stok-ha-stok, ar c'hristalioù evel boullennoù berniet an
eil war eben. A-wezhioù e vez graet gant un taolennadur « diskloz » : taolennet
e vez an atomoù evel boullennoùigoù, spar etrezo, ereet gant linennoù. Gant se e
vez lakaet war-wel an durc'hadurioù pennañ hag ar c'hornioù.

Gant Niels Bohr e voe diorroet ur patrom e 1913 diwar ar perzhioù anataet gant
Planck ha Rutherford. E patrom ar sferennoù kalet ez eus un draezenn anterin,
n'haller ket digompozañ, eus an atom. Padal e ouezer abaoe kreiz an XIXvet
kantvet e c'heller tennañ partikulennoù, dezho ur garg negativel, diouto : an
elektronoù. E patrom Bohr eo kenaozet an atom gant un nukleüs, dezhañ ur garg
pozitivel, ha gant elektronoù a dro en-dro dezhañ, tra ma n'hell skinoù
(radiusoù) orbitennoù an elektronoù kemer nemet talvoudoù resis.

Kreizennet-kenañ eo an nukleüs, dezhañ un diametr etre 10-15 ha 10-14 m dre
vras, ar pezh a sinifi eo kant mil gwezh betek ur milion a wezhioù bihanoc'h
eget an atom ; ur garg elektrek pozitivel a vez douget gantañ. Bez eo ivez al
lodenn bounnerañ eus an atom dre ma ya 99,95 % da nebeutañ eus mas an atom gant
an nukleüs.

An doare-se da welet an atom a ro an tu da zeskrivañ ar fenomennoù spektrometrek
diazez : penaos e vez euvret pe embannet hirderioù gwagenn (pe livioù) gouloù pe
skinoù X 'zo. Rak dre ma n'hell an elektronoù treiñ nemet war orbitenoù termenet
e lammont eus an eil orbitenn d'eben en ur euvriñ pe en ur embann ur c'hementad
termenet a energiezh (kwantom).

Ar patrom diorroet gant Erwin Schrödinger e 1926, ha da c'houde gant Paul Dirac
e 1928 a ro tu da zisplegañ stabilded an atom. Er patrom-mañ, n'eo ket mui an
elektronoù kanetennoù lec'hiet war orbitennoù, met koumoul probablentez bezañs.
Iskiz e c'hell bezañ ar sellboent nevez-se er penn kentañ. Koulskoude e teue an
taolennadur kent eus an elektronoù (kanetennoù bihan) diouzh ar furmoù a veze
gwelet er bed makroskopek, ha kaset hep prouenn ebet d'ar bed mikroskopek. Ret
eo kaout soñj eo diazezet kement tra a ouezer diwar-benn an elektron war
anatadurioù dieeun : tredan (red elektrek), tub katodek (pellwelerez)...

Abaoe ar bloavezhioù 1930 e vez patromet an elektron gant ur « fonksion
gwagenn » a vez taolennet « douester ar brobablentez bezañs » gant karrezad he
norm. Evit taolennañ a-dost perzhioù an elektron, n'eus nemet fonksionoù
matematikel luziet. Meur a fizikour a vez digalonekaet c'hoazh gant an
difetisadur-se. Emaomp o vont da glask reiñ ur skeudenn eus meizad ar fonkion
gwagenn-se, a vo dibeurvat dre ret.

Pa vez er-maez eus an atom e vez taolennet an elektron gant ur pakad gwagennoù a
c'hell bezañ sellet outañ, betek ur serten poent, evel ur ganetenn vihan. Gant
mekanikerezh ar c'hwanta e vez prouet en em led un hevelep pakad gwagennoù a-hed
an amzer ; met pa vez stag ouzh un atom e peurvir an elektron struktur ar
fonksion gwagenn stag ouzh an orbitenn dalc'het gantañ (keit ha ma ne vez ket
strinket er-maez diouzh an atom). Setu e postul mekanikerezh ar c'hwanta n'eo
ket furm (dianav) an elektron a vez peurviret, met integralenn ar brobablentez
bezañs.

Gant patrom Schrödinger emañ koumoul an elektronoù diseurt an eil e-barzh
egile ; n'eus ket anv da daolenniñ pep elektron war e orbitenn evel ma veze
graet gant patrom Bohr. Seul vuioc'h ma 'z eus partikulennoù peurheñvel,
andifedapl, eus an elektronoù. Diwar an efedoù eskemm e teuer da zegemer emañ
pep elektron eus an atom war pep orbitalenn dalc'het war un dro (o klotañ gant
un ardremmez elektronek roet). Neuze e c'heller taolennañ ionizadur an atom
(tennadur un elektron diouzh an atom) gant ar brastres simplaet amañ dindan.



https://br.wikipedia.org/wiki/Amsterdam

Amsterdam eo kêr-benn an Izelvroioù (daoust m'emañ sez ar gouarnamant e Den
Haag). Emañ e kornôg ar vro, war ribl ar stêr Amstel, war-hed 20 km diouzh Mor
an Hanternoz ha diouzh an IJsselmeer (Zuiderzee gwechall). Emañ e proviñs
Noord-Holland (Hanternoz Holland).

Ar gêr vrasañ en Izelvroioù eo ha kêr-benn ar vuhez sevenadurel er vro. E 2005 e
oa poblet gant 742.209 a annezidi, ha war-dro 1,5 milion a dud a oa o chom
tro-dro. Stank eo ar c'hêriekadur en Amsterdam. 219,07 km2 eo gorread ar gêr, ar
stantter o vezañ 4 477 annezad ha 2 275 oaled dre gm2. 12% eus kêr Amsterdam a
zo goloet gant parkoù ha gwarezvaoù natur.

A-gevret gant Rotterdam, Utrecht, Den Haag ha kêrioù all c'hoazh ez a d'ober ar
Randstad, un tolpad-kêrioù bras eus an Izelvroioù.

Kumun Amsterdam a zo renet gant ar maer Eberhard van der Laan (ezel eus PvdA),
hag enni ez eus 15 arondisamant (niver an annezidi e 2007) :

Meur a gêr a gaver enni ivez : Amsterdam (kêr), Amsterdam Zuidoost, Buiksloot,
Driemond, Durgerdam, Holysloot, Nieuwendam, 't Nopeind, Oud Osdorp, Ransdorp,
Ruigoord, Schellingwoude, Het Schouw, Sloten, Sloterdijk, Zunderdorp.

Tro-dro da Amsterdam e kaver ar c'humunioù da-heul : Diemen, Weesp, Abcoude,
Ouder-Amstel hag Amstelveen er su, Haarlemmermeer ha Haarlemmerliede en
Spaarnwoude er c'hornôg, Zaanstad, Oostzaan, Landsmeer ha Waterland en norzh.

Ur gêriadenn enni pesketaerien e oa Amsterdam er penn-kentañ. Ar gêr a voe savet
en XIIIvet kantved. Dont a ra hec'h anv eus ar ger nederlandek dam hag a dalvez
chaoser, rak ur chaoser a oa bet savet war ar stêr Amstel. Stag e oa ar chaoser
ouzh ur pont, ha lemmet kuit voe an tailhoù a oa warnañ gant ar c'hont Florent
V. lakaet e voe da gêr e 1300 pe e 1306 ha neuze e voe diorennet a-fet armerzh,
a-drugarez d'ar c'henwerzh gant kêrioù an Hans.

Er XVIvet kantved e voe brezel a-enep da Spagn, ha dizalc'h e voe neuze an
Izelvroioù. Da gentañ e savas tud Amsterdam a-du gant Spagn, ha kemmañ a rejont
e 1578. Neuze e voe aotreet ar frankiz relijiel, padal e oa brezelioù relijion
er peurrest eus Europa. Niverus e voe an dud neuze az eas d'an Izelvroioù, en o
zouez yuzevien binvidik eus Portugal hag eus Spagn, koñversanted Antwerpen hag
ivez hugunoded eus Frañs. E-touez ar repuidi e oa Comenius, René Descartes ha
Spinoza. Ne save tamm kudenn ebet e-keit ma asante an dud paeañ tailhoù ha kemer
perzh e buhez armerzhel ar gêr. E 1685 e oa peder gwech brasoc'h ar c'horvoder
dre annezad evit ma oa e Pariz, ha war gresk ez eas an diforc'h-se pa zeuas an
hugunoded.

Er XVIIvet kantved e voe oad aour Amsterdam. D'ar mare-se e voe diorennet ar
c'henwerzh gant Indez , Brazil hag Afrika ; d'ar mare-se ivez e veve arzourien
evel Rembrandt, ha kanolioù pennañ ar gêr a voe savet. Amsterdam a zeuas neuze
da vezañ porzh pouezusañ ar bed, hag ul lec'h a-bouez a-fet armerzh.

Er XVIIIvet hag en XIXvet kantved ez eas ar gêr war ziskar abalamour d'ar
brezelioù a-enep da Frañs ha d'ar Rouantelezh-Unanet. Kemmañ a reas an traoù da
vare dispac'h ar greanterezh e dibenn an XIXvet kantved : meur a ganol nevez a
voe savet, en o zouez unan hag a gase betek ar Roen. Aesoc'h e voe neuze an
eskemmoù gant peurrest Europa hag ar bed zoken. Ne voe cheñchamant ebet pe dost
da vare ar brezel bed kentañ, dre ma chomas neptu an Izelvroioù. Padal e voe
harluet tro-dro 100 000 yuzev da vare an eil brezel bed, da lavaret eo e voe
tost distrujet da vat kumuniezh yuzev Amsterdam.

A-fet pouez ekonomikel ez eo Amsterdam ar 5vet kreizenn aferioù en Europa, goude
Londrez, Frankfurt, Pariz ha Brusel. Lod brasañ bankoù hag embregerezhioù an
Izelvroioù o deus o sez en Amsterdam. War sevel emañ ar c'harter aferioù nevez
anvet e Zuidas.

Artis eo anv zoo Amsterdam, diwar anv kevredigezh zoologiezh ar Roue, "Natura
Artis Magistra" ("Mestrez an arz eo an natur"). Unan eus re goshañ ar bed eo (e
1838 e voe savet ar savadur pennañ). E kreiz-kêr emañ, hag ennañ e kaver un
akwariom (savet e 1882), mirdioù zoologiezh ha douarouriezh, ur planetariom hag
ul levraoueg.

A-fet kêraozañ ez eo Amsterdam ur skouer beurvat eus ar sevel tiez e Norzheuropa
er XVIIvet hag en XVIII|vet kantved, dre m'eo bet miret an tiez kozh en ur stad
vat.

War lec'hid ul lagenn eo bet savet kêr Amsterdam, ha lod brasañ ar gêr a voe
savet da vare kantved aour an Izelvroioù, a-hed kanolioù kengreizek. Betek an
XIXvet kantved ez ae ar gêr betek ar porhz hag ar Zuiderzee, an disparti a
c'hoarvezas pa voe savet an ti-gar kreiz, bet aozet war 26 000 piloch.

E kreiz-kêr emañ an Dam (ar chaoser) ha Paleis op de Dam (XVIIvet kantved) hag a
zo bet lakaet da balez ar roue abaoe Louis Bonaparte (1806-1810).

E kreiz-kêr e kaver ivez karter ar mirdioù : Rijksmuseum Amsterdam, Stedelijk
Museum ha mirdi Van Gogh. Ur mirdi diwar-benn ar skiantoù, anvet NEMO a gaver
ivez, ha ti Anne Frank.

Div skol-veur a gaver en Amsterdam : skol-veur Amsterdam (Universiteit van
Amsterdam, UvA), un ensavadur lik krouet e 1632 eo, ha skol-veur dieub Amsterdam
(Vrije Universiteit), bet aozet gant protestanted e 1880). Ensavdurioù
deskadurezh uhel all a gaver, en o zouez ur skol-sonerezh hag akademiezh vroadel
an arzoù. Akademiezh Gerrit Rietveld (GRA) a zo ur skol-arzoù brudet en
estrenvro.

Ajax Amsterdam eo skipailh mell-droad pennañ ar gêr. Meur a wech eo bet gounezet
kib UEFA gantañ, ha div wech ar c'hib etrekevandirel. Betek kreiz ar bloavezhioù
1990 e c'hoarie ar skipailh en Ajax Stadium, goude-se e tilojas da Amsterdam
ArenA, e gevred ar gêr.

Ur skipailh mell-droad amerikan a gaver ivez, anvet eo Amsterdam Admirals.
Skipailh mell-droad maerikan nemetañ an Izelvroioù eo.

Ur skipailh hockey (Amstel Tijgers Amsterdam) a zo ivez, hag ur skipailh
mell-baner anvet Astronauts Amsterdam.

Buhezek eo kêr Amsterdam diouzh noz, ha stank eo an toulloù-noz a gaver enni :
Melkweg, Paradiso, Hôtel Arena, Jimmy Woo, Club More, Club 11, Powerzone hag
Escape a zo e-touez ar re vrudetañ. Touristed koulz ha tud ar vro a gaver enno.
Brudet eo ivez Amsterdam a-drugarez d'ar c'harter ruz anvet De Wallen, hag ivez
a-drugarez d'ar coffeeshopoù a gaver un tammig e pep lec'h e kreiz-kêr.



https://br.wikipedia.org/wiki/Treger

Bro-Dreger pe Treger (e galleg : Trégor pe Trégor(r)ois pe Tréguier) a zo unan
eus nav bro diazez Breizh, hag a glot dre-vras gant an nav eskopti a oa bet e
Breizh betek an Dispac'h gall, met un dek parrez bennak eus Bro-Dreger a oa stag
ouzh eskopti Dol. Dont a rafe an anv eus Tri+*kor = Tri bagad. An eskob staliet
e Sant-Brieg bremañ a zo eskob Sant-Brieg ha Landreger diouzh e ditl ofisiel.
Kêr-benn a-gozh Bro-Dreger eo Landreger, sez diazezer an eskopti.

E Gwalarn Breizh emañ hag hiziv ec'h endalc'h e diriad lodenn Gornôg departamant
Aodoù-an-Arvor hag ur bastellig-vro e biz departamant Penn-ar-Bed ("Treger
Izel"). Teir dourredenn a yae d'ober an harzoù anezhi,

127 kumun a-vremañ a ya d'ober Bro-Dreger istorel. Hervez niveradeg 2010 e oa
205 023 annezad hag ur gorread a 2 251 km². Lannuon, Montroulez (glann dehou) ha
Gwengamp eo ar c'hêrioù pennañ.

Diazezer an eskopti a zo bet, hervez an hengoun, sant Tudwal (Tugdual dre fazi),
anvet ivez Pabu (Tad). P'eo unan eus ar seiz sant diazezer Breizh e oa Landreger
war hent ar birc'hinrided a rae Tro Breizh. Bevañ a rae sant Tudwal er VIvet
kantved hag eus Kembre e oa deuet. Roet e vije bet, gant e eontr Riwal, roue
Domnonea, pe gant e genderv Derrog, un tamm douar evit ma vije savet un abati,
hini Landreger. Daoust ma vije bet dilennet sant Tudwal da eskob e 532, ne gaver
ket roud eus an eskopti a-raok an Xvet kantved. Er XIIIvet kantved e tap sant
Erwan, barner-Iliz ha person, ganet er Vinic'hi, e-kichen Landreger, ur vrud a
santelezh ken buan m'eo santelaet daou-ugent vloaz goude e varv e 1303.



https://br.wikipedia.org/wiki/Somalia

Somalia (Soomaaliya e somalieg), ent-hir Republik Kevreadel Somalia, zo ur vro
eus Korn Afrika e reter ar c’hevandir-se. En-dro dezhi emañ Djibouti er gwalarn,
Etiopia er c’hornôg, Kenya er mervent, gant Meurvor Indez er reter ha Pleg-mor
Aden en hanternoz.

En amzer an trevadennerezh e oa ar su, Somalia italian, etre daouarn Italia hag
an norzh, Somaliland, etre krabanoù Breizh-Veur. Dont a reas Somalia (italian)
da vezañ dizalc’h d’ar 1añ a viz Gouere 1960. D’an deiz-se ivez e voe unanet
gant Somaliland, a oa o paouez gounit he dizalc’hted d’ar 26 a viz Mezheven
1960.

Stad Somalia hiziv zo gwall vresk he galloud. Evit gwir n’eus anezhi nemet war
baper : anavezet eo ar gouarnamant en estrenvro, met n’en deus tamm krog ebet
war lodennoù bras eus ar vro.

E meur a gorn emañ ar galloud etre daouarn gouarnamantoù lec’hel : Puntland,
Maakhir, Galmudug, ha Joubaland a anzav dreistbeli ar gouarnamant kreiz, hogen
Somaliland he deus embannet e oa distag bremañ diouzh Somalia.

Er c’hreisteiz eo gwan mestroni ar gouarnamant war ar vro e gwirionez, ha
strolladoù armet a bep seurt a vez o’n em gannañ da astenn o galloud, abaoe
dibenn ar bloavezhioù 1980 hag abaoe m’eo bet diskaret ar prezidant kozh Maxamed
Siyaad Barre e 1991.

E dibenn 2006 e oa bet aloubet ar vro gant arme Etiopia evit adsevel an urzh hag
ar peoc’h, met kenderc’hel a ra an emgannoù er vro, bet aloubet gant hec’h
amezegez vras.



https://br.wikipedia.org/wiki/Skinwel

Ar skinwel a zo un teknik dezhañ e bal treuzkas, dre orjal pe dre wagennoù
skindredanel, skeudennoù fiñv pe arvestoù bev, a-gevret gant ur son peurvuiañ,
da vezañ gwelet war ar prim war ur skramm, keñver un ardivink resever a reer
skinweler anezhañ.

skin + gwel evit treuzskrivañ ar galleg radio(télé)vision. Kavet e vez ivez an
televizion hag ar bellwelerez. Gerioù nes : skignerezh, skingaser, skingasadenn,
skingomz, skinpeul.

Ret e voe kavout un tu da dreuskas, dre ur red-tredan pe dre ur skin, elfennoù
ur skeudenn lerc'h ouzh lerc'h goude bezañ o dezrannet poent ha poent, linenn ha
linenn. En deroù e voe embreget ur wikefre a-benn ergerzhet un teskad marellek a
gelloù fototredanek, met kavet e voe un doare efedusoc'h en ur skannañ anezho
gant ur feskennig elektronioù.

Ar marelladur a zo bet deskrivet gant George R. Carey (Amerikan) e 1877. Ar
skannañ a zo bet deskrivet gant Constantin Senlecq (Gall) e 1879 en ur
"télectroscope" gant ur holldreser (pantograf) a-dreñv d' ur skramm treuzwelus.
.



https://br.wikipedia.org/wiki/Ragistor

Ur prantad eus istor ar Bed eo ar Ragistor. Hervez ar boazioù e krog ar Ragistor
gant an den kentañ ha ne c'heller lavarout pedavare eo deuet e gwirionez. Kavet
ez eus bet korf-eskern un den a veve en Afrika war dro tri milion a
vloavezhioù'zo. Seblantout a ra bezañ un den pa ouie fardañ binvioù gros ha pa
oa gouest da chom en e sav. Mareoù ar Ragistor a vez anvet diwar an teknikoù
evit kizellañ ostilhoù mein hag ar sevenadurioù diwar zoareoù lakaat ar re varv
en o bezioù hag a-wechoù diwar stil al livadurioù a zo bet dizoloet e meur a gev
ha c'hoazh diwar stil ha teknikoù ar priajoù. Mareoù bras ar Ragistor :

Gaou eo lavaret ez eo an dinosaored loened ragistorel. Ar ger ragistor a dalvez
da envel ar prantad a ya eus anadur Mab-Den d'ar c'hentañ skridoù. Hervez an
termenadurioù resis a vez implijet e krog ar ragistor 5 milion a vloavezhioù zo.
An dinosaored n'int ket laboused avat zo aet da get 65 milion a vloavezhioù zo.
N'o deus ket bevet eta e-pad ar ragistor ha Hominida ebet ne'n em gavas gant
unan anezhe. Loened eus an Eil hoalad, pe Mezozoeg int, ket loened ragistorel.



https://br.wikipedia.org/wiki/Manav

Manav (Mannin e manaveg), pe Enez Vanav (Ellan Vannin), a zo un enezenn e Mor
Iwerzhon, etre Breizh-Veur hag Iwerzhon. Stag eo ouzh kurunenn ar Rouantelezh
Unanet (British Crown Dependency), met n'eo ket un darn eus Rouantelezh-Unanet,
hag er-maez eus Unaniezh Europa emañ.

Gant Kelted e oa poblet Enez Vanav en Henamzer. Lodek e oa e sevenadur ar
Ouezeled en em astenne betek an VIIIvet kantved eus su Iwerzhon betek norzh
Bro-Skos. Tamm-ha-tamm en em stalias Vikinged er broioù-se etre 700 ha 900. Dont
a reas an enezenn da vezañ ur rouantelezh viking en IXvet kantved. Rouantelezh
viking Manav hag an Inizi a voe savet gant Godred Crovan, pe Gorree, e 1079.
E-pad ur pennad en em astennas ar rouantelezh-se betek lec’hioù zo war aod reter
Iwerzhon. Chom a reas Enez Vanav e dalc’h rouaned Norvegia, evel an inizi
Hebridez. betek an XIIIvet kantved. Da neuze e voe roet gant ar roue Magnus VI
da roue Skos, e 1266. Tremen a reas Enez Vanav dindan dalc’h Bro-Saoz er XIVvet
kantved. Daoust da emsavadegoù evel hini Illiam Dhone er XVIIvet kantved, an
enez a zeuas da vezañ stag da vat ouzh Rouantelezh Breizh-Veur e 1765, pa zeuas
ar roue saoz da vezañ Aotrou Manav. Al lesanv noblañs-se zo chomet gant ar
rouaned a zo bet abaoe hag hiziv c’hoazh ez eo an titl a roer d’ar rouanez
Elizabeth II.

Gellout a reer lavarout emañ parlamant koshañ ar bed en Enez Vanav : an Tinvaal
(saozneg : Tynwald) a voe savet e 979. Parlamantoù Island (Althing) ha hini an
Inizi Faero (Løgting) a voe savet abretoc’h c’hoazh, met n’o deus ket
kendalc’het dizehan betek hiziv pa’z eus bet un troc’h etre 1800 ha 1845 evit an
hini kentañ, hag etre 1816 ha 1852 evit an eil. Dont a ra an anv Tinvaal
(saozneg : Tynwald) eus an norseg Thing Vollr, bodadeg ar bobl.

Ur sevenadur gouezelek a oa da gentañ gant Manav, levezonet kalzik gant
sevenadur ar Vikinged. Ur yezh eus skourr ar yezhoù gouezelek eo ar manaveg
(Gaelg), tost a-walc’h da ouezeleg Skos ha d’an iwerzhoneg. Ur wech staget an
enez ouzh Bro-Saoz eo bet kemeret plas ar manaveg gant ar saozneg, evel yezh
pennañ ar gevredigezh. En XXvet kantved ne chome ket kalz a vanavegerien
a-vihanik ken ha mervel a reas an hini diwezhañ, Ned Maddrell, e 1974. Met abaoe
an XXvet kantved ez eus un doare adsav, gant tud a zesk manaveg da eil yezh, ha
bremañ ez eus adarre bugale desavet er yezh-se. Hervez an niveradeg diwezhañ e
vije 27 manaveger a-vihanik ha 650 den all hag a gomz ar yezh.

Embannet e vez lezennoù an Tinvaal en div yezh, saozneg ha manaveg. Abaoe ar
bloavezhioù 1990 eo kresket an niver a skolioù a gelenn ar manaveg evel eil yezh
ha war-dro 30% eus ar vugale a zeskfe ar yezh er skol. Yn Çheshaght Ghailckagh
eo anv an hini vrasañ eus ar c’hevredigezhioù a zifenn ar manaveg, oc’h embann
levrioù hag oc’h aozañ kentelioù evit an oadourien. Un aozadur damofisiel zo bet
savet gant gouarnamant Manav evit broudañ ar yezh, Coonceil ny Gaelgey ; gantañ
e vez troet al lezennoù e manaveg.

Un enezenn en enezeg Breizh-Veur eo Enez Vanav. Hanter-hent emañ etre Bro-Saoz,
Bro-Skos hag Iwerzhon. War-dro 48 km hed hag etre 13 ha 24 km led eo, gant ur
gorread war-dro 572 km². Meneziek a-walc’h eo an enez : ar menez Sniaul
(Snaefell) eo ar poent uhelañ (620 m). Hervez ur c’hrennlavar kozh e c’heller
gwelout seizh rouantelezh eus kern ar menez-se : Manav, Skos, Bro-Saoz,
Iwerzhon, Kembre, an Neñv hag ar Mor.

Niverus eo ar stêrioù (Awin ghlas, Awin Dhoo, Awin Neb, Awin Stondane …). Meur a
borzh zo a-hed an aod. Ha meur a enezenn vihan zo ivez en-dro da Enez Vanav :
war unan anezho, Yn Cholloo (Calf of Man), ez eus tud o chom. N’eus nemet en
hanternoz, eus tu Skos, eo plaen a-walc’h an douaroù, e-kichen ar beg-douar
anvet Kione ny hAarey (Point of Ayre).

Gwechall e veve an enezidi diwar al labour-douar hag ar peskerezh. Hiziv c’hoazh
ez eo brazik a-walc’h pouez ar gennad kentañ en enez, met evit magañ an enezidi
eo nemetken. Diwar an touristerezh hag ar bankerezh e vev Enez Vanav bremañ.
Gant he saviad politikel, koulz er Rouantelezh-Unanet hag en Unaniezh Europa, eo
deuet an enez da vezañ ur meni paradoz kemedel, gant e-leizh a gompagnunezhioù
eus Europa a zeu d’en em staliañ eno. Gant se e kresk buan prizioù an tiez hag
an douar, diwar-goust an dud genidik eus an enez.

Stag ouzh Kurunenn Breizh-Veur eo an enez, met ur reizhiad politikel dezhi
hec'h-unan he deus. Ar Rouantelezh-Unanet zo e karg eus difenn an enez hag an
darempredoù etrebroadel. Evit kement tra a denn d’ar vuhez diabarzh emañ ar
galloud gant parlamant an enez. Dileuriet eo rouanez (pe roue) ar
Rouantelezh-Unanet gant ul Letanant gouarnour hag a zo degemeret gant ar
parlamant, an Tinvaal (Tynwald). Gant Lez Uhel Torgenn Tinvaal (High Court of
Tynwald Hill/Ard-whaiyl Tinvaal) emañ ar galloud lezennel. Enni ez eus div
gambr : an House of Keys/Chiare as Feed, gant 24 ezel dilennet gant mouezhiadeg
an holl, hag al Legislative Council/Yn Choonceil Slattyssagh, ennañ unnek ezel
dilennet e-touez ar re gentañ.

He moneiz dezhi he deus an enez : al Lur Manavat, a zo par he zalvoudegezh da
hini al lur sterling.

Ur strollad politikel, Mec Vannin, a c’houlenn e teufe an enez da vezañ ur
republik dezhi ur riegezh vroadel leun. Ur Strollad al Labour zo ivez, distag
diouzh Strollad Labour Breizh-Veur. D’ur poent e oa ivez ur Strollad Broadel
Manavat hag ur Strollad Komunour Manavat. Ar c’haozioù politikel pouezusañ a
denn d’ar plas zo gant gennad an arc’hant hag ar bankoù war an enez, da briz an
douaroù hag an tiez ha d’ar manaveg. An darn vrasañ eus izili House of
Keys/Chiare as Feed n’int ezel eus strollad ebet (votadeg 2006), unan anezho zo
ezel eus Strollad al Labour Manav ha daou zo izili eus an Alliance for
Progressive Government, ha daou all eus ur strollad nevez anvet Liberal Vannin
Party.



https://br.wikipedia.org/wiki/Linux

Ur reizhiad korvoiñ diazezet war UNIX eo Linux ha diskarg a wirioù dindan al
lanvaz GPL. Krouet e oa bet e 1991 gant Linus Torvalds.

E miz Eost 1991 e oa bet kemennet e newsgroup USENET "comp.os.minix" gant Linus
Torvald, a oa d'ar c'houlz-se studier e skol-veur Helsinski, e raktres da zanzen
ur reizhiad korvoiñ e vije bet gouest d'implijañ ar gwellañ ma c'hellje
arc'hwelioù liespoellad ("multitask functions") ar c'hewerier 386 ergrafet gant
INTEL. Un emboellad e oa nemetken evitañ hep dezevout en un dazont kenwerzhel.

An handelv kentañ e oa an hini 0.01 e miz Eost 1991 rustennus an tamm anezhañ.
Un nebeut tarzhoù a oa dezhañ nemetken hag e ranked kempunañ anezhañ dindan
Minix. Abaoe ez'eus bet kantadoù a zanzenerien o skoazellañ Linus Torvald dre ar
genrouedad.

Gant an doare-se da zanzen, ne vez aozadur ebet oc'h evezhiañ al labourioù. Un
den a zo kiriek d'un erbar hag ez'eus tud all o kemer perzh da skrivadeg boneg
ar goulevioù.

Linus Torvald 'ni eo a zo kiriek d'ar graoñell Linux hag e vez ouzhpenn o
tivizañ a-zivout dasparzhañ an tarzhoù. Evit komz louer, dindan giriegezh un den
e vez pep parzh ar graoñell (reizhiad ar restroù, ardeiñ ar memor, [[sturioù...)
hemañ o kreizennañ danzenadegoù kantadoù a zanzenerien hag o kas anezhe da heul
da Linus Torvald evit ma o c'henstagfe e-barzh kraoñell Linux. Arveret e vez an
doare-se da labourat evit danzenadeg pep goulev mavek (pe programm talvoudek)
Linux.

Perc'hentiezh Linus Torvald ha pep hini en deus kemer perzh en danzenadeg eo
Linux hogen ar boneg tarzh hag ar boneg daouredel a zo dasparzhet diskarg ha
digoust dindan al lañvaz GPL (GNU Public Licence). Hervez al lañvaz-se e c'hell
pep implijer ober diskarg gant ar c'henderc'h betek kenwerzhañ anezhañ.

N'eo ket ken Linux e stad "Bêta-arnod" abaoe an handelv 1.0 ar 14 a viz Meurzh
1994. Reoliet e oa bet ar bugoù bep ma veze an danzen o vont war-raok.

> Ur reizhiad liessavenn eo ouzhpenn. Eleze e c'hell arc'hwellañ (pe mont en
dro) war meur a rizh kewerieroù, evel : Intel, Compaq, Alpha, SunSPARC, PowerPC,
MAC .....

> Ardeiñ dialuskel sturioù an trobarzhelloù. Karget e vez ar molladoù er vemor
pa vez ezhomm nemetken.

> Gant an areg C e vez danzeet tarzhioù ar reizhiad Linux peurvuiañ evel ma vez
graet evit ar reizhiad UNIX. Arveret e vez ivez a-wechoù an areg C++.

Bez 'e vez kavet en un dasparzh Linux ar graoñell, ar mezarc'hioù, ar sturioù,
ar goulevioù mavek sternañ gant ouzhpenn meziantoù mavek a bep seurt (meziantoù
burevek, c'hoarioù, maziantoù danzen....) dindan stumm ur bakadenn peurvuiañ (ha
restroù "~.rpm").

Slackware : danzeet gant ur gumuniezh stlenneg e oa an hini kentañ o lakaat
Linux da vezañ anavezet gant kalz a dud. Lec'hienn : Dasparzh Slakware

Debian GNU/Linux : Un dasparzh nann kenwerzhel eo a zo e bal danzen ur reizhiad
a berzhded uhel. E ventrezh pakañ dezhañ e vez arveret evit dasparzhañ e
reizhiad. Danzen Debian a vez graet dre ar genrouedad evel ma vez graet evit
kraoñell Linux. Lec'hienn : Dasparzh Debian

Mandrake : Diazezet war an dasparzh Red Hat eo Mandrake. Danzeet e oa bet gant
an dasparzh-se binvioù ardeiñ dibar. Lec'hienn : Dasparzh Mandrake na vez ket
ken eus al liamm Deuet eo Mandrake da vezan Mandriva : Dasparzh Mandriva Lakaet
eo bet e Brezhoneg.

Red Hat ha Fedora : An dasparzh-se 'ni e oa e oa bet digaset gantañ ar c'heal
pakadenn. Gant ur bakadenn e vez kavet ur meziant a-gevret gant e deulioù
dafariñ ha gant pep meziant mavek arveret da sternañ, da zisternañ ar reizhiad
pe d'ober an hizivaat. Adkemeret e oa bet ar meiziad-se gant dasparzhoù all
abaoe.

Gant an dasparzh-se e vez deroet binvioù sternañ ha kefluniañ didres a implijer
e mod kevreget pe e mod nodoù.

SuSE : Diazezet e penn kentañ war an dasparzh Slackware eo anavezet an dasparzh
SuSE evit bezañ solius, danzeet e bro Alamagn. E vinvioù merañ dezhañ en deus.
Ar c'hevredad SuSE a oa bet adprenet gant Novell n'eus ket pell 'zo. Lec'hienn :
SuSE dasparzhet gant Novell

Ubuntu : Diazezet war Debian un handelv e brezhoneg eus an dasparzh-se a zo o
vezañ danzeet. Lec'hienn : lec'hienn etrebroadel Ubuntu



https://br.wikipedia.org/wiki/Liger

Al Liger (Loire e galleg, Léger ha Leir en okitaneg) eo stêr hirañ Bro-C'hall
(ouzhpenn 1000 km hed). Goleiñ a ra e ziazad doureier 117.000 km², muioc'h eget
20% eus Frañs. Da roll ar Glad bedel e voe lakaet red kreiz traoñienn al Liger
gant an UNESCO e 2002. Dont a ra tre al Liger e Breizh e Runonn (Liger-Atlantel)
a-raok en em deurel er meurvor Atlantel e Sant-Nazer

Eus al latin Liger e teu anv al Liger e brezhoneg hag e galleg, met galianek eo
orin ar ger. Eus ar galianeg liga "fank" e teu. Ar ger-mañ eo en-doa roet "lie"
(lec'hidenn) e galleg ha lees e saozneg.

Hervez klaskourien zo e rede al Liger war-du an norzh gwechall hag e-barzh ar
Saena en em daole goude bezañ bet o tiruilhal e traoñienn ar stêr Loing. Un
darvoud douaroniel en defe e zistroet war-du ar c'hornôg.

E biz ar menezioù Cevenas en Okitania emañ andon al Liger, er menez Gerbier de
Joc, e departamant an Ardèche, 1 408 m dreist live ar mor. Redek a ra war-du an
hanternoz a-dreuz Roanne ha Nevers betek Orleañs ha neuze war-du ar c'hornôg
betek Breizh, m'en em daol er Meurvor Atlantel etre Sant-Nazer ha Sant-Brewenn.
Echuiñ a ra an aber a-live gant Pont Sant-Nazer. An darn vuiañ eus e zoureier a
zo re stêrioù ar riblenn gleiz o treuziñ an Tolzennad Kreiz, ur sistem menezioù
bras m'eo dizintrus o douaroù ken e tiruilh buan dourioù ar glaveier ken ez eus
bet liñvadegoù spontus e 1856, 1866 ha 1910. Chaoserioù uhel ha ledan, graet e
douar hag hentoù bras warno, a red war he div riblenn eus Orleañs betek Saumur
evit diwall an draoñienn eus ar gwalleurioù-se. War ar riblenn zehoù el lodenn
diwezhañ ez eus adstêrioù o treuziñ Tolzennad Arvorig m'eo dizintrus-kenañ e
zouaroù ivez.

N'eus ket nemeur a stankelloù war al Liger hag e zoureier bras a c'hell bezañ
abeg da liñvadegoù c'hoazh.



https://br.wikipedia.org/wiki/Kenya

Kenya zo ur vro e reter Afrika. En-dro dezhi emañ Soudan ar Su hag Etiopia en
norzh, Somalia ha Meurvor Indez er reter, Tanzania er su, hag Ouganda er
c’hornôg. Nairobi eo ar gêr-benn.

Dont a ra anv ar vro eus hini ur menez, Menez Kenya, ar menez uhelañ er vro (5
199 m uhelder).

A-gozh eo annezet Kenya, peogwir ez eus bet kavet eno lod eus roudoù koshañ
mab-den war an douar (korfoù-eskern "Australopithecus afarensis", a veve meur a
vilion a vloavezhioù zo).

Dont a reas Kenya da vezañ un drevadenn europat e dibenn an XIXvet kantved, gant
helebini etre Alamagn hag ar Rouantelezh Unanet evit lakaat o c’hrabanoù war
domanioù sultaned Zanzibar. A-benn ar fin e voe savet "British East Africa" e
1895 ha trevadennerien deuet eus Breizh-Veur a grogas d’en em staliañ war an
douaroù gwellañ. Etre 1952 ha 1959 e voe emgannoù kalet etre an emsaverien Mau
Mau ha nerzhioù Breizh-Veur. Dont a reas Kenya da vezañ ur stad dizalc’h, a-benn
ar fin, d’an 12 a viz Kerzu 1963.

Ar saozneg hag ar swahileg eo yezhoù ofisiel ar stad. Meur a yezh a gaozeer er
vro, yezhoù eus familhoù disheñvel : yezhoù bantouek (evel ar gikouyoueg, al
luhya…), yezhoù nilotek (evel ar masaieg, an tourkaneg…), yezhoù kouchitek (evel
ar somalieg, an oromoeg,…).



https://br.wikipedia.org/wiki/Geneva

Geneva zo ur gêr eus Suis (Kanton Geneva), war glannoù ar stêr Ron el lec'h ma
kuita lenn Geneva (e galleg lac Leman, e frankoprovañseg; Lèman).

Genava eo ar stumm latin a gaver e De Bello Gallico Julius Caesar, ha Genáva e
latin ar bobl, alese ar stumm gallek Genève. E yezhoù ofisiel ar vro e skriver
Genève e galleg neuze, Genf en alamaneg, Ginevra en italianeg ha Genevra e
romañcheg. Génva eo ar stumm arpitanek, Genves e oa e galleg kozh kent ar stumm
Gennes. E brezhoneg e kaver Jeneva, Genava (d'après forme anc.) e geriadur
Vallée. meneg ebet e Geriadur Hemon-Huon (na 1993, na 2005).

Diasur eo orin Geneva. Kinniget ez eus bet un orin keltiek en abeg d'ar galianeg
genava, a zo kar d'ar c'hembraeg gen, genau ha d'ar brezhoneg genoù : e "genoù"
al lenn emañ kêr. Un displegadur all zo deuet dre ar genyezhoniezh, pa dalvez ar
wrizienn indezeuropek *gen- kement ha "javed", "jod", "chin" – un astenn d'ar
ster-se eo "genoù" pa gomzer eus an dremm ha n'eo ket eus an digor ma lakaer
boued ; kement ha "plegadenn", "kogn" e oa ster *gen- ivez (gwelit al latin
genū, glin), alese Geneva oc'h ober dave d'ar c'hogn a zo e penn al lenn.
Keltiek avat e chom an dibenn -ava..

Eil kêr Suis eo Geneva ha kêrbenn ar c'hanton. 185 028 a dud a oa enni e 2005,
met an dachenn kêriet en dro dezhi, a'n em astenn war kanton Vaud ha
departamantoù gall an Ain hag an Haute-Savoie, a vev enni 760 000 a dud.

Douar repuidi eo Geneva abaoe pell, dreist-holl abaoe ma voe degemeret enni ar
Brotestanted heskinet, evel Guillaume Farel, Jean Calvin pe Théodore de Bèze, ma
veze graet ar Roma brotestant anezhi, hag ivez kêr Calvin. E-touez an holl
bolitikerien repuet enni menegomp Lenin a-raok dispac'h 1917.

Etre 1700 ha 1853, ne oa nemet ur vered e kêr, hini Plainpalais. E penn-kentañ
ar bloavezhioù 1850, e voe krouet hini Châtelaine, hini Saint-Georges er
bloavezhioù 1880. Hini kumun Petit-Saconnex zo e kêr abaoe 1931 pa voe ken
deuzet an div gumun. E-touez an dud veur beziet e Geneva menegomp Jean Calvin ha
Jose Luis Borges.



https://br.wikipedia.org/wiki/Eoul-maen

An eoul-maen, pe tireoul pe petrol, a zo ul liñvenn zu pe c'hell-du kavet e
reier splu. Eus hidrokarbonoù e c'hoarvez, dreist-holl alkanoù mesket gant
elfennoù nann-metalek evel sulfur pe nitrogen. Gallout a ra ivez enderc'hel
metaloù evel vanadiom.

D'ober temzoù, dileizherien, plastikoù hag astuzlazherioù e vez talvoudekaet.
Unan eus an andonioù energiezh pennañ er bed a-vremañ eo. Gantañ e reer d'ober
treloskoù evel ar strilheoul pe ar c'herozen pe d'ober tredan. Ur c'hovoder
nann-aznevezadus eo an eoul-maen ha kalz tud a zo aon ganto e krogo da vankout
en amzer-da-zont tost (gwelet pikenn eoulmaenek)

Hervez an darn vrasañ eus an douarourien eo an eoul-maen ar pezh a chom eus
danvezioù organek kozh mac'het ha tommaet e-pad milionoù a vloavezhioù. Furmet e
vije bet gant morlizadur kouezhet e goueled ar mor e lec'hioù hep oksigen. An
danvez organek, mesket gant morfont, a zo beuzet dindan kondonioù a
c'houldennoù. An tommder hag ar gwask a laka anezhañ d'en em dreuzfurmiñ, da
gentañ en un danvez koarek, kerogen e anv, a vez kavet e skiltoù eoulmaenek, ha
goude, dre un argerzh anvet katagenez, en hidrokarbonoù. Peogwir eo skañvoc'h an
hidrokarbonoù eget an dour pe ar maen e pigno alies war-du ar gorre, nemet ma
vez harzet gant ur gwiskad maen dizintrus. Furmiñ a reont neuze ur maez
eoul-maen a c'heller korvoiñ.

Komz diwar-benn ur "prenestr eoulmaenek" e ra an douarourien. Dindan ur gwrezder
bennak e chomas eoul-maen kerogen tra ma'z a re uhel en em dreuzfurm e gaz
naturel. D'al liesañ e vez furmet an eoul-maen 4-6 km dindan ar gorre met e
gavout a c'haller kalz tostoc'h ha zoken, gwechoù 'zo, war an douar, evel evit
traezh eoulmaenek Athabaska. Tri zra a zo ret evit m'en em furmfe eoul-maen : ur
garregad pinvidik he danvezioù organek beuzet don a-walc'h (met pas re), ur
garregad splu ma c'hell an eoul-maen en em zaspugn hag ur garregad dizintrus
evit pakañ anezhañ.

An darn vrasañ eus an eoul-maen kenderc'het en istor an Douar a oa bet distrujet
gant bakteri p'en doa tizhet ar gorre. An traezh eoulmaenek a zo eoul-maen en
deus tizhet ar gorre met na oa ket bet peurzistrujet c'hoazh. Ar skiltroù
eoulmaenek a zo reier gant kerogen enno na oant ket bet beuziet don a-walc'h
evit m'en em dreuzfurmje en eoul-maen.

Hervez Thomas Gold hag un nebeud douarourien soviedel evel Nikolay Koudryavtsev
en em furm eoul-maen don-tre dindan gorre an Douar. N'eo ket degemeret an
deorienn-mañ gant ar darn vrasañ eus an douarourien ha ned a ket an
embregerezhioù eoulmaenek a-du ganti.

Ar gudenn bennañ pa fell d'an nen disac'hañ eoul-maen eo kavout maezioù. Bremañ
e ra an douarourien gant teknikoù seismek da ziloiñ frammadurioù a c'hellfe
kuzhat eoul-maen met ardinvinkoù arall a vez talvoudekaet evel gravimetroù pe
magnetometroù. Ar bazenn da heul eo kleuzañ ur puñs da dizhout ar mirlerc'h
isdouarel. En un nebeud puñsou e pign an eoul-maen d'ar gorre en un doare
naturel met an darn vrasañ eus ar puñsoù-se a zo damziviet. Alies e kleuzier
meur a buñs e-barzh an hevelep mirlerc'h, da lakaat da sur e vo arc'hantus an
disac'hadur. Ensilat a reer ivez aezhenn pe dour da virout ar gwask uhel
a-walc'h. An teknikoù-mañ a c'hell gwallaozañ ar puñs, avat, ha lakaat e ziskar
da vuanoc'h.

Ma'z eo kreñv a-walc'h ar gwask e strink an eoul-maen en un doare frank. Ezhomm
ez eus da sevel ur reizhiad a drapigoù hepken da liammañ ar puñs ouzh un
eoulsan. 20% eus eoul-maen ur mirlerc'h a c'heller dastum en doare-se.

Pa gosha ur puñs ez a ar gwask da re wan ha ret e vez talvoudekaat teknikoù
arall. Gallout a reer riboulat an eoul-maen pe ensilat aezhenn pe dour da
ademprañ ar gwask. En doare-se e c'heller dastum etre 25% ha 35% eus eoul-maen
ur maezad.

Pa n'eo ket a-walc'h ez arnoder da vihanaat gludennerezh dre ensilat skurierion
pe aezhenn (da dommañ an eoul-maen). Ne vez graet nemet m'en justifi ar prizioù.
Ensiladeg aezhenn a vezer oc'h ober gant ur fabrik tredan ispisial. E-barzh an
doare fabrik-se e vez implijet un turbin-gaz da genderc'hiñ tredan hag an
aezhenn ouzhpenn a vez ensilet er puñs. E San Joaquin Valley, ma kenderc'her 10%
eus eoul-maen an Stadoù-Unanet, e vez implijet an teknik-mañ. Tev-tre eo
eoul-maen aze evit gwir.

E Sina e kleuzjod ar puñsoù eoul-maen kentañ war dro ar IVe kantved. Un donder a
243 m o doa ha gant tuellennoù bambouz e oant graet. Deviñ a reer an eoul-maen
da aezhenniñ dour-mor ha kenderc'hiñ holen. En Xvet kantved e kaver eoulsanioù e
bambouz etre ar puñsioù hag ar paludoù-holen.

En VIIIvet kantved e veze talvoudekaet eoul-maen d'ober an ter-douar a oa
pavezet straedoù Bagdad gantañ. Kenderc'hiñ a reer puñsoù eoul-maen war-dro
Bakou, er pezh a zo bremañ Azerbaidjan. Gant an doaroniour Masoudi e voent
deskrivet en Xvet kantved ha gant Marco Polo en XIIIvet kantved.

Istor arnevez an eoul-men a zeraouas e 1846 pa zizoloas Abraham Pineo Gesner un
teknik evit kenderc'hiñ kerozen gant glaou. E 1852 e kavas Ignacy Łukasiewicz un
tu d'en ober gant eoul-maen, hag a oa diereoc'h ha gwelloc'h-marc'had. Er bloaz
war-lerc'h e tigorer an "toull-kleuz" eoul-maen kentañ e Bóbrka, e-kichen Krosno
e Polonia ar c'hreisteiz. An dizoloadenn-se a voe adpaket buan-tre gant ar
peurrest eus ar bed hag ar burerezh kentañ a voe savet gant Meerzoeff e Bakou e
1861. D'an ampoent e kenderc'he Bakou 90% eus eoul-maen er bed.

Ar puñs kenwerzhel kentañ kleuziet en Amerika an Hanternoz a oa en Oil Spring
(Ontario, Kanada) met greanterezh an eoul-maen a zeraouas pa zizoloas Edwin
Drake eoul-maen e 1859 e-kichen Titusville, Pennsylvania. Evel ar Sinaiz e
kenderc'he holen. Goustadik e kreskas ar greanterezh rak ne oa bet implijet an
eoul-me nemet evit al lampoù ha da ober kerozen. Ned eas da bouzus nemet pa voe
ijinet ar c'heflusker-blosk. An dra-se en deus krouet ur goulenn n'eus bet
paouez ebet dezhañ abaoe.

E 1910 e oa bet kavet puñsoù e Kanada, en Indonezia (a oa dalc'het gant an
Izelvroioù), e Persia, e Perou, e Venezuela, ha Mec'hiko.

Tizh a dap kresk ar prizioù deraouet e 1999, ha muioc'h-mui a dud a gred emaomp
tost ouzh ar bikenn eoulmaenek. Ur vinorelezh int c'hoazh avat.

Tra ma kendalc'h prizioù an eoul-maen da greskiñ ez a da zedennusoc'h
tuioù-produiñ pebeilat. An tuioù gwellañ anavezet eo ar skiltroù eoulmaenek pe
an traezh terdouarek. An traoù-se a vez fonnus met diaes da zisachañ ha
gwirheñvel eo ne c'hellor ket ober eoul-maen a-walc'h ganto da voueta ar
sevenadurezh greanterel.

Gallout a reer ivez treuzfurmiñ gaz naturel pe glaou da eoul-maen. An tu gwellañ
anavezet d'ober an dra-se eo hentenn Fischer-Tropsch. Implijet e voe en Alamagn
Nazi e-pad ar brezel. Gant glaou e rae an nazied un doare esañs a anvent Ersatz.
Hanter an eoul-maen implijet e-pad ar brezel a oa bet graet en doare-se.

Galloud a reer implijout hentenn Karrick, ijinet e Stadoù-Unanet Amerika a ra
gant ur wrez uhel-tre da dreuzfurmiñ glaou en eoul-maen.

Eus chadennoù hidrokarbon disheñvel o ment eo kenaozet an eoul-maen. Abalamour
da se eo ret e gas d'ur burerezh ma vez distaget an hidrokarbonoù dre strilhadur
da grouiñ meur a brodu eoulmaenek



https://br.wikipedia.org/wiki/Ennega%C3%B1_IP

Pennañ komenad live kenrouedad TCP/IP eo IP. Servijout a ra da bourveziñ ur
reizhiad dereiñ duilhioù (pakadoù) hep kennaskañ ha nann solius.

Pep klom (skoulm rouedad) a rank bezañ hennadet war ur rouedad gant un enneg IP.
Hemañ a c'hell bezañ digenaozet etre daou rann :

Gant pevar eizhbit e vez erouezet un enneg IP handelv 4 (IPv4 pe e brezhoneg :
IPv4) . Evit hen ober e vez arveret an notadur dekredel poentet, da lavaret eo e
vez pep eizhbit disrannet an eil diouzh egile gant ur poent. Da skouer :
192.168.22.150

> Rumm A : etre 1 ha 126 eo gavaelet an eizhbit kentañ. Arveret eo 7 bit evit an
enneg rouedad (un eizhbit) ha 24 bit da hennadiñ an ostiz (war 3 eizhbit).
Gellout a ra ur rouedad rumm A kaout 16 milion ostiz (2^24 - 2 ostiz).

> Rumm B : etre 128 ha 191 eo gavaelet an eizhbit kentañ. Gant 14 bit eo
enboneget an enneg rouedad (war 2 eizhbit) ha gant 16 bit enneg an ostiz (war 2
eizhbit ivez). 65534 stael (post) a c'hell bezañ enneget war ur rouedad rumm B
(2^16 - 2).

> Rumm C : etre 192 ha 223 eo gavaelet an eizhbit kentañ. 21 eizhbit a zo
implijet evit ar rouedad (war 3 eizhbit) hag 8 eizhbit evit an ostiz (war un
eizhbit nemetken). 254 ostiz a c'heller ennegañ war ur rouedad a-seurt gant ar
hemañ. Ar rumm-mañ a vez arveret evit ar rouedadoù bihan.

Evit pep rumm e vez arveret ur maskl rouedad da ziforc'hiñ rann rouedad an enneg
IP diouzh ar rann e implijer anezhañ da ennegañ an ostiz. Ma skriver en enneg en
un doare daouredel e vo pep bit an enneg rouedad merket gant un "1" gant ar
maskl ha pep bit enneg an ostiz merket gant ar maskl gant un "0".

10000100.10010100.01000011.00000010 Un enneg rumm B eo "132" e eizhbit kentañ.
Neuze e vo ar maskl skrivet evel-henn e daoured :

Ur skignañ war ar rouedad load (lec'hel) eo. Arveret eo gant un urzhiataer ha ne
anavez ket naoudiañ ar rouedad e pad al loc'hañ. Bez ez'eus en dastum TCP/IP
komenadoù a ro an tu d'an urzhiataer da reseviñ ent-emgefreek un enneg IP pa vez
o loc'hañ. Arveret e vez an enneg "pep bit da 1", neuze an enneg :

Implijet e vez an enneg-se da arnodiñ ar arloadoù rouedad. Ar c'houleverien (ar
brogrammerien) a vez oc'h ober gant arnodennoù e dol ("loop") e-kerz lankadoù
kentañ ergrafañ un arload rouedad. Evit ober un arnodenn evel-se e rank ar
goulever kaout daou arload ergrafet evit kehentiñ dre ur rouedad ha gouest
d'ober gant ar meziant TCP/IP. E-lec'h erounit (pe seveniñ) ar goulevioù war bep
a urzhiataer e c'heller lakaat anezhe d'erounit war unan hepken ha goulenn gante
d'ober gant an enneg IP endol ("loopback adress") da gehentiñ an eil gant egile.
Pa vez un arload o kas roadennoù d'egile e tremenont (war-zu an traoñ) a-dreuz
ar bern komenadoù betek ar meziant IP a zigas anezhe en-dro (war-zu al laez)
a-dreuz ar bern komenadoù betek an eil arload (patrom OSI). Lank 'zo e-gizh-se
ober gant un urzhiataer hepken da arnodiñ un arload hag hep treuzkas roadennoù
dre ar rouedad.

Ar rumm D : arveret eo ar rumm-se evit ar skignañ strishaet pe lies-skignañ a ro
an tu d'azlakaat un duilh d'ur strollad urzhiataerioù. Evit ober gant ur skignañ
strishaet e vez ur strollad ostizioù o vezañ bet deverket da bep hini anezhe an
hevelep enneg IP ; ur wech staliet ar strollad skignañ strishaet, un eilenn eus
an duilhioù kaset d'an enneg skignañ a vez azlakaet da bep hini eus urzhiataer
ar strollad.

Ur strollad prederiañ a zo bet savet neuze e skourr IETF an IAB a zo e bal
labourat war ur ment ennegoù IP nevez da gavout un diskoulm d'ar gudenn-se.



https://br.wikipedia.org/wiki/Energiezh

An energiezh eo perzh ur sistem barrek da bourchas labour, da zalc'h ur finv pe
da broduan gouloù, gwrezverk pe tredan da skouer. Ur c'hementad fizikel eo hag
arouez a ra stad ur sistem. En un doare hollek en em vir an energiezh e-pad un
treuzfurmadur bennak. Unanenn an energiezh a zo ar Joule (unanenn ar sistem
etrevroadel) met implijet e vez alies ar c'hWe (Kilowatt/eur).

Ar ger energiezh a zo ivez implijet e danvezioù teknologel, ekonomikel hag
ekologel evit arouezian an danvez-madoù energiel, o implijout, o diorroen, o
divigans hag o efedou ekologel. An danvez-madoù pennañ a zo energiezhioù fosil
(gas naturel, glaou, eoul-maen), energiezhioù dour-tredaniel, energiezhioù an
avel, an nukleel, an heol hag tommder an douar.

Diwar studiañ ar sistemoù mekanikel rik ez eur deuet da ziforc’hañ div furm
energiezh : an energiezh sinetikel hag an energiezh potañsial. Da skouer,
gwrezverk a zo spisaet diwar energiezh tizh an atom hag ar molekulenn, pe
c'hoazh energiezh tredaniel diwar energiezh potañsial aozadur electonnek ar
materi (sacherezh kreñv ha gwan, elektromagnetikel, gravitadur).



https://br.wikipedia.org/wiki/Emfloura%C3%B1

An emflourañ(Daveoù a vank), anvet ivez pitouchal, boloiñ, (eus boz), pe en em
darlaskañ, masturberezh(Daveoù a vank), onanegezh (diwar anv Onan), a zo un ober
reizhel graet gant an den (paotr pe blac'h), gant e zaouarn pe gant c'hoarielloù
reizhel, pa flour e-unan e organ embarañ, pe ur rann-gorf all, evit tizhout ar
blijadur reizhel. Eus kenvasturberezh e komzer kentoc'h pa ra gant skoazell un
den all, un doare neuze da virout a embarañ.

Kemm zo bet en emzalc'h ar c'hevredigezhioù diwar-benn an emerotegezh. Er
sevenadurioù diazezet war ar Bibl pe ar C'horan eo ur pec'hed bras. Kondaonet eo
bet an emflourañ gant an Iliz katolik, evel el levr L’Onanisme ou Discours
philosophique et moral sur la luxure artificielle et sur tous les crimes
relatifs, savet gant ar pastor Jean-Philippe Dutoit-Membrini hag embannet e
Lausanne, e 1760.

Medisined zo o deus bet embannet e c'halle degas kleñvedoù, evel ar Suis Samuel
Auguste Tissot, en e levr L’onanisme. Dissertation sur les maladies provoquées
par la masturbation, e 1785, ha korfkennoù a veze graet da virout ouzh ar
baotred da c'hoari gant o c'horf.

Onan zo un den meneget er Bibl hag a nac'h speriañ intañvez e vreur Er, en eneb
d'an henvoaz. Gwelloc'h e kavas teurel e sper d'an douar eget ober ur bugel.
Evit

Boutin d'an holl emflourerien eo gwaskañ pe rimiañ an organoù embarañ gant ar
bizied pe ouzh traezoù evel ur goubenner pe torchenn. Darn a blij dezho lakaat
bizied pe traezoù all en o fraez, dorloiñ kalc'h pe kourzh gant ur fraoñverez.

Un doare emflourañ a vez ivez gant ar marmouzien, hag ivez gant chas.(Daveoù a
vank)



https://br.wikipedia.org/wiki/Brezel_diabarzh_Stado%C3%B9-Unanet_Amerika

Brezel digevrediñ pe Brezel diabarzh amerikan, anvet "the Civil War" er
Stadoù-Unanet hag a wechoù "the War of Northern Aggression" pe "second war of
independence" gant an dud a-du gant stadoù ar su, a zo ur brezel diabarzh
c'hoarvezet etre 1861 hag 1865, hag a empleg Stadou-Unanet an "Unaniezh", renet
gant Abraham Lincoln, hag ar "Stadoù Kengevreet Amerika", renet gant Jefferson
Davis hag a a gevrede unnek Stad eus ar su (Su ar Stadoù-Unanet) hag o doa
digevredet diouzh ar Stadoù-Unanet.

An unaniezh a oa enni an holl stadoù a-enep ar sklaverezh ha pemp stad sklaver,
renet gant Abraham Lincoln hag ar strollad republikan. Hemañ a oa a-enep emled
ar sklaverezh (hep bezañ a-enep ar sklaverezh end-eeun) war douaroù ar
Stadoù-Unanet, ha trec'h ar republikaned e dilennadegoù prezidantel ar
Stadoù-Unanet e 1860 a zegas ur digevrediñ a-berzh seizh Stad eus ar su, a-raok
na vije kemeret ar sez gant Lincoln.

Pevar bloaz brezel drastus a voe gant 620 000 betek 750 000 soudard lazhet, an
niver uhelañ uheloc'h evit sammad kolloù soudarded Stadoù-Unanet Amerika e-pad
ar C'hentañ Brezel-bed hag an Eil Brezel-bed. Distrujet e voe darn frammadurioù
Su SUA. E-fin ar brezel e voe roet lamm d'ar C'hengevread ha difennet ar
sklavelezh er vro a-bezh. Mare an adsavidigezh (The Reconstruction Era)
(1863–1877) goude ar brezel, gant ar pal pennañ da adunaniñ ar vro, a roas un
nerzh kreñvoc'h d'ar gouarnamant war an holl Stadoù kevredet en unaniezh.

Bloavezh 1860 mare dilennadegoù prezidant Stadoù-Unanet Amerika, ar
Republikaned, gant e-penn Abraham Lincoln, o devoa lakaet anat war-raok e oa ret
lammañ ar sklavelezh en holl tiriadoù eus ar vro. E su Stadoù Unanet Amerika e
oa gwelet kement-mañ evel un doare da dagañ gwirioù bonreizhel o stadoù. Ar
sstrollad republikan kreñvoc'h e norzh ar vro, a zeuas a-benn da dapout muioc'h
a vouezhioù hag a gannaded pezh a lakaas Lincoln da vezañ dilennet evel ar
c'hentañ prezidant Republikan d'ar vro. Siwazh a-raok ma vefe bet-tu dezhañ da
vezañ degemeret evel prezidant, 7 stad eus ar Su gant ekonomiezhoù diazezet war
kenwerzh ar c'hotoñs a savas ar C'hengevread.

Ar re c'hlas, dre liv o unwisk soudard. Union Army a oa anv hollek nerzhioù lu
an Norzh war zouar. Skourr ar morlu a oa an Union Navy.

Ar re griz, dre liv o unwisk soudard. Lu Stadoù Kengevreet Amerika (Confederate
States Army) a oa hollad nerzhioù lu ar Stadoù Kengevreet. Ar morlu a oa graet
Confederate States Navy anezhi.

E-leizh a adsevel istorel a vez er Stadoù-Unanet gant tem brezel diabarzh
Stadoù-Unanet Amerika. Adsavet e vez emgannoù pennañ ar brezel. E su ar
Stadoù-Unanet ez eo kreñv-tre an adsevel istorel dre al liamm karantezus a vez
bev birvidik c'hoazh hiziv-an-deiz evit an ez- Stadoù Kengevreet Amerika.



https://br.wikipedia.org/wiki/Bikini_(dilhad)

Ar bikini n'eo ket un tamm dilhad, met daou bezh dilhad a vez gwisket gant ar
merc'hed evit mont da gouronkañ.

Ar pezh douget war ar bruched a c'holo an divvronn, en ur leuskel ar begel hag
an divlez dizolo, hag a zo staget er c'hein, evel ur vrennidenn. Ar pezh all a
c'holo ar c'haol hag ar revr, evel ur bragoù-bihan ordinal. Etre an daou bezh eo
dizolo ar c'hein hag ar c'hof. Heñvel-vi eo an daou bezh eta ouzh dilhad-dindan
ordinal ar merc'hed. Tud zo koulskoude o deus klasket bihanaat anezho muiañ ma
c'hallent.

Gant Louis Réard e voe ijinet ar bikini. Kentañ ma voe diskouezet a voe e Paris
d'ar 5 a viz Gouhere 1946 er poull-neuial Molitor, ha douget e oa gant Micheline
Bernardini, un dañserez noazh brudet en amzer-se e Casino de Paris. Disklêriañ a
reas Louis Réard en doa dibabet an anv bikini abalamour da Enez Bikini, a oa bet
un darzhadenn nukleel warni 5 devezh a-raok, gant ar soñj, hag ar spi e vije ken
brudet an daou bezh dilhad hag ar vombezenn a oa nevez-tarzhet.

Savet e oa bet gantañ ar frazenn-stur saoznek : 'The bikini, first an-atomic
bomb!" Goulenn ur breou a reas Louis Réard evit diwall un ijinadenn a seblant
bezañ bet anavet gant ar merc'hed en henamzer hervez a weler war livadurioù
kozh.

Un degemer fall a voe graet d'ar bikini en e amzerioù kentañ. Sevel en e enep a
reas an holl ilizoù, ha berzet e voe e meur a vro. Ret e voe gortoz un toullad
bloavezhioù a-raok ma teuas diouzh ar c'hiz. E 1956 e voe gwelet Brigitte Bardot
er film Et Dieu… créa la femme o tougen ur bikini e danvez vichy. Evel-just e
klaskas ar merc'hed yaouank ober evelti. Skoazellet e voe ar vrud gant ar
ganaouenn Itsy Bitsy Teenie Weenie Yellow Polka Dot Bikini, kanet gant Brian
Hyland, a voe kanet e galleg gant Dalida, Brigitte Bardot, Johnny Halliday ha
Richard Anthony. A-hed an hañv e voe skignet Itsy bitsy, petit Bikini er
skingomz. E 1962 e reas berzh bras a-drugarez da Ursula Andress, a zouge ur
bikini gwenn ha gleb gadalus er film Dr. No : sec'het e voe an daou damm dilhad
ha gwerzhet en ti Christie's e 2001 : 41 250 lur sterling hepken e koustas d'ar
prener. E 1966 e voe tro Raquel Welch da wiskañ ur bikini ragistorel er film One
Million Years B.C. War-lerc'h ez eus bet graet ivez filmoù skinwel evit diskouez
an tamm danvez-se, evel re ar rummad Baywatch, gant Pamela Anderson.

Abaoe dibenn an XXvet kantved eo deuet da vezañ ur gwiskamant ordinal war an
aodoù.

E lec'hioù zo avat e vez gwelet muioc'h a verc'hed yaouank e monokini pe e
string. Ijinet e oa bet ivez un trikini ha ne reas ket berzh, hag un tankini a
blij d'ar re a ra sport a-hervez.

Ur mikrokini zo ivez, hogen diaes ober "un tamm dilhad" eus un draig ken dister.



https://br.wikipedia.org/wiki/Azginivelezh

An Azginivelezh eo an anv roet d'ar marevezh eus an Istor, en Europa, a deu
war-lerc'h ar Grennamzer, a-raok an Amzerioù modern, hag a glot, dre vras ha
hervez ar broioù, gant dibenn ar XVvet kantved hag ar XVIvet kantved. Ul lusk
sevenadurel e oa hervez lod, a grogas e Firenze dreist-holl da gentañ, hag e
kêrioù all en Italia, a-raok tizhout ar peurrest eus Europa.

Troet eo ar ger Azginivelezh diwar ar ger gallek Renaissance, a zo tremenet e
saozneg, hag eus ar ger italianek Rinascita e teu an hini gallek. Ar ger
"rinascita"-se a voe arveret er XVIvet kantved gant Giorgio Vasari en e
arnodskrid Vite de' più eccellenti architetti, pittori, et scultori italiani
("Buhezskridoù an disavourien, livourien ha kizellerien italian wellañ"),
anavezet ivez evel Le Vite ("Ar Buhezskridoù").

Diwezhatoc'h e voe troet ar ger gallek en italianeg en-dro, ha deuet da vout
Rinascimento.

Ur marevezh kemmoù eo bet an Azginivelezh en anaoudegezh dre vras, er skiatoù
hag en arzoù, dre ma veze skignet an anaoud nevez e-touez an dud uhel ha desket
evel biskoazh kentoc'h. Er skridoù kozh avat, diazezet eo war studi ar
skrivagnerien glasel, latin ha gresianek, e voe diorroadur an deskadurezh, ha
dizoloadur ar pellwelad en arz.

Er XVvet ha XVIvet kantved, gant al lusk war-zu an anaoud, e stagas broioù zo da
gas listri da weladenniñ ha dizoloiñ ar bed. Kement-se a zo anavezet evel an
Dizoloadennoù Meur.

Mare an dazkemmoù relijiel eo an Azginivelezh ivez. Hervez an istorour saoz John
Hale eo en amzer-se e voe kroget da gomz eus Europa en un doare ordinal, gant
kartennoù da ziazez, hag un hollad skeudennoù a gadarnae he bezoud sevenadurel,
dre ar sellout.

Dizemglev zo etre an istorourien hag an arzistorourien diwar-benn an doare da
rannañ Istor ar marevezh-se, a zo evel ur stagell pe un nor etre ar Grennamzer
hag an amzerioù modern. Darn a gomz eus Azginivelezh an XIIvet kantved.(Daveoù a
vank)

E gwirionez, implij ar ger Azginivelezh a ziskouez un doare da gompren an Istor
evel pa vije ur ster d'e red. Kement-se a glot gant an doare da welout a oa da
lod prederourien alaman an XIXvet kantved, evel Georg Wilhelm Friedrich Hegel.

Ma voe un tamm Azginivelezh en XIIvet kantved en Europa n'eas ket pell, rak
torret e voe gant bosenn ar XIVvet kantved a lazhas ouzhpenn un drederenn eus ar
boblañs.(Daveoù a vank) A-hend-all, abalamour d'ar Brezel Kant Vloaz e c'haller
kompren e krogas an Azginivelezh diwezhatoc'h e Bro-C'hall eget en Italia.

N'eo ket gwall aes termeniñ meizad an Azginivelezh. Hervez Jean Delumeau (en
1991), e teu ar ger eus Italia, ma veze kaoz eus Rinascita al lizhiri hag an
arzoù adalek fin ar XIVvet kantved ; hiziv e lavar an Italianed Rinascimento.

Ar ger Azginivelezh zo bet adkemeret en 1860 gant an arzistorour suis Jacob
Burckhardt (1818-1897) en e levr Die Kultur der Renaissance in Italien .

Hervez Jean Delumeau (1999) ez eus bet roet ur ster bras-oc'h-bras bepred d'ar
ger. Abeg ha neuz an Azginivelezh eo a zo da anaout, ha kompren kenober ha
kenlevezon ar broioù hervez pep tachenn.

Ur gerzhadeg vras war-raok eo en Europa er XVvet kantved hag er XVIvet kantved,
eme Jean Delumeau.

Pa vez anv a nevezadur en arzoù, el lennegezh, er skiantoù, e komzer a-wechoù
ivez eus azginivelezh (pe nevezadur) marevezh Karl Veur (en amzer-se e komzed
eus renovatio), eus azginivelezh Cluny (920-1000) e marevezh Otton, pe eus
azginivelezh an XIIvet kantved (1060-1200). A-wechoù ivez e komzer eus
ragazginivelezh, gwelout ar pennad Azginivelezh en Istor.

Pa gelenne an istorour gall Lucien Febvre er c'h-Collège de France e 1942-43 en
doa diskouezet eo Jules Michelet an hini en devoa ijinet krak ar ger Renaissance
war-dro 1840, gant abegoù personel . En amzer-se edo Jules Michelet o labourat
war-dro ar roue gall Loeiz XI, glac'haret e oa goude koll e wreg ha nec'het gant
emdroadur gouarnamant an Unpenniezh c'hall (pe : Monarkiezh Gouere) dalc'het
gant mirourien, ha c'hoant en doe da gaout neventi. E zoare da gompren an istor
a rae dezhañ heñvelekaat ar pezh a veve hag ar pezh a studie ; ijinet en devije
un Azginivelezh goude ren Loeiz XI, dre hanterouriezh brezelioù Italia.
Kement-se zo bet displeget gant Thomas Lepeltier en ur pennad er Revue des
Livres e [[2000}} . Lod istorourien n'int ket a-du gantañ avat, pa welont evel
un troc'h etre ar Grennamzer hag an Azginivelezh. Ar pezh a zo sur, hervez an
darn vrasañ, eo n'eo ket bet ken splann an tremen hag ar c'hemm etre an daou
brantad ha ma veze kontet gwechall.

Skrivañ a ra an istorour saoz John Hale e ouie lenneien ar Grennamzer e oant o
chom en ur c'hevandir anvet Europa gant an douaroniourien, disheñvel diouzh Azia
hag Afrika. Koulskoude ne oa ket bet klevet anv eus Europa gwech ebet gant an
darn vrasañ eus an dud, na lennet, dre na ouient ket lenn. Hervez an Iliz, ar
galloud europat brasañ, e oa genidik ar gristenien eus broioù dibabet gant Doue
da vezañ oaled ar gwir feiz war an Douar. Ne oa ket an dud emskiantek e oa eus
ur sevenadur europat.

Ar moullerezh an hini a levezonas ar muiañ buhez an dud e mare an Azginivelezh.
Kent ma voe ijinet an doare-ober-se gant Johannes Gutenberg, war-dro 1450, e
veze graet al levrioù gant an dorn : dornskridoù a veze lavaret anezhe. Kloer e
oa an dud a rae al levrioù, int-i nemetken ar re a oa gouest da skrivañ, ha da
skrivañ e latin, yezh an dornskridoù . En XIvet ha XIIvet kantved e veze skrivet
an dornskridoù gant ar venec'h e salioù-skrivañ anvet scriptoria, hag unan eus o
c'hefridioù bras e oa. Goude-se e kaeraent o levrioù gant livioù hag
aourlivadurioù.

Gant ar skolioù-meur e oa dalc'het an deskadurezh hag ar c'helaouiñ. Ne oa nemet
Skol-veur Bologna, hini Pariz ha re Salamanca, Oxford ha Cambridge a oa aotreet
da gelenn hervez doareoù ar skolastik. Ar gwir a oa, gant an doueoniezh, unan
eus penndanvezioù ar skolioù-meur.

Gant skridoù moullet ne oa ket heñvel an dalvoudegezh ken. E skol-veur Pariz e
teuas an arzoù da vezañ brudetoc'h eget hini an doueoniezh. Levraouegoù a veze
savet e ti ar rouaned c'hall.

Kentañ embannadur ar Bibl moullet a voe graet e 1455 gant Johannes Gutenberg e
Mainz. Lod skouerennoù a voe kinklet gant prenerien, evel ma veze graet en amzer
gent gant an dornskridoù.



https://br.wikipedia.org/wiki/AK-47

An AK-47, e rusianeg Автомат Калашникова, Avtomat Kalachnikova [stumm] 1947,
anavezet muioc'h dre an anv Kalachnikov, a zo ur fuzuilh-arsailh savet gant
Mic'hail Kalachnikov e 1947. E 1949 e vezo lakaet dindan un doare ofisiel da
vezañ degemeret evel arm al lu Rusian ha d'e heuil gant broioù Pakt Varsovia.

An arm-tan muiañ-kenderc'het ha muiañ-gwerzhet en Istor mab-den eo an AK-47.
Marc'had-mat eo, aes da implij, padus, ha ral eo e chomfe boud. Implij a ra
bolodoù ponner ar re 7.62x39mm.

E-kerzh an Eil brezel-bed ez eo bet degaset gant an Alamanted un arm nevez war
an tachennioù emgann, an Stg-44 (Sturmgewehr 44 an arm korventenn). Bammet ha
sabatuet net e voe an URSS o welet un arm ken vodern o tont war-wel gant an
Trede Reich. D'ar 15 a viz gouere 1943, Komiserdi poblel an armañ a roas urzh
bras da sevel un arm Soviedel evit talañ d'al lañs a oa gant an Almanted. Ur
skipailh en e benn an ijinour N.M. Elizarov (Н.М. Елизаров) a voe karget d'ober
war-dro ha da renkañ ar buanañ ar gwellañ ar gudenn 'se. inti a vo o kavout e
vije mat implij bolodoù 7.62×39mm. E 1944 dre ma ne oa ket bet diluziet ar
gudenn c'hoazh e voe roet lañs dre an URSS a-bezh dindan stumm ur genstrivadeg
da grouiñ an arm hag a rae diouer anezhi.

Mic'hail Kalashnikov en deus kroget gant hent ar sevel armoù en e wele ospital
goude bezañ bet gwallaozet e-pad emgann Bryansk. E 1944 e gemer perzh er
genstrivadeg sevel an arm. Gant an diaz roet d'an arm ar bolodoù 7.62×41mm
degaset kement gant Yelizarov ha Syomin Mic'hail Kalachnikov a ginnigas un arm
met koll a reas e-tal Sergueï Simonov hag e mennozh arm an SKS-45.



https://br.wikipedia.org/wiki/Yuzevegezh

An hini goshañ eus an teir relijion undoueek (monoteist) meur eo ar yuzevegezh,
dezhi en-dro da 15 milion a feizidi er bed a-bezh, ha yuzeviezh neuze a reer
neuze eus ar feizidi-se. An diforc'h brasañ etre ar yuzevegezh hag an div
relijion vras diazezet warni, ar gristeniezh hag an islam, eo al liamm etre an
identelezh relijiel hag hini etnikel a vez pouezet warnañ el lodenn vrasañ eus
ar c'hredennoù yuzev. Savet eo bet e 1948 ur riez eo ar yuzevegezh e
relijion-stad, Israel eo e anv e koun ar riez a oa er memes lec'h en Henamzer
kreis.

Dre vras, e vez graet Achkenazed (אשכנזים, ashkenazim, "alamaned") eus ar
yuzevion a orin europat, pe e teufent eus Kreizeuropa pe eus Retereuropa, ha
Sefaraded (ספרדים, sfaradim, "spagnoled") eus ar re a orin spagnol ha
portugalat. Alies e vez graet Mizrac'hed (מזרחים, mizrahim, "tud ar reter" ) eus
yuzevion a orin arab pe kaokazat.

Hollad skridoù santel ar yuzevegezh a vez graet tanac'h (תנ״ך) anezhañ. Ur
veradenn eo ar ger-mañ, stummet eus:

Ne glot ket an deiziadur yuzev (350 deiz pep bloaz) gant hini gregorian (365
deiz pep bloaz). Neuze ne glot ket ar gouelioù yuzev gant deiziadoù gregorian
resis kennebeut.

Yom ha-Zikaron, Yom ha-Atsma'out ha Yom Yerouchalayim a vez lidet e stad Israel
ha gant yuzevion relijiel broadelour. Ne lid ket feizidi a gredennoù yuzev all
(d. skw. Netourei Karta) ar gouelioù-mañ.



https://br.wikipedia.org/wiki/Skiant

Ar Skiant (eus al latin scientia, "anaoudegezh") zo ur reizhiad da zastum
anaoudegezh zo diazezet war an hentenn skiantel. Ar skiant zo ivez hollad
urzhiet an anaoudegezh gounezet dre an enklask-se.. Ar skiant evel ma’z eo
termenet amañ zo anvet a-wezhioù skiant glann evit lakaat kemm gant ar skiantoù
pleustrek, a implij an imbourc’h skiantel da vastañ ouzh ezhommoù an dud. An
tachennoù skiant a vez rannet etre daou strollad pennañ peurliesañ :

Ar strolladoù-se a vod skiantoù arnodel, ar pezh a dalvez e rank an anaoudegezh
a zastumont bezañ diazezet war anadennoù a c’haller evezhiañ hag a c’hell bezañ
amprouet gant skiantourien all a labour er memes doare..

Ar jedoniezh, a vez lakaet a-wezhioù en un trede strollad skiantoù anvet
skiantoù furmel, he deus war un dro heñvelidigezhioù ha disheñvelidigezhioù gant
skiantoù ar vuhez hag ar skiantoù sokial. Heñvel int ouzh ar skiantoù arnodel
abalamour ma renont ar studi diuntuek, urzhiek ha damantus eus un dachenn
anaoudegezh ; disheñvel int abalamour d’an hentenn a dalvez da wiriañ an
anaoudegezhioù hag a implij an a priori kentoc’h evit taolioù arnod. Ar skiant
furmel, a gaver enni ivez ar stadegoù hag ar boelloniezh, zo diziouerus d’ar
skiantoù arnodel. An araokadennoù bras er skiantoù furmel o deus degaset alies
araokadennoù bras er fizik hag e skiantoù ar vuhez. N’haller ket dioueriñ ar
skiantoù furmel da sevel martezeadoù, damkaniezhioù, ha lezennoù , war un dro
evit dizoleiñ hag evit deskrivañ penaos ez a an traoù en-dro (skiantoù ar vuhez)
ha penaos e soñj hag en em zalc’h an dud (skiantoù sokial).

Ar "skiant" a oa stag ouzh ar brederouriezh en deroù. E-pad pell oa bet un
obererezh poelladiñ a oa e bal displegañ kevrinoù ar bed dre implij ar poell. E
diwezh ar Grennamzer e krogas ar skiant da zistagañ diouzh levezon an deologiezh
ha diouzh hini ar brederouriezh. E-kerz hec’h istor eo bet rannet he zachenn
etre danvezioù disheñvel evel ar matematik, ar gimiezh, ar vevoniezh, ar fizik,
ar mekanik, ar vezegiezh, al louzawouriezh, ar steredoniezh, an ekonomiezh, ha
kement zo ….



https://br.wikipedia.org/wiki/Sierra_Leone

Sierra Leone (Republik Sierra Leone ent-ofisiel, Republic of Sierra Leone e
saozneg) zo ur vro eus kornôg Afrika. Emañ etre Ginea en norzh, Liberia er
gevred, hag ar Meurvor Atlantel er mervent. Freetown eo ar gêr-benn.

Dont a ra anv ar vro eus an anv roet dezhi gant ergerzherien eus Portugal: Serra
Leoa, a dalvez "Menez al Leoned". Ur greizennn a bouez e voe evit ar morianeta,
betek 1787 pa voe savet Freetown evit reiñ bod da dud bet sklaved en trevadennoù
saoz en Amerika (Stadoù-Unanet, Antilhez). Evel ar vro amezek, Liberia, e voe
savet Sierra Leone, dreist-holl, gant sklaved bet dieubet. E 1808 e teuas
Freetown da vezañ un drevadenn saoz, ha diabarzh ar vro a zeuas da vezañ ur vro
dindan gwarez Breizh-Veur e 1896. An drevadenn hag ar vro-warezet a voe unanet e
1961 hag embannet e voe dizalc’hiezh ar vro nevez. Etre 1991 ha 2002 eo bet
drastet Sierra Leone gant ur brezel diabarzh didruez. Abaoe e klasker doujañ
d'an demokratelezh.

Ar saozneg eo ar yezh ofisiel; ar c’hrio (un doare kreoleg saoznek), ar mende
hag an temne eo ar yezhoù komzet ar muiañ avat.



https://br.wikipedia.org/wiki/Sahara

Ar Sahara a zo ur gouelec'h bras-meurbet e Norzh Afrika. Ar brasañ dezerzh tomm
eus ar bed eo gant en tu-hont da 9 milion a gilometradoù-karrez. Mont a ra eus
ar Mor Ruz er reter betek ar Meurvor Atlantel er c’hornaoueg, bevennet eo er su
gant ar Sahel. Dont a ra an anv eus an arabeg صحراء, "ṣaḥrā´", hag a dalvez
kement ha "dezerzh".

Ar Sahara a zo ur ranndir deuet da vezañ dezherzhel e 6 000 kent J-K. Bras
divent eo an dezerzh–se, 15 gwech brasoc'h eget Bro-C'hall eo, lec'hiet e norzh
Afrika. An anv "Sahara" a dalvez kement ha dezerzh pe gouelec’h en arabeg.
Brasañ dezerzh ar bed eo gant 8,5 million a gilometradoù karrez. Treuziñ a ra an
dezerzh-se Afrika eus ar Meurvor Atlantel betek ar Mor Ruz hag eus ar Mor
Kreizdouarel betek su Trovan ar C'hrank. En em astenn a ra ar Sahara war 10 bro:
Aljeria, Egipt, Libia, Mali, Maroko, Maouritania, Niger, Soudan, Tchad ha
Tunizia. Brasañ dezerzh tomm ar bed eo. Annezidi zo, "kantreidi" a vez graet
diouto (tud ha na chomont ket da vevañ war ar memes lec'h a- hed o buhez); an
Douareged, ar Vaoured hag an Douboued. Dilec'hiañ a reont eus lec'h da lec'h er
Sahara. Bevañ a reont o sevel loened, kañvaled ha givri. Bez’ ez eus ivez an
"arsezidi" hag a chom bepred en ul lec'h (ar c'hontrol diouzh ar gantreidi) hag
a c'hounez gwez palmez, legumaj ha edaj. Douar kondon ar Sahara a zo pinvidik:
gaz leskiñ, eoul-maen, uraniom, houarn, kouevr ha glaou.

E 1956 eo bet dizoloet an eoul-maen hag ar gaz leskiñ evit ar wech kentañ er
Sahara ,gant ur c'hevredad gall, ar C.F.P.A. Dizoloet e oa bet ar brasañ
tachennad eoul-maen en Aljeria. D'ar c'houlz -se, ur ministr gall eus ar Vvet
republik a lâras :«Bro-C'hall na c'hello ket kenderc'hel da ledanaat en Afrika
ha pinvidigezh an douaroù Afrikan na c'hello ket bezañ korvoet hep Bro-C'hall».
Abalamour da se, eo chomet an aferioù eoulmaen gall-aljerian bev e-pad emgann
Aljeria gant ur c'hevrad sinet hag a lavare ne vefe ket distrujet ar
staliadurioù eoulmaen gant an FLN. Koulskoude, pleustradegoù a zo bet graet gant
ar soudarded gall. Tennañ a raent bombezennoù er Sahara evit gwelet ha mont a
raent mat en-dro. Gant se eo bet distrujet ivez un tamm an natur en dezerzh-se.

«La France est et demeure une Grande puissance. Elle mobilisera ses forces pour
que se réalise le miracle saharien. De grandes richesses, en charbon, en fer, en
pétrole, en gaz naturel, des Territoires du Sud, seront mises en valeur. La
Métropole apportera sa technique et ses investissements; l'Algérie apportera sa
main d'œuvre de plus en plus qualifiée et demain ses cadres. La mise en valeur
du désert du Sahara c'est la grande tâche de notre génération.» Charles de
Gaulle.



https://br.wikipedia.org/wiki/Menez-tan

Ur menez a daol er-maez danvezioù war deuz (lava, mein), moged hag aezhennoù eo
ar menez-tan, pe tanvenez. Eus an danvezioù solut-se e vez graet danvezioù
piroklastek anezhe. An darn vuiañ anezho n'o deus ket dislonket tra e-pad
amzerioù hir, met pa vezont war lec'hioù dibar ar voul-douar, ar frailhennoù
bras etre plakennoù a ya d'ober kreunenn an Douar.

En ul lec'h anvet « mirva ar magma don » ez eus ur seurt toaz
gludek-pe-gludekoc'h ennañ gazoù andisolvus anvet ar magma. Diwar deuziñ reier
mantell an douar e teu ar magma, tommoc'h eo eget 1000°c well-wazh. Ne zeu ket
ar magma eus kalon an Douar, met eus pluskenn an Douar. "Mantell an douar" pe
"kroc'hen an douar" a zo plakennoù divent ouzh hen ober. Ar plakennoù a neui war
ar magma a zo o fiñval dizehan.

Pa vez re greñv gwask ar magma war ar plakennoù e vez lakaet ar re-se da derriñ
pe da fiñval. Diwar-se e vez bountet ar magma gant an aezhennoù eus « mirva ar
magma don » war-zu gorre an douar.

Goude bezañ tremenet e-barzh ar gambr vagmatek, ur seurt spouenn ma c'hell ar
magma chom e-barzh e-pad kantvedoù ha kantvedoù, e sav ar magma gant ur san
anvet « siminal ar menez-tan » betek an diavaez da lavaret eo penn konenn ar
menez-tan. Pa vez degouezhet e krec'h ar menez-tan e tarzh hennezh en ur deurel
er-maez bloc'hoù, bombezennoù ha ludu.

War un dro e tever un danvez tomm-berv anvet al lava diwar toull-diskarg ar
menez-tan.

Pa strink al lava er-maez eus toull-diskarg ar menez-tan e red buan-tre a-hed
torioù ar menez-tan hag e kalet dindan 900°c.



https://br.wikipedia.org/wiki/Mali

Savet eo ar pennad-mañ diwar labour bet graet gant skolidi. Sikourit da wellaat
an danvez, mar plij ganeoc'h.

Mali, pe, ent-hir, Republik Mali (galleg: République du Mali) zo ur vro e
kornaoueg Afrika, enklozet etre Senegal er c'hornaoueg, Maouritania er gwalarn,
Aljeria en norzh, Niger er reter, Burkina Faso er gevred, Ginea er mervent.
Bamako eo ar gêr-benn. Da vare an trevadennerezh e oa dalc'het gant Bro-C'hall,
ha Soudan c'hall a veze graet anezhi, pa oa un darn eus Afrika ar C'hornaoueg
C'hall. An div drederenn norzh eus ar vro zo un darn eus ar Sahara ha dezerzhek,
er Sahel emañ kreiz ar vro, ha glepoc'h eo al lodenn suañ gant savanennoù ha
koadegoù.

E kornôg kevandir Afrika emañ Mali. Seizh bro zo tro-dro da Stad Vali : • En
norzh : Aljeria ha Moaritania. • Er reter : Niger. • Er su : Aod an Olifant ha
Burkina Faso. • Er c'hornôg : Senegal ha Ginea. N'eus digor ebet war ar mor.

Kemmus eo torosennadur Mali eus an norzh d’ar su. • Er mervent ez eus menezioù
bihan izel, eus 400 m betek 800 m (menezioù Manding). • Er reter emañ an uhelder
brasañ, betek 1 155 m er menez Hombori, lec'h uhelañ Mali. • Er gevred emañ
menez Bandiagara m'emañ ar boblad Dogon. • En norzh-reter, en dezerzh, ez eus
menezioù dezho un uhelder a 900 m (Adrar des Ifoghas). Abalamour d’an div stêr
bennañ (Niger ha Senegal) ez eus plaenennoù bras-tre.

Un diouer a zour a vez e Malia. Er c’hêrioù bras zoken n'eus ket kalz a diez
gant an dour, mont a ra an dud da gerc’hat an dour er puñs. War ar maezioù
a-wechoù e kerzhont kilometradoù evit mont da gerc’hat dour. Ar boblañs n’eo ket
kelaouet a-walc’h e-keñver an dour (lakaat an dour da virviñ evit kaout
nebeutoc’h a vikrobed, da skouer).

Miret o deus ar Valianed o boazioù hengounel. Ar «griot» (a zo un den) a gont
atav istorioù ar vro, an dud hag ar familh, ur barzh hag un soner eo. Adkavet e
vez grioted en euredoù, ar festoù hengounel hag er badeziantoù. Ali Fakia Touré
a zo soner ha griot, evel Boubacar Traoré. Ar c’hanaouennoù hengounel a vez
sonet war ar c’hora, ar balafon, ar djembe...

Amadou Hampaté Bâ zo ur skrivagner meur eus Mali, skrivet en deus En Afrique, un
vieillard qui meurt, c’est une bibliothèque qui brûle.

E Mali e vev war-dro 20 etnienn, pep hini anezho gant he boazioù hengounel. Ar
pobladoù brasañ eo ar Bambaraed, ar Malinkeed, ar Soninkeed, ar Peuled, an
Dogoned, ar Bozoed, ar Boboed, an Touareg.



https://br.wikipedia.org/wiki/Libia

Libia, (arabeg ليبيا Lībiyā, tamazigteg: ⵍⵉⴱⵢⴰ) a zo ur Stad arab hag Afrikan,
war vord ar Mor Kreizdouar. Tripoli eo ar gêr-benn. E-pad 42 vloaz e oa bet
Mouammar Kadhafi e penn ar vro a-raok bezañ distroadet da heul un emsavadeg
kaset war-raok gant ar C'huzul Broadel Dibad e 2011.

Stok eo ouzh Aljeria ha Tunizia er c'hornôg, gant Niger ha Tchad er su ha Soudan
hag Egipt er reter. 1 759 540 kilometr karrez zo dindani, ar pezh a ra anezhi ar
pevare bro vrasañ eus Afrika hag ar 17vet er bed. Istimañ a reer he foblañs etre
6 hag 8 milion annezad. Stank eo en arvor dreist-holl, rak ur gouelec'h eo
diabarzh ar vro. Ar gêr-benn, Tripoli, zo ivez ar gêr vrasañ gant 1 682 000
annezad, dirak Benghazi (1 180 000 annezad) ha Misrata (400 000 annezad).

Libiz o deus ur sevenadur arab peurvuiañ hag an islam sunnit eo relijion vrasañ
ar vro. PDG Libia zo unan eus ar re uhelañ en Afrika. Diazezet eo hec'h armerzh
war ezporzhierezh an eoul-maen evit al lodenn vrasañ. Libia he deus an dekvet
pourvezioù eoul-maen brasañ prouet er bed hag ar 17vet produadur brasañ trelosk.
Ezel eo eus ar C'hevre arab, eus Unvaniezh ar Maghreb arab hag eus an OPEP.

Dont a ra hec'h anv eus ur meuriad berbered a oa anvet Libou, tremenet e
henc'hresianeg da Libyè. Lakaat a reer kemm etre rannvroioù an Tripolitan,
kirene hag ar Fezzan. Poblet gant Berbered en deroù e oa trevadennet en Henamzer
gant ar Fenikianed, ha goude gant ar C'hresianed, a-raok bezañ aloubet gant an
Impalaeriezh roman. Er VIIvet kantved e oa aloubed gant an armeoù arab, a gasas
o sevenadur hag o relijon gante. Goude bezañ bet dalc'het gant meur a
rouantelezh e-pad ar Grennamzer e tremenas dindan dalc'h an Impalaeriezh otoman
er XVIvet kantved. Dont a reas Rejañs Tripoli da vezañ ur Stad wirion a-raok
dont en-dro dindan renerezh eeun an impalaeriezh otoman e 1835.

An dachenn ziwezhañ e oa bet perc'hennet gant an Impalaeriezh otoman en Afrika.
Aloubet e oa ha trevadennet gant Rouantelezh Italia e 1912, goude ar brezel gant
an impalaeriezh otoman. E-pad an Eil Brezel-bed e oa aloubet ha dalc'het Libia
gant ar Gevredidi. E 1951 e embannas e oa dizalc'h dindan stumm ur vonarkiezh
renet gant Idris Iañ. Didronet e oa hemañ gant un taol-Stad eus an arme e 1969.
E-doug hogos 42 vloaz e oa renet Libia gant Mouammar Kadhafi a cheñchas hec'h
anv e Jamahiriya arab libian bras.

E 2011 e tarzhas un emsavadeg e Libia da-heul ul luskad enebadur savet er broioù
arab. Treiñ a reas buan an emsavadeg en ur brezel diabarzh gwirion. Ne derme ket
ar c'hostezennoù a-enep pe a-du gant Kadhafi da implijout armoù pounner forzh
pegement, tankoù ha nijerezed emgann. Ar 27 a viz C'hwevrer 2011 e oa savet ur
C'huzul Broadel dibad a embanne bezañ dileuriad nemetañ Republik Libia. D'an 19
a viz Meurzh 2011 e kasas meur a vro eus ar C'hornôg ha broioù arab, renet gant
Bro-C'hall, ar Rouantelezh-Unanet hag ar Stadoù-Unanet, kirri-nij en oabl Libia
gant aotre an ABU, en anv gwarez ar boblañs sivil. E miz Gwengolo 2011 e oa ar
pep brasañ eus ar vro dindan an aotrouniezh tremen, mes kêrioù zo evel Bani
Walid pe Sirt ne oant ket c'hoazh en o dalc'h. Anavezet eo bet ar C'huzul
Broadel Tremen gant pevar-ugent Stad disheñvel a-benn neuze. Pa voe tapet al
lec'hioù diwezhañ ha lazhet Kadhafi e voe embannet “dieubidigezh ar vro" gant ar
C'huzul d'an 23 a viz Here 2011.



https://br.wikipedia.org/wiki/Kembraeg

Ur yezh keltiek eus ar skourr predenek eo ar c'hembraeg. E Kembre e reer Cymraeg
anezhañ. Ar yezh keltiek gant ar brasañ niver a gomzerien eo. Kar eo d'ar
c'herneveureg ha d'ar brezhoneg.

Komzet e vez kembraeg e Kembre, gant war-dro 611 000 den (da lavaret eo tremen
22% eus tud ar vro). E kornioù zo e vez komzet gant muioc'h eget 60% eus an dud.
Komzet e vez kembraeg e Bro-Saoz gant tost da 150 000 a dud. Un nebeud
kembraegerien zo ivez e Patagonia (Arc'hantina).

Stummoù kozh ar c'hembraeg zo anavezet mat. An hengembraeg (Hen Gymraeg) zo
tost-kar d'an henvrezhoneg. Yezh lezennoù ar roue Hywel Dda eo, ha yezh
barzhonegoù eus Kembre hag an Hanternoz kozh. Pa voe aloubet kreiz Breizh-Veur
gant ar Saozon hag an Angled (Anvioù kembraek kêrioù saoz) e voe troc'het
yezherien geltiek Kembre diouzh re hanternoz Bro-Saoz (Cumbria) ha diouzh re ar
mervent (Kernev-Veur).

Er Grennamzer e voe skrivet kalz a lennegezh e krenngembraeg (Cymraeg Canol),
sed ar Mabinogion da skouer... Yezh ar skridoù-se a c'hell bezañ komprenet gant
ar Gembreiz eus hon amzer gant ma raint un tammig striv.

Kembraeg modern a reer eus ar yezh implijet abaoe ar XVIvet kantved. D’ar
mare-se e voe embannet ar Bibl, troet e kembraeg gant William Morgan e 1588. War
urzh ar gouarnamant e oa bet troet ar skridoù santel e kembraeg, evel ma oant
bet troet e saozneg. Adembannet e voe an droidigezh-se, adwelet gant ar
geriadurour John Davies, er c’hantved goude. Bras-meurbet e voe levezon ar Bibl
kembraek evit stabilaat hag unvaniñ ar yezh skrivet. Geriadurioù kembraeg-latin
ha latin-kembraeg a oa bet embannet gant John Davies ivez. Dalc’het e voe da
labourat war ar yezh, pa voe embannet, en XVIIIvet kantved hag en XIXvet
kantved, geriadurioù all, kembraeg-saozneg pe saozneg-kembraeg, pinvidik ha klok
a-walc’h, evel hini Williams Evans e 1771, hini William Spurell e 1848-1850, pe
hini Daniel Silvan Evans e 1852-1858. Gant al labourioù-se e anavezomp mat ar
c’hembraeg ha frouezh o hêrezh a weler hiziv gant un oberenn evel Geiriadur
Prifysgol Cymru (Geriadur Skol-veur Kembre), ur pikol geriadur istorel savet en
XXvet kantved.

Daoust ma’z eo ar c’hembraeg ur yezh vihanniver, gwasket gant ar saozneg, eo
kresket an harp roet d’ar yezh e-pad an eil lodenn eus an XXvet kantved, tra ma
kreske an harp roet da strolladoù broadelourien, evel ar strollad politikel
Plaid Cymru ha Cymdeithas yr Iaith Gymraeg (Kevredigezh ar Yezh Kembraek).

Kaozeet e vez kembraeg evel yezh pemdeziek ha yezh kentañ e rannvroioù hanternoz
ha kornôg Kembre, dreist-holl, e kontelezhioù Gwynedd, Dinbych, Enez Von (Ynys
Môn), Caerfyrddin, hanternoz Penfro, Ceredigion, hag e kornôg Morgannwg. Met
kavout a reer kembraegerien a-vihanik ha tud all a gomz ar yezh flour dre Gembre
a-bezh.

Ur yezh vev eo ar c’hembraeg. Komzet e vez bemdez gant miliadoù ha miliadoù a
dud ha gwelet e vez e pep lec’h e Kembre. Gant ar Welsh Language Act (Lezenn ar
C’hembraeg) eus 1993 ha gant ar Government of Wales Act (Lezenn Gouarnamant
Kembre) eus 1998 eo lakaet sklaer e ranker ober ouzh ar c’hembraeg hag ar
saozneg evel yezhoù kevatal. Rankout a ra an aozadurioù foran prientiñ ha kas da
benn ur steuñv yezh. Gant strollegezhioù lec’hel ha gant Bodadenn Kembre e vez
implijet ar c’hembraeg evel ur yezh ofisiel, oc’h embann skridoù er yezh-se ha
dleout a rafe an holl banelloù hent e Kembre bezañ e kembraeg hag e saozneg.

Kavout a reer kembraeg war ar Genrouedad ivez. Abalamour d’al lec’hiennoù
ofisiel an hini eo dreist-holl : ma klasker gerioù evel addysg (deskadurezh),
cymdeithas (kevredigezh) pe llywodraeth (gouarnamant) e kaver skouerioù, met pa
glasker gerioù pemdeziek evel buwch (buoc’h), eirlaw (dourerc’h) pe cyllell
(kontell) e kaver kalz-kalz nebeutoc’h.

Gant gouarnamant ar Rouantelezh Unanet eo bet sinet ar Garta Europat evit ar
Yezhoù Rannvroel pe Minorel, o venegiñ emañ ar c’hembraeg e-touez ar yezhoù a
ranker doujañ dezho er framm-se.

Gwechall e oa kembraegerien unyezhek eus an holl Gembreiz, koulz lavaret. E
deroù an naontekvet kantved e oa, d’an nebeutañ, 80% eus an dud o komz kembraeg.
Met gant an dispac’h greantel e voe desachet ur bern tud eus an diavaez da Su
Kembre. Kement-se a zegasas un diskar en dregantad a gembraegerien er
rannvroioù-se, dre ma oa kresket ar boblañs eno en un taol. E 1871 e oa 1 412
833 a dud o vevañ e Kembre. A-benn 1911 e oa savet an niver-se da 2 420 921, da
lavaret eo e oa kresket ar boblañs eus 40%. E 1891 e voe, evit ar wech kentañ,
ur goulenn en niveradeg diwar-benn an anaoudegezh eus ar c’hembraeg. E niveradeg
1911 e voe embannet sifroù resis da live ar parrezioù. Evit ar mareoù a-raok ar
bloavezhioù-se n’hon eus ket sifroù met testenioù a-berzh gweladennerien pe tud
evel kazetennerien pe beleien. Meur a dra a zispleg e vije deuet Kembre, a oa ur
vro gembraek unyezhek pe dost, da vezañ ur vro divyezhek hiziv an deiz. Da
gentañ e ranker menegiñ levezon al lezennoù evit unvaniñ Kembre ha Bro-Saoz e
1536 ha 1542. Ar saozneg e oa ar yezh ofisiel nemeti e Kembre. N’eo nemet e 1943
e voe aotreet komz kembraeg en ul lez-varn, ha c’hoazh evit ar re na oant ket
gouest da gomz saozneg. Etre 1700 ha 1870 ne voe anvet eskob ebet e Kembre a
ouije kembraeg. Gant al Lezenn war an deskadurezh eus 1870 e voe embannet e oa
ar saozneg a oa yezh ar skolioù.

Goude ma oa aet da fall un tamm bihan adalek penn kentañ an {{XXvet kantved]]
(eus eur milion a dud da vetek 500 000 a dud oc'h ober ganti), med bremañ e teu
ar sifroù da cheñch en tu mat. Un nerzh nevez zo gant ar sevenadur bremañ er vro
(embannet e vez tro-dro da gant levr bep bloaz) ha gant ar c'hrouiñ traoù dre
vras : Memes ma n'eus ken nemet 500 000 a dud oc'h ober ganti (20% eus an dud
well-wazh), e kontelezhioù ar gwalarn dreist-holl (Cymru Gymraeg), eo ret
lavaret ez a war-gresk an niver a dud o kaozeal kembraeg (e 1991), dreist-holl
en takadoù zo bet savet kêrioù barzh enne, tro-dro da Gêrdiz, e-lec'h ma zo
abaoe hanter kant vloaz zo dija un deskadurezh divyezhek poellek ha klok (a
drugarez m'ep bet anavezet ar yezh ent ofisiel gant al lezenn - Welsh Act eus ar
bloavezhioù 70), ha n'eo ket evel en norzh. En doare-se ez eus tost da 10 000 re
yaouank enskrivet e kentelioù kembraeg a-raok ar c'hentañ derez (Mudiad Ysgolion
Meithrin, bed savet e 1971), ha tost da 50 000 a skolidi a heuilh kentelioù er
skol gentañ, muioc'h eget 30 000 en eil derez ; Istimet e vez, da skouer, ez eus
42% eus ar vugale 5 bloaz hag a oar kembraeg e 1996 (6% bet desket war barlenn o
mamm, 8% hag a oar mat, 28% hag a oar un tamm bihan - Welsh Office). Med bez' ez
eus kembraeg kalz er media (kazetennoù, radio, chadenn dele kembraeg S4C abaoe
1982, ha neuze e vez produet traoù a-feson ha rock selaouet gant ur bern tud
yaouank, da skouer). Evel-se, ha pa vefe aet da fall un tamm bihan kembraeg an
dud war ar maez (nebeutoc'h-nebeutañ a dud kozh oc'h ober gantañ). Met ar pezh
zo a-bouez gant ar c'hembraeg eo e vez anavezet anezhañ gant an dud ha gant
dileuridi ar Rouantelezh Unanet, a-fet lezenn.

E kembraeg evel e n’eus forzh peseurt yezh e kaver rannyezhoù disheñvel.
Diforc’hañ a reer peurvuiañ div rannyezh vras : kembraeg an hanternoz ha
kembraeg ar c’hreisteiz. Diforc’hioù a gaver etrezo er c’heriaoueg dreist-holl,
hag ivez en distagadur hag er yezhadur. Ar c’hembraeg a gomzer e Patagonia,
abaoe diazezidigezh Kembreiz eno adalek 1865, zo bet levezonet gant ar spagnoleg
hag e c’heller ober un trede rannyezh vras anezhañ.

Diskouez a ra ar skouerioù-mañ an izoglos a zo etre kembraeg an hanternoz hag ar
(rann-)yezhoù predenek all, a-fed geriaoueg. Evit gwir ez eus muioc’h a
ziforc’hioù etre ar yezh lennegel hag ar yezh komzet eget etre kembraeg an
hanternoz ha kembraeg ar c’hreisteiz. Er yezh skrivet e reer nebeutoc’h gant ar
raganvioù (dre m’emañ an ditouroù dija e dibennoù ar verboù hag an araogennoù)
hag e kaver nebeutoc’h a c’herioù amprestet digant ar saozneg.



https://br.wikipedia.org/wiki/Kazetennerezh

Kazetennerezh a reer eus un hentenn enklask hag ur stumm danevellañ eo o fal
seveniñ ur garg a wazerezh foran dre zastum, gwiriañ, lec'hiañ er c'hemperzh,
urzhasaat, dielfennañ, skridaozañ ha skignañ keleier ha ditouroù arall a-zoare.
Arabat eo droukveskañ "kazetennerezh" ha "kehenterezh" eta.

Dre ma 'z eo deuet pouezus perzh ar c'hazetennerezh e meur a gevredigezh ez eus
bet aozet un dleadouriezh vicherel a c'hoarvez eus reolennoù hag eus deverioù
divezel evit heñchañ ar gazetennerion en o labour. Gant c'hweluniadoù e vez
embannet ar reolennoù-se – er broioù ma c'haller en ober, rak unan eus ar
reolennoù diazez eo e vefe ar c'hazetennerezh dizalc'h diouzh pep galloud
politikel hag armerzhel. Disheñvel-krenn ivez diouzh an daranverezh eo ar
c'hazetennerezh.

Dre skridoù war baper, dre gomz er skingomz hag er skinwel e vez skignet
disoc'hoù ar c'hazetennerezh, ha dre zoareoù elektronek ivez abaoe un nebeud
bloavezhioù. Abalamour da ziorroadur an Internet hag al luc'hskeudennerezh
niverel ez eus dre ar bed kazetennerion n'int ket tud a vicher, a reer
"kazetennerion geodedour" anezho alies : gouest eo an dud-se da skignañ skridoù
ha skeudennoù hep tremen dre ar media ensavadel.

Kent donedigezh ar mareadegoù kentañ er gouloù e oa dija eus un doare
kazetennerezh, rak pep sevenadurezh he deus bet ezhomm da embann keleier a-hed
Istor ar bed.

En Henc'hres e voe skriverion ha kronikerion gopret gant Aleksandr Veur evit
enrollañ e gurioù, hag en Impalaeriezh roman, adalek 59 K.J-K., e veze engravet
an Acta Diurna, a oa deizlevr ofisiel an Impalaeriezh, ha lakaet a-wel d'an holl
el lec'hioù foran diwar urzh an impalaer Caius Julius Caesar. E Sina ez eus bet
embannet follennadoù keleier abaoe an trede kantved K.J-K., hag e Beijing e voe
krouet ar c'hannadigoù prevez kentañ e 1582.

En Europa ar Grennamzer e veze skrivet kronikoù a gonte an darvoudoù pouezus,
hag eilskrivet e vezent en ur vout distummet tamm-ha-tamm. Gant donedigezh ar
moullerezh en XIIIvet kantved e voe skignet ar c'heleier dre vroioù a-bezh.

Etre ar XVvet kantved hag ar XVIIvet kantved e voe moullet mareadegoù titlet na
lakaer ket e rann ar c'hazetennoù abalamour ma vezent skignet nemet e metoù ar
pennadurezhioù. Tamm-ha-tamm e voe reoliekoc'h an embann, deiziadet ha
niverennet e voe ar c'hannadigoù, ha fonnusaet e voe o danvez kazetennel. E 1556
e voe embannet ar mizieg kentañ, e Venezia, hag e 1605 ar sizhunieg kentañ, e
Strossburi. E Leipzig e voe krouet ar pemdezieg kentañ e1650.

E deroù an XVIIIvet kantved e oa ar c'hazetennoù an doare boutinañ da embann
keleier a-dreuz Europa. Sizhuniegoù peder fajenn enno e oant peurliesañ, a
embanne keleier berr a denne d'ar politikerezh ha d'an darvoudoù milourel. Gant
pennadurezhioù ar Stadoù e vezent embannet peurliesañ, hag alies e veze miret
ouzh ar c'hazetennerezh prevez da greskiñ. Dre harp ha stourm ar pobloù avat e
teuas frankiz ar wask a-benn d'en em staliañ, daoust dezhi bout mouget
a-vareadoù e Stad pe Stad gant galloudoù politikel hollveliour.

E 1835 e voe diazezet e Pariz ar stal-gelaouiñ gentañ, an Agence Havas, gant ar
Gall Charles-Louis Havas ; diwezhatoc'h, e 1944, e voe kemmet hec'h anv en
Agence France-Presse gant ar Rezistañs.

Adal dibenn an XIXvet kantved e teuas ar c'hazetennerezh da vout ur greanterezh
en em strewas er bed a-bezh. Pouezusoc'h-pouezusañ e teuas an elfennoù armerzhel
e ganedigezh, tuadur ha diorroadur ar c'hazetennoù. En XXvet kantved ez eas da
get trec'hded ar c'hazetennerezh skrivet a-c'houde diorroadur ar sinema, ar
skingomz hag ar skinwel.

Hiziv an deiz e tro ar c'hazetennerezh skivet war-du an Internet, diwar
diaesterioù arc'hantel peurgetket.

Adalek ganedigezh ar vicher e voe diforc'hioù etre ar c'hazetennerezh europat
hag an hini amerikan. En Europa e voe krouet ar c'hazetennoù kentañ evit
levezoniñ soñjoù politikel al lennerion : gant strolladoù politikel pe rannoù
anezho e voent krouet peurliesañ ; "kazetennerezh politikel" a reer eus
kement-se. Disheñvel e voe an traoù e Stadoù-Unanet Amerika, ma voe
"kazetennerezh ar c'helaouiñ" o ren adalek ar penn kentañ, a-hed ar Brezel
diabarzh da skouer. E dibenn an XIXvet kantved, kent donedigezh ar c'hazetennoù
poblek anvet tabloïds, e oa ar c'hazetennerezh ur c'henwerzh evit perc'henned an
titloù, koulz hag un arm galloudus etre daouarn ar gouarnamantoù ha re ar
gronnoù armerzhel.

En SUA e voe termenet reolennoù diazez ar c'hazetennerezh evel ar Five W and one
H, a vije "ar C'hwec'h P" e brezhoneg, a framm pep keloù kent e skignañ :

Da vare an Eil brezel-bed e krogas an daou zoare kazetennerezh da gendeuziñ, pa
voe degemeret an doareoù amerikan gant kazetennerion Europa tra ma yae ar
c'hazetennoù rannbolitikel da get a-feur ma koshae ar c'hantved. Gant diorroadur
ar media nevez e voe kelaouerion kentoc'h eget abostolidi eus ar gazetennerion
europat. Hiziv an deiz avat, dre an Internet, e c'haller gwelet an abostolidi o
tistreiñ, koulz war an dachenn relijiel hag an hini bolitikel.

Abaoe dibenn an Eil brezel-bed ez eo arbenikaet ar c'hazetennerezh, pa 'z eus
bremañ kazetennoù diwar-benn kement tachenn a c'haller termeniñ e buhez ur
gevredigezh : an armerzh, ar politikerezh, ar sevenadur, ar skiantoù, ar
sportoù, an dudi, hag arall. Neuze ez eus ivez kazetennerion arbennik war an
tachennoù-se, a gemer perzh ivez en abadennoù-kelaouiñ er skingomz hag er
skinwel, a zo troc'het bremañ e rannoù dodennel. Gant diorroadur ar
c'halvezoniezh e kaver kazetennoù arbennik-tre diwar-benn benveg pe venveg,
meziant pe veziant zoken. Kenwerzhel hepken eo ar pal alies, pa venn an
embannerion tizhout ar muiañ eus an dud a zo dedennet gant un dachenn
strizh-tre ; ouzhpenn-se e c'haller bepred distreiñ diouzh ar paper koustus ha
kavout war an Internet an ditouroù a glasker a-douez milionoù a zitouroù arall
war kement tachenn a zo.

Kazetennerezh e korf un oberenn lennegel eo ar gazetennerezh-se, bet ganet er
bloavezhioù 1960, pa ra ar skrivagnerion ul labour kelaouiñ hep delc'her da
stumm boas ar c'hazetennerezh. N'eo ket romantaat ar beziadoù a reont, hogen o
deskrivañ pizh dre vevañ ha kemer pezh enno. Ar skrivagner kolombian Gabriel
García Márquez (1927-2014) zo unan eus ar gazetennerion lennegel vrudetañ, dre e
romant Noticia de un secruestro "Keloù diwar-benn ur skrapadenn" bet embannet e
1996 diwar-benn darvoudoù a c'hoarvezas er bloavezhioù 1990 e Kolombia e metoù
an drafikerion drammoù. E 1997 ez embannas ar skrivagner japanat Murakami
Haruki(1949–) e enklask アンダーグラウンド Andāguraundo "danzouar", bet troet er bed
a-bezh dindan an talbenn saoznek Underground, a zo ul labour kazetennerezh
lennegel a-zivout heuliadoù bredoniel ar gwalldaol a voe graet gant aezhenn
sarin e metro Tōkyō d'an 2 a viz Meurzh 1995.

En doare kazetennerezh-se e furch ar gazetennerion a-benn kavout ditouroù
diwar-benn un dodenn resis hag a bouez bras, evel torfedoù euzhus, ar
goubrenerezh politikel pe dizonestiz un embregerezh. Mizvezhoù pe vloavezhoù e
c'hall an enklask padout kent ma vefe bet dastumet hag etrekennasket trawalc'h a
ditouroù sirius na c'haller ket nac'h. Andonioù diazez eo ar gazetennerion
enklask eta, rak dianav da nep den arall eo frouezh o labour abalamour ma
c'hoarvez diwar kendastum ditouroù strewet hep liamm anat etrezo d'ar c'hentañ
gwel.

Ar Gall Albert Londres (1884-1932) a voe unan eus diazezerion ar c'hazetennerezh
enklask, gant e labour Au bagne "Er galeoù" (1923). En e goun e voe krouet ar
Priz Albert Londres e 1932 evit enoriñ gwellañ kazetennerion Bro-C'hall.
Nevesoc'h zo, e 1993, e voe an teulfilm Voleur d'yeux "Laeron daoulagad" gant ar
gazetennerez enklaskerez Marie-Monique Robin (1960-) ul labour skouerius a-fed
kazetennerezh enklask diwar-benn trafikerezh organoù er bed a-bezh ; ar priz
Albert Londres a yeas ganti e 1995, goude ma voe bet klasket diskar he labour.
Un teulfilm arall gant Marie-Monique Robin eo Le monde selon Monsanto – De la
dioxine aux OGM, une multinatinale qui vout veut du bien (2008) diwar-benn
doareoù an embregerezh etrebroadel Monsanto.

Kazetennerezh "elektronek", "liesvedia", "niverel" a reer c'hoazh eus an
doare-se da arverañ an Internet evit dastum, gwiriañ, dibab, stummañ ha skignañ
keleier. Resisoc'h eo "kiberkazetennerezh" avat, pa c'hall an anvioù-gwan ober
dave da vedia klev-gwel arall n'int ket kazetennerezh gwirion, evel an
daranverezh.

Ouzhpenn bout ur benveg kehentiñ ez eo an Internet ur patrom eus an darempredoù
a vez etre an dud, a c'hall kas kemennadennoù a-hed an amzer hag eus forzh pe
lec'h er bed a-bezh. Diouzhtu e c'hall ar c'heleier tizhout un niver bras a dud,
dre bostel panaveken. Er bed a-bezh emañ an Internet, hogen kalz tud ne
c'hallont ket kevreañ c'hoazh – ar pezh na vir ket ouzh ar Genrouedad a vout ur
benveg a-bouez evit ar c'hazetennerezh, rak war wanaat ez a ar wask, da get pe
dost ez ar c'hazetennerezh er chadennoù skinwel, fellout a ra d'an dud kaout
keleier gwirion diouzhtu p'o deus ezhomm anezho, ha n'eus ket skeudennoù er
skingomz. Ouzhpenn-se e ro an Internet an tu da wiriañ pep keloù buan, dre
groaziañ ar c'heleier hag an andonioù.

Kemmoù zo bet degaset er c'hazetennerezh gant kement-se holl, en abeg da dizh ar
c'helaouiñ dreist-holl, hag abalamour ma n'eo mui trawalc'h skignañ keleier :
respont a ra an dud d'ar pezh a resevont, degas kemmoù ha resisadennoù a reont,
ha fellout a ra dezho kemer perzh er c'helaouiñ dre addisplegañ ar c'heleier.
A-benn azasaat ouzh an doare nevez-se e ra ar c'hiberkazetennerezh gant ereoù
gourskrid, e ver an etrewezhierezh, ar binvioù liesvedia hag an diellaouiñ.
Kemmoù zo bet en doare da aozañ skridoù ar c'heleier ivez, pa ranker ober gant
frazennoù berr hag aes da gompren en ur zisplegañ keleier klok ha sklaer.

Un den pe ur strollad tud a gemer perzh en dastum, dibab, dielfennañ, stummañ ha
skignañ keleier. An Internet c'hoazh eo benveg ar c'hazetennerezh perzhiadek, a
zo bet anvet "kazetennerezh 2.0" ivez a-wechoù. Dre lec'hiennoù bet savet
a-ratozh e labour ar c'hazetennerezh perzhiadek, a-drugarez da dud a-youl-vat
peurliesañ. Ar pal eo didoueziañ red ar cheleier evit klask ar wirionez ha degas
kemmoù er gevredigezh hep gortoz na vije graet gant ar pennadurezhioù, ha hep an
arbennigourion emanvet a lenner, a glever hag a weler er media kefridiel pe
amgefridiel. Petra bennak ma vez etrewezhierezh a-wechoù etre ar c'hazetennerezh
perzhiadek hag an hini hengounel ez eus kazetennerion a-vicher a glask diskar an
doare nevez-se en abeg ma vez digoust pe dost ar c'henlabour keodedour pa rank
ar c'hazetennerezh micherel mont en-dro evel un embregerezh greantel ha goprañ
ar gazetennerion evit an hevelep labour. Buhezek eo bet ar c'hazetennerezh
perzhiadezh e-kerzh ar bloavezhioù 2000, pa hañval mont war wanaat hiziv an
deiz.

Evel "pevare galloud" ar demokratelezhioù kornôgel e vez lakaet ar
c'hazetennerezh alies, e-kichen an tri galloud klasel : ar galloud erounit, ar
galloud lezenniñ hag ar galloud barn. En abeg d'ar sell-se e vez risklus bout
kazetenner(ez) e lod broioù, pa c'haller bout muntret en abeg d'ar vicher-se
end-eeun. Daou zoare pennañ zo da dermeniñ perzh ar c'hazetennerezh er
gevredigezh.

Bezet pe vezet e rank ar c'hazetennerezh bout feal d'an dud kent d'an uhelidi ;
ret eo d'ar gazetennerion dispakañ ar wirionez, ha chom neptuek pa zisplegont
obererezhioù an dud voutin hag an uhelidi e diabarzh ur gevredigezh ; pourchas
keleier solius ha gwiriekaet d'an dud eo kefridi pennañ ar c'hazetennerezh.

En e vell 19 e stailh Disklêriadur Hollvedel Gwirioù Mab-den reolioù a-fed
frankiz eztaoliñ ha frankiz ar wask.

E kentañ trimiziad 2014 ez eus bet lazhet 16 kazetenner dre vicher ha 9
c'hazetenner keodedour ; 168 kazetenner dre vicher ha 164 c'hazetenner keodedour
zo bet bac'het.



https://br.wikipedia.org/wiki/Hindouegezh

An Hindouegezh (Sañskriteg: हिन्दू धर्म, Hindū Dharma, a vez graet ivez |सनातन
धर्म, Sanātana Dharma) anezhi, a zo ur relijion a orin eus Indez. Dindan an
anv-se e lakaer kalz traoù disheñvel, kredennoù, obererezh, skridoù pe anvioù.
An darn vrasañ eus an Hindoued a gred en ur spered eus ar bed a reont Brahman
anezhañ hag a azeulont e meur a stumm, skeudennet ma'z eo gant doueed evel
Vichnu, Chiva ha Chakti. E-barzh an hindouegezh ez eus kant tra d'ober, da
anavezout ar spered a zo e pep lec'h ha d'an den da anavezout e natur-eñ e-unan.

An trede relijion vrasañ er bed eo an hindouegezh. E 2005 e konted tost d'ur
miliard a feizidi, 890 milion anezho o chom en India.

Ar broioù all enne kalz a hindoued zo Nepal, Bangladesh, Pakistan, Sri Lanka,
Indonezia, Malaysia, Singapore, ar Rouantelezh Unanet, Kanada hag ar
Stadoù-Unanet. N'eus nemet ur vro, Nepal, he deus lakaet an hindouegezh da
relijion ofisiel.

Gwelet e vez an hindouegezh evel ar c'hoshañ relijion war an douar. N'he deus
ket, evel ar relijionoù all, un diazezer hepken

Diazezet eo war un toullad skridoù relijiel savet a-hed ar c'hantvedoù, enne
alioù speredel ha reolennoù evit ren ur vuhez relijiel. e-touez ar skridoù-se
emañ ar Veda, ar re goshañ. A-hend-all e ranker menegiñ an 18 Purana Ha
barzhonegoù ar Mahabharata hag ar Ramayana. Ar Bhagavad Gita, a zo ul lodenn eus
ar Mahabharata, a zo ur skrid studiet kenañ dre ma tastum kelennadurezh speredel
ar Veda.



https://br.wikipedia.org/wiki/Gwenan

Gwenan zo amprevaned bihan. Ar gwenan a zo renket e roll an himenoptered gant ar
gwesped, ar merien hag al laou-koad.

Ar gwenan a-varr a gaver en Europa hag en Afrika a zeu evit al lod brasañ eus
isspesadoù Apis Mellifera. Ar c'holoniennoù gwenan desavet gant Mab-den e
ruskennoù a vez graet doñv anezho, hag ar re a vev o-unan en natur a vez graet
gouez anezho ; koulskoude n'eus tamm diforc'h fiziologel kenetrezo.

Anavezet eo an desevel gwenan abaoe miliadoù a vloavezhioù. Taolennet eo un
dastumadeg mel en ur vougev livet e Katalonia etre 6000 hag 8000 k. J.-K.
(Cuevas de la Araña, bro València). Testeniet eo an desevel e lezennoù hitit
skrivet e Kappadokia war-dro -1500 k. J.-K.

Gwenan du ar vro (Apis mellifera mellifera) a vez implijet dreist-holl. Ar
gwenan Buckfast, deuet diwar ur meskaj graet gant Mab-den etre Apis mellifera
mellifera hag Apis mellifera ligustica, a vez implijet ivez.

En Europa e vez taget dreistholl gant lok Amerika (Paenibacillus larvae), lok
Europa hag ar varroa.

Gant "pennoù-marc'heg Asia" (Vespa Velutina) e vez debret gwenan. Erruet eo al
loened-se e Okitania e-tro ar bloaz 2004, o tont eus eus Sina moarvat . E Breizh
eo bet gwelet evit ar wech kentañ e 2010 (Liger-Atlantel) hag e 2011
(Aodoù-an-Arvor) .

Anavezet eo ivez diouzh e anv saoznek, ar C.C.D. (Colony Collapse Disaster).
Abaoe 2006 e ya war zigresk an niver a goloniennoù gwenan doñv e Stadoù-Unanet
Amerika . Alies e vez kavet ruskennadoù marv e fin ar goañv, pa vez digoret ar
ruskennoù evit gwech kentañ ar bloaz. Drastus eo ar c'holloù er vro-se : -29 % a
goloniennoù e 2009, -34 % e 2010 .

En Europa e krog ivez ar wenanerien da welet darvoudoù heñvel e penn-kentañ ar
bloavezhioù 2000. A-drugarez d'ar programm EPILOBEE savet gant Unaniezh Europa
ez eus bet dastumet sifroù fetis : uheloc'h e seblant bezañ ar c'holloù e broioù
norzh ar c'hevandir. Setu un nebeud sifroù evit ar goañv 2012-2013  :

Hervez ar studiadennoù , meur a elfenn a c'hell displegañ ar sindrom-se. Daoust
dezho bezañ anezho abaoe pell evit lod, e c'hellfe o meskaj bezañ degaset an
S.D.K.G. En o zouez :

E 2010 e oa e Breizh 2.093 gwenaner ha 48.630 ruskennad. 16,4 kg mel a veze
tennet eus pep ruskennad bep bloaz (keidenn evit Rannvro Breizh hepken). .

War Enez-Eusa eo diazezet Kevredigezh gwenan du Breizh. Deuet eo an enezenn da
vezañ al lec'h nemetañ hep varroa en Europa. Eno ne vez ket implijet louzeier
kimiek kennebeut. Produet e vez taolioù gwenan ha mammoù yac'h a vez gwerzhet er
bed a-bezh goude. 130 ruskenn zo war an enezenn .



https://br.wikipedia.org/wiki/Ginea-Bissau

Ginea Bissau (Republik Ginea Bissau ent-hir, República da Guiné-Bissau e
portugaleg, yezh ofisiel ar vro) zo ur stad eus kornôg Afrika, paket etre
Senegal en hanternoz, Republik Ginea er c’hreisteiz hag er reter, hag ar Meurvor
Atlantel er c’hornôg.

En em ledañ a ra war 36 120 km2 ha poblet eo gant ouzhpenn ur milion a dud
(1 345 479 a annezidi e 2002). Bissau eo ar gêr-benn.

Izel eo ar braz eus douaroù ar vro : e 300 metr uhelder emañ al lec’h uhelañ.
Dirak aberioù ar stêrioù Geba ha Corubal en em astenn an inizi Bijagós.

Gwechall e oa eno rouantelezh Kaabu (Gabú), un tamm eus Impalaeriezh Mali, a
gaver roud anezhañ betek an XVIIIvet kantved. Tamm-ha-tamm e voe trevadennet an
arvor gant Portugaliz, a rae kenwerzh ar sklaved eno. Met ne voe ergerzhet an
diabarzh nemet en XIXvet kantved. Neuze e teuas an douaroù a ya bremañ d’ober
Ginea-Bissau hag ar C'hab Glas da vezañ un drevadenn eus Portugal, kelc’hiet
gant trevadennoù gall. E 1956 e krogas stourm ar Partido Africano da
Independência da Guiné e Cabo Verde (PAIGC) evit an dizalc’hiezh. Dont a reas
Ginea-Bissau da vezañ ur stad dizalc’h d’ar 24 a viz Gwengolo 1973, hag anavezet
e voe ar stad nevez gant Portugal e 1974.

Ar portugaleg eo yezh ofisiel ar vro met ne vez kaozeet nemet gant un niver
bihan a dud. Fula ha Mandinka zo yezhoù a vez kaozeet gant kalz tud, dreist-holl
en hanternoz ar vro. En arvor e vez kaozeet kreoleg Ginea-Bissau (kriol), gant
tud a bep seurt, en o zouez diskennidi Portugaliz hag Afrikaned (Mestiços) ha
tud deuet eus Makao.



https://br.wikipedia.org/wiki/Estonia

Ur vro e biz Europa eo Estonia (Eesti en estoneg), Republik Estonia (Eesti
Vabariik) diouzh hec'h anv leun, war ribl ar Mor Baltel. Ezel eo Republik
Estonia eus Unaniezh Europa (UE).

Harzoù he deus Estonia gant Latvia er su ha Rusia er reter. Ar Mor Baltel eo a
ra he harzoù a-hend-all er c’hornôg, gant pleg-mor Finland en norzh.

Poblet e voe Estonia gant ul lodenn eus ar pobloù finn-hag-ougriat, er ragistor.
Kristenaet e voe pa voe aloubet gant ar varc’heien alaman anavezet dindan an anv
"Fratres militiae Christi", pe "Breudeur ar C’hleze", ha gant Danmark e 1227.
Tro-ha-tro e voe Estonia e dalc’h Danmark, Sveden, Polonia ha Rusia, en diwezh.

Aloubet e voe ar vro gant an Daned a ziazezas Tallinn e 1219. E 1343-1345 e voe
un emsavadeg kouerien ha gwerzhet e voe Estonia gant roue Danmark da Urzh ar
Varc'heien deutek. Graet e voe served eus ar gouerien ha d’an hevelep mare e
tiorroe ar porzhioù kenwerzh gant kevre an Hansa. Er XVIvet kantved e klaskas an
impalaer rusian, Ivan ar Spontus, lakaat e grabanoù war arvor ar Mor Baltel ha
kemeret e voe gantañ daou borzh, Narva ha Tartu, etre 1558 ha 1581. E 1561 e voe
divodet Urzh ar Varc'heien deutek ha rannet e voe Estonia etre Danmark, Sveden
ha Polonia. Alamanegerien e chomas an dud uhel e-pad meur a gantved c’hoazh. Er
XVIIvet kantved e kouezhas ar vro a-bezh e dalc'h Sveden ha degaset e voe al
luteriegezh da Estonia. Goude Brezel an Norzh (1700-1721) e voe aloubet Estonia
gant an impalaer rusian, Pêr ar Meur, ken ez asantas Sveden sinañ feur-emglev
Nystad (Uusikaupunki) (1721) ha lezel ar vro a-bezh gant an trec'her. Gant an
impalaeriezh rusian e voe lakaet fin d’ar servelezh e deroù an XIXvet kantved.
Met dindan an impalaer Aleksandr III (1881-1894) e voe renet en Estonia ur
politikerezh rusianekaat kalet : e 1887 e voe lakaet ar rusianeg da vezañ yezh
ar skolioù. Er c’hantved-se ivez e kroge un emsav sevenadurel evit difenn yezh
ar vro, kaset war-raok gant noblañsoù alamanek alies. Gant Friedrich Reinhold
Kreutzwald e voe embannet Kalevipoeg, un doare Barzhaz Estonia, e 1857-1861

Pa’z eas Impalaeriezh Rusia d’an traoñ, gant Dispac’h Here, e teuas Estonia da
vezañ dizalc’h. Embannet e voe Republik Estonia d’ar 24 a viz C'hwevrer 1918.
Diwezhatoc’h avat e voe lakaet dre nerzh en Unaniezh Soviedel, e miz Mezheven
1940. Adkavet he doa ar vro he dizalc’hiezh d’an 20 a viz Eost 1991 pa oa aet
URSS d’an traoñ. Abaoe ez eo an 20 a viz Eost un devezh gouel en Estonia.

Aet e oa ar soudarded rusian diwezhañ diouzh Estonia d’an 31 a viz Eost 1994.
Dieub e oa Estonia goude-se da gaout liammoù armerzhel ha politikel gant broioù
kornôg Europa. Goude marc’hata eo deuet Estonia e-barzh Unaniezh Europa e miz
Mae 2004, war un dro gant 9 stad all.

En em astenn a ra Estonia war ribl reter ar Mor Baltel, er su da bleg-mor
Finland. A-hed an aodoù e kaver ur 1 500 enezenn bennak : Saaremaa ha Hiiumaa eo
an div vrasañ, dirak pleg-mor Riga.

Ur vro gompez eo ha n’eo ket gwall uhel anezhi, pa sav betek 518 m en he lec’h
uhelañ (Suur Munamägi). Goloet eo tost an hanter eus ar vro gant koadoù ha
niverus eo ar geunioù hag al lennoù. Al lenn Peipsi (pe Peipus) eo an hini
vrasañ (3 555 km²), ar pevare lenn vrasañ en Europa.

Ur republik demokratel eo Estonia, gant ur prezidant dilennet gant ar parlamant.
N’eus nemet ur gambr er parlamant (ar Riigikogu ), ha 101 c’hannad enni,
dilennet evit pevar bloaz. Gant ar prezidant e vez anvet ar c’hentañ ministr a
sav e c’houarnamant a rank bezañ asantet gant ar parlamant..

Votiñ dre Internet a zo bet graet en Estonia evit dilennadegoù lec’hel. Aotreet
eo bet ivez evit an dilennadeg d’ar parlamant [1].

Abalamour da istor ar vro ha, dreist-holl d’ar pezh zo c’hoarvezet e-pad an
XXvet kantved, pa zeuas ur bern Rusianed da Estonia, ned a an estonegerien
d’ober nemet an div drederenn eus ar boblañs. Un niver brazik a Rusianed a zo
(25%) ha tud all c’hoazh, a orin eus Ukraina, Belarus, hag all. Hervez
niveridigezh 2003 e oa 1 300 000 a dud er vro:

War ar maez eo uhel an dregantad a estonegerien (betek 90 % eus an dud), tra
m’eo kalz izeloc’h an dregantad anezho er c’hêrioù bras (56 %). E-touez yezhoù
minorelaet Estonia e c’heller menegiñ teir yezh finnek-ougrek kar d’an estoneg:
ar voteg, a zo peuzvarv, ar voroeg hag ar setoeg hag a vez sellet outo o-div
a-wechoù evel rannyezhoù eus an estoneg.

Izel-kenañ eo stankter ar boblañs (31 annezad/km²) e-skoaz hini ar broioù amezek
(Latvia, Lituania).

War dachenn ar relijion eo al luteriegezh a vez pleustret gant ar muiañ-niver
eus an Estoniz. Ul lodenn vihan eus an dud a zo protestanted avielourien evel al
latvegerien, ar finnegerien pe an alamanegerien (13,7% eus holl annezidi
Estonia). Ar Rusianed hag ar Slaved all (Ukrainiz, Belarusiz) a zo ortodoksed
(19,9% eus holl annezidi Estonia e 1998). Hag ar peurrest a zo katoliked
(polonegerien pe alamanegerien), muzulmaned (Tatared), pe yuzevien.

E 2007 ez eo bet disavet monumant ar re varv savet en enor da soudarded an Arme
Ruz marvet e 1944 o vrezeliañ enep an armeoù alaman, d'e lakaat en ur vered
soudarded pell diouzh kreiz kêr Tallinn.

Reuz zo bet war-lerc'h, e Tallinn gant Rused ar vro, hag e Moskov en-dro da
gannati Estonia, aozet gant an aozadur Nachi, ar yaouankizoù a-du gant Vladimir
Poutin.



https://br.wikipedia.org/wiki/Ekologiezh

An ekologiezh zo studi an darempredoù etre ar boudoù bev etrezo diouzh un tu hag
etre ar boudoù bev hag o metoù diouzh an tu all. Unan eus skiantoù an natur eo
an ekologiezh.

Ar ger « ekologiezh » a zeu eus an henc'hresianeg oikos (« ti », « annez ») ha
logos (« skiant », « anaoudegezh ») : skiant an annez, ar metoù eo. Ijinet e voe
e 1866 gant ar bevoniour alaman Ernst Haeckel, daoust ma c'hallfe bezañ bet
ijinet gant Henry David Thoreau kerkent ha 1852.

An ekologiezh a zo termenet en un doare strizh evel studi an danvez termenet
uheloc'h. Gallout a reer lakaat kemm etre daou strollad : hini ar boudoù bev
(biokoinos) hag ar metoù fizikel (metoù), ar pezh a ya d'ober an ekoreizhiad.
Studiañ a ra an ekologiezh ar redoù energiezh ha danvez a dro en un ekoreizhiad
(ger ijinet gant Tansley). An ekologiezh zo un hollad unvan en ul lec'h resis
(ur c'hoad, ur prad, ur stank... ), ur metoù lec'hel eo.

Hervez an termenadur-se ne sell ket ouzh an ekologiezh studi anadennoù hollek
hor planedenn (efed ti-gwer, digoadadur, saotradur) , met ouzh ar geodinamiezh
diavaez, ouzh an hinadoniezh, hag ouzh an douaroniezh pa vez obererezh an dud zo
pennkaoz an anadenn. Dont a ra ar meskaj-se diouzh reñver implij ar ger
ekologiezh hag eus e zistummadur gant an ekologiezh politikel.

Arabat eo meskañ an ekologiezh gant ar biodouaroniezh a vez studiet enni
ingaladur ar boudoù bev war an Douar diouzh skeuliadoù disheñvel, eus al live
hollek d'al live lec'hel. Etre an ekologiezh hag ar biodouaroniezh e kaver un
danvez anvet "ekologiezh ar maezadoù" a studier ennañ ar redoù boudoù bev en un
takad fetis, al liammoù, an eskemmoù genoù etre strolladoù. Peadra zo da
arguzenniñ gant implij ar ger maezadoù gant an danvez-se. Ret eo lakaat kemm
ivez etre an ekologiezh ha bevoniezh ar poblañsoù, an emdroerezh hag ar
filogeniezh.

E 1866 e oa krouet ar ger ekologiezh gant ar bevoniour alaman Ernst Haeckel.
Degaset eo bet meiziad an ekologiezh da Vro-C'hall gant douaroniourien skol ar
Bloazdanevelloù douaroniezh (Annales de Géographie), gant Paul Vidal de la
Blache peurgetket, a studie pizh - goude 1871 dreist-holl- an enklaskoù alaman,
re Friedrich Ratzel dreist-holl. Ar Bloazdanevelloù douaroniezh a genlabouras
enne douaroniourien ha louzawourien evel Gaston Bonnier. Koulskoude, abalamour
d'ar mennozhioù nevezlamarckour degemeret e Bro-C'hall d'ar c'houlz-se e vo e
diorroet muioc'h ar meiziad-mañ er broioù angl-ha-saoz.



https://br.wikipedia.org/wiki/Bulgaria

Bulgaria (e bulgareg България, LFE: /bɤlgˈariɤ/) a zo ur riez e gevred Europa.
Harzoù he deus gant Turkia ha Gres er Su, Serbia ha Republik Makedonia er
c'hornôg ha Roumania en Norzh. Er Reter emañ-hi war riblenn ar Mor Du.

Anavezet eo evel bro ar Vulgared abaoe 661, ha gant se ez eo unan eus broioù
koshañ Europa. Unan eus riezoù an AFNA eo. D'ar 1añ a viz Genver 2007 e oa deuet
da vezañ ezel eus Unaniezh Europa. Komzet e vez bulgareg gant an darn vuiañ eus
an annezidi, met un vinorelezh tud a gomz turkeg a zo ivez dre m'eo bet ar vro
dindan beli an Impalaeriezh otoman tri gantved-pad.

E penn-kentañ ar XVIvet kantved ec'h antreas ur skourr eus ar Vulgared, bleniet
gant Khan Asparuh, er Balkanoù. Eno en em veskjont gant meuriadoù slavek hag ar
pezh a chome eus an Drased da grouiñ ar stad vulgar kentañ e 681. Ar stad slav
kentañ en istor Europa e oa ivez.

Ur stad pouezus a oa an Impalaeriezh vulgar e-pad ar IXvet hag ar Xvet kantved
ha stourm a reas ouzh Impalaeriezh Bizantion evit kontrollañ ar Balkanoù.
Faezhet e voe, avat, gant ar Rused e 969 ha staget d'an Impalaeriezh vizantat
gant Bazil II e 1018.

Adsavet e voe e 1185 hag ur galloud bras e kendalc'has da vezañ e-pad gantved.
Stourm a rae ouzh Impalaeriezh Bizantion, Hungaria ha stadoù ar Groazidi e Gres.
E penn ar XIVvet kantved e voe aloubet gant an Impalaeriezh otoman. Distrujet e
oa ar rouantelezh neuze met un dornad tierniezhioù sujet a dreuzvevas. Un
arnodenn dieubidigezh, bleniet gant Wladislaus III Polonia, a c'hwitas en Emgann
Varna e 1444.

Un diernegezh vulgarat emren a voe adkrouet gant feur-skrid San Stefano d'an 3
ar viz Meurzh 1878 goude ar brezel 1877-1878 etre Turkia ha Rusia. Nac'het e voe
ar feur-emglev gant ar galloudoù meur, avat. Aon o doa e servijfe ur stad slaveg
vras er Balkanoù interestoù Rusia. Gant feur-emglev Berlin (1878) e voe krouet
un diernegezh emren hag en em astenne war Moesia ha rannvro Sofia, Alexander
Battenberg a oa he ziern kentañ. Evel-se e voe lakaet un harz da vennozh
Bulgaria vras a vounte Rusia evit e sevel ha chom a rae meur a vulgareger dindan
beli ar broioù nes. An darn vrasañ eus Trakia a yeas e dalc'h tiernegezh emren
Roumelia ar Reter tra ma voe adroet ar peurrest da Durkia.

Goude hec'h unvaniezh gant Roumelia ar Reter e 1885 goude ar brezel
serbek-bulgarek ez eas an diernegezh d'ur rouantelezh wir e 1908. He roue kentañ
a oa Ferdinand Iañ Bulgaria en-doa kemeret ar galloud goude ma oa bet ret da
Alexander Battenberg dilezel an tron.

Bulgaria a gemeras perzh er brezelioù Balkanek e 1912 ha 1913. Strollet da
gentañ gant Gres, Serbia ha Montenegro a-enep Turkia e stourmas ouzh he
c'henstrollidi gozh ur bloavezh war-lerc'h. Goude he faezhedigezh e kollas
Bulgaria ar pezh he doa gounezet ha Dobroudja ouzhpenn. E tu Alamagn edo e-pad
ar Brezel-bed kentañ ha douaroù arall a gollas e 1918. Gant Alamagn en em
gevredas e-pad an Eil Brezel-bed ivez ha pa ne gasas soudard ebet da Rusia.

Gant al Lu Ruz e oe aloubet Bulgaria e 1944 hag ur renadur komunour a voe
staliet er vro. Hemañ a badas betek 1989 pa dennas kuit an Unaniezh Soviedel e
skor. An diktatour komunour Todor Jivkov a zilezas ar galloud d'ar 10 a viz Du
1989. Hiziv eo Bulgaria un demokratelezh mod ar C'hornôg. Met he zremen d'un
armezh digor n'en deus ket graet kalz berzh, hag en tu-hont da 600 000 a
Vulgariz o deus divroet.

Evit pemp bloavezh e vez dilennet prezidant Republik Bulgaria (Georgi Parvanov
adalek ar 22 miz Genver 2002) hag ur wech hepken e c'hell bezañ adzilennet. Penn
ar stad eo, hag arc'hpenn al lu. Penn ar C'huzul-kuzuliañ evit ar Sureñtez
Vroadel ha daoust ma n'en deus ket gwir da reiñ lusk d'al lezennoù e c'hell
goulenn ma vo adimbourc'het ul lezenn.

Kuzul ar vinistred a zo reolet gant ar ministr kentañ Sergey Stanichev adalek 17
a viz Eost 2005 hag a zo ar c'horf pennañ eus skourr-oberiant ar gouarnamant. 20
ministr a zo ennañ. Gant ar strollad brasañ er parlamant eo anvet ar ministr
kentañ.

Ar c'hengevredad er galloud a zo kenaozet gant Ar Strollad Sokialour Bulgarat,
an Emsav Broadel Simeon II hag an Emsav evit ar Gwirioù hag ar Frankizoù
(strollad ar vinorelezh turkeger).

Ur gambr hepken a zo er parlamant broadel (pe Narodno Sabranie, 240 kannad enni.
Evit pevar bloavezh ez int dilennet en ur voterezh kenfeurel. E pep proviñs e
vez kinniget listennoù a zle dastum muioc'h eget 4% ma fell dezho kaout
kannaded. E 2009 e c'hoarvezas an dilennadeg diwezhañ.

Votiñ a ra ar parlamant al lezennoù hag ar voujedenn-stad. Eñ eo a c'hell aotren
ar brezel ha dilenn a ra ar ministr kentañ. Dleout a ra asantin da gasadeg
soudarded er-maez Bulgaria ha gallout a ra diskar ar gouarnamant.

Bez' ez eus ivez ur bennlez velestradurel ha lezioù milourel. Prezidanted al
lez-torridigezh, hini ar bennlez velestradurel hag ar penn-prokulor a vez
dilennet gant div drederenn eus izili ar Penn-kuzul-justis. Anvet e vezont gant
prezidant ar Republik. Gant ar Penn-kuzul-justis eo melestret ar justis.

Ur Lez ar Vonreizh a zo karget da wiriañ e klot al lezennoù votet gant ar
parlamant gant lezenn-diazez ar vro.

Abaoe 1999 eo rannet Bulgaria e 28 proviñs pe oblast a denn o anv eus o
c'hêr-benn. Renet ez int gant un rener proviñs anvet gant ar gouarnamant.

Darnoù eus ar rannvroioù klasel Trakia, Moesia, and Makedonia a endalc'h
Bulgaria. Menezek eo mervent ar vro pa 'z eus div aradennad-venezioù pennañ :
Rila ha Prin ha pelloc'h, war-du ar reter, ar Menezioù Rhodop, izeloc'h, met
ec'honoc'h. Er Menezioù Rila emañ beg uhelañ ar vro : menez Musala, a dizh 2925
metr.

An Aradennad ar Balkanoù a red a-dreuz Bulgaria e hanternoz "Traoñien ar Roz".
War-du ar gevred hag a-hed ar Mor Du e kavor un tir a blaenennoù ha torgennoù a
red ag-he-zreuz an Danav, stêr pennañ ar vro. Ar Strumahag ar Varitsa er
c'hreisteiz eo ar stêrioù bras arall.

Digreskiñ a reas kalz armerzh Bulgaria goude divodadur ar COMECOM e 1999, a zo e
izili ur marc'had pouezus eviti. Ouzhpenn-se e ra kalz droug ar c'hastizoù
a-enep Yougoslavia. Al live bevañ a gouezhas a 40% e-korf un nebeud bloavezhioù
ha goude ur welladenn vihan e 1994 pa grogas adarre ar PBK ha ar c'hwezadur da
zigresk, e voe un enkadenn vras e 1996. Da bignat adarre en deus kroget e 1997,
avat, hag e 2004 en deus addizhet e live a 1990. War-dro 4% a gresk a vez bep
bloaz gant an armerzh.

Hervez niveradeg 2001 eo kenaozet poblañs Bulgaria gant Bulgariz dreist holl
(83,9%), ha div vinorelezh vras : an Durked (9,4%) hag ar Romed (4,7%). 0,9% a
ya d'ober minorelezhioù bihan : Rusianed, Armeniz, Vlac'hed, Yuzevien, Tatared
Krimea, ha Karakchaned.

Mammyezh 84,8% eus ar boblañs eo ar bulgareg hag ar yezh ofisiel nemeti. Komzet
e vez turkeg ha roumaneg ivez, avat.

War zigresk ec'h a poblañs Bulgaria abaoe dibenn ar bloavezhioù 1980 abalamour
d'an divroadur. Hogozik an hanter eus ar vinorelezh turk a yeas kuit eus ar vro
pa glaskas gouarnamant Todor Zhivkov d'o bulgarekaat. Goude diskar ar
gomunouriezh o doa divroet kalz Bulgariz ur vicher vat ganto davet broioù ar
C'hornôg ha da izel-tre eo aet ar feur-genel.

Er c'hroazhent etre ar C'hornôg ha ar Reter emañ Bulgaria. Kreizenn Europa
slavat e oa e-pad ar Grennamzer hag ul levezon ment o do a skolioù Preslav ha
Ohrid. Enno e voe ijinet ar skritur kirillek.

Brudet eo ar vro evit he sonerezh hengounel hag he mojennoù. Bez' eo ivez
mammvro kanerien brudet (Nicolai Ghiaurov, Boris Christoff, Raina Kabaivanska,
Ghena Dimitrova) hag azourien evel Christo Javacheff, Pascin, Vladimir Dimitrov.

Nav lec'hienn he deus Bulgaia war listenn ar World Heritage Sites. Div anezho a
zo bezioù trasat e Sveshtari hag e Kazanlak. Teir a zo monumantoù eus ar
Grennamzer ( Iliz Boyana, Manati Rila hag Ilizioù Ivanovo. Unan a zo ur gêr
a-bezh : Nesebar. War al listenn e kaver ivez ar parkoù naturel Pirin ha
Srebarna, ha bered-veur Varna.

E-pad ar goañv e c'heller pleudtriñ ar ski e Borovetz, Bansko ha Pamporovo. Un
nebeud kêrioù kouronkañ ez eus war aodoù ar Mor Du. Ar re vrudetañ a zo :
Sozopol, Nessebur, Golden Sands, Sunny Beach, Albena, St. Constantine & Helena.
D'un dermen-veaj vrudet ez a Bulgaria a-drugarez da berzh he zraezh ha d'he
frizioù hag a zo izeloc'h eget e broioù ar C'hornôg.

An darn vrasañ eus ar Vulgariz a zo stag ouzh an Iliz Ortodoks Vulgarat.
Diazezet e voe e 870 gant Eskob-meur Kergustin a anvas he fenn kentañ ha roas he
zestennoù sakr dezhi. Dizalc'h eo abaoe 927. Patriarkiezh Bulgaria a voe krouet
e 1870. Evel ar skourroù aral eus kristieniezh ar Reter eo-hi un iliz vroadel
zieub hag un darn bouezus eus identelezh Bulgaria. Div wech en hec'h istor ez
eas da sujet an Iliz Ortodoks C'hresian : goude distrujadur an impalaeriezh
vulgar gentañ etre 1018 ha 1185 ha dindan an impalaeriezh otoman etre 1396 ha
1878. Bewech e voe adsavet goude dieubidigezh ar vro. N'eus difrc'h teologel
ebet etre hi hag ar peurrest eus kristieniezh Ortodoks ar Reter. 6 552 000 a
izili he doa an iliz e 2004 (82,6% eus ar boblañs), zoken ma n'eo ket
relijiel-tre an dud desavet dindan ar gouarnamant komunour.

Relijionoù arall ez eus e Bulgaria, avat : an Islam, ar Relijion Gatolik hag ar
brotestantiezh. Erruet eo an Islam e Bulgaria gant an durked er XIVvet kantved.
Skignañ a reas etre ar XVvet hag ar XVIvet kantved a-drugarez d'an embroadeg
durkat. Un darn vras eus ar Vulgariz a gemmas o feiz ivez. E 1878, pa yeas da
zieub ar vro, e oa muzulman 40% eus ar boblañs. An darn vrasañ o deus divroet,
avat, hag e 2001 ne chome nemet 967 000 muzulman (12,2% ar boblañs) er vro.

E-pad ar XVIvet hag ar XVIIvet kantved e c'hounezas misionerien eus Roma un
nebeud Bulgariz d'ar relijion gatolik. Paulisiz e anver anezho ha war-dro 44 000
ez int hiziv. Enporzhiet e vo ar brotestantiezh gant misionerien amerikan 1857.
War dro 42 000 protestant ez eus e Bulgaria hiziv.



https://br.wikipedia.org/wiki/Babilon

Babilon a zo anv ur gêr eus an Henamzer, war-dro 200 kilometrad er gevred da
v-Bagdad, er vro anvet Irak hiziv, e-kichen kêr vodern Hilla. Implijet e vez an
anv « Babilon » a-wezhioù evit komz eus hollad impalaeriezh Babilon. Babilonia a
vez gret anezhi ivez daoust ma c'hall talvout kement ha bro Babilon.

Emañ etre an Tigris hag an Eufratez, etre menezioù Azia-Vihanañ hag Iran, etre
dezerzh Arabia ha dezerzh Siria. D’ar mare-se e oa un douar frouezhus, pinvidik,
ha n'eo ket ul lec'h sec'h evel hiziv. Eus -2000 da -1600 e voe savet an
Impalaeriezh kentañ. Diskaret e oa bet gant an alouberien eus ar c’hornôg hag
eus ar reter. Kalz amzer war-lerc'h ec'h adkavas Babiloniz o lañs. Diorren a
reas eil impalaeriezh Babilon eus -612 da -539.

Anv ar gêr a zeu marteze eus ar raksumereg Babulu, bet displeget e etimologiezh
gant Akkadiz dre bab-ili(m), « Dor an Doue » , ha deuet goude da vezañ bab-ilāni
« Dor an doueed ». Troet eo bet ar ger-se e sumereg e KA.DINGIR.RA. Ar
C'hresianed o deus graet Babylon eus anv ar gêr-se en Akkadeg, hag adimplijet eo
bet gant Europiz da c'houde.

Babilon a oa meneget evit ar wezh kentañ en XXIVvet kent J.-K., gant an anv
Babil, en ur skrid e skritur gennheñvel, da vare ren Char-kali-Charri, roue
impalaeriezh Akkad a rene war ar gêr. Ar c'hoshañ roudoù annez el lec'h-mañ zo
bloaziadet eus an Neolitik, ha liveoù eus koulz Obeid hag eus Uruk zo bet
anavezet.

Ur greizenn velestradurel a eil renk eus impalaeriezh Ur III e oa. N'he deus ket
ar gêr kement a lufr hag he amezegezed er Su, evel Nippur. Ne zeuas da vezañ ur
greizenn bolitikel a-bouez nemet goude diazezidigezh un dierniezh amorrit e
deroù an IIvet milved.

Diazezet e oa tiegezh amorrit Babilon war-dro 1894 kent J.-K. gant Sumu-abum
(1894–1881 kent J.-K.). E warlec'hiad Sumu-la-El (1880–1845 kent J.-K.) eo
diazezer gwirion rouantelezh Babilon, a zeuas da vezañ brasoc'h e-pad e ren.
Brasaet e oa e rouantelezh gant e warlerc'hidi c'hoazh, ha dindan Sîn-Muballit
(1812–1793 kent J.-K.) e teuas Babilon da gaout nerzh a-walc'h da gevezañ ouzh
ar rouantelezhioù bras amorrit amezek evel Larsa, Eshnounna, Isin hag Uruk. E
vab Hammurabi (1793 – 1750 kent J.-K.) a ouias c'hoari e roll gant finesa e
darempredoù etrebroadel e amzer hag ar c'hentañ tierniezh babilonat-se ne zeuas
da vezañ galloudusoc'h nemet adalek e ren. Goude ur c'hentañ lodenn ren na oa
ket bet gwall frouezhus e teuas a-benn da drec'hiñ ar rouantelezhioù amezek :
Larsa, Eshnunna, ha goude se Mari. Achap a ra ivez da aotrouniezh Bro-Elam.
Babilon a zeuas neuze da vezañ an nerzh politikel brasañ e Mezopotamia. D'ar
c'houlz-se e teuas ar gêr da vezañ ur greizenn relijius ha sevenadurel a-bouez
bras.

War-lec’h diskar tierniezh Sargon, keodedoù Mezopotamia a oa ar re binvidikañ a
yeas d’an traoñ. Ar baourentez hag an dizurzh a rene. En XIXvet kantved kent
J.-K. e unanas Hammourabi, ur semit, ar c'heodedoù en un impalaeriezh. Dibab a
reas Babilon e-giz kêr-benn. Unan eus an impalaeriezhioù galloudusañ eus an
Henamzer eo bet... Ar roue a savas leun a savadurioù (ar Ziggourat kentañ) hag a
zegasas pinvidigezhioù e Babilon. E oberenn bennañ a zo bet sevel ur c’hod a 282
mellad evit sklaeraat al lezennoù, ar reolennoù kenwerzh hag ar reolennoù sokial
evit e sujidi. Er c’hod e oa ivez lezenn strizh an talion.

Naboukadnesar eo ar roue brudetañ ha pouezusañ eus an eil impalaeriezh, adsavet
en deus an impalaeriezh kozh.

Nabopolassar a oa gouarnour kêr Babilon. E-tro ar bloavezh 612 kent Jezus-Krist
e savas ar gouarnour e vouezh a-enep d’an Assirianed ha d’o arme, distabilaet e
voe an enebourien gant an taol-se hag e teuas Nabopolassar da vezañ roue war
Babilon goude bezañ adsavet ar rouantelezh. Pa varvas e 605 kent J.-K. e lezas
d’e vab Naboukadnesar rouantelezh Babilon.

Sevel a reas ar roue nevez ur roll-labour evit heñchañ e ren, ar pal kentañ a oa
adsevel impalaeriezh kozh Babilon e-keñver an dachenn hag ar galloud. Adaozañ
hag adframmañ a reas an arme, ha kregiñ a reas buan da aloubiñ tachennoù an
amezeien. Tal-ouzh-tal e voe gant an Egiptiz, e enebourien gozh, ha goude un
nebeut mizioù en doa kemeret Siria a-bezh. War-lec’h an trec’h bras-se e tibabas
aloubañ rouantelezh Juda e Palestina. E 597 kent J-K e penn un arme bras e tagas
Judea. Sezizañ a rejont Jeruzalem ha toullbac’hañ a rejont ar roue Joachim.
Kaset e voe ar roue, ar priñsed, ar brezelourien hag an holl dud gouest da
labourat en harlu e Babilon . Kevrediñ a reas an Hebreed gant an Egiptiz evit
gounit o frankiz en-dro, met a-raok m'o dije bet amzer da aozañ ar stourm e oa
aloubet Jeruzalem gant Naboukadnesar ha distrujet en doa pep tra, an Templ, ti
ar roue, hag an holl savadurioù. Kaset e voe an Hebreed e sklaverezh da Vabilon
e 587 kent J-K. Kenderc’hel a reas gant e aloubadegoù, e Fenisia hag ul lodenn
vras eus Arabia. War-lec’h tregont vloaz a vrezelioù e teuas a-benn d’e bal.
Goude dek kantved a ziskar e oa adsavet Impalaeriezh gozh Babilon, d’ar mare-se
e oa Naboukadnesar galloudusañ roue ar sav-heol.

Ur wech tizhet e bal e tibabas kenderc’hel e oberoù dre ar peoc’h, ar pezh a
gendalc’has da ledañ e vrud. Pinvidigezhioù e-leizh a vodas e Babilon a oa ar
gêr binvidikañ eus ar sav-heol. Temploù meurdezus a savas, savadurioù ramzel hag
ur palez mojennel, delwennoù aour a oa evit kinklañ ar savadurioù-se. Holl
vrudet eo bet kêr Babilon dre ar bed a drugarez d’e liorzhoù meurdezus, gant
palmezennoù ha plant ral.

Labourat a reas da wellaat difenn kêr Babilon. Sevel a reas ur voger vras e
kompezenn an Eufratez. A-raok ma vefe roue Naboukadnesar e oa dija div voger
tro-dro da Vabilon. Ouzhpenn adaozañ an difennoù e savas un trede moger en dro
d’ar gêr. Dre ma oa ar gêr etre div stêr e oa diaesoc’h da dagañ.

Pobl Babilon a oa tud, dezhe ur spered troet war-zu an efedusted, Ijinet o deus
unanennoù da vuzuliañ hirderoù ar parkeier, pouez an traoù, ar prizioù. Implij a
raent ur reizhiad niveriñ dre 60. Jediñ a raent gant « ur mekanik da jediñ » ha
skrivet e veze gant ar skritur gennheñvel. Hir e oa o sistem jediñ-se.

Gouest e oant da jediñ gorread ar parkeier hag al lunioù diblaen. Padal e oa
dister o anaoudegezh eus ar c'heometriezh. Evit jediñ gorread ar c’helc’hioù
dreist-holl, ne oant ket deuet a-benn da vezañ resis a-walc’h. E plas implij an
talvoud “pi π” a-vremañ, e implijent an talvoud “3” (doare dre vras).

Dre evezhiañ ar stered o deus krouet an deiziadur hon eus hiziv: rannañ ar bloaz
a 12 miz, ar sizhun e 7 devezh, an devezh en eurvezhioù, minutoù, eilennoù. Ar
steredoniourien gentañ int. Ar veleien a oa ar steredoniourien-se. Gouest e oant
da c’houzout en a-raok peur e vefe fallaennoù-loar, jedet o doa hent al Loar hag
an Heol ha deuet e oant a-benn da c’houzout deiziadoù ar goursavioù-heol hag ar
c'hedezioù, dre-se e vezent lidet, enoret, selaouet gant ar bobl hag ar roueed.
An dud a grede zoken e oa ar veleien a rene al Loar hag an Heol, ha soñjal a
raent o doa galloudoù hud (evel komz d’an doueed, pareañ ar c’hleñvedoù pe
divizout disoc’h ar brezelioù…). Ar steredoniezh a oa un doare da ren. Ar
blanedennoù a studient, a zegasas dezho o doueed. Yaou a veze azeulet dindan anv
Ishtar, al Loar dindan anv Sin. Doue Babilon e oa Mardouk. Mojenn Gilgamech (an
hanterzoue) a blije dezho kontañ.

C'hoant o doa da ijinañ un doare da ziouganañ an amzer da zont dre sellet ouzh
an oabl, ar stered, al laboused o nijal, stumm un dresadenn graet gant un dakad
laezh... Rannet eo bet an ekliptik (hent an heol en oabl an Douar) e 12 steredeg
ha treset o doa kartennoù eus ar stered en oabl. Dre ma gredent e oa speredoù
fall e pep lec'h, e lavarent e oa bet aloubet an dud klañv gant ar re-se.

Ar Vabiloniz o doa treset ur gartenn eus an Douar ha krediñ a raent e oa plad
hag e stumm ur c’helc’h. An eeunennoù a ziskoueze ar sterioù, ar c’hrommennoù ar
menezioù. Lec’hiet o doa Babilon e-kreiz ar gartenn. Ar rontoù bihan tro-war-dro
a vefe ar broioù all tost d’ar Mezopotamia. En tu all d'ar mor o doa lakaet
inizi evit pobladoù na anavezent ket mat.

Gant an holl c'houiziegezioù-se int deuet a-benn da sevel un deiziadur resis
a-walc’h 30 kantved araozomp. Rannet o doa ar bloavezh e 360 devezh. Implijet e
veze mizioù ouzhpenn, ur wech an amzer, evit adtapout an dale tapet e-keñver
koulz ar bloaz.

N'eo ket bet posupl furchal liveoù kozh Babilon war-bouez un nebeud tier
paleo-babilonian. Bloaziadet eo ar pep brasañ eus al liveoù zo bet dizoloet eus
ar prantad nevez-vabilonian (624-539) hag eus deroù prantad an Ac'haemenided
(539-331). Ar stad-se eus ar gêr zo koulskoude evit ul lodenn vras hêrezh ar
prantadoù koshoc'h, evel m'en diskouez an destenn lec'hiadurel TINTIR. Kalz
labourioù a oa renet gant Nabopolassar ha Naboukadnesar II dreist-holl, a roas
d'ar gêr he stumm.

Naboukadnesar eo a lakas sevel an hent-se. Pavezet e oa war 22 metrad ledander
gant bloc'hoù maen-raz, dezhe 1 metrad kostez. Dirazi e c’heller gwelet ur
maen-sonn zo skrivet warni : "Me zo Naboukadnesar, roue Babilon, mab
Natopolassar, roue Babilon. Savet em eus hent Babel evit lidkerzh an Doue
Mardouk. Mardouk, Aotrou, roit ar vuhez hirbadus. >> An hent a oa sakr, met
servij a rae ivez d’en em zifenn : a-bep tu dezhañ e oa mogerioù 7 m uhelder war
300 m hirder. An hini a valee war an hent a oa e-barzh ur seurt trepas bras e
lec’h ma ne c'halled ket mont kuit, hag e reseve tagadennoù ar Babiloniz
diwar-laez. Ar souezhusañ tra evidomp eo ne oa ket livet an hent-se e gris ar
mein met glas evel ar mor. Kinklet e oa ar magorennoù gant delwennoù leoned
bras, ur c’hant ugent bennak, livet evel ma vijent re wir.

Nepell eus palez ar Roue, e oa dor sakr Ishtar, un nor bras-kenañ e oa gant
tourioù tro-dro. An aozadur-se a oa livet e glas gant tresadennoù tirvi hag
erevent melen ha gwenn, flamminus en heol. Pa dremene lidkerzh an Doue Mardouk
dindan an nor (E-pad al lidkerzh veze douget delwenn an doue Mardouk hag hi
kelc’hiet gant beleien ha war he lerc'h ar roue), ec’h errue e-barzh liorzhoù ar
Rouanez, unan eus Seizh Marzh ar Bed : liorzhoù a-istribilh Babilon.
Savennoù-douar a oa douget gant kolonennoù pri, ha tro-dro dezho e kreske
plantoù ha gwez eus broioù all. War pep hini eus ar savennoù-douar e oa
gwez-frouezh, louzeier ha bleunioù frondus. War an hini uhelañ a oa staliet ur
reizhiad evit dourañ ar liorzhoù gant kanouc'helloù a dremene eus an eil
d’egile. Hervez ar vojenn, en defe savet ar Roue ar liorzhoù-se evit e wreg kuit
m'he defe keuz d'he bro.

Goude bezañ tremenet e kreiskêr ha dirak palezioù pinvidik mor, e tremened dirak
templ Ninmak hag Ishtar ha war-lec’h ar marc’had, e errued en un templ, e lec’h
ma veze losket an delwenn, hag e-kichen, un tour bras-kenañ, ar Ziggourat (Tour
Babel e vefe deut da vezañ er Bibl). Tro-dro dezhi, e oa tier savet evit ar
birc’hirined hag ar veleien, e stumm ur pevarzueg. An tour a lak da soñjal en ur
biramidenn vras gant derezioù bras, dezhi 100 metr diaz hag uhelder. Ezhomm ez
eus bet a 85 milion a vrikennoù (merket gant siell Babilon war o gorre) evit
sevel anezhañ. E-lein ar Ziggourat edo santual Mardouk, alaouret ha glas, a
c’helled gwelet a-bell. An daou skalier bras a-gostez a oa miret d’an dud feal,
hag an hini pennañ (e-kreiz) evit ar beleg bras. Staliet e oa un triclinium gant
un daol aour evit an Doue. Herodotos, istorour an Henamzer, en doa gweladennet
al lec’h pa oa c’hoazh santel ha sakr. «  Lâret e vez e teu an Doue da
weladenniñ e dempl hag e kousk amañ, met ar fedoù-se a seblant digredus din », a
skrivas-eñ.



https://br.wikipedia.org/wiki/Aten

Kêr-benn Bro-C'hres eo Aten (henc'hresianeg el liester atav Ἀθῆναι; gresianeg
a-vremañ Αθήναι pe aliesoc'h Αθήνα, LFE: /a'θina/) anvet diwar anv an doueez
Athena. Unan eus ar c'heodedoù brudetañ eo p'eo bet ur riez-kêr pennañ e
Henc'hres, kavell meizadoù hag anaouedegezhioù aet da vezañ mein-bon ar
sevenadur europat ha bedel. Kavet e vez ivez ar stummoù Atenas, pe Atena
a-wechoù.

Aten a voe savet sur a-walc'h en IIIde milvet kent J-K war an Akropolenn da 156
m uhelder gant tud eus Mysenia. Ur mare monarkel a vefe bet da-heul o kregiñ
gant These hag oc'h echuiñ gant Kodro. These a reas eus Aten kêrbenn an Atik.
Emdreiñ a reas ar gouarnamant en un oligarkiezh renet gant 9 arkont, war-lerc'h
e voe an tyran kentañ Pisistrates a lañsas ekonomiezh Aten, met skarzhet e voe
gant an aristokrated, hag e vab Hippias a voe rediet dezhañ kuitaat da bro
Persia. Clisthen a gemeras ar galloud hag a instituas un demokratiezh e -508. En
he barr, er Vvet kantved kent J-K, Aten a en em lede war 2 650 Km karrez. Hervez
mythologiezh an ateniz e vefe bet krouet pep tra adalek ar C'haos. Diwarnañ e
vefe bet ganet 8 ramz en o zouez Gaïa (Douar-Mamm) hag Ouranos (Oabl
steredennek). Kalz a vibien o devo ha dreist-holl Kronos (amzer). Gant Rhea en
doe d'e dro 5 bugel a zebras evit chom hep bezañ didronet, met Rhea, displijet
gant Kronos, a guzhas ar 6vet hini, Zeus. Deuet bras, Zeus a lazho Kronos, a
zieubo e vreudeur ha c'hoarezed hag a reno war ar Gwenved.

Levezonet eo bet istor politikel ha prederouriezh Europa a-bezh gant
demokratiezh Aten. Evit anavezout istor keoded Aten da vare an Henamzer, sellit
ouzh ar pennad diwar-benn Kronologiezh Henc'hres.

Deuet eo da vezañ bremañ Aten kêr-benn Bro-Ch'res p'eo bet adsavet e 1835. Un
tolpad-kêrioù bras eo, enni 3,7 milion annezad, o kreskiñ buan dave ar Reter hag
an Norzh war lodenn vrasañ he fastell-vro, an Attika. Ur greizenn bolitikel,
armerzhel, greantel galloudusoc'h-galloudusañ ha modernoc'h-modernañ eo.



https://br.wikipedia.org/wiki/Andorra

Priñselezh Andorra (katalaneg : Principat d'Andorra, galleg: Principauté
d'Andorre, spagnoleg: Principado de Andorra) a zo ur briñselezh vihan eus
mervent Europa. E menezioù Pireneoù emañ lec'hiet etre Frañs ha Spagn. Ur vro
zigenvez e oa gwechall met deuet eo da vezañ bro binvidik bremañ abalamour d'an
touristerezh ha d'he statud baradoz-fisk.

Hervez an hengoun eo Karl Veur a roas ur garta da annezidi Andorra evit o
zrugarekaat da vezañ kemeret perzh er brezel a-enep an Arabed. Pennaotrouniezh
ar rannvro a dremenas da gonted Urgell ha, goude se, da eskob Urgell. Er XIvet
kantved e voe un tabut etrezañ ha konted Fois.

Diskoulmet e voe ar rendael e 1278 gant sinadur ur pareaj. Divizet e voe e vefe
rannet pennaotrouniezh Andorra etre kont Fois hag eskob La Seu d'Urgell e
Katalonia (a oa un darn eus rouantelezh Aragon d'an ampoent). He zachenn hag he
stumm poltikel a-vremañ a roas an emglev-se e d'ar briñselezh vihan.

Titl kenbriñs a dremenas da rouaned Navarra. Pa'z eas Herri IV da roue Frañs e
kemeras ur gourc'hemenn a savas roue Frañs hag eskob Ugell da genbriñsed
Andorra.

Etre 1812 ha 1813 e stagas an Impalaeriezh c'hall Katalonia outi, ha rannet etre
pevar departamant. Staget e voe Andorra ivez ha d'un darn eus bann Puigcerdà
(departamant Segre) ez eas.

E 1933 e talc'has Frañs ar vro abalamour da drubuilhoù sokial a-raok an
dilennadegoù. D'an 12 a viz Gouere 1934 e voe dilennet da diern Andorra ur
c'hantread, Boris Skossyreff e anv. Disklêriañ a reas ar brezel ouzh eskob
Urgell. Serret e voe gant ar Spagnoled ha kaset kuit da Vro-C'hall. Etre 1936 ha
1940 e lakaas Frañs un detachamant en Andorra d'he gwareziñ ouzh efedoù ar
Brezel Spagn. Tizhout a reas soudarded Franco harzoù ar vro e fin ar brezel met
n'antrejont ket enni.

Neptu e chomas Andorra e-pad an Eil brezel bed hag un hent-floderezh eus ar
c'hentañ seurt e voe.

A-drugarez d'he lec'hiadur e chomas Andorra er-maez eus darvoudoù bras istor
Europa ha nebeut a liammoù he devoa gant broioù arall estreget Frañs ha Spagn.
Goude ar brezel diwezhañ eo torret he digenvezded gant kresk greanterzeh an
touristerezh ha gwelladennoù an treuzdougoù hag an darempredoù. Arnevesaet he
deus he frammadur politikel e 1993 ha en hevelep bloaz ez eas da ezelez eus ar
Broadoù Unanet.

Un demokratelezh parlamantel a zo eus Andorra abaoe 1993. Ar genbriñsed eo ar
pennoù-stad met gant ar ministr kentañ hag ar gouarnamant emañ ar galloud-ober.
Gant ar c'huzul meur hag ar gouarnamant asambles emañ ar galloud-lezenniñ. Evit
4 bloavezh e vez dilennet ar gannaded. Dizalc’h eo ar justis met choazet e vez
ar varnerien gant ar genbriñsed c'hoazh.

Dindan venezioù emañ an darn vrasañ eus tachenn Andorra. An uhelder krenn a dap
1 996 m. Al lec'h uhelañ eo ar Coma Pedrosa (2 946 m). Ar boblañs a vev e teir
zraoñienn dreist-holl, avat. Ar re-mañ a ya d’ober un draoñienn hepken e-kichen
Valira, war-du harzoù Spagn. Al lec'h izelañ a zo 870 m a-us da live ar mor.

Degas a ra an touristerezh 80 % leve Andorra. War-dro 9 milion a dud a zeu
weladenniñ ar vro bep bloaz. Sachet e vezont gant ar prizioù izel — n'eus ket
tailhoù war an gwerzhioù — an hinad hag ar gweledvaoù. War zigresk emañ lañs an
touristerezh, avat, abaoe m'o deus digoret Frañs ha Spagn o harzoù ha torret ar
gwirioù maltouterezh.

N'eo ket Andorra un ezelez wir eus an Unaniezh Europa met un darempred ispisial
he deus ganti. War renk un ezelez wir emañ evit ar produioù oberiataet (gwir
maltouterezh ebet) met un nann-ezelez eo evit produioù an douar. N’eus moneiz
ebet gant Andorra hag ober a ra gant hini hec'h amezeien. A-raok 1999 ec'h
implije al lur gall hag ar peseta spagnol, abaoe e ra gant an euro. Er c'hontrol
eus broioù european bihan all n'he deus ket gwir Andorra da gognañ pezhioù. Emañ
avat o varc’hata evit kaout aotre d’ober.

Ur vinorelezh en o bro eo deuet an Andoraned da vezañ. N’eus nemet 33 % eus an
annezidi a-gement a zo dezho ar vroadelezh andorran. Ar strollad brasañ eus an
embroidi eo ar Spagnoled (49 %), ar Frañsizien (7 %) hag tud eus Portugal.

Yezh ofisiel ar vro eo ar c'hatalaneg, yezh rannvro emren Katalonia a zo he
sevenadur tost-tost da hini Andorra. Komz a reer spagnoleg, portugaleg ha galleg
ivez. Ar relijion bennañ eo an hini gatolik.

Daou skrivagner brudet e Katalonia a zo bet ganet en Andorra : Michèle Gazier ha
Ramon Villeró. E Sant Julià de Lòria e tañser contrapàs ha marratxa na vez kavet
nemet en Andorra. Ar sonerezh hengounel a zo doare Katalonia dreist-holl.



https://br.wikipedia.org/wiki/Yaou_(planedenn)

Yaou zo ur ramzplanedenn aezhel, an hini vrasañ e koskoriad an Heol hag ar
bempvet hini pa bellaer eus an Heol. An doue roman Yaou eo orin hec'h anv.
Kement ha 2,5 gwezh hini holl blanedennoù all an Heol kevret eo he zolz.
Skeudenn luc'hed an doue eo arouez steredoniel ar blanedenn Yaou.

Tro zo da welet Yaou en oabl gant an daoulagad noazh, pa 'z eo ar pevare
skedusañ korf goude an Heol, al Loar ha Gwener.

Avelioù kreñv a c’hwezh e gwiskadoù diavaez ar blanedenn, evel ar gorventenn a
vez bepred en takad uhelvanel a zo 22° er Su d'ar c'heheder, hag a anver "an
Tarch Ruz Meur". Abaoe tremen 300 vloaz e vezer oc'h arselliñ an tarch-se.

Diasur e chom an anaoudegezh eus luniad ar blanedenn Yaou, diazezet ma 'z eo war
muzulioù ameeun. Hervez lod skiantourien ne vije tamm kalet ebet e Yaou,
douesoc'h -douesañ e vije a-feur ma 'z eer war-du ar c'hreiz, ha brasoc'h-brasañ
e vije ar gwask ; hervez reoù all e vije e kreiz Yaou ur galonenn roc'hellek
enni silikatoù ha houarn (a-vent gant an Douar hag etre 10 ha 15 gwezh
pounneroc'h egetañ), gronnet gant hidrogen metalek liñvel, hemañ gronnet d'e dro
gant hidrogen molekulel liñvel, hag un aergelc'h tanav.

Abalamour d’ar pezh mell gwask ganet diwar tolz Yaou ec’h eo uhel-tre ar
gwrezverk e diabarzh ar blanedenn, dre un argerzh a gwaskadur kerc'hellel anvet
"gwikefre Kelvin-Helmholtz". E-tro 20 000 °C e vije gwrezverk ar galonenn. Gant
un tolz 84 gwezh brasoc’h e vije bet uhel a-walc’h ar gwrezverk e kreiz ar
galonenn evit ma krogje an hidrogen da deuziñ ; da steredenn e troje Yaou neuze.

Skinañ a ra Yaou muioc’h a c'hremm eget na resev digant an Heol. He gwrezverk
uhel eo a zo kaoz d’ar pezhioù fiñvoù kendougen en he gwiskadoù liñvel ha da
zilec'hiadur ar c’houmoul en hec'h aergelc'h.

War-dro 86 % hidrogen ha 14 % heliom a ya da ober aergelc'h tanav Yaou. Enni ez
eus ivez eskennoù metan, aezhenn dour, amoniak, hag eskennoù bihan a garbon,
etan, sulfidenn hidrogen, neon, oksigen, hidridenn fosfor ha soufr. Heñvel-tre e
vije ar c'henaoz-se ouzh hini an nivlenn heolel a zo pennorin koskoriad an Heol.

Sadorn zo luniet heñvel, met en Ouran ha Neizhan ez eus kalz nebeutoc’h a
hidrogen ha heliom.

Fiñval a ra aergelc'h diavaez Yaou hervez ur c'hweladur tregemmel, arsellet evit
ar wezh kentañ gant Jean-Dominique Cassini e 1690 : hiroc'h eo troerezh an
aergelc'h er pennaheloù, pa bad war-dro pemp munutenn pelloc'h eget er
c'heheder. En tu-hont da se ez eus aridennadoù koumoulennoù a red a-hed lod
ledennoù en tu enep d’ar pennavelioù. An avelioù a c’hell tizhout 600 km/e. Dont
a rafe ar reizhiadoù avelioù-mañ eus gwrez diabarzh ar blanedenn. Diwar
etrewered ar reizhiadoù-se e teu barroù-arnev ha strafuilhoù lec'hiel, evel an
Tarch Ruz Meur, hag a zo ur vigelc'h stabil 12 000 km e ledander ha 25 000 km e
hirder : gwelet oa bet dija gant Jean-Dominique Cassini tri c’hantved zo.
Tarchoù bihanoc’h zo bet evezhiet ivez en XXvet kantved.

E gwiskad diavaesañ aergelc'h Yaou ez eus strinkennoù skorn amoniak. Dont a rafe
livioù ar c’houmoul eus an elfennoù kimiek a zo a-gementadoù munut en aergelc'h.

Ambrouget eo Yaou gant 67 loarenn, 50 anezho o vezañ bet anvet. Ar peder vrasañ
eo Ganymede, Kallisto, Io hag Europa ; al loarennoù galilean a vez graet anezho.



https://br.wikipedia.org/wiki/Trede_Reich

Envel a reer Trede Reich (pe Deutsches Reich en alamaneg ha diwezhatoc'h
Großdeutsches Reich) ar stad alaman renet gant Adolf Hitler pa erruas er galloud
ha pa aozas e c'halloud hollveliek. Padout a reas etre 1933 betek 1945.

Dindan Hitler, strollad nemetañ an III Reich e oa Strollad broadel sokialour al
labourerien alaman, brudetoc'h dre al lizherennoù NSDAP (Nationalsozialistische
Deutsche Arbeiterpartei). Ar ger nazi (e alamaneg Nationalsozialismus) a zo
savet o kemer vogalenn gentañ ar gerioù a gaver en anv-se en alaman. Un arouez
eus ar c'helennadurezh lakaet e plas gant Hitler eo dreist-holl.

Savidigezh an IIIe Reich alaman a zo diazezet war meizad al Lebensraum (lec'h pe
spas bevañ ret). Met muioc'h c'hoazh, an emled tiriadel kaset da benn gant
Hitler oa sturiet dre mennozh al Lebebsraum-se hag ar mennozh-se oa harpet gant
reoù glannded ar ouenn arian, an enepyuzevegezh, ar c'hoant digoll goude efedoù
feur-emglev Versailhez, hag an enep-komunouriezh ha lazhadegoù ha gouennlazhioù
e-leizh kaset en-dro gant ar renad nazi.

Ar renad-mañ a badas daouzek vloaz: adalek dilennadeg Hitler evel kañseller d'an
30 a viz Genver 1933 betek diskar ar Reich d'an 8 a viz Mae 1945 ha betek ma voe
harzet penn diwezhañ ar gouarnamant alaman, Karl Dönitz. Hervez ar propaganda
nazi, an IIIe Reich a oa da badout « mil bloaz ».

E-keñver ar Gwir ne oa ket bet roet lamm da Republik Weimar, an anv ofisiel
neuze a oa Deutsches Reich (brezhoneg: Reich Alaman). Adal 1943 e teu war-wel an
anv nevez Großdeutsches Reich (brezhoneg: Reich meur).

An anv Trede Reich adkemeret gant an nazied a zo deuet adal ur romant embannet e
1923 gant Arthur Moeller van den Bruck anvet Das Dritte Reich.

En Alamagn hiziv-an-deiz e reer gant Zeit des Nationalsozialismus (brezhoneg:
mare broadel-sokialour), Nationalsozialistische Gewaltherrschaft (brezhoneg:
tirantiezh broadel-sokialour ) pe simploc'h gant Dritte Reich (Trede Reich).



https://br.wikipedia.org/wiki/Svalbard

Svalbard a zo un enezeg e Meurvor Arktika, er c'hornog da Douar Franz-Josef, en
norzh da Europa, hanter-hent etre Norvegia ha Penn-ahel an Norzh. Emañ an
inizi-se etre 74º ha 81º ledred norzh hag etre 10º ha 32° hedred reter. Stag eo
an enezeg ouzh Rouantelezh Norvegia. Teir enezenn a zo tud o chom warno :
Spitsbergen, an hini vrasañ, Bjørnøya ha Hopen. Longyearbyen eo ar gêr vrasañ
hag ar gêr-benn. Gant Emglev Svalbard, sinet e 1920, e voe anavezet riegezh
Norvegia war an enezeg, ha dont a reas en he c'herzh e 1925, met bez' ez eo
c'hoazh unan eus ar pevar ziriad er bed a zo anavezet o statud arbennik gant
emglevioù etrebroadel. Gwechall e veze anvet an holl enezeg Spitsbergen
(Spitzberg e galleg) diwar anv an enezenn vrasañ. Spitsbergen a zo evit "menez
pikerniet".

Marteze e oa bet kavet inizi Svalbard gant ar Vikinged en XIIvet kantved pa'z
eus anv eus Svalbard (= riblenn yen) er sagaoù hennorvegeg, met lod a soñj e
c'hell bezañ ur riblenn yen all, evel enez Jan Mayen pe ar Greunland. En ur
doare suroc'h e c'heller tennañ kont eus ar gavadenn graet gant an ergerzher
izelvroat Willem Barents e 1596. Er XVIIvet hag en XVIIIvet kantved e voe
korvoet Enez Spitsbergen evel un annez etrebroadel evit ar balmumeta ken ez eas
da get balum ar Greunland. Gant listri Izelvroiz, an Daned, Breizhveuriz, ar
C'hallaoued ha Norvegiz e voe chaseet ar balumed ha 60 000 anezho gant Izelvroiz
hepken. E bae Madalen (Magdalenefjorden), ul lec'h brav-eston e Norzh Enez
Spitsbergen, e kaver un toullad bezioù chaseourien balumed hag ur monumant bihan
e koun Euskariz marvet eno. Anv Santez Madalen a vefe bet roet d'ar fjord en o
enor.

Ul lec'h evit mont da ergerzhout Arktika eo bet ivez p'emañ e kreiz Meurvor
Arktika. E 1839 un ergerzhadeg skiantel gall renet gant Joseph Paul Gaimard
(1796-1858) a yeas betek ar Svalbard war ar gorvetenn La Recherche. War vourzh
al lestr e oa al livour François Auguste Biard (1798-1882) ha danvez e wreg, ar
skrivagnerez Léonie Thévenot d'Aunet. Livet ez eus bet un toullad taolennoù
diwar-benn ar Svalbard ha Bro ar Samied gant François Auguste Biard. Enbannet eo
bet danevell veaj Léonie D'Aunet, Voyage d'une femme au Spitzberg, e ti Hachette
e 1855. Roet eo bet anv La Recherche d'ur fjord war enezenn Spitsbergen
(Recherchefjorden war Wedel Jarlsberg Land). Kalz ergerzherion a loc'has eus
Ny-Ålesund e deroù an XXvet kantved (Roald Amundsen, Umberto Nobile, Lincoln
Ellsworth, an amiral Byrd war-du pennahel an Norzh pe pelloc'h. E 1926 e kuitaas
aerlestr Amundsen ha Nobile, an Norge, Ny Ålesund evit tizhout an Alaska. Daou
vloaz war-lerc'h e klaskas Nobile ober memes beaj gant an Italia. Kollet e voe.
Amundsen hag e skipailh a varvas o vont d'e glask. Nobile a voe adkavet goude...

E deroù an XXvet kantved e krogas embregerezhioù eus meur a vro da gleuziañ
mengleuzioù glaou. Gant ar "Feur-emglev o tennañ da Spitsbergen" sinet e 1920 e
voe anavezet riegezh Norvegia, met gant gwirioù bevennet. Chom a rae pep a stal
gorvoiñ evel m'emaint (mengleuzioù glaou peurvuiañ) ha ne oa ket aotreet da
Norvegia da staliañ he lu. Krediñ a ra da lod istorourien eo bet roet Svalbard
da Norvegia evit he zrugarekaat p'he doa stourmet taer war vor a-enep d'an
Alamaned e-doug ar Brezel-bed kentañ ha kollet un toullad bras a dud ha listri
ganti. Hiziv ne chom nemet mengleuzioù glaou norvegat ha rusian. E 2008 eo bet
krouet ur gwarez danzouar evit hadoù ar bed.

Evned a gaver kalzik (ouzhpenn 160 spesad). Chom a ra un nebeud balumed.
Reuniged a zo niverus keñveriet gant ar c'holeoù-mor bet chaseet kalz d'ur mare
zo bet (etre 500 ha 2 000). Ouzhpenn ar arzhed gwenn, loen arouezel ar Svalbard,
e kaver lern arktek ha kirvi-erc'h (war dro 10 000).

Estreget Longyearbyen ez eus tri lec'h war Enez Spitsbergen ma kaver tud a-hed
ar bloaz : Barentsburg, 400 annezad, ur vengleuz glaou perc'hennet gant
Rusianed; Pyramiden, gant un nebeud Rusianed (un eizh bennak); ha Ny-Ålesund,
gant 130 skiantour a 15 bro e-kerzh an hañv ha 30 a-hed ar bloaz. Krouet eo bet
ar gêriadenn e 1916 gant Kings Bay Kull Compani. Betek 1963 e oa ur vengleuz
glaou eno. Serret voe da-heul un toullad tarzhadennoù a lazhas mengleuzerien.
Bremañ ez eo ur greizenn skiantel etrebroadel. Bez' e vefe ar gêriadenn dostañ
ouzh penn-ahel an Norzh (79°N) gant annezidi a-hed ar bloaz.



https://br.wikipedia.org/wiki/Stado%C3%B9-Unanet

Ur vro etre ar Meurvor Atlantel hag ar Meurvor Habask en Amerika an Norzh eo
Stadoù-Unanet Amerika (saozneg: United States of America) (teskanv: SUA,
saozneg: USA), stumm berr: (ar) Stadoù-Unanet ((the) United States). Aliezik e
vez graet Amerika pe Bro-Amerika ivez dre verrdro, ha gant an teskanv amerikanek
USA. Abaoe deroù an XXvet kantved eo ar Stadoù-Unanet ar riez c'halloudusañ er
bed. Un ezel diazezer eus Aozadur ar Broadoù Unanet (ABU) eo hag emañ ar sez
anezhañ e New York. Un ezel padus eus Kuzul Surentez ABU eo. Broudet en deus ar
gouarnamant amerikan ar broioù a fell dezho lakaat un harz d'an Unaniezh
Soviedel da sinañ e 1945 Aozadur Feur-emglev Norzhatlantel.

Ur rann hag un drevadenn eus ar Rouantelezh-Unanet e oa a-raok ma voe graet an
Dispac'h amerikan a-enep d'ar Saozon. Ur republik kevreadel gant 50 stad eo ar
vro bremañ.

Saozneg ha spagnoleg eo ar yezhoù komzet ar muiañ, met ouzhpenn yezhoù an
Amerindianed e vez komzet meur a yezh all gant familhoù an embroidi en o zouez
ar brezhoneg (war-dro 20 000 yezher hervez un enklask e dibenn an XXvet
kantved).

Evel ma tiskouez splann an anv ez eo Stadoù-Unanet Amerika un unaniezh stadoù
disheñvel. Abaoe 1960 ez eus 50 anezho.

Trede brasañ bro ar bed eo ar Stadoù-Unanet war-lerc’h Rusia ha Kanada hag
a-raok Republik Poblek Sina. An tiriad amerikan, en em led war 7 % eus douaroù
divoret ar blanedenn, zo ken bras ha kevandir Europa. Gorread ar Stadoù-Unanet
zo 17 gwech kement ha hini Frañs ar c’hevandir. Brasoc’h eget Frañs eo stad
Alaska pe hini Texas. Ar bloc’had 48 stad, da lavaret eo an holl stadoù
war-bouez Alaska ha Hawaii, a vez anvet « Mainland » a-wechoù, zo dezhañ ur
stumm hag a denn d'ur pempkorneg, hag en em led war 4 gwerzhid-eur. 4 500 km hed
zo etre ar Meurvor Atlantel (reter) hag ar Meurvor Habask (kornôg) . 2 500 km,
a-hend-all, zo etre harzoù Kanada hag harzoù Mec’hiko. Ar stêr Missouri hag ar
stêr Mississippi a zo 6 000 km a hed ganto o-div ha redek a reont dre greiz ar
mainland. Ken hir int o-div hag ar stêr Amazon a zo o redek e Suamerika.

Er C'hornôg emañ ar Menezioù Roc'hellek (Rocky Mountains), al Lammoù-dour hag ar
Sierra Nevada, 4 500 metr well-wazh a uhelder dezho. En o zouez emañ plateizioù
ha diazadoù Colorado.

Plaenennoù ha plateizioù bras-ec’hon kreiz ar Stadoù-Unanet zo hollad ar stêrioù
Mississippi ha Missouri o redek enno. Eus an dibab eo an douaroù enno ivez. Er
reter ez eus menezioù kozh, an Appalachoù (Appalaches) o anv, dezho 2 300 metr a
uhelder. Plaenennoù strizh zo e-touez ar menezioù-se hag ar Meurvor Atlantel.

An holl zoareoù hinoù a ren war ar Stadoù-Unanet, eus ar yenañ (hinad pennahelel
en Alaska) d'an tommañ (Traoñienn ar Marv), eus ar glepañ (Gwalarn, (Stad
Washington) d’ar sec’hañ (hinad krin ha gouelec’hioù er Mervent). Gant an hinoù
hag an torosennadurioù a bep seurt zo bet er Stadoù-Unanet ez eus bet stummet
maezioù ha rannvroioù liesseurt enno.

Gorread hollek al Lennoù Bras zo war-dro 250 000 km², bezet an hanter eus
gorread Frañs ar c’hevandir.

En tu all d’an tri c’hard eus an dud zo o chom e kêr er Stadoù-Unanet.
megalopolenn BosWash zo e biz ar vro.

An Indianed e oa bet an dud kentañ o chom er Stadoù-Unanet. Tri meuriad indian a
oa ha meur a gant yezh ha sevenadurioù disheñvel o doa. N’ouzer ket kalz a draoù
diwar o fenn, dreist-holl evit a sell ar pobloù kantreat. Er XVIvet kantved hag
er XVIIvet kantved e voe an Indianed o taremprediñ Europiz evit ar gwechoù
kentañ. Diazezañ a reas dreist-holl ar Spagnoled er su, ar Saozon er reter hag
ar Frañsizien en norzh hag en draoñienn ar Mississippi ha da-heul e voe enebet
meur a sevenadur an eil ouzh egile.

E 1607 e tiazezas ar Saozon o c’hêriadenn gentañ, Jamestown hec’h anv. Da
c’houde en em stalias trevadennoù niverus a-hed an aod er reter. En o zouez e oa
Plymouth, Boston, Salem, Williamburg. D'ar mare-se e voe krog da harluañ ha da
werzhañ tud du eus Afrika da sklaved. Gant ar morianeta e voe diorroet ar
plantadegoù kotoñs er su dreist-holl ha diorroet e voe an danframmoù.

Trizek trevadenn vreizhveuriat a c’hounezas o dizalc’hiezh diouzh Breizh-Veur
d'ar 4 a viz Gouere 1776. Degemeret e voe ganto Bonreizh Stadoù-Unanet Amerika e
1787. Ar vonreizh kentañ bet degemeret e broioù ar c'hornôg. Diazezet eo bet an
identelezh amerikan gant an daou skrid-se.

Disklêriet e voe ar Brezel Diabarzh e 1861 abalamour d'ar sklavelezh ha da
blegoù fall an armerzh er Stadoù-Unanet. Ne viras ket ouzh a vro avat da vont
war-raok. Evit gwir e oa bet miliadoù a dud o vont d'ober o annez ahont a-hed an
XIXvet kantved. D'ar mare-se eo ivez e voe diorroet ar greantelerezh er vro hag
e voe aloubet ar c’hornôg pa voe diorret an hentoù-houarn ahont.

En XXvet kantved eo deuet ar Stadoù-Unanet da vezañ galloudusañ bro ar bed a-fet
armerzh, sevenadur ha politikerezh (dresit-holl war-lerc'h an Eil Brezel Bed),
daoust m'o doa renerien ar vro c'hwitet war o zaol da vare ar brezel er
Viêt-nam. Gwall skoet e voe an Amerikaned gant se. Abaoe m'eo peurechu ar brezel
yen hag abaoe ma n'eus ket mui eus an URSS (Unaniezh ar Republikoù Sokialour ha
Soviedel) eo ar Stadoù-Unanet ar vro dreistgalloudekañ nemeti er bed, evit a
sell ar gallout milourel peurgetket.

Ar vro zo anezhi hanter-kant Stad kevreat a astenn o beli leun war meur a
dachenn : ur c'hevread eo. Ar Stadoù-Unanet zo anezho ur republik kevreadel
prezidantel divgambr. Distag eo an tri galloud (galloud lezenniñ, galloud
erounit ha galloud barn) an eil diouzh egile. Dilennet e vez ar prezidant hag ar
besprezidant asambles e-pad 4 bloaz, gant ar mouezhiañ hollek dieeun. Pep Stad a
vez dileuriet gant ur skolaj dilennerien veur zo kenfeur well-wazh ouzh niver
hec’h annezidi. Abaoe 1951 n’hall ket prezidant ar Stadoù-Unanet ren war ar vro
ouzhpenn daou respet. Daou strollad politikel bras zo er vro dreist-holl : ar
Strollad Republikan hag ar Strollad Demokratel.

Dilennet e oa bet George W. Bush da brezidant ar Stadoù-Unanet e miz Du 2000
(d'an 20 a viz Genver 2001 e krogas e respet). E 2004 e oa bet dilennet en-dro.
E 2009 e voe Barack H. Obama, eus ar strollad demokratel, dilennet da prezidant.
Dilennet eo bet Donald Trump (Strollad Republikan) da brezidant d'an 8 a viz Du
2016.

Gouarnamant ar Stadoù-Unanet ne c'houlenn ket digant e geodediz petra eo o feiz.
Dispartiet eo ar relijion diouzh ar Stad kevreadel en ur mod ofisiel. Asuret eo
ar bennaenn-mañ gant ar vonreizh a ziogel ar frankiz krediñ. Ar stad kevreadel
ne zegas skoazell ebet da skol relijiel ebet(Daveoù a vank). Ar bedenn renket
gant ar skol zo difennet abaoe 1962 gant an diferadenn « Engel a-enep Vitale ».

Ar brotestanted eo ar re niverusañ, met a-raok pell e vint dindan 50 %. Ur
c'hard eus an Amerikaned zo katoliked roman. Bez' ez eus ivez tud dizoue (16%),
yuzevien (1,7%), boudisted (0.7%), muzulmaned (0.6%),, hindouisted ha kement zo.



https://br.wikipedia.org/wiki/SIDA

Ar Sindrom Immuno Digresk Akuizitet, anavezet gwelloc'h dindan ar berradurioù
SIDA (galleg Syndrome d'Immuno-Déficience Acquise pe AIDS (saozneg Acquired
Immune Deficiency Syndrome), zo anv un hollad arouezioù a c'hoarvez goude
distruj kalz kelligoù eus ar reizhiad immunizel gant ur retrovirus. Ar SIDA eo
pazenn ziwezhañ ar c'hontammadur gant ar virus. Digreskiñ a ra efedusted ar
reizhiad immunizel. Echuiñ a ra gant marv an organeg tizhet, war-lerc'h barradoù
kleñvedoù koulzelour. Meur a retrovirus a ro ar sida. Pep hini a gontamm ur
spesad resis. Virus immuno digresk an den (HIV e saozneg) eo ar brudetañ. Kavout
a reer ivez, da skouer, virus immuno digresk ar marmouzien ha Virus immuno
digresk ar c'hizhier. Kaoz a vo amañ eus SIDA an dud.

Ur bandemiezh zo en em ledet adalek diwezh ar bloavezhioù 1970. Graet en deus
eus ar c'hleñved-se ur gudenn yec'hed er bed a-bezh. E 2009, an AVERT a istime e
oa 33,3 milion a dud er bed a veve gant ar SIDA, gant 2,6 milion a dud nevez
kontammet ouzhpenn bep bloaz hag 1,8 milion a varvioù bep bloaz. E 2007, UNAIDS
a istime e oa 33,2 milion a du klañv gant ar sida ar bloaz-se. Disklêriañ a rae
e oa bet lazhet 2,1 milion a dud e-pad ar bloaz, en o zouez 330 000 bugel, ha
76% eus an dud a oa marvet e broioù Afrika du. Hervez danevell UNAIDS 2009 e
vefe bet kontammet 60 milion a dud er bed, gant war-dro 25 milion a dud varv, ha
14 milion a emzivaded e broioù su Afrika hepken abaoe deroù ar bandemiezh.

Kemer diarbennoù, evel implij stevelloù, ar reizh sur, pe implij strinkelloù
naet, eo an doare wellañ da stourm ouzh ar c'hleñved rak n'eus vaksin ebet hiziv
an deiz da wareziñ an dud diouzh ar virus-se, hag al louzaouerezh a-enep d'ar
virus ne ro ket an tu da bareañ. Daoust ma'z eo efedus a-walc'h, ne ra ken
pellaat donedigezh ar bazenn « sida », dre c'houstadikaat paotadur virus ar SIDA
e diabarzh an organeg. Ouzhpenn ez eo ker-kenañ al louzaouerezh, hag abalamour
da se ez eo diaes da implijout e diavaez ar broioù diorroet a c'hell paeañ
anezhe. Er broioù o tiorren, ouzhpenn 95 % eus an dud klañv n'o deus tamm
louzaouerezh efedus ebet hiziv an deiz. Abalamour da se eo en deus graet an ONU
eus ar stourm a-enep SIDA, dre e brogramm ONUSIDA, unan eus e balioù pennañ.



https://br.wikipedia.org/wiki/Pellgomz

Ar pellgomz, a vez graet telefon anezhañ ivez, ger degemeret en ur bern yezhoù
(eus ar gregaj τῆλε, tēle, "pell" ha φωνή, phōnē, "mouezh"), a zo un ijin
pellgehentiñ hag a c'hall resev pe kas sonioù, mouezhioù tud peurgetket. Dre
vras e servij da zaou zen da gomz an eil gant egile p’emaint pell pe belloc'h,
miliadoù a gilometradoù a-wechoù. Hiziv an deiz eo unan eus ar binvioù a vez
implijet ar muiañ er vuhez vodern.

Pa vez anv eus ar benveg e reer ivez gant ar ger pellgomzer. Pep pellgomzer en
deus ur mikrofon evit komz, ur selaouell evit klevet, peadra da seniñ pe da reiñ
da c'houzout evit diskouez e vez un den o klask pellgomz, hag un douchennaoueg
evit ober an niverenn bellgomz a-benn tizhout an den a venner komz gantañ. Evit
gallout kehentiñ e oa ret tremen dre orjal gwechall, bremañ e c'haller tremen
ivez dre wagennoù radio. Pep linenn bellgomz he deus un niverenn disheñvel.

Dre vras e vez lakaet ar pellgomz da vezañ bet ijinet er bloaz 1876 gant
Alexander Graham Bell, anezhañ ur Skosad hag a oa o vevañ er Stadoù-Unanet. Un
toullad bloavezhioù a-raok koulskoude, e 1857, e oa bet ijinet ur benveg
damheñvel gant un Italian aet d'ar Stadoù-Unanet da chom, Antonio Meucci. Savet
en doa an "teletrofono" evit gallout komz gant e wreg a veze klañv war he gwele
evit gallout mont e darempred ganti pa veze-eñ o labourat. Bell eo bet an den
kentañ o vrevetiñ e ijinadenn.



https://br.wikipedia.org/wiki/Ospital

Un ospital (kavet e vez klañvdi a-wechoù) a zo un ensavadur evit kempennadurezh
yec'hed an dud dre klask o pareañ gant prederiadoù roet gant tud arbennigourien
harpet gant louzeier hag aveadurioù. Evit degemer tud klañv ha degas
prederiadioù dezho e-pad meur a zeiz e vezont aozet peurliesañ.

Diwar intrudu ar riezoù pe hini an aozadurioù yec'hed e vezont savet hiziv. Darn
anezho a zo anhelv (kevarzheoù pe diazezadurioù), met reoù all a zo savet evit
degas helv, ospitalioù prevez e meur a vro hag e vez graet klinikennoù anezho e
Bro-C'hall. Gwechall e veze savet an ospitalioù diwar intrudu pennoù bras pe
gant urzhioù relijiel. Er mareoù kozh (er Grennamzer hag en Amzerioù modern, ne
veze ket kement a arbennigourien (mezeged, surjianed, apotikerien,
klañvdiourien) ma 'zeus hiziv, pa veze graet war-dro ar re glañv gant leaned pe
gant youlidi.

Eus ar ger latin hospes a dalv evit ostiz e teu ar ger ospital, hemañ tost d'ar
galleg modern hôpital. Er Grennamzer, ne oa ket aozet an ospitalioù nemet evit
pareañ an dud, met ivez evit degemer ar re baourañ (un "ospis" - kazi memes ger
eget ospital- a oa anv al lec'hioù arbennik-se) pe ar birc'hirinerien. Meur a
lec'h a zo An Ospital pe L'Hôpital (Les Hôpitaux ivez) e anv e Breizh hag e
Bro-C'hall. Sellet ouzh An Ospital.

E Bro-C'hall e vez graet un diforc'h etre an ospitalioù hag a zo dindan ar riez
peurliesañ hag ar c'hlinikennoù, ar re-se ensavadurioù pareañ yec'hed prevez.
Posupl eo d'ar re glañv mont d'an ospital (pe d'ar glinikenn) evit bezañ
imbourc'het pe vezeget a-raok mont kuit dindan an devezh. Reoù all pe ar re
kavet re glañv a c'hell bezañ degemeret e-barzh ken e chomont er c'hambroù evit
tremen an noz pe meur a noz betek ma vezint pareet. Ospitalioù deiz a vez graet
eus ar re ar rumm kentañ ha ne vez ket degemeret an dud tremen dibenn an deiz.
Lavaret e vez prederiadoù tremenidi (ha surjianerezh tremenidi) eus an
doare-ober-se.

Pa gomzer eus an ospitalioù peurliesañ e taveer d'un ospital a c'hell ober
war-dro meur a gleñved ha da veur a c'hloazadenn. E kazimant an holl
ospitalioù-se ez eus ur servij mezegiezh prim (pe servij an trummadoù) e-lec'h e
vez klasket pareañ diouzhtu ar gwaskadoù yec'hed pe kas ar re glañv d'ur servij
mezegiezh arbennik prest evit degemer an trummadoù. En ur pennospital e kaver
ivez surjianed, arnodvaoù dielfennadurioù mezegel ha ur gevrenn evit ar
wiliouderezh, d'an nebeutañ. Ur morg hag a zo ul lec'h evit mirout ar
c'horfoù-marv ez eus atav.

Meur a skol-veur, ur gevrenn vezegiezh enni, a zo staget dezhi un ospital pe ur
glinikenn. E Frañs, p'emañ ar skolioù-meur dindan kontrol strizh ar riez, n'eus
nemet pennospitalioù skol-veur (CHU = Centre hospitalo-universitaire) a c'hell
degemer ar studierien war ar vezegiezh e-barzh pep skol-veur vras.

E touez an ospitalioù arbennik e kaver an ospitalioù bugale, ospitalioù ar
gozhidi, bredospitalioù hag ospitalioù aozet tamm pe damm evit ur rummad
gwaskadoù hepken (evit al lagad, ar c'halon, ar gloazadennoù deviñ, etc).



https://br.wikipedia.org/wiki/Mor_Du

Ur mor kreizkevandirel eo ar Mor Du gant riezoù Europa hag Azia tro-war-dro:
Ukraina ha Rusia en norzh, Jorjia er reter, Turkia er su, Bulgaria ha Roumania
er c'hornôg. Mor Azov zo ur mor bihan en hanternoz enklozet gant ledenez Krimea.
Gorread an daou vor a zo 461 000 km², ennañ 38 000 km² evit mor Azov. Daou
strizh-mor (ar Bosfor hag an Dardanelloù) hag ur morig etrezo, Mor Marmara, a
lez un hent betek Mor Egaios p'emañ strizh-mor Kertch etre ar mor Du ha mor
Azov. Meur a stêr a ya ennañ ken n'eo ket gwall sall dourioù ar mor. Ar stêrioù
pennañ eo ar Boug, an Dniepr, an Dniestr, an Danav, ar Stêr Ruz (Kizil Irmak),
ar Rioni hag ar Sakarya.

Kavet e vez an anv Mor Du en XIIIvet kantved (Μαύρη Θάλασσα) pa veze graet
anezhi ar Pontos (Πόντος), da lavarout eo ar Mor hervez Strabo. Koulskoude ec'h
implije ar C'hresianed hag ar Romaned Εύξεινος Πόντος Euxeinos Pontos, ar Mor
degemerus. Un dro-zic'harvaat eo pa oa bet roet an anv kontrol Pontos Axeinos,
ar mor dizegemerus (Pindaros, e deroù ar Vvet kantved kt JK). Hervez Strabo e
kave diaes ar C'hresianed bevañ war ribloù ar mor-se pa oa meuriadoù "gouez"
tro-war-dro. Lod eus ar ouizieien a gred e teu ar ger Akeina eus ar ger persek,
al liv du e dalvoudegezh. Evel-se e vije kozh-tre al lavar memes tra, pa weler e
oa un doare evit envel ar roudoù-avel dre livioù e c'heller kompren e talveze ar
Mor Du evit mor an Hanternoz, pa dalveze ruz evit ar Su (sellit ouzh anv ar Mor
ruz). Bremañ e reer gant an anv-gwan "du" e kazi pep yezh: turkeg Kara Deniz,
rusianeg Чёрное море, bulgareg Черно море, Cherno more, jorjieg შავი ზღვა, shavi
zghva, ukraineg Chorne More, roumaneg Marea Neagră, lazeg Ucha Zuğa, oubic'heg
ʃʷaʤa.



https://br.wikipedia.org/wiki/Koumoul

Ar c'houmoul (eus al latin cumulus) , pe ar c'hoabr, a zo anezho un tolpad
partikulennoù, bannigoù dour pe skorn kristalekaet, hag a chom toueziet en aer
en oabl. Kemm a ra neuz ar c'houmoul hervez ar gouloù , ha hervez kementad, ment
ha dasparzhañ ar partikulennoù. Eus glizhennadur aezhenn dour a zo en aer e teu
ar bannigoù dour. Hervez ar temperadur e c'hell an aer endelc'her muioc'h a
aezhenn ha pa vez tomm e c'hell tapout muioc'h a aezhenn, houmañ ur seurt gaz
diwel. Ar c'helenn pennañ a bled gant ar c'houmoul a zo an oablouriezh gant un
iskelenn, ar c'houmoulouriezh. Houmañ a zo ivez lodenn an hinouriezh, dezhi ar
pal studiañ an hinoù, ar re a zo hiziv hag ar re a zo bet.

E toleadoù zo e vez anvet ar c'houmoul kogus(enn). Hervez ar rummatadur kozh e
vez anvet ar rummadoù koumoul e brezhoneg :

Pa ya ur volum aet war yenaat e c'hoarvez ma ya da glizh un tamm eus an aezhenn
a zo ennañ. Ma teu ar yenaat eus al leur douar e sav ur vrumenn. En aergelc'h,
hervez reolennoù ar gazoù, ez a war al lae hag ez a war yenaat ur gaz pa ya ar
gwask war zigresk. Er c'hontrol ez a da aezhenn ar bannigoù dour pe skorn pa ya
o zemperadurioù war gresk. E degouezhioù zo (ma 'z eus mikropartikulennoù enno)
e laosk ar c'houmoul un tamm eus o kementadoù dour ha diouzh-se e kouezh ar
glaveier, ar grizilh hag an erc'h war al leur douar.

Prouet eo bet e diwezh an XXvet kantved ne c'hell ket ar glizhennadur mont betek
an dour liñvel pe ar skorn ma n'eus ket mikropartikulennoù solut (an aerosoloù)
evit krouiñ kalonennoù glizhennadur pe kalonennoù skornidigezh. Evit gwir p'eo
pur an aergelc'h ne ya ket an dour da skorn a-us da - 40 ° C hag e c'hell ar
bannigoù dour chom e stad an usteuzidigezh, met pa ya an dour dindan 0 ° C da
stekiñ ouzh kalonennoù glizhennadur ez a diouzhtu da gouezhañ. Pa teu an dour
gant mikropartikulennoù tost ouzh al leur douar skornet ez eus ur
vrumenn-frimañ.

E derou ar glizhennadur eo bihan-tre ar partikulennoù ha n'eo ket dre an
tolpadur e kreskont, met dre ar fenomenn anvet an efed Bergeron. P'eo izeloc'h
gwask saturadur ar skorn eget hini an dour liñvel, an aezhenn a ya war ar skorn.
Ar yenadur a laka ar bannigoù dour da c'hlizennañ ha da vont uheloc'h ha dre-se
da vezañ usteuziet ken e savont betek stekiñ ouzh kalonennoù glizhennadur.

Savidigezh an dour (pe ar skorn) a reer ar gorroidigezh konvektadur eus anezhañ
a c'hell bezañ lañset pa ya ar c'houmoul da stekiñ ouzh an torosennadur (ar
menezioù) pe gant dinamik an aergelc'h pa teu ar gwagennoù baroklinek, anvet
ivez an talbennoù meteorologel.

Ar rummoù cumulus ha stratus a vez rannet e 4 isrumm hervez uhelded o diazez Ar
c'houmoul uhelañ a zo arcirrusoù hag ar re el live kreiz a zo an 'altusoù.
Cirrus ha stratus a c'hell bezañ implijet evel rakger, met ne vez ket graet evit
ar c'houmoul izel. Kinniget eo bet ar rummatadur-se gant Luke Howard e 1802.

En tu all da 5000 metr er troposfer. Gant ar ger pe ar rakger cirro- pe cirrus e
vezont anvet. Gant kristalioù skorn e vezont graet peurvuiañ :

Kavet etre 2000 et 5000 metr hag anvet diouzh ar rakger alto-. Bannigoù dour
hepken :

Un nebeud koumoul a vez kavet er troposfer, en stratosfer hag er mezosfer, ar
c'houmoul noz lufrus en o zouez.

Er c'humulo-nimbus ez eus diforc'hioù energiezh tredan bras-tre etre an diazez
hag ar vegenn. Dre diskargoù tredan e teu al luc'hed hag ez a ganton son an
darzhadenn graet diwar an diskarg, ar son eo hini ar gurun. A wechoù ez eus un
diskarg tredan etre al leur douar hag ar goumoulenn hag e vez kaset ur redenn
elektronoù, an tanfoeltr, dezho ar galloud tredan a vilionoù volt. Gant an
tanfoeltr e c'hell c'hoarvezout gwalldarvoudoù grevus : tud lazhet pe gloazet,
savadurioù dispennet, tan-gwallioù (traoù, koadegoù, gwez, plantennoù).



https://br.wikipedia.org/wiki/Kelted

Ar Gelted zo anezho un tolpad pobloù eus ar C'hentistor, bet o kantren e-kreiz
Azia da gentañ, hag aet da aloubiñ an darn vuiañ eus Europa diwezhatoc'h.

Anavezet eo o sevenadur diwar kavadennoù an hendraourien, pe an arkeologiezh,
hag un nebeud testennoù skrivet diwar o fenn. Savet eo bet ar skridoù -se gant
tud ha ne oant ket Kelted peurvuiañ, nemet ar re savet e Bro-Iwerzhon e deroù ar
Grennamzer, setu perak ez eo aet da get roudoù o stuzeghezhioù hag o c'hredennoù
dindan pouez brasoc'h-brasañ ar gristeniezh.

N'eus ket kalz a destennoù e yezhoù keltiek a veze implijet en Henamzer pa ne
grede ket ar Gelted kozh skrivañ ar pezh a grede hag ar pezh a ouie evit abegoù
relijiel marteze. Chomet eo ar yezhoù keltiek implijet hiziv ha meur a roud o
bezioù hag o savadurioù (savadurioù-difenn, roudoù o atantoù hag o zemploù).

N'anavezer ket an anv a rae ar Gelted anezho o-unan hag eo bet degaset ar gerioù
Keltoï (gresianeg) ha lingua celta (yezh keltiek) gant tud ar sevenadurioù all
(Gresianed ha Romaned).

Gallia est omnis divisa in partes tres, quarum unam incolunt Belgae, aliam
Aquitani, tertiam qui ipsorum lingua Celtae, nostra Galli appellantur.|Julius
Kaezar en e levr De Bello Gallico. Tri rann a ya d'ober Galia, ar Belgiz o chom
e unan anezhi, an Akwitaniz en eil hag en trede rann ar re a ra dioute o-unan er
yezh keltiek ar C'halianed.

Lod o deus soñjet e oa keltoï da vezañ tostaet ouzh ar ger germanek "hahlen"
(kuzh), met diaes eo kompren peseurt liamm a zo etre ar yezhoù germanek hag ar
yezhoù keltiek, nemet o orin indezeuropek. Tostaet eo bet ar Geltoï, ar
C'halated (ur meuriad kelt aet da Azia-Vihannañ) hag ar C'halli (Galianed), met
n'eo ket sur evit tud a gred e teu Galated ha Galli eus ar ger keltiek ha
germanek a dalvez evit estrañjour pe alouber.

E diskiblezhioù akademiek a bep seurt e vez sellet ouzh ar Gelted evel un
anadenn eus Oadvezh an Houarn e Kreiz Europa, dre ar sevenadurioù Hallstatt ha
hini La Tène. Rouez eo ar c’havadelloù arkeologoel a-fet ar sevenadur Hallstatt
ha hini La Tène el ledenez iberek, ha dre-se ne n’eus ket trawalc’h a brouennoù
evit lavaret e oa bet ur senario sevenadurel heñvel ouzh hini Kreiz Europa. Ken
diaes eo ober ul liamm etre orin al ledenez kelt ha sevenadur ar parkadoù
jarligoù kañv kent. Dre-se e soñjer abaoe nebeut amzer e oa bet ur seulad
kentistorel hag un argerzh sevenadur a oa bet an deroù anezhañ en Oadvezh an
Arem Sevenadur kloc'hheñvel.

Sevenadur Oadvezh an Houarn Hallstatt (war-dro 800 kent J.-K.) ha hini La Tène
(war-dro 500-50 kent) zo liammet peurliesañ ouzh ar C’hentistor hag ar Sevenadur
keltiek. .

Aet e oa ar Sevenadur La Tène war-raok hag e barr e bleuñv e oa bet e-pad Eil
Oadvezh an Houarn (adalek 450 goude J.-K. betek aloubadenn ar Romaned er
c’hantved kentañ goude J.-K.) e reter Frañs, e Suis, en Aostria, e mervent
Alamagn, e Republik Tchekia, e Slovakia hag en Hungaria. Aet e oa war-raok
er-maez eus ar sevenadur Hallstatt hep ma vije un torr er sevenadur, dindan
levezon vras ar sevenadur gresian, ha goude gant sevenadur an Etrusked. Cheñchet
e oa bet diazezadurioù kreizennoù zo er 4e kantved.

Sevenadur La Tène ar C’hornôg a glot gant Galia Geltiek istorel. Ma talvez an
dra-se e oa lakaet holl ar sevenadur La Tène war anv ur bobl gelt unvan ez eo
diaes da briziañ; henoniourien o devez kendastumet meur a wech ne oa ket ar
yezh, ar sevenadur danvezel hag ar c’henezeladur politikel o ren
keñver-ha-keñver dre ret. Stadañ a ra Frey an dra-se er 5vet kantved, “Ne oa ket
heñvel al lidoù kañv er bed keltiek; strolladoù lec’hiet o doa o c’hredenn dezho
o-unan ha dre-se o doa bet ivez eztaoladennoù arzel disheñvel”. Neuze, tra ma
klot sur a-walc’h ar sevenadur La Tène gant Galia, e c’hall bezañ dleet an
artefaktoù La Tène d’an darempredoù sevenadurel ha ne lavar ket e veze bepred
bezant ar geltiegerien.

Embann a reas Polybius un istor eus Roma war-dro 150 kent J.K., m’en doa
deskrivet Galia hag Italia hag ar brezelioù a oa etrezo ha Roma. Lavarout a reas
Pausanias “en eil kantved kent J.-K. e veve ar C’halianed, a veze anvet ar
Gelted da gentañ, er ur vro er penn bellañ eus Europa war aod ur mor divent.”
Deskrivañ a reas Posidonius Su Galia war-dro 100 kent J.-K. Kollet e oa bet e
labour, koulskoude, daoust ma oa bet implijet diwezhatoc’h gant skrivagnerien
evel Strabo. El levr diwezhañ, bet skrivet er 1añ kantved goude J.-K., e komzer
eus Breizh-Veur ha Galia, koulz hag Hispania, Italia ha Galatia. Skrivañ a reas
Kaezar diwar-benn Brezelioù Galia (Commentarii de Bello Gallico) e 58-51 kent
J.-K. Diodorus Siculus a skrivas diwar-benn ar Gelted eus Galia ha Breizh-Veur
en en unan al levrioù Istor bet skrivet gantañ.

E deroù istor Europa e veve ar Gelted neuze en tiriad a anver Frañs hiziv hag a
veze graet Galia anezhi d’ar mare-se gant ar Romaned. Tiriad ar pobloù a
c’hoarveze, war a seblant, eus an Izelvroioù, an Alpoù hag ar rannvro a anver
Norzh Italia hiziv. Diskennidi ar pobloù-se a oa bet deskrivet gant Julius
Kaezar en e levr "Brezelioù Galia. Reter Galia a oa kalon ar sevenadur kornôgel
la Tène. En eil Oadvezh an Houarn e oa heñvel an aozadur sokial ouzh hini ar
Romaned, gant kerioù bras. Adalek an 3e kantved kent J.-K. o doa ar C'halianed
degemeret ar moneiz, koulz hag ar skridoù gant lizherennoù gresian a veze
anavezet e Su Galia abaoe an eil kantved.

Marc'hadourien c'hresian o doa diazezet Marsilha war-dro 600 kent J.-K., evit
eskemmañ gant Traoñienn ar Ron, met nebeut amzer goude 500 goude J.-K. e oa bet
direizhet ar c’henwerzh ha lakaet da dreiñ dreist an Alpoù war-du traoñienn ar
Po en Italia. En em gavout a reas ar Romaned e traoñienn ar Ron en eil kantved
goude J.-K. ha kavet o doa ur C’halia ma veze komzet keltieg dreist-holl. Ezhomm
he doa Roma da astenn ar c’hehentiñ gant he froviñsoù iberek ha trec'h e oa bet
war ar bobl Saluvii goude bezañ brezelet ganto en Entremont e 124-123 kent J.-K.
Tamm-ha-tamm e kontrollas ar Romaned an astenn, hag ar Broviñs roman a voe
krouet a-hed a-hed aod kreizdouarel. Anavezet e oa ar peurrest evel Galia.

Betek dibenn an 19vet kantved e veze anavezet ar Gelted eus al ledenez iberek
gant ar ouizien evel ur sevenadur danvezel a denn d’ar sevenadurioù Hallstatt ha
La Tène. Ne oa ket nemeur a bobloù kelt en Iberia, hervez ar pezh a ouzer
diwar-benn Oadvezh an Houarn en 19vet kantved ha n'eus ket eus ur senario
sevenadurel ken aes da sevel ha hini Kreiz Europa. Soñjal a reer e oa eus tri
seurt Kelted en Iberia : Ar Geltiberianed er menezioù e-kreiz al Ledenez Iberek,
ar Celtici er mervent, hag ar Gelted er gwalarn.

Ar ouizien a vremañ, koulskoude, o deus prouet splann e oa eus ar Gelted en
Iberia ha levezon vras o doa bet ar re-se enni, dreist-holl e rannvroioù ar
c’hornôg hag an norzh. Rannet eo bet Ar Gelted en Iberia e daou strollad
henoniel ha sevenadurel, ha pa ne vefe ket gwall splann an doare da vezañ rannet
anezho evel-se : *ur strollad a veve a-hed aodoù Galizia hag a-hed aodoù
atlantel Iberia. Bevañ a raent e Lusitania (e Portugal) hag er rannvro geltiek,
a veze anvet Celticia gant Strabo, a oa e mervent al ledenez iberek, en ur
gontañ e-barzh an Algarve, ma veve ar pobloù Celtici, Vettones ha Vacceani (eus
gwalarn kreiz Spagn) hag ar pobloù Gallaecia, Astures ha Cantabrian eus
sevenadur ar C’hastelloù, e norzh hag e gwalarn Spagn ha Portugal.

Dre studiañ orin ar Geltiberianed e c’hallfec’h intent gwelloc’h an argerzh
annezañ ar Gelted er peurrest eus al ledenez. N'eo ket an argerzh annezañ
mervent al ledenez gant ar ar bobl Keltoi, koulskoude, un dra aes da gompren.
Studiadennoù zo bet graet nevez zo war ar pobloù Callaici ha Bracari e gwalarn
Portugal ha doareoù nevez da gompren ar sevenadur keltiek (yezh, arz ha
relijion) zo bremañ e gwalarn Iberia.

E-pad pell amzer e ouiemp e oa bet un takad keltiek (Lepontic, a oa anvet Keltia
Cisalpina, e norzh Italia. Enskrivadurioù eus ar 6vet kantved kent J.-K., evit
gwir, a oa bet kavet ennañ.

Al lec'hiad Golasecca, m’en em daol ar stêr Ticino eus al Lenn Bras, a oa ul
lec'h a-feson evit ober eskemmoù en diabell, ma oa ar C'holasccanied
hanterourien etre an Etrusked hag ar sevenadur Halstaat eus Aostria. Kementadoù
bras a holen a veze eskemmet etrezo.

E 391 kent J.-K. e oa tremenet ar Gelted, o doa o ziez-annez en tu all d’an
Alpoù, dre an odeoù gant o holl nerzhioù hag aloubet o doa an tiriad etre an
Appenninoù hag an Alpoù, hervez Diodorus Siculus. Traoñienn ar Po hag ar
peurrest eus norzh Italia (Galia Cisalpina), ma oa keltiegerien o chom. Milano a
oa bet diazezet gant ar re-se. Diwezhatoc’h e oa bet trec’het al lu roman e-pad
emgann Allia ha drastet e oa bet Roma gant ar Senoned e 390 kent J.-K.

Trec’h e oa bet ar Romaned war ar Samnited, ar Gelted hag an Etrusked, a oa
kevredet an eil re gant ar re all, e-pad trede brezel ar Samnited hag adalek ar
mare-se ne veze ket mui ar Gelted mestr war en Europa ar c’hevandir, met ne oa
nemet e 192 kent J.-K. e krogas al luioù roman da aloubiñ rouantelezhioù
diwezhañ dizalc’h ar Gelted en Italia.

En em ziazezet e oa ar Gelted muioc'h er su d'ar Po evel ma c'haller gwelet war
meur a gartenn. Dismantroù e Doccia, ur gêr e proviñs Emila-Romagna, a ginnig
tiez e-ratre-vat savet gant ar Gelted adalek ar 4e kantved kent
J.-K.Patrom:Citation needed

En em ledañ a reas ar Gelted ivez war ribloù an Danub hag hec’h adstêrioù. Ar
Scordisci, unan eus ar meuriadoù levezonus, o doa diazezet o c'hêr-benn e
Singidunum (Beograd (Serbia) hiziv an deiz) en IIIe kantved kent J.K.- Diskouez
a ra an torgennoù mogeriet hag ar beredoù niverus e oa stank an dud o chom e
Tisza, traoñienn Vojvodina hiziv an deiz, Hungaria hag en Ukraina. An Dasianed o
doa miret outo, koulskoude, d’en em ledañ e Romania.

En em ziazezañ a reas ar Gelted pelloc'h er su e Trakia (Bulgaria), a oa bet
renet ganto e-pad ouzhpenn ur c’hantved, hag en Anatolia, ma oant en em ziazezet
evel ar C’halatianed. Petra bennak ma oant pell diouzh ar peurrest eus ar bed
keltiek o doa kendalc'het ar C'halatianed d’ober gant o yezh keltiek e-pad seizh
kant vloaz da nebeutañ. Sant Jerom, a oa bet o weladenniñ Ancyra (Ankara hiziv
an deiz) e 373 goude J.-K., en doa keñveriet o yezh gant hini an dTreveri e
norzh Galia.

Ar meuriad Booi en deus roet e anv da Vohemia, Bologna hag ivez da Vavaria
marteze. Artefaktoù keltiek ha beredoù zo bet dizoloet pelloc’h er reter, er
broioù a anver Polonia ha Slovakia bremañ. Ur pezh moneiz keltiek (Biateg) eus
Bratislava zo diskouezet war ur pezh moneiz slovak 5 kurunenn hiziv an deiz.

En Iwerzhon e padas pell a-walc'h ar sevenadur keltiek dre ma oa un enezenn eus
Iwerzhon. N’o doa ket treizhet al legionoù roman Mor Iwerzhon hag e-se n’o doa
ket drastet sevenadur ar vro gant o hini, ha pa veze darempredoù etre ar
Ouezeled hag an Impalaeriezh roman adalek ar 1añ kantved kent J.-K.

Pa voe gounezet ar pobloù kelt d’ar feiz kristen, ar re a rae ar vegenn anezho
da gentañ, ez antreas Iwerzhon er Grennamzer europat. Cheñchet o doa relijion
met n’o doa ket cheñchet o renkadoù belegel : kouezhañ a reas an drouizelezh en
he foull met an drouized a voe kristenaet da gentañ ha dont a rejont da vezañ
beleien an iliz nevez. Gant an deskadurezhioù nevez degaset d'ar seulad kelt e
voe krouet ar pezh a anver ar gristenelezh keltiek.

N’anavezer ket penaos e oa bet avielet ar vro hag ar mammennoù zo en hon c'herz
zo buhezioù ar sent dreist-holl. E 431 e kasas ar pab Celestin 1añ ur Galian, a
oa Palladius e anv, da avielañ ar « Skoted ». E 452 ez eo ar Brezhon-ha-Roman
Maewyn Succat, lesanvet sant Padrig, a zouaras en enezenn. Hañvalout a ra e oa
bet an hini kentañ o kas da benn e gefridi e Leinster hag an eil en Ulster hag e
Connacht. Brudet eo Padrig rak skarzhet en dije an naeron kuit eus an enezenn ha
displeget en doa kevrin an Dreinded santel war-bouez ur velchonenn deir.

Dre ma oa ar gevredigezh keltiek ur seurt doueriegezh ne c'hallas lakaat ar
pobloù kelt da dreiñ d'ar feiz kristen hep kregiñ gant ar c'hlas belegek ha
« diskouezet » en dije Padrig d’an drouized e oa kreñvoc’h e vre eget o re
dezho-int. Ma chom roudoù zo eus an hengoun keltiek e ranko Iwerzhon talañ ouzh
ur sevenadur all, hini ar Vikinged, e dibenn an VIIIvet kantved.

Arz ar Gelted zo liesseurt ha diouzh ar mareoù hag ar rannvroioù. Levezonet e oa
bet ar Gelted gant pobloù eus an diavaez ivez : an Etrusked, ar C’hresianed...da
gentañ, gant ar [[Romaned], ar C'hermaned da c'houde hag ivez gant ar
Gristeniezh. Disheñvel e oa, koulskoude, diouzh un nebeud dezverkoù bras eus arz
ar sevenadurioù all :

Unan eus dezverkoù pennañ an arz kelt eo e veze graet kalz a dresoù a daolenne
tud pe elfennoù eus an natur, evel ar gweadegoù, ha techet e vezent da ezteuler
traoù difetis. En he bleuñvenn e oa ar c’hiz-se, a oa deuet eus ar sevenadur
hallstat, pa voe graet enlivadurioù an dornskridoù keltiek eus Iwerzhon pe Skos
d'ar mare ma oa bet troet pobloù d'ar feiz kristen war an enezenn. Levr Kells zo
e-touez an dornskridoù-se (gwelet ivez manati Iona).

A-raok ma voe aloubet Galia gant ar Romaned, ha, war a seblant, goude ma oa bet
aloubet an inizi, e oa an drouiziezh perzh pennañ relijion ar Gelted kozh.
Testeniekaet eo ar « gloer » zrouizel gant meur a aozer en Henamzer da vareoù
disheñvel hag e lec'hioù disheñvel er bed keltiek. En Iwerzhon, hervez an
hengoun, e soñjer e vije bet krouet an drouiziezh gant ar Bartholonien, hag a oa
en em gavet en Iwerzhon e 312 goude J.-K. war-lerc’h al Liñvadenn. E Galia e
soñjer e voe hollbouezus ar roll c’hoariet gant an drouized en emsavadeg -52 ha,
goude e stourmoù ar C’halianed er c’hantved kentañ. Abalamour da unan eus ar
stourmoù-se, bet danevellet gant Tacite en e “Istorioù”, e vije bet krog
pennoù-bras Roma e 21 goude J.-K. da sevel a-enep an drouized c’halian.

Karget e oa ar « gloer » zrouizel da blediñ gant al lidoù sakr ha sevenadurel :
an drouized hepken o doa gwir da ginnig aberzhoù tud a-wechoù met dreit-holl
aberzhoù loened pe aberzhoù arouezel (evel m'eo testeniekaet war
taolennoù-gouestl e koad bet krouet en andon ar Saena). Abalamour ma veze
kinniget aberzhoù tud, ouzhpenn se, e voe berzet ouzh an drouized seveniñ o
relijion da vare an Impalaer Tiberius Caesar Augustus (pe Klaodius Iañ evit
skrivagnerien zo).

An drouiz a c'hoarie ivez roll ur c'huzulier politikel evit ar roue. Int o-daou
a c'hallje bezañ un daouad hag ar roue a rene e vro dindan levezon an drouiz. An
drouiz Diviciacos, kempred ad Marcus Tullius Cicero a oa bet an hini kentañ o
soñjal aloubiñ Galia, a oa penn politikel an Haedui, war a seblant.

Peuzsur omp e oa eus un urzhaz drouizel e Galia ivez, hervez an testennoù latin
zo chomet ha drezo e ouzer e veze aozet ur vodadeg bep bloaz gant an drouized
(war dachenn an Carnutes (Latin Carnuti), e-kichen Chartres. Gouzout a reomp
ganto ivez e oa ur "Grutater", da lavaret eo ur penndrouiz, en dije kemeret
perzh da vat e politikerezh Galia. Ul liamm, war a seblant, e vije bet an
drouizelezh, etre ar pobloù kelt.

Hervez mammennoù Iwerzhon e veze lusket ar bloavezh keltiek gant pevar gouel
relijiel bras a oa ret. A bouez e oa daou anezho : « Samain » d’an 31 a viz Here
pe d’ar 1añ a viz Du (diouzh hon deiziataer) ha “Belthaine d’an 30 a viz Ebrel
pe d’ar 1añ a viz Mae. Ne oa ket ken pouezus an daou ouel all : « Imbolc » d’ar
1añ pe d’an 2 a viz C’hwevrer ha « Lugnasad d’ar 1añ a viz Eost. « Gwelet ar
studiadenn gant Christian-Joseph Guyonvarc’h ha Françoise Le Roux, « Ar gouelioù
keltiek », Ouest-France Université, dastumad « De mémoire d’homme : an Istor ».

Gant deiziataer Coligny, ar vammenn bennañ zo en hor c’herz, e vez anavezet an
deiziataer keltiek ganimp. Krouet e oa bet da vare ar C'halianed-ha-Romaned.

An aozerien latin ha gresian o doa meneget un nebeud doueed galian en o skridoù,
hep lavaret perak o doa dibabet anezho : Epona, Taranis, Esus ha Lug a vez
anavezet evel-se.

Dre al lec’hanvadurezh ez anavezomp un nebeud traoù diwar-benn kredennoù ar
Geltde kozh. Soñjal a reomp evel-se e veze azeulet Lug war an uhelennoù. Al
lec’hanv Da skouer, “Lugdunum”, deuet da vezañ Lyon hiziv an deiz, a dalvez
kreñvlec’h pe meneg Lug.

Sevel a ra kudennoù evit a sell lec’h an doueed kelt en arz. E-pad pell amzer e
oa bet hollbouezus pod-houarn Gunderstrup, un pezh kavet en un taouarc’h en
Danmark, dre ma sonjed gouzout hiroc’h diwar-benn doueed ar Gelted. Met hennezh,
a oa bet kinklet warnañ un toullad mat a zoueed hag a laka war wel e-leizh a
vojennoù a oa e boutin etre ar pobloù a oa o chom en Europa, hag a oa bet
levezonet gant pobloù all estreget ar Gelted. Diskouez a ra, mod pe vod, un doue
kornek a c’hallfe bezañ boutin gant un douee kelt ur penn-kirvi dezhañ,
Cernunnos e anv, hag un doue gant ur rod heol, a c’hallfe bezañ Taranis.

Krediñ a rae ar Gelted kozh e oa divarvel an eneoù ha gant-se e c’haller
displegañ, hervez testenioù zo, perak e soñjer e vezent kadarn, kalonek ha
dispont en emgannoù. Ne oa ket, evit gwir, eus ar marv. Er c’hontrol, ne oa ket
anv eus an adenkorfañ en o relijion, ne oa ket gwir ar pezh a oa bet soñjet
e-pad pell abalamour ma oa bet lennet fall skridoù zo. El levr « Les Druides -An
Drouized- » (geriaoueg, pajenn 414, Christian-J. Guionvarc’h ha [[Françoise Le
Roux) a ro dimp da c’houzout krak-ha-berr : « N’eus roud ebet eus an adenkorfañ
en hengoun kelt, ne grede ket ar Gelted ennañ ».

Krediñ a rae ar Gelted en ur bed all ivez. En hengoun iwerzhonat treuzkaset d’ar
mare kristen, ar “Sidh” a dalveze ar “Bed all” keltiek. Er c’hornôg e oa, en tu
all d’ar mor, en enezennoù hollgaer ; dindan vor, el lennoù hag er stêrioù. Eno
e oa palezioù maen-strink brav-kaer dezho porzhioù kevrinus ; dindan an
torgennoù hag ar runioù. Chomadenn an Tuatha Dé Danann e oa. Al lidoù, an
aberzhoù tud, azeulerezh ar pennoù dibennet, pe c’hoazh an implij fonnus eus ar
gwad el lec’hioù azeuliñ, a oa anezho elfennoù o doa maget ijin aozerien an
Henamzer. Unan anezho, Pausanias, a skrive e veze debrerien-tud eus ar Gelted.

Julius Kaezar a skrivas : “ Ar gelted a rae gant ministrerezh an drouized a-benn
ober an aberzhoù tud-se. Soñjal a reont, evit gwir, n’eus nemet dre adprenañ
buhez un den gant buhez un den all e c’haller habaskaat galloudegezh an doueed
divarvel. Tud zo o deus jakoù uhel-mat o ment, a vez lakaet tud vev en o
c’hrogen aozilh plezhet. Tan a veze lakaet er jakoù-se hag an dud gronnet gant
ar flammoù, a varve ».

Hervez roudoù chomet war o lerc’h e ouzer e veze graet pleustradegoù taer ganto,
hep ma ouifemp resis petra a veze graet ganto : azeulerezh ar pennoù en
Entremont (Bouches-du-Rhône), a vez adkavet soñj anezho e kinkladur panelloù an
ilizoù en Iwerzhon er Grennamzer, lidoù kriz e Ribemont-sur-Ancre, h.a.



https://br.wikipedia.org/wiki/Kan_broadel

Kan broadel a reer eus ur pezh sonerezh, savet evit ezteurel ar vrogarantez, e
pep bro. Pozioù a ya da-heul, savet da vezañ kanet war an ton lakaet ha graet,
int ivez, da ezteurel an emskiant vroadel, dre veuliñ ar vro. Un anaoudegezh
ofisiel a vez alies gant ar c’hanoù broadel, a-berzh ar pennadurezhioù.

E-pad an XIXvet hag an XXvet kantved, gant kresk ar vroadelouriezh ha savidigezh
stadoù broadel, e voe dibabet ur c’han broadel e pep bro, e-touez pe e-kichen
kanennoù brogar all. Er stadoù dizalc’h eo anavezet ar c’han broadel gant
pennadurezhioù ar stad ; er broioù dalc’het ne vez alies statud ofisiel ebet
gant ar c’han broadel. A-wechoù zoken, er broioù-se, n’eus hini ebet a-douez ar
c’hanaouennoù brogar a vefe degemeret hag anavezet gant an holl evel ar c’han
broadel.

Ar c’han broadel koshañ a anavezer en hor mare eo Wilhelmus, kan broadel an
Izelvroioù, skrivet etre 1568 ha 1572. Un dra heverk gant ar c’han-se eo e
komzer ennañ n’eo ket eus ur vro met eus un den (ar roue Gwilherm Iañ).
Peurvuiañ ez eus anv er c’hanoù broadel eus ar vro, hec’h istor, hec’h emgannoù.

E-pad an naontekvet kantved dreist-holl eo bet savet kanoù broadel Europa. Ha
liv sonerezh ar mare-se a gaver warno. E kalz broioù eus Afrika hag Azia ez eus
un neuz europat war ar c’han broadel ivez. Rouez eo ar broioù o deus ur c’han
broadel a sav an awen anezhañ e gwrizioù sevenadurel ar vro, evel Japan, Costa
Rica, Iran, Sri Lanka, ha Birmania.

Tonioù bale a gaver alies evit ar c’hanoù broadel pe tonioù kantikoù a-wechoù. E
meur a vro eus Latinamerika e tenn ar c’hanoù broadel da donioù opera. Evit
gellout bezañ c’hoariet pe kanet aes e rank ar c’hanoù broadel bezañ berr. Pa
vezont hir ne vez kanet nemet ul lodenn anezho (an diskan da skouer).

N’eus ket kalz a ganoù broadel a vefe bet savet gant sonaozourien anavezet. God
Save the Queen, kan broadel hollanavezet ar Rouantelezh Unanet, ne ouzer ket
gant piv e voe savet, da skouer. E-touez ar c’hanoù broadel a zo bet savet gant
sonaozourien anavezet e c’heller menegiñ hini Alamagn, a zo bet savet an ton
anezhañ gant Joseph Haydn, hini Aostria, a zo bet savet an ton anezhañ moarvat
gant Wolfgang Amadeus Mozart (met tabut a zo war an divoud) hag hini Keoded ar
Vatikan, a zo bet skrivet gant Charles Gounod. En hevelep doare ar pozioù a zo
bet savet alies gant tud a zo dianav a-walc’h hiziv an deiz : ar c’han broadel
gall La Marseillaise a zo bet skrivet gant Claude Joseph Rouget de Lisle, un den
n’eo anavezet evit tra all ebet. John Stafford Smith n’eo anavezet nemet evel
aozer The Star-Spangled Banner, kan broadel Stadoù Unanet Amerika. Rouez eo ar
c’hanoù broadel a zo bet meulet o fozioù : daou anezho eo kan broadel India hag
hini Bangladesh, a zo o-daou pezhioù barzhoniezh skrivet gant Rabindranath
Tagore.

Kanet pe sonet e vez ar c’hanoù broadel e degouezhioù foran a bep seurt. Sonet e
vezont pa vez gouelioù broadel, gant an arme, en abadennoù sport (e deroù ar
matchoù pe pa vez deroet medalennoù d’ar sportourien). E broioù zo e vez kanet
ar c’han broadel gant ar skolidi e penn kentañ an devezh. E lec’hioù zo evel e
Kembre e vez kanet ar c’han broadel (Hen Wlad fy Nhadau) e dibenn an abadennoù
sonerezh alies. E kalz broioù e vez sonet ar c’han broadel e deroù pe e dibenn
ar programmoù skinwel pe skingomz.

Ouzhpenn ar c’han broadel e vez a-wechoù, e stadoù zo, kanoù ofisiel all, evel
kan ar roue pe kan ar prezidant.

Un nebeud kevreadoù stadoù o deus kanoù dezho ivez. E-touez ar c’hanoù
etrebroadel pe liesvroadel-se e c’heller menegiñ ar Ganenn d’al Levenez, war un
ton gant Beethoven, a zo kan ofisiel Unaniezh Europa.



https://br.wikipedia.org/wiki/Ikea

Savet eo ar pennad-mañ diwar labour bet graet gant skolidi. Sikourit da wellaat
an danvez, mar plij ganeoc'h.

IKEA a zo ur c'hoñsever ha detailher war an arrebeuri ha traoùachoù evit kinklañ
an tiez. Gwerzhet e vezont dre bakadoù, ha d'ar prener eo d'o sevel goude
(ostilhoù a vez kaset peurliesañ gant ar pakad). An holl broduioù a vez ijinet
atav er memes lec'h, en Almhult (Sveden) e-lec'h ma oa stal gentañ Ikea. Er
bloavezhioù 1980, eo bet lec'hiet Ikea dindan un diazez gwir nederlandat, evit
lakaat war-raok diorroadur ar strollad Ikea.

Ar peder lizherenn IKEA a zo savet diwar lizherenn gentañ pevar ger. I evit
Ingvar (anv-bihan ar c'hrouer), K evit Kamprad (anv-familh ar c'hrouer), E evit
Elmtaryd (anv an ti-feurm e-lec'h m'en deus Ingvar Kamprad bevet e vugaleaj) hag
A evit Agunnaryd (anv e gêriadenn). E penn-kentañ e vuhez, e oa Invgar Kamprad
ur gwerzher paperezh ha produioù all dre getpar. Paotr-laezh ar gêriadenn a oa
karget da reiñ ar pakadoù d'ar brenerien. An arrebeuri kentañ a zo bet
diskouezet e 1947 hag e 1955 e stagas Ingvar Kamprad gant an aferioù. Ar stal
IKEA kentañ a zo bet staliet en ur gêriadenn en Almhult, e-kichen Agunnaryd e
Sveden. Aze c'hoazh, e vez kaset an aferioù da benn hiziv an deiz. Ar stal
gentañ e diavaez Sveden a oa bet krouet, a oa en Asker e Norvegia. Levr-roll
IKEA kentañ a voe bet embannet e 1950, hag e 1953, eo bet digoret en Almhult an
diskouezadeg kentañ ma veze lakaet war-wel an arrebeuri pennañ. N'eo nemet e
1973, ma voe digoret ur stal IKEA e-maez eus ar broioù Skandinavia, e Suis e oa.

IKEA a zo staliet en Europa, e Amerika an Norzh, e Reter-Kreiz hag en Azia. En
holl ez eus 253 stal war 24 bro. Ar stal IKEA brasañ eus ar bed a zo e
Matosinhos e Portugal. Digoret e oa e 2008.

E Bro-C'hall eo bet staliet 23 stal ha dougen a ra 10% eus ar parkad bedel.
Lavaret eo bet e oa IKEA ar strollad kentañ o gwerzhiñ arrebeuri e Frañs ganto
15,7% eus ar marc'had. Ar c'henstriverion gentañ a zo But, Conforama, Fly,
Alinéa. Etre Gwengolo 2007 ha Eost 2008 eo bet graet 2 miliard euro e sifr
aferioù gant IKEA Frañs. Bez ez eus bet 48 milion a dud er stalioù IKEA e 2008 e
Frañs.

E Breizh ez eus bet staliet teir stal. E Naoned emañ an hini goshañ, en
Atlantis. An div all, e Brest hag e Pazieg (e-kichen Roazhon), a voe krouet un
nebeud bloavezhioù zo.



https://br.wikipedia.org/wiki/Hin

Kriz-tre eo an hin e-barzh ar c'helc'hioù arktikel hag antarktikel rak yen-tre
eo an amzer a-hed-da-hed ar bloaz. An temperadur izelañ a zo bet enrollet a voe
-89 °C e station soviedel Vostok, d'an 21 a viz Gouere 1983. Ar rannved polel
aostral a zo graet gant ur c'hevandir kelc'hiet gant ur meurvor. Goloet e vez ar
c'hevandir gant ar skorn penn-da-benn damdost hag ivez ar meurvor a-zarn, e-pad
an hañv zoken. Graet eo ar rannved polel voreal gant un diazad meurvor kelc'hiet
gant douaroù. Goloet e vez kalz ar meurvor gant ar bank skorn a-hed-da-hed ar
bloaz. Steuziañ a ra an erc'h e-pad an hañv e-barzh an tachennoù n'int ket ken
sklas.

En hemisferenn nort e-lec'h ma'c'h astenn ar c'hevandirioù betek ar c'helc'h
polel emañ an hin-se. Aroueziet eo ar rannoù bed isarktikel gant mareoù-goañv
hir ha yen-tre ha mareoù-hañv berr ha klouar. Brasoc'h eo kemmadurioù
temperadur : betek -40 °C e-pad ar goañv ha 30 °C e-pad an hañv. Izeloc'h eget
0 °C eo an temperadur e-kerzh 6 pe 7 miz. Berr eo ar mare hep rev ha skort eo
gwrez an hañv da ziskornañ don an douar.

En nort da Drovan ar C'hrank (35° N) hag er su da Drovan ar C'havr (35° S) emañ
ar rannoù-bed istrovanel. Eus tomm da domm-tre e vez ar mareoù-hañv met hep
arouez trovanel e vez ar mareoù-goañv. Dreist 0° C e vez bepred an
temperadurioù. N'eus na mare-bloaz sec'h na mare-bloaz gleb, a-hed-da-hed ar
bloaz e kouezh ingal ar glav.



https://br.wikipedia.org/wiki/He%C3%B1velrevelezh

An heñvelrevelezh eo identelezh (pe stad-den) revel an den hag en em sant
dedennet ez-reizhel, hag ez-karantezel war un dro, gant tud eus an hevelep rev
hag eñ. Un doare unrevelezh an hini o neuze.

Krouet e oa bet an nevezc'her homosexuell en alamaneg diwar ar gwrizioù gregach
ομο- (homo-): "heñvel" ha latin: sex(us)-: "reizh" gant ar skrivagner aostriat
Karl-Maria Kertbeny hag implijet eo bet evit ar wech kentañ en un destenn
embannet gantañ, hogen dizanv, e 1869. Diwar an termen alamanek orin-se e oa bet
savet e brezhoneg an droidigezh-amprest heñvelreizhouriezh (pe
heñvelreizherezh). Amañ avat e vez graet kentoc'h gant an termen nevez-krouet
heñvelrevelezh evit diskwel en un doare splann e ra dave d'ur Stad-den pe
identelezh revel kentoc'h evit d'un tuadur reizhel.

Gwechall e veze renket an termen heñvelreizhour e-touez ar c'hleñvedoù-spered
hag a ranked bezañ pareet, met tennet e oa bet kuit gant Aozadur Bedel ar
Yec'hed (OMS) diouzh Kod Etrebroadel ar C'hleñvedoù d'an 17 a viz Mae 1990.

Evit meur a relijion eo bet lakaet da bec'hed an heñvelrevelezh ha tud all a
gred ez eo ar stad-den revel ur seurt tuadur reizhel "dibabet" gant hini pe hini
ha neuze e c'hellfent chom hep kaout seurt darempredoù "enep-natur" mar fellfe
dezhe.

N'eo ket sklaer e gwirionez an abegoù a laka an dud da vezañ heñvelrevel,
arallrevel, divrevel hag all.

Stourmet e e vez e meur a vro evit ma c'hellfe ar c'houbladoù eurediñ rak dre
vras eo gwelloc'h evit ur c'houblad bezañ dimezet e-keñver an taosoù a rankont
paeañ, an diogelerezhioù, gwirioù war herezh ar pried hag all. Hiziv n'eus nemet
peder bro c'hoazh ma vez leusket an dud heñvelrevel da eurediñ da vat: an
Izelvroioù, Belgia, Spagn ha Kanada. E lec'hioù all ma vez berzet oute dimeziñ
ez eo bet krouet kevradoù arbennik (digor da dud arallrevel ivez) great
"uniezhioù keodedel" oute, met ne deu ket diwar seurt uniezhioù an hevelep
giwirioù dres evel evit an dud dimez.

E broioù all avat e vez kendalc'het c'hoazh d'o gwalldiforc'hiñ, o vezañ ma
c'hell un den bezañ skarzhet diouzh e labour, difennet da zebriñ e lec'hioù zo
da skwer abalamour d'e/he revelezh. E meur a vro ouzhpenn, dreist-holl er broioù
ma ren eno ar charia e c'hell bezañ bac'het ha betek lazhet an den-mañ-den
peogwir eo heñvelrevel.

Dre vras e c'heller lâret n'o devez ket an dud heñvelrevel an hevelep gwirioù
evit an dud arallrevel en darn vrasañ eus broioù ar bed.



https://br.wikipedia.org/wiki/Ginea

Ginea (ent-ofisiel Republik Ginea) zo ur stad eus kornôg Afrika. A-wechoù e vez
graet Ginea Conakry anezhi evit lakaat kemm etrezi ha div stad all anvet Ginea
en Afrika : Ginea-Bissau ha Ginea ar C'heheder. En-dro da C’hinea emañ
Ginea-Bissau er c’hornôg, Senegal en hanternoz, Mali er biz, Aod an Olifant er
reter, Liberia ha Sierra Leone er c’hreisteiz, hag ar Meurvor Atlantel er
c’hornôg.

Poblet eo gant un eizh milion bennak a dud. Conakry (Konaakiri) eo ar gêr-benn
hag ar gêr vrasañ, gant ur milion hanter a annezidi. Kêrioù bras all zo evel
Nzérékoré, Kindia ha Kankan.

Diforc’hioù bras zo er vro etre an arvor, douaroù uhel ar menezioù Fouta
Djallon, savanenn an hanternoz hag ar gevred zo koadet-stank. Ar stêrioù Niger,
Gambia ha Senegal zo o eien e Ginea.

Un drevadenn c’hall e oa, a-raok 1958 pa oa bet embannet ur stad dizalc’h. E-pad
pell eo bet renet ar vro gant diktatouriezh « sokialour » Ahmed Sékou Touré.

Ar galleg eo ar yezh ofisiel e Ginea. Meur a yezh all a gaozeer er vro, evel ar
fulfulde pe pulaar, ar maninka…



https://br.wikipedia.org/wiki/Galiza

Galiza pe Galisia (a-wezhioù Kalaika pe Kalaikia) zo ur vro en hanternoz da
Bortugal, e gwalarn Spagn. Bez' eo unan eus ar broadoù hep stad en Europa.

Galiza zo ur kumuniezh emren gant ur statud a gumuniezh istorel, lec’hiet er
gwalarn-pellañ da Spagn. Asturiez, Castilla y León, Portugal, ar Meurvor
Atlantel ha mor Kantabria zo tro dezhi. 29 574 km2 eo he gorread ha 2 748 695
den a oa o chom enni e 2014.

Galiza zo peder froviñs (provincia e galizeg) enni: A Coruña, Lugo, Ourense ha
Pontevedra. Santiago de Compostela eo kêr-benn ar gumuniezh emren.

Eus an Henamzer hon eus dalc'het menegoù gresim eus "Kallaikia" (καλλαικια) hag
eus e annezidi "kallaikoi" (καλλαικoι), alese an anv brezhonek lennegel,
"Kalaikia". Aet e oa an anv da "Gallaecia" er mare roman. Er Grennamzer e teuas
da vezañ ur rouantelezh dizalc'h dindan an anv "Reyno de Galicia", aet da lodenn
eus Rouantelezh Leon war-lerc'h, daoust ma talc'has da vezañ anvet rouantelezh
(Reyno de Galicia) betek an XIXvet kantved, pa voe krouet, dindan an
hollveliegezh, ar rannvroioù kalaikat a-vremañ (1833) hag e voe bodet dindan
kurunenn Spagn Rouantelezhioù broioù Spagn ("las Españas"). Etre an Henamzer hag
ar Grennamzer, e voe anvet Suevia ivez, abalamour d'an alouberien c'herman anvet
Sueved pe Suaved.

E brezhoneg eo bet implijet an anv Kalaikia evit envel ar vro a vremañ adal
Frañsez Vallée da nebeutañ. Kavet e vez e geriadurioù Frañsez Vallée eta, pe
Roparz Hemon, ha Youenn Drezen a ra gant ar ger "Kalaikiad" deveret eus ar
stumm-mañ e Sizhun ar breur Arturo. Yann Jaouen a ra gant ar ger-se ivez en e
droidigezhioù diwar Manuel María, sevenet e 1973 dindan renerezh Per Denez.

Ar skrivagner Koulizh Kedez a ra gant ur stumm eeunaet diwar an hevelep
gwrizienn : Kalaika.

Galisia zo bet kavet e-pad pell er skridoù hag e geriadur Roparz Hemon embannet
gant Al Liamm koulz hag e geriadur Frañsez Favereau.

Ar gallekadur ar Galis pe bro Galis a vez kavet ivez e geriadur F. Favereau e
kichen ar stumm Galisia.

Galiza, ar stumm nevesañ e brezhoneg, testeniekaet adalek 1996 er c'helaouennoù
Hor Yezh hag Al Liamm, a gaver e geriadur hollvrezhonek An Here. Amprestet
digant ur stumm galizek deuet en-dro e lizhiri ar yezh-se en XXvet kantved diwar
ar portugaleg ha galizeg-ha-louzitaneg ar Grennamzer, ha bet degemeret e
reoliekadur ar galizeg (diouzh al lezenn) e 2003 evel adstumm; lakaet e vez gant
lod da vezañ ar stumm galizek "gwir" enep ar stumm Galicia a vefe da lakaat da
gastilhanekadur, daoust ma'z eo testeniekaet mat er yezh abaoe ar Grennamzer.
Gant ar stumm-se eo bet troet ar ger Galicia implijet gant Claudio Rodríguez
Fer, e troidigezh e levr Muioc'h kalz eget mil bloaz, .

Galiza zo 29 574 km2 he gorread (hogozik evel Belgia) hag hec’h aodoù zo 1 300
km a hed. Da vare ar Romaned e oa barregezhioù pouezus enni : aour, arc’hant ha
staen. Galiza zo bevennet en norzh hag er c’hornôg gant ar Mor atlantel, er
reter gant dibenn an aridennad menezioù zo war aodoù Kantabria, (Os Ancares) hag
er mervent gant dibenn ar stêr Miño, a ya an tamm dibenn anezhi d’ober ar vevenn
etre an div vro. Ur vro c’hlas eo-hi, gant un hinad meurvorel.

Ar vro zo 4 froviñs enni, 53 c’hanton (comarcas), 316 kumun (concellos), 3847
parrez ha 31 855 kêriadenn (aldeas) ( 63 613 kêriadenn en holl zo Spagn). Ar
barrez eo ar rann velestradurel bouezusañ evit ar C’halisianed. Pa vez goulennet
digant ur Galisian eus pelec'h e teu e repont deoc'h gant anv e barrez
peurliesañ.

Ar parrezioù-se zo bet krouet gant ar Sueved, ur bobl c’herman a ziazezas unan
eus rouantelezh kristen kentañ Europa war-dro 410. An diell « Parochiale
Suevorum », zo deiziataet eus 569, a ro dimp da c'houzout e oa ar barrez un
aozadur melestradurel d'ar mare-se dija.

Gallaeci e oa anv ar pobloù a oa o vevañ er vro-se, hervez ar skrivagnerien
gozh. Galiza zo bet savet hec’h anv diwar anv ar poploù-se. Deuet e oa Gallaecia
da vezañ ur proviñs roman a oa emren a-walc'h gant he c’hêrioù-penn dezhi
hec’h-uan (Braga, Lugo hag Astorga).

E-kerzh dekvloavezhioù diwezhañ an Impalaeriezh roman, e deroù aloubidigezhioù
kentañ ar C'hermaned, e oa en em gavet Sueved, ur bobl a veve etre Roen ha
Danav, el ledenez iberek e 409, asambles gant meuriadoù german all. Padout a
reas rouantelezh ar Sueved hogozik daou gantved (409-585) a-raok dont da vezañ
ul lodenn eus rouantelezh ar Wizigoted.

Relijiusted ar bobl a voe lakaet tamm-ha-tamm da cheñch gant ar relijion
gristen, ha pa chomfe roud anezhi e mitoù, e lidoù hag e arouezioù fonnus-tre.
Er IVvet kantved e voe savet an eskoptioù kentañ ha kredenn Priscillian a rae
berzh-kaer war ar maez. Tamallet e voe Priscillian da vezañ achantour ha da
aozañ dirolladegoù revel hag e-se e voe lakaet d’ar marv. Lakaet e voe da
verzher e Gallaecia, ken e nac’has eskibien Galiza da lakaat diskibled
Priscillian heñvel ouzh merzherien, e-kerzh sened Toledo e 396.

E 425-426 o doa kaset ar Vandaled, ur bobl c’herman all, ar Swebiz war-dreñv hag
en em staliañ a rejont ivez e Galiza. Goude bezañ brezelekaet da gentañ e oa en
em unanet Galiziz, Swebiz ha Vandaled ha diazezet o doa ur rouantelezh a badas
war-dro ur c’hanved hanter. Da c’houde, e 585 e stagas roue ar Vizigoted,
Leovigild rouantelezh swebat Galiza ouzh e rouantelezh. Dont a reas ar
rouantelezh swebat neuze da vezañ ur rann velestradurel eus rouantelezh ar
Vizigoted. E-kerzh ar c’hantvedoù war-lerc'h en em unanas ar pobloù disheñvel a
oa o vevañ e Galiza, da lavaret eo ar C'haliziz-Romaned, ar Swebiz, ar Vandaled
hag ar Vizigoted, ken war an dachenn gevredigezhel ken war an dachenn yezhel ha
kreñvaet e voe ganto o rouantelezh goude. Un oadvezh aour e voe ar mare-se evit
Galiza, en em lede a-hed aod kornôg al ledenez pe dost (norzh Portugal hiziv an
deiz). E 711 e lakaas an Arabed termen da aotrouniezh ar Vizigoted war al
ledenez iberek. Ne voe ket bras avat levezon an Arabed war Galiza.

War dachenn ar yezh o doa kreñvaet Galiziz o yezh, ar galizeg, a voe kaset
war-raok n’eo ket hepken e norzh Galiza (Kumuniezh emren Galiza hiziv), met ivez
e su Galiza a-bezh (norzh Portugal hiziv an deiz). A-hed ar Grennamzer e veze
graet gant an hevelep yezh e norzh Galiza hag e Su Galiza. Ar stêr Miño, a
zisparti norzh Galiza ha su Galiza (norzh Portugal hiziv), a oa e-kreiz an
dachenn ma veze graet gant ar yezh voutin, da lavaret ar galizeg-portugaleg.

Ar galizeg hag ar portugaleg zo anezho div yezh roman deveret eus ar
“galaico-portugués” (galizeg-portugaleg), a oa deveret, eñ ivez, eus al latin a
veze komzet du-hont er Grennamzer. Krouet e oa bet ul lennegezh puilh war-lerc’h
er yezh-se er Grennamzer ha deveret e oa bet an div yezh a vez graet ganto
bremañ anezhi : ar galizeg hag ar portugaleg. Peuzheñvel eo an div yezh-se.

Hervez ul luskad yezhoniourien ez eo ar galizeg hag ar portugaleg daou zoare eus
an hevelep yezh a reer gallego-luso-brasileiro diouti. Diforc'hioù zo etre ar
galizeg ofisiel hag ar portugaleg ofisiel dre ma'z eo bet kastilhanekaet ar
galizeg. (an doare nemetañ eus ar galaico-portugués a vez reizhskrivet hogozik
evel ar c'hastilhaneg). E gwirionez, hervez kalz a yezhoniourien, ez eus kement
a zifoc’hioù etre ar galizeg hag ar portugaleg komzet war-bouez nebeut hag etre
an div rannvyezh nederlandeg komzet : an nederlaneg (a vez komzet en Izelvroioù)
hag ar flandrezeg (a vez komzet e Belgia). Peurheñvel e vez skrivet an div
yezh-se avat. Galiziz ha Portugaled a c’hall intent komzoù an eil re hag ar re
all eta.

Nevez zo ez eo bet kavet ar skrid galizek koshañ anavezet. Skrivet e oa bet er
bloavezh 1228 hag anvet eo « Foro do bo burgo do Castro Caldelas ». Roet e oa
bet gant Alfonso IX, roue León, e miz Here eus ar bloavezh-se, da kêr Ourense
(proviñs Allariz).

Kelennet e vez galizeg er skolioù kentañ derez hag ur gedyezh a bouez eo ar
galizeg er skolioù eil derez kerkoulz hag en teir skol-veur zo e Galiza :
skol-veur Santiago de Compostela (gant he c’hampus e Lugo), skol-veur A Coruña
(gant he c’hampus e Ferrol ha skol-veur Vigo (gant he daou gampus, en Ourense
hag e Pontevedra).

« Morse n’eo bet Penn-ar-bed dibenn ar bed evit Galiziz, ar penn a-raok anezhañ
ne lavaran ket", gouez da Raúl Alfonsín, prezidant kentañ dilennet Arc’hantina
ha mab d’ur Galizad.

Galiziz a-leizh o deus kuitaet o bro evit mont da Amerika ha da Europa goude,
hag un nebeut anezho zo brudet o bugale :



https://br.wikipedia.org/wiki/Dispac%27h_Gall

An Dispac'h Gall eo an anv roet d'an heuliad darvoudoù hag oberoù a zo bet e
Bro-C'hall etre 1789 ha 1799, hag a voe diskaret ar Roueelezh hag ar Renad kozh
ganto.

Echuiñ a reas gant Taol-stad an 18 a viz ar Vrumenn bloavezh VIII (9 a viz Du
1799) kaset da benn gant ar jeneral Bonaparte. Kantadoù a milieroù a dud a varvo
e-pad ar Reveulzi C'hall, dreist-holl e-pad ar Spont bras (16594 tud dibennet)
hag ar brezelioù enebiñ d'ar Reveulzi (Chouanerezh ha Brezel Vendée).

Mare ar Reveulzi C'hall a zo unan hollbouezus en Istor bro C'hall met ivez e
hini Europa hag ar bed. Gwelet e vez fin ar Rouantelezh hollveliek, erlec'hiet
gant ur vonarkiezh bonreizhel ha goude-se embannadur ar c'hentañ republik
c'hall. E-pad ar mare-se e vezo embannet Disklêriadur Gwirioù Mab-den hag ar
c'heodedour 1789, un destenn hag a ziskler anat ingalded ar geodedourien e-tal
d'al Lezenn, ar frankizoù diazez, emveli an nasion barrek d'en em sturiañ dre
dileuridi dilennet.

Ar mare a-raok an Dispac'h Gall a zo hini an Urzh Kozh pe Renad kozh, o welet ar
gevredigezh diazezet war an Dreist-gwirioù (Latin: leges privatae, lezennoù
dibar). Ar re-se a ro framm ar gevredigezh evit ar C'horf-aozadurioù (Iliz ha
Noblañs) met ivez d'ar proviñsoù, kêrioù ha korfoù-micher.

Brezel dieubidigezh ar Stadoù Unanet (1775-1783) a vezo an abeg diazez d'ar
Reveulzi C'hall:

Fall ez eo stad ar vro, berr eo an arc'hant gant an rouantelezh c'hall ha ret eo
sevel tailhoù nevez evit dont a-benn da chom hep ober freuz-stal. Ar gudenn a
vez ez eo goulennet an holl strivoù gant an Trede-urzh (97% eus ar boblañs, ar
re-se o vezañ produerien pinvidigezh ar vro) dre ma z'eo didailh pe dost an
urzhioù all Noblañs hag Iliz.

An Dreist-gwirioù gounezet pe dre ar gwad (Noblañs) pe dre bezañ fiziet kargoù
(Iliz) a ro tro da vezañ goulennet nebeut a dailhoù padal evit an dud er-maez
eus ar strolladoù-se n'eus ket tu da chom hep paeañ. Muioc'h-mui e vez gwelet
gant tud an Trede-urzh emaint o paeañ evit ar re all hag evit difenn sistem an
urzhioù padal inti ne gounezont tra ebet e gendalc'hfe an aozadur
kevredigezhel-se da zreist-vevañ ar grizenn arc'hant.

Er bloavezhioù 1780 e teu anat d'an tri urzh ha d'ar roue Loeiz XVI ez eo ret
kaout kemmoù er gevredigezh, n'eo ket sklaer c'hoazh peseurt doare kemmoù memes
e pep urzh e vezo kavet c'hoantoù disheñvel:

Ar galv da emvod ar Stadoù-Meur en doa degaset spioù e-leizh e-touez ar boblañs
gall. Pep korf eus ar gevredigezh a wel o tont etrezek eno gwirioù nevez,
galloudoù nevez hag un adaozadur eus ar gevredigezh a vezo dedennus dezho:

Adal an 30 a viz Ebrel 1788 kannaded Breizh an Trede-urzh a groue e Versailles
ar « club breton » a-benn diazezañ un hent bolitikel sklaer hag a-stroll.

Buan a-walc'h e gompren kannaded an Trede-urzh ne vo nemet traoù dister dre an
emvod. Gortozet e vez eus outo chom peoc'h pe asantiñ d'an tailhioù nevez.

Loeiz XVI a ra vann bezañ a-du gant an Trede-urzh. En gwirionez adal ar 26 a viz
Even en devoa bet degaset bagadoù soudarded (20 000 soudard eus korfadoù estren)
e Pariz gant ar pal degas an urzh pa oa reuz er gêrbenn abaoe meur a sizhun.
Pobl Pariz a oa kounaret ha dipitet dija. Ar vourc'hizien a zo dipitet:
betek-henn ne oa ket netra anat dibabet e-pad tabutoù Versailles hag aon o deus
ne badfe ket ar vodadeg. Ar bobl munut eñ en doa aon rak ar soudarded a c'hellfe
troc'hañ linennoù pourveziñ Pariz. Goude brezel ar bleudoù ha gounezerezh fall
ar bloavezh 1788, priz ar bara a zo d'an uhelañ. Penn-kentañ miz Gouhere,
emsavadegoù a grog en harzoù octroi.

Ar roue a skarz e maodierned gwelet evel frankizourien betek-re, e-touezh anezho
Necker, penn maodiern an arc'hant, lakaet er-maez d'an 11 a viz Gouhere. Ar
c'heloù a erru e Pariz d'an 12. Goude merenn e liorzh ar palez roueel, ar
c'hazetenner Camille Desmoulins a vount war ar bobl evit en em lakaat prest d'en
em zifenn. Evitañ e oa skarzhadenn Necker un dagadenn a-enep ar bobl. E liorzh
an Tuileries kement hag en Invalides, ar barizianiz a vez talet outo gant
soudarded ar rejimant Regiment de Royal-Allemand gant en e benn ar priñs eus
Lambesc. Rebechet e vez d'e soudarded da vezañ lazhet dibunerien.

Entanet harperien an dispac'h a ya da gentañ da Versailhez goude-se e Pariz.
Mintin ar 14 a viz Gouhere 1789, emsaverien Pariz a ya da laerañ arsenailh an
Hôtel des Invalides eno e voe kavet ganto armoù ha kanolioù met hep poultr. Aet
e oant neuze betek dorioù toullbac'h roueel ar Bastille evit kavout ar poultr
hag a vanke dezho. Eno e oa dija emsaverien abaoe mintin mat o c'hortoz dirak
kreñvlec'h ar Faubourg Saint-Antoine.

Ar Bodad-ren a voe ar mare etre ar 4 miz ar Vrumenn bloavezh IV betek an 18 a
viz ar Vrumenn bloavezh VIII (26 a viz Here 1795 - 9 a viz Du 1799), hervez an
deiziadur reveulzier. Ar mare-se a vezo an hini o klask reiñ un diaz politikel
stabil d'ar Reveulzi c'hall dre ar vonreizh.

Ar c'hentañ Bodad-ren a wel Barras, Carnot, Letourneur, La Révellière-Lépeaux,
Reubell o vezañ dilennet evit bezañ an izili e-penn.

Ar c'hentañ Bodad-ren en deus da dalañ ouzh ur grizenn ekonomikel drastus ha
dizehan. Kalsket e vez gant ar galloud da reiñ harp dre nep doare d'ar moneizh
Assignat met ne cheñch netra, kouezadenn talvoudegezh an arc'hant a zo difin.

An Assignat a zegas dienez d'ar bobl, an tiez-kêr a vez rediet a-benn neuze da
harpañ ar roadennoù bara d'an dud munut en ur baeañ an diforc'h etre priz ar
marc'had ha priz ar gwerzh gwirion.

Ar jeneral Napoleon Bonaparte a denno gounid eus an aergelc'h-se, e-pad kampagn
Italia e gemero nerzh a-walc'h evit seveniñ ur bolitikerezh dezhañ e-unan hep
urzhioù hag a-wechoù enep da selloù ar Bodad-ren.

An 18 a viz ar Frouezh bloavezh V (4 a viz Gwengolo 1797) e vez un taol-stad hag
a laka un troc'h e ren ar c'hentañ Bodad-ren. Taolioù-dreist politikel ha
bonreizhel a vezo dizehan e pad mare an eil Bodad-ren.

Mare ar Bodad-ren a vezo echuet dre Taol-stad an 18 a viz ar Vrumenn bloavezh
VIII (9 a viz Du 1799), aozet gant Napoleon Bonaparte hag e harperien.
Diskleriet e voe gantañ an deiz-se: "Keodedourien, ar Reveulzi a zo stabilaet
adal ar pennaennoù a zo bet mammenn, echuet eo."

Ren ar C'hoñsul a vez graet eus un aozadur bolitikel ganet dre Taol-stad an 18 a
viz ar Vrumenn‎. Kemer a ra plas gouarnamant ar Bodad-ren (1795-1799). Bonreizh
ar bloavezh VIII a laka war wel un doare ren aotrounieg en e benn 3 koñsul met
en gwirionez unan nemetken Napoleon Bonaparte hag a zeuio da vezañ koñsul difin
e 1802.

Ren ar C'hoñsul a bado betek an 28 miz ar Bleuñv bloavezh XII (18 a viz Mae
1804), deiziad fin ar Republik c'hall ha diskleriadur ar c'hentañ impalaeriezh.

Ar mare-se a vez lakaet evel an hini o welet fin ar Reveulzi C'hall. Gant
Taol-stad an 18 miz ar Vrumenn e vez echuet an Dispac'h gall, gant mare Ren ar
C'hoñsul e vez adreizhet frammoù politikel, ekonomikel ha milourel ar vro bet
degaset gant ar Reveulzi.

Mare ar Spont bras a zo an hini o tegas ar muiañ a danvez tabut, dre an niver a
dud aet da anaon ha war an doare ma'z eo bet lazhet an dud.

An dudenn Maximilien de Robespierre a laka an istorourien hag an dud dre vras da
vezañ chalet, rak e-penn ar Reveulzi c'hall e oa bet e-pad mare ar Spont bras
gant stumm ar gouarnamant Ren ar Spont.

Skeudenn ar Vretoned a oa bet e-pad pell unan kemmesk gant ar Chouanted hag ar
Chouanerezh:



https://br.wikipedia.org/wiki/Departamant_gall

An departamant a zo un dachennad douar, pe, evit ober gant gerioù all, ur
rannadur melestradurel e Bro-C'hall. War un dro ez eo

Pa vez anv eus an dachennad douar eo kustum tud ar velestradurezh c'hall da
skrivañ ar ger gant un d bihan; pa vez kaoz eus ar framm politikel e vez
implijet un D bras ganto.

Abaoe 2011 ez eus kement ha 101 departamant e Bro-C'hall, hag en o zouez 5
departamant tramor.

Ar bastell-vro velestradurel dindan ar gwir boutin eo an departamant abaoe ar
bloaz VIII (1799–1800) hag e chom c'hoazh. Renet eo gant ar prefed-departamant
anvet diouzh c'hoant ar gouarnamant, harpet gant isprefeded e penn an
isprefetioù.

Meur a servij didolpet eus ar Riez gall a zo aozet e framm an departamant, evel
Renerezh departamant an Aveiñ (DDE, e berr), pe Renerezh departamant an aferioù
yec'hed ha sokial (DDASS, e berr).

Ur strollegezh lec'hel digreizennet eo an departamant ivez. Dindan renerezh ar
C'huzul-departamant emañ. Ar c'huzul-se a vez graet Kuzul-Meur anezhañ ivez, a
zo dilennet war-eeun gant mouezhioù an holl zilennerion, evit c'hwec'h vloaz.

Bodet eo bet an departamantoù da sevel ar rannvroioù. Rannet e vezont etre
arondisamantoù, hag int-i isrannet etre kantonioù a zo bet savet dre vodañ
kumunioù.

En deroù e veze implijet niverennoù diwar an urzh alfabetek (1 da 83) evit
bastañ da ezhommoù ar servijoù post. Goude an Impalaeriezh kentañ e oe dilezet
ar sistem. E penn kentañ an XXvet kantved e voe adsavet an niverenniñ en ur
dennañ kont eus an departamantoù ouzhpennet, met e 1922 e voe ouzhpennet an
Territoire-de-Belfort nevez-krouet, dezhañ an niverenn 90.

Pa voe adrannet an Île-deFrance e 1964 e chomas gant Pariz an niverenn 75 ha
gant an Yvelines, e-lec'h m'emañ Versailhez, pennlec'h ar Seine-et-Oise, an
niverenn 78, hini ar bet-departamant. Ar pemp departamant nevez-krouet a resevas
niverennoù diwar o urzh alfabetek ha lakaet e diwezh ar roll (91 betek 95 :
Essonne, Hauts-de-Seine, Seine-Saint-Denis, Val-de-Marne, Val-d'Oise).

E 1976 e voe rannet Korsika etre daou evit krouiñ an departamant ar Corse-du-Sud
(2A) ha hini Haute-Corse (2B).

Anavezet mat eo sistem niveradur an departamantoù gant ar C'hallaoued pa vezont
dispaket war blakennoù-marilh ar c'hirri-dre-dan hag ar marc'hoù-dre-dan. Aet eo
da get an doare-se pa'z eus bet degemeret ur sistem europat e 2009, met chomet
eo en un doare arouezel war ar c'hostez, gant arouez ar rannvro. Implijet e vez
an niverennadur evit niverennoù ar Surentez sokial, e penn kodoù-post ar
c'humunioù (nemet evit Korsika: implijet e vez an 20 evit kumunioù an enezenn
a-bezh).



https://br.wikipedia.org/wiki/Buhez

"Termeniñ ar vuhez", pelec’h e krog, ha pelec’h e echu ? Ar goulenn-se zo hiziv
ivez ur sujed dedennus d'ober daeladennoù difin, rak n’eo ket bet kavet
(c’hoazh) an Termenadenn a rofe justis da pep voud... Da heul e vo studiet
spisoc’h daou derc’h, daou sell, eus termenadenn ar vuhez bet kavet a seblant ar
poellekañ ha dedennusañ d’ar poent-se ; an termenadur biologel, hag hini an
entropiezh (entropie).

E biologiezh, neuze, e vez anzavet bezañ bev neb hini a ra, d’an nebeutañ ur
wezh e-pad e vuhez : - Kreskiñ betek oad ar frouezhusted - Gouennañ pe greskiñ e
gorf - Lakaet e pleustr e metabologezh, en ur eskemm gant e endro. - Kaout ur
finvidigezh diabarzh pe ur finvidigezh diavaez. - Bezañ ur kellig - Bezañ savet
diwar molekulennoù karbonek, (bevmolekul) anezho, da lavaret eo glusidoù,
lipidoù, proteinoù, trenkennoù nukleikel...

Ar poent diwezhañ-se a verk dre-vras an diforc’h pennañ gant termenadenn an
entropiezh, ur pezh mell hini erfin. Perak ? Rak e vez aze lavaret eo ar vuhez
diazezet war ar c’harbon, hag ar c’harbon nemetken ar pezh a zo gwir, war an
Douar d’an nebeutañ, met direnkus eo a fed ma’z eo posupl kaout boudoù-bev
ezteorikel diazezet war ar silisiom (ne vefent neuze ket lavaret bev evel-se).

An eil termenadenn eo hini an entropiezh. Petra eo dija ? Ur stad dizurzh,
simpl, eeun. Deomp da kaout ur skeudenn : a-raok ar Big Bang e oa an entropiezh
d'e muiañ ; ne oa ket memes a atomoù, direnket e oa pep tra, ‘n eus nemet
kouarkoù (tammoù atom) berniet en ur seurt soubenn, yod tomm kenañ. A c’hontrol
mik a vefe ar vuhez, pe un diamant, renket, ha luziet (e kompozadur) "E"
termenadur eus ar vuhez n’eo ket ken kemplus hag all (pe a seblant bezañ) ; ar
vuhez a zo met ur stad eus an entropiezh, ur stad urzh, ur stad kemplusded. Evel
chema, e vefe ar vuhez eus ur stad live 3 d’an nebeutañ, a-raok dizurzh al live
2, graet gant al lezennoù fizikel eus renk 1. Evit an entropiezh on eus ur
"krouidigezh urzh dre an urzh", hag evit ar biologiezh "un danvez diazezet war
ar c’harbon" (berr-ha-berr). Selloù disheñvel, ar vuhez a chom heñvel memestra ;
ha ne vefe ket dibosupl e kenglotfe an termenadurioù mañ en dazont.



https://br.wikipedia.org/wiki/Azteked

Pa oa degouezhet ar Spagnoled en Amerika, e kerzh ar XVIvet kantved, eo an
Azteked a oa ar brasañ impalaeriezh bet gwelet morse e Kreizamerika. Ar meuriad
chichimek-se a oa deuet, ha staliet diwezhat-tre e Mec'hiko, war lez al lenn
Tekskoko. En ur ober ur c’hantved e voe savet gant ar Meksikas (an anv a rae an
Azteked anezhe o-unan) o c'hêrig Tenochtitlan da ur gêr veur, mestrez war an
« Emglev Tridoubl » galloudus.

Tonatiuh : Doue an heol Tlaloc : Doue ar glav Huizipochtli : Doue ar brezel
Tezcatlipoca : Doue an noz hag ar brezel Ketzalcoatl : Doue an den desket
Tititl : Doue an devezioù berr Xochiquetzal : Doueez ar garantez hag ar bleunioù
Chantico : Dianavezet Chicomecoat : Dianavezet Tlazolteotl : Doueez an dud o
vervel Coatlicue : Mamm an doueed Uixtocihualtioh : Doueez an holen Xochipilli :
Doue ar braventez, ar garantez, ar bleunioù, ar gouelioù hag ar sonerezh
Yacatecuhtli : Doue ar c’henwerzh Xipe Totec : Doue an natur Ehecatl : Doue an
avel Atlaua : Doue kozh ar Mec’hikaned Centeotl : Doue ar mais
Chalchihuitlicue : Doueez ar sterioù hag al lennoù. Mignonez Tlaloc.
Chihuacoatl : Doueez an douar Coyaulxauhqui : Doueez an noz Ometeotl : Tad
mab-den Xutexulte : Doue ar pesketañ Xolotl : Gevel Ketzalcoatl Macuilxochtl :
Doue ar grenarded Xilonen : Doueez ar grenarded Mayavel : Doue ar frouez-agav
Coyolxauhlqui : Doueez al loar

1375-1395 : Acamapichtli 1395-1417 : Huitzilihuitl 1417-1427 : Chimalpopoca
1427-1440 : Itzcoatl 1440-1469 : Moktezuma Iañ 1469-1481 : Axayacatl 1481-1486 :
Tizoc 1486-1502 : Ahuitzotl 1502-1520 : Moktezuma II 1520-1521 : Cuitláhuac
1521-1525 : Cuauhtémoc

•1511 : Ur barr-amzer a vann ur garavell war aodoù Yucatán. Unan eus ar re
chomet bev, Aguilar, war-lec'h bezañ bac'het gant an Azteked, a zo dieubet eizh
bloaz goude gant Hernán Cortés. Un eil, Guerrero, en em vesk gant ar Maya
(eurediñ a raio gant un nobl eus ar bobll)..

•1517 : Teir bag dindan gourc'hemenn Corodoba a zo adbountet gant Maya Yucatan
ha Campeche. Moctezuma, impalaer aztek ar mare, o teskiñ donidigezh
estranjourien iskis, gant an aon e vefe distro Quetzalcoatl (evel ma 'lar ar
vojenn), a lak gedourien war an aodoù..

•1518 : Grijalva a heul kostezennoù Yucatàn hag eus golf Merc’hiko betek Tuxpan
e lec’h ma’z eo resevet gant un degemer a feson..

•10 a viz C’hwevrer : Cortés a ya kuit eus Kuba gant 11 bag ha war-dro 400 den.
Adkavout a ra Aguillar war kostezennoù Yucatàn, e Veracruz, e-lec’h ma raio un
alliañs gant an Totonaked. Ar penn-tiern a ro sklavezed d’ar Spagnoled. En o
zouez, e vez ur plac’h yaouank eus orin nobl a gomz maya ha nahuatl, ar
« Malinche » a troio komzoù Cortès hag a roio dezhañ ur bugel. Ganti, evit ar
c'hentañ gwech, Cortés a glevo komz eus pinvidigezioù an Azteked..

•Ebrel 1519 : Cortés a resev ur kalpiksk (ur c'hargad Moktezuma) a roio profoù e
anv an impalaer, boued, dilhad e kotoñs pluenn, bravigoù... Ar c'h/kalpiksk a
gaso da V/Moktezuma un diskrivadur eus an dud nevez degouezhet, ar pezh a lak
Moktezuma hag e tlatoni e-barzh un douetañs-vras..

•2 a viz Gwengolo 1519 : Cortès a lak d'ar strad e bigi evit trec'hin pep
mennozh da zizertiñ eus e soudarded, goude e kuito ar zonenn aodel. War lec'h un
harzerezh bihan, an Tlaxcaltèques hag o gopraerien Otomi a gendeuzio gant ar
Spagnoled, mont a reont war-zu an draonienn kreiz..

Miz Du 1519 : Moctezuma, o welout n'o doa e profoù hag e vurzhud levezon ebet
war an lañs ha tagadennoù Spagnoleg, e klask tec’hout kuit. Met ar belegoù a
zifenn anezhañ d’en ober. Krediñ a raio an impalaer e oa echu gant e vuhez, ober
a raio memes un dibunadeg kimiad dirak an holl..

•8 a viz Du 1519 : Da vintin e erru ar Spagnoled e Iztapalapan. Kortes a zo
degemeret gant Moctezuma ha gant briadoù dignitaireed. En em staliañ a ra ar
Spagnoled e Palez Axayacatla.. Da miz Du 1519 betek Mezheven 1520 : Toul bac’het
eo Moctezuma gant ar Spagnoled, ha ret eo dezhañ alies klask sioulaat fulor ar
pobl. Ar Spagnoled a grog muioc'h muiañ da enebiñ diouzh an doueed, ha kemeret
eo an aour d'an Azteked e-pad ma'z eo o aliañsed, an Tlaxcaltèque, o laer ar jad
ha plumennoù prizius. . E-pad esvezañs Cortès, e arme a profit eus ul lid
relijiel evit lazhañ un niver bras a noblañsed. Ar poblañs fuloret a grog da
enebiñ en un doare frank diouzh an estranjourien disakr, ha memes distro Kortes
o klask sioulaat an traoù gant sikour Moctezuma vo ket trawalc'h d'en ober.
Lapidet eo Moctezuma (memes ma vez laret ivez eo bet lazhet a daol kountel gant
ar Spagnoled). E miz mezheven, Cuitlahuac a kemer plas Moctezuma. .

•30 a viz Mezheven 1520 : Feuket gant marv Moctezuma, an Azteked (an holl) a
kemer krog en o armoù da skarzhout ar Spagnoled (e bihan niver). Ar Spagnoled
hag o alliañsed a deuio a benn da dec'hout kuit eus ar c'hêr, met ker e kousto
dezho e vuhez ; kollet ganto un niver spontus a soudard. Anavezet eo an
darvoud-mañ hiziv an deiz dindan anv an Noche Triste..

•E-pad 10 miz, Kortes a vod un arme d'ober ur brezel euzus e lec'h ma teuio a
benn da izoliñ ar c'hêr-benn. Ur mank kreñv a voued ha dour (al lenn zo sallet)
a grog er gêr, gant ar variol (deuet eus a-eeun eus Cuba), oc'h ober ur gwir
lazhadeg. Cuitlahuac a varvo gant ar c'hleñved-red se. .



https://br.wikipedia.org/wiki/Urzhiataerezh

An urzhiataerezh pe ar c'hompoderezh eo ar skiant hag ar pleustr a denn d'an
urzhiataerioù. Un nebeud a vrezhonegerien a ra gant stlennataerezh deveret eus
stlenn a dalvez evit ar reiñ da c'houzout hag an elfennoù ditour a c'heller
lakaat en un urzhiataer. Med lod a ra informatik anezhañ ivez.

Deveret eo ar ger urzhiataer eus ar galleg ordinateur ijinet er bloavezhioù 1950
war goulenn IBM, met ar saoznegerien a ra gant computer, computer science hag
ivez gant data processing evit keweriañ (tretiñ) dre urzhiataer.

E-touez un toullad skiantourien hag ijinerien ez eus bet pouezet gant
istorourien an urzhiataerezh war oberenn Alan Turing er bloavezhioù 1940.

Tamm ha tamm eo posupl ober muioc'h-muiañ a draoù e brezhoneg gant an
urzhiataerioù hag amañ e vo kavet Roll ar meziantoù gant un etrefas e brezhoneg.
Gant tud An Drouizig, ez eus bet troet e brezhoneg meur a veziant kenwerzhel pe
frank. Sell ouzh [lec'hienn An Drouizig http://www.drouizig.org]

An embannadurioù Preder o deus embannet "Geriadur ar stlenneg", Preder, 542 p.,
1995, [ISBN 2-901383-14-9] e stumm ul levr galleg-saozneg-brezhoneg (savet gand
Guy Étienne hag ur goulennataerez war lec'hienn g(eriadurioù) Preder meneget
a-us.



https://br.wikipedia.org/wiki/Twitter

Ur benveg da grouiñ ur rouedad sokial eo Twitter.Mikroblogoù a c'heller sevel er
mod-se a-benn ma c'hello an implijer lavarout d'e rouedad ar pezh emañ oc'h
ober.

Kemennadennoù a c'heller kas pe resev dre internet, dre bostelerezh prim pe
niverel.

Twitter a zo bet krouet e San Francisco e-kerz start-up Odeo Inc. krouet gant
Noah Glass hag Evan Williams. Noah Glass a werzhe AudioBlogger, ur poellad a
servije da gas restroù klevet war ur blog a-drugarez d'ur pellgomz. Even
Williams a oa anavezet evit bezañ unan eus diazezerien ar gevredigezh Pyra Labs
hag a oa pec'henn war al lec'hienn Blogger, hag a zo bet adprenet gant Google e
2003. Odeo a ginnige ul lec'hienn herberc'hiañ, skignañ hag enrollañ podcastoù.

E-kichen ar servij podcast-mañ e-lec'h ma'z eus kalzik a gevezerezh, Jack
Dorsey, dispatchour evit ur gompaniunezh taksi, ha Noah Gladd, bet ingaler er
911, niverenn an trummadoù amerikan, a zo karget da ziorroiñ ur servij nevez.

Ar mennozh orin a oa kinnig d'an implijerien deskrivañ ar pezh e oant oc'h ober
dre SMS. Digoret d'an holl d'an 13 a viz Gouere 2006, ar c'hentañ stumm a oa
anvet stat.us ha twittr da c'houde, o venegiñ al lec'hienn rannañ fotoioù
Flickr, hag evit echuiñ: Twitter.,

D'ar 25 a viz Here 2006, lodennoù Odeo a zo bet adprenet gant Obvious Corp. E
miz Ebrel 2007, ur gevredigezh dizalc'h zo bet krouet gant an anv Twitter, Inc.
gant Jack Dorsey e penn betek miz Here 2008, tra ma kemer Evan Williams e blas.
Ar gevredigezh he deus 29 implijad e miz C'hwevrer 2009.

Twitter en deus gounezet ivez ar priz 2007 South by Southwest Web Award er
rummad blogoù.



https://br.wikipedia.org/wiki/Trovan

An daou ledred ma c'heller gwelout an Heol er zenit da geñver ar goursav-heol eo
an trovanoù. Anv an div drovan eo Trovan ar C'hrank (en norzh) ha Trovan ar
C'havr (er su). Amprestet eo bet trovan digant ar c'hembraeg "trofan" ha kavet e
vez "tropik" diwar ar galleg e testennoù 'zo. Pa vez kaoz eus an trovanoù (s.o.
an dro-lavar "dindan an trovanoù") e vez meneget ivez an takad lec'hiet etre
ledoù an trovanoù, da lavarout eo etre al ledoù 23° 17' N ha 23°27' S. hag emañ
ar C'heheder etrezo ha kenstur dezho, en takadoù-se e c'hall an Heol bezañ er
zenit ivez tro-pe-dro e-pad ar bloaz. War linenn Trovan ar C'hrank e weler an
Heol dindan ur c'horn 90° da c'hoursav-heol an hañv hag da c'hoursav-heol ar
goañv war linenn Trovan ar C'havr. Kemeret eo bet anvioù an trovanoù diwar ar
zodiak hag ez-resis eus anvioù ar steredegoù ma kreder gwelout an Heol tost outo
goude ar goursavioù-heol. Plant an trovanoù a zo ar re a zo o annez orin en
takad trovanel. Pa vez hin an takad-se tomm ha glavus e reer trovanel eus pep
takad a zo an hin-se dezhañ, met kavet e vez lec'hioù n'int ket evel-se dindan
an trovanoù, er menezioù uheloc'h da skouer. E renkadur an hinoù savet gant
Peter Köppen e vez termenet evel trovanel un hin gant ar perzhioù-mañ : n'eo ket
krin ha ned a ket keidenn ar wrez en ur miz dindan 18 °C. Un takad tomm gant ur
marevezh glaveier hag ur marevezh sec'h eo takad an trovanoù nemet pa dostaer
ouzh ar C'heheder e kouezh muioc'h-muiañ a c'hlaveier ken e kouezhont bemdez e
takad ar C'heheder. Tro-war-dro d'an trovanoù e vez nebeut a c'hlaveier hag e
vez dezerzhioù bras evel hini ar Sahara, hini mervent ar SUA, hini Ledenez
Arabia, hini ar Goudjarat (takad bihan en India), hini Atacama (Chile) hag hini
Namibia. Koulskoude n'eo ket krin an hinad dindan an trovan en India, Tailand,
Laos ha Viêt-nam diwar levezon ar monson, da lavaret eo ar glaveier bras ha
puilh sachet bep hañv war ar broioù-se gant tolzenn yen an Himalaya.



https://br.wikipedia.org/wiki/Togo

Togo, anvet Republik Togoat ent-ofisiel, zo ur stad vihan eus kornôg Afrika,
etre Ghana er c’hornôg, Benin er reter ha Burkina Faso en hanternoz. Eus tu ar
c’hreisteiz e sko war Pleg-mor Ginea. War an aod emañ ar gêr-benn, Lomé. Unan
eus stadoù bihanañ Afrika eo Togo, p’en em astenn war 56 785 km² (550 km a hed
eus an hanternoz d’ar c’hreisteiz, ha 130 km a led d’ar muiañ).

A-raok ma voe trevadennet aod Pleg-mor Ginea gant Europiz (Alamaned, Gallaoued,
Saozon), en XIXvet kantved, e oa meur a bobl o vevañ er pezh zo bremañ Togo,
evel an Eweed, a veve ivez e Nigeria ha Benin. Lod eus ar pobloù-se a stagas
d’ober kenwerzh ar sklaved gant Europiz, er XVIvet kantved. An danvez-sklaved a
veze tapet en argoad, e-mesk pobloù all, ha degaset d’an arvor. Savet e voe
kreñvlec’hioù gant Europiz war an aod, lesanvet Aod ar Sklaved, evel Elmina (e
Ghana) hag Ouidah (e Benin). E-pad daou-c’hant vloaz e voe graet ar
c’henwerzh-se.

Lakaat a reas an Alamaned o c’hraban war aod Togo, e 1884 ha, tamm-ha-tamm, e
astennjont o beli en douaroù. Togoland a voe graet eus an drevadenn alaman-se,
unan eus ar re binvidikañ e-touez trevadennoù an Impalaeriezh alaman.

E 1914 e voe aloubet Togoland gant armeoù Bro-C’hall ha Breizh-Veur ha rankout a
reas ar soudarded alaman kodianañ ganto d’ar 26 a viz Eost 1914. E 1916 e voe
rannet Togoland e div lodenn : an eil, er reter, a oa melestret gant ar
C’hallaoued hag eben, er c’hornôg, gant ar Saozon. Hag evel-se e chomas goude ar
Brezel-bed kentañ, diwar ziviz Kevredigezh ar Broadoù. Goude an Eil brezel-bed e
kendalc’has ar vro da vezañ melestret evel-se. Kornôg Togoland a voe unanet gant
trevadenn saoz Aod an Aour (Ghana hiziv) hag asantet e voe da gement-se gant an
annezidi e miz Kerzu 1956.

Lodenn reter Togoland a zeuas e 1955 da vezañ ur republik emren e diabarzh an
Unaniezh c’hall. D’ar 27 a viz Ebrel 1960 e teuas da vezañ ur stad dizalc’h
diouzh Bro-C’hall, dindan an anv Togo.

War-dro 5,4 milion a annezidi a oa e 2006. 84,5 annezad/km² eo stankter ar
boblañs. Lomé, ar gêr-benn, Sokodé (49.000 a annezidi), Palimé (28.000) hag
Atakpamé (27.000) eo ar c’hêrioù brasañ.

Ar galleg eo ar yezh ofisiel ; meur a yezh all a gaozeer er vro. Gant war-dro 40
pobl disheñvel eo annezet ar vro ; e-touez ar re vrasañ e c’haller menegiñ an
Eweed (46 % eus poblañs Togo) er c’hreisteiz hag ar bobl kabiye (22 %) en
hanternoz.



https://br.wikipedia.org/wiki/Sant-Petersbourg

Sant-Petersbourg pe Sankt-Peterbourg (Санкт-Петербу́рг, Sankt-Peterbourg e
rusianeg, stumm berr ha pobl : Пи́тер, Piter), a zo ur gêr vras eus gwalarn
Rusia. War delta ar stêr Neva emañ, er reter da bleg-mor Finland war ar Mor
Baltel. Eil kêr bobletañ Kevread Rusia eo gant 5 191 690 a dud e 2015. Ur
greizenn vras greanterezh, enklask, kelenn ha sevenadur eo. Eil porzh rusian war
ar Mor Baltel eo, goude Primorsk.

Lakaet e oa bet savet gant ar tsar Pêr Veur er bloaz 1703. Fellout a rae dezhañ
sevel ur gêr nevez ha modern a vefe « ur prenestr digor war Europa » evit lakaat
Rusia da vezañ unan eus riezoù bras ar c'hevandir. Kêr-benn impalaeriezh Rusia e
oa eus 1712 betek an Dispac'h e Rusia e 1917. Anvet e oa Petrograd (Петрогра́д)
etre 1914 ha 1924, ha Leningrad (Ленингра́д) etre 1924 ha 1991 araok kaout e anv
orin en-dro da heul ur referendom.

Brudet eo Sant-Petersbourg gant he savadurioù hep o far eus an XVIIIvet kentved.
He c'hened hag he c'hanolioù niverus o deus lakaet anezi da vezañ lesanvet
« Venezia an Norzh ». War roll Glad bedel ar bed an UNESCO emañ abaoe 1990.



https://br.wikipedia.org/wiki/SUA

Ur vro etre ar Meurvor Atlantel hag ar Meurvor Habask en Amerika an Norzh eo
Stadoù-Unanet Amerika (saozneg: United States of America) (teskanv: SUA,
saozneg: USA), stumm berr: (ar) Stadoù-Unanet ((the) United States). Aliezik e
vez graet Amerika pe Bro-Amerika ivez dre verrdro, ha gant an teskanv amerikanek
USA. Abaoe deroù an XXvet kantved eo ar Stadoù-Unanet ar riez c'halloudusañ er
bed. Un ezel diazezer eus Aozadur ar Broadoù Unanet (ABU) eo hag emañ ar sez
anezhañ e New York. Un ezel padus eus Kuzul Surentez ABU eo. Broudet en deus ar
gouarnamant amerikan ar broioù a fell dezho lakaat un harz d'an Unaniezh
Soviedel da sinañ e 1945 Aozadur Feur-emglev Norzhatlantel.

Ur rann hag un drevadenn eus ar Rouantelezh-Unanet e oa a-raok ma voe graet an
Dispac'h amerikan a-enep d'ar Saozon. Ur republik kevreadel gant 50 stad eo ar
vro bremañ.

Saozneg ha spagnoleg eo ar yezhoù komzet ar muiañ, met ouzhpenn yezhoù an
Amerindianed e vez komzet meur a yezh all gant familhoù an embroidi en o zouez
ar brezhoneg (war-dro 20 000 yezher hervez un enklask e dibenn an XXvet
kantved).

Evel ma tiskouez splann an anv ez eo Stadoù-Unanet Amerika un unaniezh stadoù
disheñvel. Abaoe 1960 ez eus 50 anezho.

Trede brasañ bro ar bed eo ar Stadoù-Unanet war-lerc’h Rusia ha Kanada hag
a-raok Republik Poblek Sina. An tiriad amerikan, en em led war 7 % eus douaroù
divoret ar blanedenn, zo ken bras ha kevandir Europa. Gorread ar Stadoù-Unanet
zo 17 gwech kement ha hini Frañs ar c’hevandir. Brasoc’h eget Frañs eo stad
Alaska pe hini Texas. Ar bloc’had 48 stad, da lavaret eo an holl stadoù
war-bouez Alaska ha Hawaii, a vez anvet « Mainland » a-wechoù, zo dezhañ ur
stumm hag a denn d'ur pempkorneg, hag en em led war 4 gwerzhid-eur. 4 500 km hed
zo etre ar Meurvor Atlantel (reter) hag ar Meurvor Habask (kornôg) . 2 500 km,
a-hend-all, zo etre harzoù Kanada hag harzoù Mec’hiko. Ar stêr Missouri hag ar
stêr Mississippi a zo 6 000 km a hed ganto o-div ha redek a reont dre greiz ar
mainland. Ken hir int o-div hag ar stêr Amazon a zo o redek e Suamerika.

Er C'hornôg emañ ar Menezioù Roc'hellek (Rocky Mountains), al Lammoù-dour hag ar
Sierra Nevada, 4 500 metr well-wazh a uhelder dezho. En o zouez emañ plateizioù
ha diazadoù Colorado.

Plaenennoù ha plateizioù bras-ec’hon kreiz ar Stadoù-Unanet zo hollad ar stêrioù
Mississippi ha Missouri o redek enno. Eus an dibab eo an douaroù enno ivez. Er
reter ez eus menezioù kozh, an Appalachoù (Appalaches) o anv, dezho 2 300 metr a
uhelder. Plaenennoù strizh zo e-touez ar menezioù-se hag ar Meurvor Atlantel.

An holl zoareoù hinoù a ren war ar Stadoù-Unanet, eus ar yenañ (hinad pennahelel
en Alaska) d'an tommañ (Traoñienn ar Marv), eus ar glepañ (Gwalarn, (Stad
Washington) d’ar sec’hañ (hinad krin ha gouelec’hioù er Mervent). Gant an hinoù
hag an torosennadurioù a bep seurt zo bet er Stadoù-Unanet ez eus bet stummet
maezioù ha rannvroioù liesseurt enno.

Gorread hollek al Lennoù Bras zo war-dro 250 000 km², bezet an hanter eus
gorread Frañs ar c’hevandir.

En tu all d’an tri c’hard eus an dud zo o chom e kêr er Stadoù-Unanet.
megalopolenn BosWash zo e biz ar vro.

An Indianed e oa bet an dud kentañ o chom er Stadoù-Unanet. Tri meuriad indian a
oa ha meur a gant yezh ha sevenadurioù disheñvel o doa. N’ouzer ket kalz a draoù
diwar o fenn, dreist-holl evit a sell ar pobloù kantreat. Er XVIvet kantved hag
er XVIIvet kantved e voe an Indianed o taremprediñ Europiz evit ar gwechoù
kentañ. Diazezañ a reas dreist-holl ar Spagnoled er su, ar Saozon er reter hag
ar Frañsizien en norzh hag en draoñienn ar Mississippi ha da-heul e voe enebet
meur a sevenadur an eil ouzh egile.

E 1607 e tiazezas ar Saozon o c’hêriadenn gentañ, Jamestown hec’h anv. Da
c’houde en em stalias trevadennoù niverus a-hed an aod er reter. En o zouez e oa
Plymouth, Boston, Salem, Williamburg. D'ar mare-se e voe krog da harluañ ha da
werzhañ tud du eus Afrika da sklaved. Gant ar morianeta e voe diorroet ar
plantadegoù kotoñs er su dreist-holl ha diorroet e voe an danframmoù.

Trizek trevadenn vreizhveuriat a c’hounezas o dizalc’hiezh diouzh Breizh-Veur
d'ar 4 a viz Gouere 1776. Degemeret e voe ganto Bonreizh Stadoù-Unanet Amerika e
1787. Ar vonreizh kentañ bet degemeret e broioù ar c'hornôg. Diazezet eo bet an
identelezh amerikan gant an daou skrid-se.

Disklêriet e voe ar Brezel Diabarzh e 1861 abalamour d'ar sklavelezh ha da
blegoù fall an armerzh er Stadoù-Unanet. Ne viras ket ouzh a vro avat da vont
war-raok. Evit gwir e oa bet miliadoù a dud o vont d'ober o annez ahont a-hed an
XIXvet kantved. D'ar mare-se eo ivez e voe diorroet ar greantelerezh er vro hag
e voe aloubet ar c’hornôg pa voe diorret an hentoù-houarn ahont.

En XXvet kantved eo deuet ar Stadoù-Unanet da vezañ galloudusañ bro ar bed a-fet
armerzh, sevenadur ha politikerezh (dresit-holl war-lerc'h an Eil Brezel Bed),
daoust m'o doa renerien ar vro c'hwitet war o zaol da vare ar brezel er
Viêt-nam. Gwall skoet e voe an Amerikaned gant se. Abaoe m'eo peurechu ar brezel
yen hag abaoe ma n'eus ket mui eus an URSS (Unaniezh ar Republikoù Sokialour ha
Soviedel) eo ar Stadoù-Unanet ar vro dreistgalloudekañ nemeti er bed, evit a
sell ar gallout milourel peurgetket.

Ar vro zo anezhi hanter-kant Stad kevreat a astenn o beli leun war meur a
dachenn : ur c'hevread eo. Ar Stadoù-Unanet zo anezho ur republik kevreadel
prezidantel divgambr. Distag eo an tri galloud (galloud lezenniñ, galloud
erounit ha galloud barn) an eil diouzh egile. Dilennet e vez ar prezidant hag ar
besprezidant asambles e-pad 4 bloaz, gant ar mouezhiañ hollek dieeun. Pep Stad a
vez dileuriet gant ur skolaj dilennerien veur zo kenfeur well-wazh ouzh niver
hec’h annezidi. Abaoe 1951 n’hall ket prezidant ar Stadoù-Unanet ren war ar vro
ouzhpenn daou respet. Daou strollad politikel bras zo er vro dreist-holl : ar
Strollad Republikan hag ar Strollad Demokratel.

Dilennet e oa bet George W. Bush da brezidant ar Stadoù-Unanet e miz Du 2000
(d'an 20 a viz Genver 2001 e krogas e respet). E 2004 e oa bet dilennet en-dro.
E 2009 e voe Barack H. Obama, eus ar strollad demokratel, dilennet da prezidant.
Dilennet eo bet Donald Trump (Strollad Republikan) da brezidant d'an 8 a viz Du
2016.

Gouarnamant ar Stadoù-Unanet ne c'houlenn ket digant e geodediz petra eo o feiz.
Dispartiet eo ar relijion diouzh ar Stad kevreadel en ur mod ofisiel. Asuret eo
ar bennaenn-mañ gant ar vonreizh a ziogel ar frankiz krediñ. Ar stad kevreadel
ne zegas skoazell ebet da skol relijiel ebet(Daveoù a vank). Ar bedenn renket
gant ar skol zo difennet abaoe 1962 gant an diferadenn « Engel a-enep Vitale ».

Ar brotestanted eo ar re niverusañ, met a-raok pell e vint dindan 50 %. Ur
c'hard eus an Amerikaned zo katoliked roman. Bez' ez eus ivez tud dizoue (16%),
yuzevien (1,7%), boudisted (0.7%), muzulmaned (0.6%),, hindouisted ha kement zo.



https://br.wikipedia.org/wiki/Reter

Unan eus ar pevar avel eo ar reter pe sav-heol. En tu enep d'ar C'hornôg emañ
hag a-skouer d'an norzh ha d'ar su. An anv sav-heol a glot gant tu enep ar
c'huzh-heol.

Dre reolenn, kostez dehou ur gartenn o skeudenniñ lod pe lod eus an Douar a zo
hini ar Reter. Er c'hontrol, kostez kleiz ur gartenn steredennoù (kartenn an
neñv) a zo hini ar Reter.

Pa implijer un nadoz-vor evit ar verdeadurezh, e vez ret kemer un azimuth a
090°.

Sevel a ra an heol kostez ar Reter e poent ar gedez ha diouzh an dra-se e
c'heller kompren ma tro an Douar war e ahel en ur vont war-zu ar Reter. Setu an
abeg evit lañs listri egorel war-zu ar Reter ha dre-se e vez espernet an
energiezh (nebeut a delta-v).

Pa'z aer war-zu ar Reter hep ehan e heulier ur c'helc'h ledred hag eo hini a
weler e C'heheder an hini hirañ.

"Ar Reter" a vez implijet evit broioù ar Reter, da lavarout eo Europa ar Reter,
met ivez evit ar broioù a zo e Reter Europa, da lavarout eo Azia a-bezh.
A-wechoù ne dalvez nemet evit ar Reter-nesañ (sell ouzh ar ger Orient koulz e
galleg hag e saozneg).



https://br.wikipedia.org/wiki/Lu

An arme, pe al lu (liester : luioù, pe luoz gant Meven Mordiern), a zo ur
strollad tud armet, pe hollad an dud armet ez-reoliek war dir ur riez pe ur
vroad.

Koulskoude e c'heller gwelout luioù ha n'int ket bodet gant ur riez ofisiel. O
vezañ er-maez eus al lezenn etrebroadel e c'hellont pe bezañ trec'h war lu ar
riez m'emaint o stourm outañ ha diouzh-se sevel ur riez nevez pe bezañ trec'het
pe dizhout un emglev peoc'h. Ul lu a c'hell ivez bezañ nann-milourel pa dalvez
ar ger kement hag un bern tud bodet diouzh o intent (Lu ar Salvidigezh, da
skouer) pe diouzh o stadoù (lu an dud dilabour). Hogos pep riez en deus ul lu,
nemet er re vihanañ (Monaco, Santo-Marino, Liechstenstein...) ha n'eus ket a
nerzh milourel e Costa-Rica dre m'eo berzhet gant e vonreizh.

E-barzh lu ar riez ha seul vui m'eo niverus e c'hell ober lu eus eus un nebeut
korfoù milourel strollet. Al luioù-se a vez roet un niver dezho hag ur
pennjeneral en o fenn. Da skouer, pep rann an talbenn brezel a zo dezhañ ul lu
evit stourm war an hed termenet evitañ. War an holl dachenn vrezel e c'hell
bezañ ul lu tachenn rannet etre rannoù-lu o zo renet o obererezhioù brezel gant
an penngarter, sez ar pennjeneral. Hemañ a glask lec'hiañ mat ar rannoù-lu, kas
darn anezho da lec'hioù an talbenn m'eo ezhomm evit difenn ur bastell-vro pe
bouezañ war an enebour.

Peurliesañ e vez luioù riez rannet hervez an araezioù treuzdougen arveret evit
brezeliñ warno - al lu-douar m'emañ soudarded troadegerien gopret gantañ bodet e
rann an troadegiezh. Gwechall ez ae an droadegerien war droad, met treuzdouget e
vezont war girri ordinal pe houarnet - an aerlu evit an nerzhioù milourel
treuzdouget gant nijerezhioù ha askelloù-biñs - ar morlu evit an nerzhioù
milourel treuzdouget gant listri gorre, listri-splujer ha bagoù Koulskoude e
c'heller kavout listri pe nijerezhioù e rannoù luioù-douar zo ha soudarded
gouest da stourm wa r an douar goude bezañ bet treuzdouget war listri
(troadegiezh ar morlu). - ar milisoù n'int ket luioù e pep degouezh : a-wechoù
ez int gwarded-vro dezho ar c'hefridi harpañ al lu reoliek pe a-wechoù nerzhioù
polis milouriet



https://br.wikipedia.org/wiki/Livouriezh

Al livouriezh a zo un arz neuziañ ma vez implijet evit neuziañ skeudennoù ha
figurennoù dre lakaat tresoù livet war danvezioù liesseurt. Evit komz eus an
teknikoù implijet e vez graet gant ar ger liverezh.

Gant livioù dourennek pe gludek pe gant traezhennoù karget gant lioù e vez
klasket sevel un daolenn a c'hell bezañ priziet gant an arvesterien. Savet e vez
livadurioù war gorreadoù plad hag ivez war pep seurt traoù digompez (delwennoù,
listri, mogerioù kromm, karregoù).

Kavet eo bet al livadurioù koshañ e Bro-C'hall er C'hev Chauvet hag e c'hellfent
bezañ bet savet 32 000 bloaz zo. Bez ez eus gwiskadoù livioù hag engravadurioù.
Al livioù a zo ar bouliermini ruz hag an du. Dispaket zo bet kezeg, leoned,
bualed, mammouted, frikorneged hag tudennoù, ar re-se o chaseal peurvuiañ. E
meur a vro eo bet kavet kevioù livet darn o mogerioù e Bro-C'hall, Spagn,
Portugal, Sina, Aostralia, etc... Lod a skiantourien a gred eo bet savet tud o
chaseal hag al loened da vezañ tapet ganto evit ober ul seurt liderezh, blaz ar
relijion warni, a gasfe muioc'h a chañs d'ar chaseourien.

E sevenadurioù ar C'hornôg ez eus un doareoù hengounel ha kemplez gant al
liverezh dre eoul hag an dourliverezh evel teknikoù pennañ. Er Reter, e vez
graet dreist-holl gant al livioù-skrivañ (du pe e liv) gant hengounioù kemplez
ivez.



https://br.wikipedia.org/wiki/Liv

Al liv a zo ur santad a zeu eus ar skinoù gouloù pa 'z eont da louc'hañ en
organoù ar gweled, da lavarout eo an daoulagadoù, a-feur d'o hirder gwagenn.

Ur fenomenn fizik-ha-kimiek eo, liammet gant kediadurioù diniver ar gouloù
hervez an hirderioù-gwagenn en deus e takad gwelus ar spektr elektromagnetek.
Klevet e vez al livioù gant an dud hag al loened war-bouez o organoù gweled
(lagadoù ha daoulagad) ken e c'hellont spurmantiñ gwelloc'h an traezoù hag an
endro fizikel gant o neuzioù diouto o-unan diwar an diforc'hioù liv. Pep korf,
pa vez ar gouloù o vont warnañ, a lonk un darn eus ar gwagennoù elektromagnetek
tra ma'c'h adkas ar peurrest. Tuellet e vez ar gwagennoù adkaset d'al lagadoù ha
treuzfurmet e livioù a genglot gant pep a hirder-gwagenn. Daoulagad an dud ne
c'hellont merzout al livioù nemet dindan gouloù splann a-walc'h, ken ne chom ken
nemet al liv gwenn hag al "liv" du da vezañ merzet pa vez izel-kenañ ar gouloù.

Al liv gwenn a zeu eus an holl livioù lakaet asambles pa ne c'heller bezañ
klevet an du nemet pa n'eus liv ebet. Lavaret a reer ez eus eus ul liv du evit
abegoù pleustrek memes tra.



https://br.wikipedia.org/wiki/Lagad

Organoù ar gweled eo an daou lagad. Ganto e c'hall an dud hag al loened gouzout
petra a c'hoarvez en-dro dezho hag ober o soñj neuze. A bep tu d'ar penn emaint
e poulloù, pe podoù an daoulagad.

Ar c'hlazenn a zo dalliñ ul lodenn pe hollad strink al lagad. An dalliñ-se a gas
d'un digresk eus ar wel a za war gresk. Er penn-kentañ ar c'hlazenn a zegas egas
da geñver ar sklêrijenn. An digresk eus ar wel a c'hell bezañ fonnus goude ur
choukad en abeg d'ar c'hozhni pe er broioù o ziorren, en abeg d'ar zivouediñ,
d'an heoliata, an espozañ ouzh mogedoù pistrius. Pa vez kollet wel al livioù e
vez anvet achromatopsie. C'hoarvezhout a ra goude ul labezad eus empenn hag a
c'hoarvezh an aliesañ en abeg d'ur gwallzarvoud gwazienn-empenn en un den hag a
wele mat. C'hoarvezhout a ra ivez peogwir eo bet treuzkaset dre ar genetek. Ar
c'helligoù karget eus ar wel diouzh deiz, hag eus hini al livioù a zo bet
skoanet da lâret eo o deus ur gudenn en ho mont en-dro. An vet int kon. Neuze
kelligoù ar wel diouzh noz a gemer o flas



https://br.wikipedia.org/wiki/Kalifornia

Kalifornia (California e saozneg, stumm ofisiel; diwar ar spagnoleg) zo unan eus
an 50 Stad kevredet a ya d'ober Stadoù-Unanet Amerika. E mervent ar vro emañ,
war aod ar Meurvor Habask, en hanternoz da stad Baja California, a zo e gwalarn
Mec'hiko.

En he 410 000 km² ez eus 36 milion a dud o chom, gant se ez eo ar stad pobletañ
e SUA, hag an trede brasañ.

Indianed amerikan, an henvroidi, o deus poblet ar vro, betek ma krogas
trevadennerezh an Europeaned e 1769 pa zegouezhas ar Spagnoled war an aodoù. Ul
lodenn eus Mec'hiko e teuas Kalifornia da vezañ da vare dizalc'hidigezh ar
vro-se diouzh Spagn e 1820. Ne oa bet diorroadur ebet a-raok ma voe aloubet ar
vro gant 500 soudard ha moraer stadunanat da vare ar Brezel etre Mec'hiko hag ar
Stadoù-Unanet (1846-1848). Gant feur-emglev Guadalupe Hidalgo e c'hellas ar
Stadoù-Unanet prenañ an takad digant ar gollerien. Raktal goude e tesachas ar
Fardadeg war an aour 90 000 envroad o tont eus ar Stadoù-Unanet, ha staliet e
voe Kalifornia da 31vet Stad an Unaniezh d'an 9 a viz Gwengolo 1850.

Kreñvoc'h eo Kalifornia eget 5 eus an armerzhioù pennañ er bed o vezañ ma
tegas-eñ 13% eus produadur broadel gros ar Stadoù-Unanet (13 trilion a
zollaroù). An obererezhioù armerzhel pennañ eo ar gounezerezh, an dudi, ar
greanterezh skañv hag an touristerezh.

Takadoù armerzhel a zo Hollywood e-kichen kêr Los Angeles (sinema), an Draoñienn
greiz (gounezerezh), Silicon Valley (urzhiataerezh ha teknologiezh uhel) ha Bro
ar gwiniegoù (gwin).



https://br.wikipedia.org/wiki/Jezuz_Nazaret

Jezuz-Krist, pe Jezuz a Nazaret diwar anv ar gêr ma veve, a zo un den istorel.
Gwir Zen ha gwir Zoue ez eo evit ar Gristenion. Evel doue ez eo eil person An
Dreinded, anvet ivez Doue ar Mab ganto ivez. Ar bersoned all a zo Doue an Tad ha
Doue ar Spered Santel. Graet e vez ivez "An Aotrou" hag "Hon Salver" eus
Jezuz-Krist gant ar Gristenion.

Jezuz Nazaret a oa ur Yuzev eus Galilea, ganet moarvat etre 7 kent J.-K. ha 5
kent J.-K., a zeuas da vezañ tost da Yann-Vadezour a-raok loc'hañ, gant un
nebeud diskibled, un esped berr prezegerezh a badas etre bloaz ha daou vloaz
hanter, e Galilea dreist-holl, o pareañ hag o stoliañ an dud. Lakaat a ra gred
hag trelaterezh da sevel ha sachañ a ra warnañ disfiz hag enebiezh ar
pennadurezhioù relijiel ha politikel, a-raok bezañ arestet, kondaonet ha
kroazstaget war-dro 30 e Jeruzalem e-pad gouel yuzev Pask, dindan ar prefed
Pontius Pilatus.

Embann a ra e ziskibled ez eo dasorc'het goude e varv. Anavout a reont anezhañ
evel ar Mesiaz pe Jezuz-Krist ha kelenn a reont e istor hag e gelennadurezh, ar
pezh a laka ar gristeniezh da ziwan. Evit ar Gristenien, Jezuz-Krist a zo mab
Doue, ar Mesiaz kaset d'an dud evit o daspren. En islam e vez graet Îsâ eus
Jezuz ha unan eus ar brofeded veur eo.

Levezonet eo bet sevenadurezhioù disheñvel e-doug an istor gant e gelennadurezh,
kaset gant an Ilizoù kristen, ha displegadennoù disheñvel en deus lakaet da
sevel. Awenet en deus kalz oberennoù doueoniezh, lennegezh hag arz. Kemeret eo
bet mare e c'hanedigezh dre genemglev evel orin an deiziadurioù juluan — abaoe
ar VI kantved — ha gregorian. Skiantourien ha teologourien zo a soñj ez eo bet
ganet ar C'hrist pevar pe c'hwec'h vloaz a-raok avat. Deuet e ar Sul da vezañ an
devezh diskuizh sizhuniek da lidañ deiz e zasorc'hidigezh, ha degemeret en tu
all d'ar sevenadurezhioù kristen. Ar pouez en deus bet zo bras-kenañ e-keñver ar
berr amzer ma oa bet o prezegiñ hag an nebeud a roudoù istorel a chom diwar e
benn.

Anavezet eo ul lodenn eus buhez Jezuz gant ar Pevar Aviel dreist-holl, a gont
dre beder gwech e vuhez diwar zorn pevar skrivagner. Anavezet eo ivez un tammig
dre ur skivagner yuzev, ha keodedour roman, Flavius Josephus, a gomz diwar e
benn e rannbennadoù zo eus e oberenn. Diskred o deus tud 'zo war ar mammennoù-se
rak n'int ket dielloù skiantel er ster ma roomp d'an anv-se hiziv an deiz.
Donaet ez eus bet kenañ studi buhez istorel Jezuz abaoe kantvedoù ha kantvedoù
gant nouspet enklaskerien diwar ar mammennoù-se. Dreist-holl abaoe daou gantved
ez eo bet diorreet ar studi-se, ha tostaet ouzh mammennoù all war an holl
dachennoù (tudoniezh, yuzeviezh, arkeologiezh hag all hag all)

Evit ar Gristenien n'eo ket bet faltaziet gwirvoud istorel Jezuz-Krist hag ar
pezh zo kontet er Bibl. Sur int eta ez eus bet un den o vevañ en Israel dindan
an anv Jezuz an Nazaredad, hag a zo diazezer ar relijion gristen.



https://br.wikipedia.org/wiki/Japaneg

Ar yezh japanek pouezusañ eo ar Japaneg (japaneg 日本語, Nihongo), komzet evel yezh
kentañ gant 127 milion a dud e Japan, Hawaii, Brazil, Guam, Palau ha Taiwan. An
9vet yezh vuiañ komzet er bed a-bezh an hini eo.

Adskrivet eo ar japaneg gant lizherennoù latin ive. An hini implijetañ ban
diavaes-bro eo ar sistem Hepburn cheñchet pe azgwelet (graet vez <<Hébon-shiki>>
deus ar sistem Hepburn gant Japoniz). Nawazh, Japoniz so implij ar sistem Kunrei
pe Kunrei-shiki hag a zo disheñvel un tamm deus ar sistem Hepburn (Japoniz so,
ar re zo o heuliañ kentelioù bar skolioù-meur a ra gant ar sistem Hepburn).

Implijet eo ar japaneg gant 130 milion a dud, tout ar re zo bar vro. Ba broioù
zo seurt da Taïwan ha Kore ar C'hreistez, bet kolonizet e-pad mare an em astenn
arme, zo japanegerien c'hoazh. N'eo ket gwall stank an dud oc'h ober an dra-se.
Mod all, kelennet vez ar japaneg da langaj estren bar peurvuiañ eus ar broioù ba
Azia an Oriant ha ba Oseania. Ez-wir eo ar japaneg ur lodenn deus an daouzek
langaj kaozeet gant muioc'h evit 100 milion a dud bar bed.

Disheñvel-krenn deus gramadeg ar galleg eo ar gramadeg japanek, evel an turkeg
pe an euskareg, ur yezh voudenna eo. Daoust ma n'eo ket splann deus pelec'h teu
ar yezh vez renket ar japaneg ba strollad ar yezhou altaeg gant ar mongoleg ive,
an turkeg hag ar mandchou. Goulskoude vez elbiket deus ar renkamant-se gwall
alïes.

Kalonenn ar frazenn zo peurlïesañ ba fin ar frazenn (evel en alamaneg), goude
bezañ distilhet tout an traoù (rener, renadenn, resisañ an amzer hag ar lec'h),
gant nemedennou goulskoude dre gomz. Ur verb eo kalonenn ar frazenn peurlïesañ,
med c'hell bezañ ur stroll evel anv pe anv-gwan. Na reizh, na niver zo bar
japaneg, ne vez ket displeget ar verboù hervez ar gour (me, te, eñ ...), roiñ a
ra ar rannigoù digemm da anaout karg ar gomz bar frazenn.

Bez zo 3 live a enorioù : ar stumm simpl (dre gomz), ar stumm seven simpl pe
"teinei", hag ar stumm seven all pe "keigo" vez troet e "sonkeigo" (resped) ha
"kenjogo" (uvelded). Hag gant an hini diwezhañ-mañ vez enebet uvelded ha resped.

Evel evit an darn-vrasañ eus ar yezhoù er bed ez eus kalz rannyezhoù e japaneg.
Diforc'hioù gerioù zo, diforc'hioù pouez-mouezh ivez. "Ben" a vez graet eus
"rannyezh" e japaneg, hag evit menegiñ anv ur rannyezh e vez ouzhpennet "ben" e
lost anv kêr pe kornad-bro e lec'h ma vez komzet.



https://br.wikipedia.org/wiki/Jakez_Riou

Ur skrivagner brezhonek eo Jakez Riou (Jacques Yves Marie Riou). Ganet e oa e
kêriadenn Kerwazh (Kervoas) e-barzh kumun Lotei d'ar 1añ a viz Mae 1899. Marvet
e oa hag eñ yaouank c'hoazh d'ar 14 a viz Genver 1937 e Kastell-Briant
(Bro-Naoned).

Pa oa daouzek vloaz e oa bet kaset da gloerdi bihan Kalon sakr Pikpus e Spagn (e
Hondarribia, Euskadi). Daou grennard all a oa gantañ, Youenn Drezen ha Jakez
Kerrien a oa bet merzet gant beleien o farrez dre ma oa danvez beleien enno.
Skrivagnerien vrezhonek vrudet eo bet deuet da vezañ an tri anezho. Mont a reas
goude da skolaj Miranda de Ebro (proviñs Burgos) ha distreiñ da Vreizh e miz
Ebrel 1918 (7 vloaz e oa chomet pell diouzh e vro). Mont a reas d'ober e goñje
hag e pakas ur red-korf hag ur seurt droug-skevent en Elzas. Pa zistroas eus e
goñje ez eas da lojañ e ti e c'hoar e Lokmaria-Berrien (Kerne-Uhel).

Embann a reas istorioù ha kontadennoù e-barzh ar gazetenn Gwalarn (renet gant
Roparz Hemon), hag e 1928 e skrivas e bennoberenn « Geotenn ar Werc'hez », a voe
embannet el levr anvet Geotenn ar Werc'hez ha kontadennoù all e 1934.

O vezañ ma n'eus ket gwirioù ken e c'haller adembann dinec'h levrioù Jakez Riou,
ha setu a zo bet graet gant ar gelaouenn Aber e 2010, gant adembannadur an tri
fezh-c'hoari :



https://br.wikipedia.org/wiki/Fonologiezh

Evit kompren mat petra a dalv ar fonologiezh eo mat he c'heñveriañ gant ar
fonetik : plediñ a ra ar fonetik gant studi ar sonioù a c'heller kavout er
yezhoù ('fonennoù'), ar fonologiezh, avat, a denn d'ar perzh a c'hoari ar sonioù
en ur yezh resis (d.l.e. ar 'fonemoù'). Da skouer eo fonologel an diforc'h e
brezhoneg etre ar vogalennoù hir hag ar vogalennoù berr, rak daou c'her
disheñvel eo kannañ ha kanañ pa n'eus kenetreze nemet an diforc'h fonetikel-se
keit ha ma c'heller ober an hevelep sonioù berr hag hir e galleg hep cheñch ster
d'ar gerioù dre-se : n'eo ket fonologel an diforc'h fonetikel-se e galleg,
neuze.

Pal ar fonologiezh a zo kavout an holl ziforc'hioù fonetik hag o deus ur perzh
strukturel da c'hoari en ur yezh resis, da lavarout eo dizoleiñ peseurt sonioù a
dalvez da [[fonem|fonemoù] er yezh-se. Graet e vez kement-mañ dre glask parioù
nebeutañ, da lavarout eo parioù gerioù hag a zo gerioù disheñvel en ur yezh dre
cheñch perzh ur son nemetken.

Ouzhpenn ar fonemoù eo ret komz ivez eus an alofonennoù. An alofoniezh a zo
anezhi an doareoù disheñvel a zo da zistagañ ur fonem hep cheñch ster ur ger. Da
skouer e c'heller distagañ an /r/ e brezhoneg e meur a zoare disheñvel hervez al
lec'h, met komprenet e vez ez eo un 'r' memestra. Alofonennoù int.

Ret eo ober an diforc'h etre al liveadur diouzh un tu hag an heñveladur diouzh
an tu all. Lavaret e vez eo bet "heñvelaet" ur fonem pa vez livet gant perzhioù
ar fonemoù a deu war he lerc'h (heñveladur war-raok) pe en he raok (heñveladur
da heul). E brezhoneg e vez kavet c'hoarvoudoù a seurt-se pa vez distaget mat eo
/madeo/ rak mouezhiet e vez an /t/ e dibenn ar ger abalamour ma eo ar mouezhiañ
ur perzh fonetikel eus ar vogalenn da heul.

Studiet e vez ar c'hoarvoudoù deskrivet a-us gant ar fonologiezh elfennek (saoz.
'segmental phonology'). Gant ar fonologiezh uselfennek, avat, e vez studiet
c'hoarvoudoù na dennont ket da sonennoù ar yezh o-unan evel taol-mouezh ar
gerioù (saoz. stress), taol-mouezh ar frazennoù (saoz. intonation) hag an
tonennoù evel ar re a gaver e yezhoù evel ar sinaeg gant ar fonologiezh.



https://br.wikipedia.org/wiki/Etiopia

Lizherennoù ispisial a vez implijet war ar bajenn-mañ. Ma ne welit ket pep-tra
kit da sellet (aze)

Etiopia (ኢትዮጵያ ʾĪtyōṗṗyā en amhareg), anvet ent-ofisiel Republik demokratel
gevreadel Etiopia, zo ur stad e reter Afrika. En-dro dezhi emañ Eritrea en
norzh, Djibouti er biz, Somalia (ha Somaliland) er reter, Kenya er su, Soudan ha
Soudan ar Su er c’hornôg. Abaoe m'eo dizalc'h Eritrea e 1993 n'eo ket digor
war-du ar Mor ruz ken.

An eil bro en Afrika eo e-keñver poblañs hag an 10vet e-keñver gorread (32 wezh
hini Breizh). Pladennoù uhel dreist-holl a ya d'ober ar vro, etre izelenn
Danakil (-120 m) betek begoù dindan erc'h Menez Ras Dashan (4543 m).
Liesseurt-mat eo ar vro rak 6 takad hin disheñvel zo. 3de kêr-benn uhelañ ar bed
eo Addis Abeba lec'hiet da 2400 m uhelder. Daou vilion hanter a dud zo o chom
enni.

Gant hini Egipt ez eo sevenadurezh Etiopia unan eus koshañ sevenadurezhioù
Afrika. Hervez ar profed Mani eus Mezopotamia e oa Etiopia unan eus 4 bro
c'halloudusañ ar bed e-pad an IIIe kantved. Dibar eo Etiopia en Afrika rak e
chomas dizalc'h ar vro en XIXvet kantved pa voe disrannet ar c'hevandir a-bezh.
Unan eus ar broioù n'eo ket bet trevadennet gant Europeaned eo. N'eo nemet e-pad
un nebeud bloavezhioù hepken eo bet aloubet gant armeoù Italia, etre 1936 ha
1941.

En Etiopia ez eus bet kavet unan eus koshañ roudoù Mab-den, ar pezh a ra eus ar
vro unan eus rannvedoù pouezusañ istor mab-den. Duhont eo bet kavet Lucy. Kavell
ar bed eo en ur mod. Studioù nevez a laka war wel ez eo adalek ul lec'h zo
e-kichen ar pezh zo Addis Abeba hiziv an deiz, m'en deus Mab-den aloubet ar bed
a-bezh.

Goude Armenia ez eo Etiopia an eil broad kristen koshañ eus ar bed. Kristen eo
abaoe ar bloaz 330. War un dro ez eo unan eus ar broioù he deus degemeret an
Islam an abretañ er rannvroioù Afar, Oromia ha Somali. Unan eus kêrioù santel an
Islam eo Harar. Yuzevien, anvet Falashaed hag animisted zo ivez. Ur vro laik ma
kenvev an holl gredennoù eo Etiopia hiziv.

Evit ar pezh a sell ouzh an darempredoù etrebroadel ez eo Etiopia ezel eus
Société des Nations eus 1923. Sinet he deus Disklêriadur ar Broadoù Unanet adal
1942 hag unan eus an 51 Stad Ezel o deus diazezet an ABU eo. He c'hêr-benn,
Addis Abeba, zo sez Unaniezh Afrika. Haile Selassie Iañ a oa unan eus he brasañ
luskerien (AUA d'ar mare-se). Sez Kengor Armerzhel Afrika eo ivez (KAA).

N'eo ket peursur orin an anv Etiopia. Kozh eo e implij. Testeniekaet eo abaoe
Ilias ma teu 2 wezh war wel ha 3 gwezh en Odisseia Homeros. E implij, evit envel
rouantelezh Aksoum ent resis, a gaver evit ar wezh kentañ er IVvet kantved war
enskrivadur Ezana hag a droas Habachat gant Aithiops (Αἰθίοψ) en henc'hresianeg.
« Dremm devet » a dalvez.

Hervez Kronikenn roueed Aksoum, dornskrid geuzeg eus an XVIIvet kantved, e tiver
an anv Etiopia eus Ityopp'is, unan eus mibien Koush dianvavez er Bibl. Sevel a
reas kêr Aksoum hervez ar vojenn-se. Plinius Kozh a lavar e tever anv ar vro eus
un den anvet Aethiops mab da Vulkan. Bez Ityopis a c'haller gwelet e-kichen
Aksoum c'hoazh[6].



https://br.wikipedia.org/wiki/Elektronek

An elektronik a zo ur skourr eus ar fizik hag e-keñver-se eo he fal studiañ ar
fenomennoù elektronikel, da lavaret eo red an elektronioù hag ar rannigoù all
karget gant an tredan en ardivinkoù, ar pezh a ra eo ur skiant rik eus un tu hag
eus un tu all ur c'helenn teknikel evit ijinañ ha lakat en-dro an ardivinkoù
elektronikel.

Dre m'eo techet an tredan da heuliañ ur roudad eo dra bouezusañ ijinañ meur a
seurt roudadoù evit sevel ardivinkoù elektronikel. Hag ar pleustriñ war ober
ardivinkoù eo al lodenn vras eus labour an elektronikourien a vez renket en
ijinouriezh elektronikel.

An implij liesañ eus ar roudadoù elektronikel eo kontrolliñ, keweriañ ha
dasparzhañ an ditour (en e stumm elektronikel) hag ivez daskemm ar c'halloudezh
tredanel. Ne c'heller ket ober an daou dra hep detektiñ pe grouiñ maezadoù ha
redoù tredanel. Ha dre vras e ra an darn-vuiañ eus ar reizhiadoù elektronikel pe
gant kontrolliñ pe gant treuzkemenn.

Goude an implij simpl a veze graet eus an tredan gant ar pellskriver hag ar
pellgomz eo bet mare ar roudadoù elektronikel hini ar skingomz e deroù an XXvet
kantved, kendalc'het ez eus bet gant ijinañ ar skinwel ha bremañ an ardivinkoù
elektronikel o deus aloubet pep tachenn eus ar vuhez er broioù diorroet.
Kontrolliñ a reont kement ar reizhiadoù a-bouez ma'z eus savet aon e c'hellfe
e-leizh anezho chom a-sav diwar degouezhioù dreistordinal (bombezenn atomek,
melloù mein-kurun...) ha lakaat buhez an dud en arvar.



https://br.wikipedia.org/wiki/Dizoueegezh

An dizoueegezh a-vremañ a glask harp war ar skiantoù, ar brederouriezh, ar
bredelfennerezh, hag a glask respont evel-se da emc'houlennoù an dud war o
dazont. An dizoueidi n'int ket evit goulakaat e vije ezhomm d'an den krediñ en
un doueegezh bennak, gwelout a reont ar c'hredennoù-se evel un harp evit ar
spered pe ur seurt louzoù evit pareañ an diwaskadenn a c'hellfe bezañ trec'h war
lod tud.

Lavarout a ra an dizoueidi ez eo dre o regredoni e vez ur spi gant ar gredourien
e c'hellint kaout un eil vuhez en ur baradoz ijinet penn-da-benn.

E galleg e weler ar ger athéisme e 1555 hag ar ger athée e 1547, met dont a ra
eus Platon : Αθεος atheos, "dizoue" ; treuzkaset eo bet d'al latin kristen
atheos, "ne gred ket e Doue". En XXvet kantved e voe goveliet ar ger brezhonek
"dizoueegezh", pa veze lavaret "tud difeiz" pe "tud digredenn" gwechall evit
komz eus an dizoueidi.

"Dizoueidi" a rae an Iliz katolik roman gwechall eus an dud na blegent ket d'he
reolennoù. Bremañ e kaver sterioù diresis an termenoù nes er media : mesket e
vez an dizoueegezh gant an aknostegezh, ar boellelouriezh, an enepkristeniezh,
an difeiz hag nac'hañ ar relijionoù.

An aknostegezh (eus ar gresianeg agnostôs, "na c'heller ket anaout") zo ur
brederenn a nac'h eo posupl sevel meizadoù a vije en tu all eus ar pezh a vez
anavezet diwar ar poell : n'eus ket a draoù en tu all d'an Natur (Meta ta
phuzika, "ar pezh a heuilh ar fizik, an drabedoniezh pe usvedoniezh neuze). Evit
an aknosteien, pa ne c'heller ket anavezout ne c'heller ket respont d'ar goulenn
« daoust hag-eñ ez eus un doue ? » ha koulskoude e respont an dizoueidi n'eus
ket a zoue, hep mar ebet.

An dizoueegezh a nac'h ma c'hellfe bezañ doueoù, da lavaret eo usboudoù hag a
vije gouest da verañ tonkad an holl dud. Ne nac'h ket e vije dibosupl an
anadennoù diheboell. Ar boellelourien ne zegemeront ket ar martezeadoù ha n'int
ket evit bezañ harpet war arguzennoù ha fedoù tennet diouzh ar poell, met ned
eont ket da lavaret eo dibosubl krediñ ; p'eo dibosupl prouiñ ez eus un doue a
c'hell bezañ degemeret evel un abeg evit krediñ : credibile est qui ineptum est,
"kredus eo peogwir eo diboell" (Tertullianus). N'eus ket ur poellelour eus pep
dizouead, hag ar boellelourien o deus meur a savboent e-keñver ar feiz : lod a
gred en ur seurt doue a-enep ar poell hag ar skiant, lod all ne fell ket dezho
respont, lod all c'hoazh ne zegemeront ket meizad an doueegezh.



https://br.wikipedia.org/wiki/Brezel_Vietnam

Brezel Viêt Nam e vietnameg Chiến tranh Việt Nam pe Eil brezel Indez-Sina pe
c'hoazh Brezel talañ da Amerika e vietnameg Kháng chiến chống Mỹ.

Graet e vez kement-mañ eus ar bec'h a oa savet e-pad prantad ar Brezel Yen, e
broioù Viêt Nam, Laos ha Kambodia, eus ar 1añ a viz Du 1955 betek kouezhadenn
Saigon d'an 30 a viz Ebrel 1975. Brezel a zo bet etre norzh komunour (harpet
gant an URSS, China ha kevredidi komunour) ha su kapitalour (harpet gant ar
Stadoù-Unanet hag e gevredidi enep-komunour).

Heuliañ a ra Kentañ brezel Indez-Sina (1946-1954) kollet gant ar C'hallaoued en
Dien Bien Phu.

Hir ha don ez eo bet brezel Vietnam setu ma z'eo ganet kalz a c'heriaoueg
liammet kren gant ar brezel 'se. Dre ma z'eus bet un toullad a vrezelioù en
Indez-Sina e vez kavet anvioù kendeuzet gant ar re a gemeras perzh eni da
simplaat ar gompren d'eus peseurt brezel a vez kaoz.

Evit ar Vietnamiz ez eo "Chiến tranh Việt Nam" (Brezel ar Viêt Nam) pe "Kháng
chiến chống Mỹ" (Brezel talañ ouzh Amerika).

E-kostez an Amerikaned e vezo adkavet an anvioù "Brezel Viêt Nam" (Vietnam War)
pe "Eil brezel Indez-Sina" (Second Indochina War ) pe "Vietnam Conflict" pe
c'hoazh evit an ez-soudarded "The Nam".

Evit talañ ouzh oberiantoù-kuzh ar Viet Cong e voe kaset da benn an oberiadur
brezel Ranch Hand oc'h implijout ar c'hontammer Orañjez un arm kimiek. Ne ra
forzh ar goust al lu Amerikan a fell dezhi bezañ trec'h.

A-feur ma voe dipitet hag enebet pobl Amerika ouzh brezel Vietnam e krogas mare
vietnamizadur ar brezel gant engouestl troadegiezh lu Amerika o vont war
vihanaat ha leuskel lu su Vietnam da genderc'hel gant ar stourm enep-komunour
e-unanig. Memes ma'z eo bet sinet skrid-emglev peoc'h Pariz gant an holl duioù
engouestlet er brezel d'ar 27 a viz Genver 1973 e kendalc'has ar brezel dizehan.

Dre nerzh al lusk enebet da brezel Vietnam er Stadoù-unanet ha peurest bed ar
C'hornôg, o welet enep-kultur ar bloavezhioù 1960 o vont war fonusaat, e
baouezhas an engouestl eeun soudardel Amerikan. D'ar 15 a viz eost 1973 e vez
votet Case–Church Amendment gant Kendalc'h Ar Stadoù-Unanet. Difenn a ra d'al lu
Amerikan da genderc'hel gant brezeliañ er Vietnam, Laos ha Kambodia paneveken
aotre Kendalc'h ar Stadoù-Unanet d'ar Brezidant.

Ne baouezh ket ar Brezel evit ar Stadoù-Unanet memestra ha kenderc'hel a ra da
reiñ harp da Vietnam ar su dre an arc'hantaouiñ ha reiñ dafar brezel (betek ar
c'hontammer Orañjez).

Aet e oa an trec'h gant an norzh, ha kuitaet e voe Indezsina gant an Amerikaned
dindan ur stumm feukus ha stroñs evit pobl Amerika o welet skeudennoù tec'hadenn
an Amerikaned ha lod Vietnamianiz d'eus kannadur ar Stadoù-Unanet e Saigon. D'an
30 a viz ebrel 1975 da 3 eur hanter diouzh an abardaez ez eo echu gant Vietnam
ar su gant kouezhadenn Saigon. Embannet e voe ur gouarnamant komunour e su ar
vro ha staget ouzh norzh d'an 2 a viz gouere 1976 d'ober Republik Sokialour Viêt
Nam.

Milionoù a boat-people a glask terc'hout ar vro e-pad an dek vloaz war-lerc'h
250 000 anezho a zo aet da anaon war vor hervez Komiserdi meur ar vroadoù-unanet
d'ar repuidi.

Diaes ez eo bet gant ar sinema da vont etrezek brezel Vietnam. An nebeut a
filmoù betek ar bloavezhioù 1970 a oa reoù propaganda arc'hantouet gant al lu
Amerikan. Adal ar bloavezhioù 1970 e grogo saverien filmoù kalonek da vont
etrezek ur sell gwirion war ar brezel 'se met hep harp arc'hant ha prest dafar
brezel an arme Amerikan (The Deer Hunter, Apocalypse Now). Er bloavezhioù 1980 e
grogo ul lod film da vont etrezek brezel Vietnam gant ur sell broadelour-tre ar
re 'se a vezo sikouret kalz gant al lu Amerikan (Rambo II, We were soldiers).



https://br.wikipedia.org/wiki/Brest

Brest (distaget: [ˈbʀest]], a-wechoù: [ˈbʀeːst]) a zo ur gumun eus departamant
Penn-ar-Bed e Breizh. Emañ e kornôg pellañ ar vro hag ur porzh hag un
diazezlec'h bras eus ar morlu gall eo.

Anv kozh Brest a oa marteze Urbs Ossismii pe Civitas Occismorum. Koll a reas
anezhañ er Vvet kantved pa voe damzistrujet gant an Huned. Kêr-benn meuriad an
Ossismii a voe kaset da Castrum Pauli (Kastell-Paol hiziv). Kemer a reas Brest
anv unan eus torgennoù ar gêr Bresta super Caprellam ("Brest-war-ar-C'havrig").
Mont a reas an anv-se da Vrest pa adkrogas ar gêr da greskiñ.

N'eus roud ebet eus ur c'hreñvlec'h a-raok hini ar Romaned met lec'hienn ar
c'hastell a zo hini un oppidom stanket, un uhelgompezennig a-us d'an dour mor a
c'hleb kostezioù al ledenezig. Gant meuriad galian an Osismied e voe dalc'het
lec'hienn Brest goude an aloubidigezh roman. N'eo ganet ar gêr nemet en IIIe
kantved, pa savas ar Romaned ur c'hreñvlec'h gant meur a dour (ouzhpenn 20 war a
seblant) da zifenn an aod diouzh ar vorlaeron saoz hag ouzh ar Bagaudae a gase
skrapadegoù war ar maez. Ar "c'hastrum"-se a voe savet en hevelep amzer ha
mogerioù Gwened, Naoned ha Roazhon gant mein ar monumantoù publik, ar pezh a
ziskouez moarvat e oa mall bras war ar saverien. Ouzhpenn-se e oa an
impalaeriezh oc'h aozañ ur frammadur milourel nevez hag a voe anvet Tractus
armoricanus et nervicanus er c'hantved war-lerc'h, gant ur morlu, Classis
armoricana hec'h anv. Ul lejion a voe staliet er gêr met n'eas ket Brest da
gêr-benn an Osismied. E Vorgium (Karaez) e chomas ar gêr-benn betek donedigezh
ar Vrezhoned.

War manatioù e voe diazezet frammadur relijiel ar Vretoned kozh, a pezh a
zispleg perak ne oa eskopti ebet e Bro-Leon kent an VIIIvet kantved. Pa voe
krouet unan e oa re vihan Brest da vezañ choazet.

Ar c'hreñvlec'h roman a voe damzistrujet gant goprsoudarded hunat er Vvet
kantved met Kont Morvan Leon en adsavas da wareziñ ar rannvro diouzh ar
Vikinged. E-barzh ar mogerioù-se e kreskas kêr e-pad ar Grennamzer. Ar gêr
vogeriet a yeas d'ur c'hastell er XVIvet kantved pa'z eas hec'h annezidi da chom
er fabourzhioù.

Un darn eus Dugelezh Breizh e oa Brest e-pad ar Grennamzer. Goude stagidigezh
Breizh ouzh Bro-C'hall e roas ar roue Herri IV an titl a gêr dezhi e 1593. E
1631 e lakaas Richelieu sevel ur porzh brezel eno. Ar porzh arnevez hag an
arsanailhoù a oa savet neuze. Lojerisoù evit ar vicherourien a lakaas sevel
ivez.

E 1683 e kreñvaas Vauban ar gêr hag ar vorlenn. E fin ren Loeiz XIV e oa 15 000
annezad enni. E Brest eo e tilestras kannadourien roue Siam e 1686. Diwarno e
voe anvet Straed Siam.

En XVIIIvet kantved e savas an ijinour brestat Antoine Choquet de Lindu savadur
ar galeoù a zlee degemer prizonidi betek an XIXvet kantved. Unan eus e brizonidi
vrudetañ a oa Eugène-François Vidocq.

Brezel-bed kentañ: Brest a oa unan eus ar porzhioù ma tilestras an Amerikaned e
1917 e fin ar brezel bed kentañ; soudarded eus ar Rouantelezh-Unanet a zilestras
eno ivez, da skouer soudarded eus an Antilhez.

Brudet eo Pont Rekourañs ha straed Siam e Brest. Eus ar monumantoù savet a-raok
an XIXvet kantved ne chom nemet ar c'hastell, an Tour Tangi hag un nebeud tiez
ha savadurioù kozh, savadurioù evit an arsanailh ha kreñvlec'hioù en o zouez. E
Rekourañs e chom un darn eus straed Sant-Maloù distrujet gant bombezadegoù en
Eil Brezel Bed.

Diwar ar 104 soudard anavezet douaret er vered ez eus 31 milour eus ar
Brezel-bed Kentañ ha 73 eus an Eil Brezel-bed.

Kêr vrasañ departamant Penn-ar-Bed eo Brest met n'eo ket e bennlec'h. Da Gemper
e voe roet ar statud-se gant ar Vodadeg Vonreizhel e 1791 rak ur prefeti mor e
oa d'an amzer-se dija.

Ur gêr stag ouzh ar mor eo. Lec'hiet war ul ledenez n’he deus krec'h ebet. War
du ar Su e kaver al lenn-vor hag emañ ledenez Kraozon en tu all. War du ar reter
emañ harpet he levezon gant Landerne ha Montroulez.

War bladenn Bro-Leon emañ Brest, war lein tornaodoù hogozik a-blom hag a furm
unan eus jeloù pennañ Torosad Arvorig. N'eo torret ar voger-se nemet gant un
aber gev, ar Penfell, ur blegenn eus naoz kozh ar Stêr Aon. Ur porzh naturel
peurvat eo ar Penfell. Gwarezet eo gant ur roc'h, 200 metr hec'h hirded, dour en
he zro war daou gostez ha disrannet diouzh an douar gant ur stankenn war an
trede. War ar c'hreñvlec'h naturel-se e voe savet Kastell Brest.

Dre m'emañ kreizenn armerzhel kêr-benn Breizh-Izel eno ez eus kalz skolioù-meur
hag annezadennoù imbourc'h e Brest.

Kalz brasoc'h eo teuas Brest da vezañ e 1945 pa voe staget teir c'humun all
outi : Lambezelleg , Kerbêr-Kilbignon ha Sant Mark.



https://br.wikipedia.org/wiki/Aval

Frouezh an avalenn eo an aval, dezhañ stumm ur voul an aliesañ, hag a bep seurt
liv ha ment. Boued mat eo an avaloù evit mab-den ha kalz loened. Gounezet e vez
anezho en holl rannvroioù goudomm. Renket e vez an avaloù hervez an implij a vez
graet deuzouto. Avaloù sistr a zo ar re a vez implijet o chug evit ober meur a
alkool. Avaloù kontell a zo ar re a vez debret ent-kriz. Avaloù da boazhañ a vez
graet deus ar re zo mat evit an implij-se. Blazioù disheñvel a vez ganto sukret,
c'hwerv pe trenk zoken. Deus spesad Malus pumila eo an tri seurt a zo muioc'h
eget 20 000 gouenn deuzouto er bed a-bezh.

Meur a evaj a vez graet gant avaloù, ma vefe chug avaloù pe sistr ha lambig pa
vez goet.

Diwar ar ger henvrezhonek abal, aual 1499, da geñveriañ gant ar gerioù afal e
kembraeg ,abal en hengembraeg, aval e kerneveureg, aball en iwerzhoneg kozh,
auallo er galianeg o orin boutin er c'heltieg abalo- . Er yezhoù germanek e
kaver anvioù tost : apfel en alemaneg pe appel er saozneg.

An anv spesad Malus pumila a zo o tont eus ar ger latin malum a dalv aval evit
ar genad ha deus an ar ger latin pumilum a dalv krak.

An anv latin pomum a dalv frouezh a zo bet implijet evit stummañ ar ger pomme e
galleg padal eo ar ger malum a zo bet implijet evit stummañ mela en italianeg pe
mar er roumaneg, div yezh romanek all.

Ar ger aval a vez implijet ivez e brezhoneg evit kalz traoù pe frouezh all,
dezho stumm ur voul damheñvel ouzh an aval.

Ur frouezhenn faos (dindan ster al louzawouriezh) eo an aval, peogwir e vez
debret kement skor ar bleunioù, hag ar vierez a zo stag-ouzh-stag. Renket e vez
anezhi e-touez ar frouezh bouedek a vez kavet boued ar frouezh ha chug enno.

Stumm ur voul eo an hini a vez kavet an aliesañ, met gouennoù' zo a c'hell bezañ
disheñvelik, evel an hini brudet aval Api er ganaouenn c'hallek Pomme de
reinette et pomme d'api en dije un orin e Breizh en Apigne (war dachenn kumun
Reuz e bro Roazhon). An aval Api en doa stumm ur steredenn 5 skourr ha plad.

Ur c'houenn aval-sistr a vez kavet e bro-Vigoudenn pe c'hoazh e bro C'hlazig a
vez graet "poch binioù" dezhi peogwir e pign ar boued tro-dro d'al lost evel
poch ur binioù tro-dro d'ar sutell. Ne vez ket implijet ken gant farderien sistr
a-vicher peogwir eo un tamm re vihan. Ar re a fard sistr evit o flijadur a
implij anezhi c'hoazh.

Gouennoù 'zo o deus ur stumm hir evel an hini anvet galeuse pe pigeonnet d'Armor
a zo hec'h orin e Bro Leon.

Da veur a dra e vez graet an anv aval e brezhoneg : Dont a ra deus o stumm rond
damheñvel ouzh hini an aval .

aval-derv : aval-tann : Boul goadek, dezhi ment ur graoñienn, a gresk war deil
ar gwez-derv, en-dro d'ul larvenn amprevan.

aval-stoub : Frouezhenn damheñvel ouzh ur berenn, c'hwerv he blaz a vez debret
poaz.



https://br.wikipedia.org/wiki/Aozadur_Feur-emglev_Norzh-Atlantel

Dre ma kreske armoù nukleel an URSS e talc'has ar Stadoù-Unanet da vodañ ar
riezoù demokratel a oa prest da stourm ouzh he levezon ideologel ha d'he galloud
milourel. Savet e voe Aozadur Feur-Emglev Mor Atlantel an Norzh d'ar 4 a viz
Ebrel 1949, anezhañ un aozadur etrebroadel milourel savet e-touez sinerien
Feur-emglev Mor Atlantel an Norzh (1947). An daou anvadur ofisiel a zo : North
Atlantic Treaty Organisation (NATO), e saozneg, hag Organisation du Traité de
l'Atlantique du Nord (OTAN), e galleg. E Brusel emañ ar sez.

NATO a oa un aozadur politikel dreist-holl a-raok ma voe kroget Brezel Korea.
Adal ar brezel drastus-se e voe roet nerzh d'ur frammadur resisoc'h eus ar
Stadoù ezel, savet e voe un aozadur milourel didan sujidigezh daou komandant
penn stadunanat. Red ar Brezel Yen a zegasas kevezerezh gant stadoù ezel Pakt
Varsovia a voe savet e 1955.

Douetañs a oa savet da geñver nerzh an aozadur hag al liammoù etre an izili en
Europa eus un tu ha gant Stadoù-Unanet Amerika eus an tu all. Douetañs a oa
savet ivez da geñver penaos talañ ouzh un aloubadeg gant ar soviediz. Bro-C'hall
a voe an ezel oc'h ober ar muiañ a drouz, betek sevel un nerzh tagañ nukleel ha
kuitaat an aozadur milourel adal 1966 hag e-pad 30 vloaz.

Goude kouezhadenn Moger Berlin e 1989, an aozadur a voe desachet etrezek
disparti Yougoslavia. Eno e voe kaset ar c'hentañ kampagn milourel e Bosnia etre
1992 betek 1995 ha goude-se e Yougoslavia e 1999. Da geñver politikerezh an
aozadur a zo gwelet gwelloc'h gant ez izili Pakt Varsovia, ul lod bras anezho o
vezañ emezelet en Aozadur Feur-emglev Norzh-Atlantel etre 1999 ha 2004.

E 1952 e voe astennet an aozadur, evit difenn talbenn gevred ar pezh a veze
anvet ar bed frank:



https://br.wikipedia.org/wiki/Ael

An aeled, pe aelez, a zo krouadurioù meneget er Bibl, kenkoulz en Testamant Kozh
hag en Testamant Nevez.

E yezhoù ar Bibl eo malak en hebraeg hag aggelos e gresianeg ar gerioù implijet
evit "ael". An daou c'her-se o deus an hevelep ster: "an hini kaset" pe "ar
c'hannad". Ar wrizienn Malak a zo e orin anv ar profed Malaki (= va c'hannad).
Ar respont klokañ d'ar goulenn "Piv eo an aeled?" a zo roet gant Hebreed 1:14,
"Ha n’int ket holl speredoù oc’h embregañ ur servij, ha kaset evit seveniñ ur
ministrerezh e-keñver a re a dle resev ar silvidigezh da hêrezh?" Sklaer eo eta
penaos int speredoù, boudoù speredel. "Kaset" int, ar pezh a glot mat gant o
anv: "kannaded". War a seblant, ez eus lies renkadoù a aeled. Setu anv ar
renkadoù meneget (an anvioù a c'hell cheñch un tammig hervez an troidigezhioù):

N'eus met un arc'hael hepken, hag e zere a seblant uheloc'h eget hini an aeled
all. Ar wrizienn ARC'H e gresianeg a dalvez "kentañ", pe "pennañ". Daou ael a zo
anavezet dre o anv:

An aeled a zo speredoù, met gellout a c'hellont kemer stumm un den. Ar skouerioù
a zo niverus; setu daou anezho en Testamant Kozh ha daou en Testamant Nevez:
Geneliezh 19:1, Barnerien 6:11, Yann 20:12, Oberoù 12:7. Posupl eo zoken gwelout
un ael hep henn gouzout (Hebreed 13:2). Komz a reont yezhoù dezho o-unan, a
c'heller komz ivez gant sikour ar Spered-Santel (1 Korintiz 13:1).

Hervez ar pezh a zo lavaret en Hebreed 1:14, "kaset int evit seveniñ ur
ministrerezh e-keñver a re a dle resev ar silvidigezh da hêrezh". O gwelout a
reer eta o tegas kemennadurioù a-berzh Doue, o kalonekaat hag o frealziñ, oc'h
aliañ diwar-benn an traoù d'ober en un degouezh bennak, o stourm ouzh nerzhioù
an droug. Ar skouerioù a zo re niverus evit menegiñ an arroudoù. Ur galloud bras
a zo ganto (Salm 103:20). Kas a reont da benn barn Doue (war Sodom, Jeruzalem,
an Asiriz, Herodez), hag e kasint c'hoazh anezhi (Mazhev 13:49, Diskuliadur
pennadoù 8 da 16). Bez' e c'hellont ivez foetañ an douar evit e evezhiañ
(Zakaria 1:9-11). Evel-just e servijont Jezuz hag ec'h azeulont anezhañ (Mazhev
4:11, Mazhev 13:41, Mazhev 25:31, Mazhev 26:53, Lukaz 2:13, Lukaz 22:43, Hebreed
1:6, Diskuliadur 22:16). Kinnig a reont dalc'hmat ur veuleudi da Zoue (Salm
148:2, Diskuliadur 7:11-12).

O fealded hag o lealded e-keñver an Aotrou a zo peurvat, met krouadurien int
eveldomp. Dre-se eo difennet ouzh an dud o azeuliñ, ha n'o deus doare ebet eus
an doueelezh (Romaned 1:24-25, Koloseiz 2:18, Diskuliadur 19:10, Diskuliadur
22:9). Bez' ez eus aeled hag a zo kouezhet; dilignezet int eta bremañ (Mazhev
25:41, 2 Pêr 2:4, Jud 6, Diskuliadur 12:9). Satan e-unan a zo un ael kozh a renk
uhel (Lusifer pa oa ael). Kouezhet eo en abeg d'e lorc'h (Izaia 14:4-23, Ezekiel
28:11-19).

Diwar an anv angelus, anv latin an ael, eo deuet an anvioù-badez Ange, Angel,
Angelo, Angela, Ange, Angeles, hag all.



https://br.wikipedia.org/wiki/Veda

Ar Veda pe ar Vedaoù (ved en hindi ha veda e sañskriteg) a c'hoarvez eus ur
stroll testennoù relijiel, anezho sichenn ar vedegezh hag an hindouegezh.

Kar eo ar ger veda d'ar wrizienn vrezhonek gouez- (gouzout). Gouezoniezh eo ster
ar ger veda.

Graet e vez veda ivez eus testennoù all, da skouer : ar sthāpatya-veda
(gouezoniezh an diazezañ) a zo anezhañ an tisavouriezh pe an adeiladiñ ; an
Āyur-veda (gouezoniezh an hirhoal) a zo anezhañ ar medisinerezh. Met pa ne vez
ket resisaet e talv ar Veda kement hag ar Ouezoniezh hec'h-unan. Ar śruti eo ar
Veda-se. Dont a ra ar ger śruti eus ar wrizienn sañskritek ŚRU (klevet) a zo kar
d'ar brezhoneg KLEV. Hervez an hengoun vedek e vez graet śruti eus an testennoù
a zo bet "klevet" gant richied ha treuzfurmet e sonioù ganto. Lakaet e vez kemm
etre ar śruti a zo bet diskuilhet d'ar richied, hag ar smrti a zo bet eztaolet
gant mistri zenel.

Ar vedaoù a zo enno ar meulganoù, al lidoù hag ar mantraoù. Kontañ a reer 4
veda: ar Rg-veda, ar Yajur-veda, ar Sāma-veda hag an Atharva-veda.



https://br.wikipedia.org/wiki/Tiegezh

E kevredigezh Mab-Den, an tiegezh pe ar familh (eus al Latin: familia) zo un
ensavadur war un dro sokial, gwirel hag ekonomikel a gaver dindan stummoù
disheñvel en holl gevredigezhioù, hervez an antropologour Claude Levi-Strauss.
An tiegezh zo ur strollad sokial a vod tud zo liammet etrezo dre ar gwad pe dre
liammoù kerentiezh sevenadurel. Er pep brasañ eus ar c'hevredigezhioù ez eo an
ensavadur pennañ a dalvez da zesevel ha da sokialaat ar vugale. Un tiegezh,
ennañ an tad, ar vamm, hag o bugale, a vez graet tiegezh nukleel anezhañ.
Gallout a ra bezañ enebet ouzh an tiegezh ledan.

An tiegezhioù, en hor c'hevredigezh dreist-holl, o deus ur bersonelezh lezennel,
un anv, ul lec'h annez hag ur glad. Krouiñ a reont etre o izili ur redi lezennel
ha sevenadurel a gengred buhezegezhel ha danvezel, sañset o gwareziñ hag harpañ
o diorroadur sokial, korfel ha santadurel.

An tiegezhioù, evel unanennoù sokializadur hag ensavadur diazez eus ar
gevredigezh, zo un danvez studi evit sokiologourien an tiegezhioù. Ar
c'henealogiezh eo studi an tiegezhioù, eus o lignezioù hag o istor. En
Etologiezh pe e studi al loened, ez eur en em rentet kont ez eus strolladoù e
kalz spesadoù zo damheñvel ouzh an tiegezhioù eus hor c'hevredigezh.



https://br.wikipedia.org/wiki/Saks

Saks (alamaneg Sachsen, sorabeg Sakska), anvet Stad dieub Saks (Freistaat
Sachsen) ez-ofisiel a zo unan eus ar 16 land a ya d'ober Alamagn. Dresden eo ar
gêr-benn, ha lesanvet eo Firenze an Elbe abalamour d'he finvidigezh a-fet
tisavouriezh. Kêrioù bras all a gaver ivez e Saks : Leipzig ha Chemnitz. An Elbe
eo ar stêr vrasañ a gaver e Saks. Da vare rann Alamagn e oa Saks en DDR, ha
rannet e oa e tri distrig (Dresden, Leipzig ha Karl-Marx-Stadt). Adsavet eo bet
al land d'an 3 a viz Here 1990.

Rannet eo Saks e 3 distrig anvet Direktionsbezirke abaoe ar c'hemmoù en aozañ
arondisamantoù e Saks e 2008:

Rannet eo Saks e 10 arondisamant ha teir c'hêr-arondisamant abaoe m'eo bet
kemmet aozadur an tiriad e 2008. Betek-henn e oa 22 arondisamant, ha bremañ ez
eus 10 anezho.

Abaoe m'eo bet adunvanet Alamagn e 1990 ez eo CDU strollad pennañ Saks. Abaoe an
28 a viz Mae 2008 ez eo Stanislaw Tillich hag a zo ministr-prezidant haga abaoe
an 10 a viz Du 2004 ez eo meret saks gant ur gouarnamant kenunaniezh ma kaver
izili CDU ha re SPD. Sed aozadur ar gouarnamant :



https://br.wikipedia.org/wiki/Roparz_Hemon

Roparz Hemon eo anv-pluenn Louis-Paul Nemo hag a oa ur skrivagner brezhon, bet
ganet e Brest d'an 18 a viz Du 1900, hag aet da Anaon d'an 29 a viz Mezheven
1978 e Dulenn (Iwerzhon). E labour zo fonnus ha bet eo bet barzh, dramaour,
embanner, geriadurour, kelaouennour, kazetenner skingomz, kelenner, romantour,
troour ha yezhour.

Roparz Hemon zo gwelet evel skrivagner meur an XXvet kantved, "an hini en deus
graet ar muiañ evit ar brezhoneg en ugentved kantved" hervez Remont ar Porzh.
Ali eo al lod vrasañ eus ar vurutellerion war al lennegezh vrezhonek evel
Abeozen, Fañch Morvannou, Youenn Olier, Yann-Ber Piriou pe Lukian Raoul.

Skrivañ a reas e-doug muioc'h eget hanter-kant vloaz, adalek deroù ar
bloavezhioù 1920 betek ar bloavezhioù 1970. Pleustriñ a reas kement doare skrid
a zo en ur sevel oberennoù barzhoniel, c'hoariva, komz-plaen, skridvarnerezh,
troidigezhioù... Ur gouizieg war ar brezhoneg hag ar yezhoù keltiek e voe ivez.

Ganet e voe Louis Paul Nemo d'an 18 a viz Du 1900, en ur ranndi e niverenn 32,
Grand'Rue, e Brest, ar straed Pasteur hiziv-an-deiz. Tad Louis Paul Nemo a oa un
emzivad bet kavet ha kaieret Nemo gant ar velestradurezh. Hemañ a laboure er
velestradurezh vrezel. An tiegezh a oa bet o chom e Brest hag e Toulon hervez
amstaeloù an tad. E vamm, Julie Foricher he anv plac'h, a oa he familh eus
Goueled-Leon ha skolaerez e oa eus he micher.

C'hwec'h bugel a oa en tiegezh : Marie, Louis Paul, Aimée ganet e 1902, Jean ha
daou arall hag a varvas en o oad tenerañ., an holl anezho desavet en un doare
bourc'hiz e galleg. Tost e chomas Louis Paul ouzh e c'hoar Aimée a-hed e vuhez ;
honnezh a zeuas da vout renerez lise ar merc'hed e Brest en he oad gour.

A-vihanik e klevas brezhoneg en e diegezh dre hanterouriezh e vamm-gozh a-berzh
mamm ha hini koskor an ti. Div eus ar mitizhien dreist-holl, Mari Urien ha
Jeannette Omnes, o doa bet ul levezon war entan ar paotrig e-keñver ar brezhoneg
pa ganent alies er yezh-se hag e lennent kontadennoù pobl dezhañ. Hervez e
desteni e kenskrivas gant Frañsez Vallée adalek 1915, evit resev e gelaouenn
Kroaz ar Vretoned.

Louis Paul Nemo a reas e studi e lise Brest, kent mont da Bariz, da lise Sant
Loeiz, evit prientiñ kenstrivadeg an École Polytechnique (“Skol Boliteknik”) e
1918. Fellout a rae dezhañ, war atiz e gerent, dont da vout ofiser a vor.
Peogwir e skoas klañv e nac'has kenderc'hel gant ar mennad-se hag e krogas da
studiañ ar yezhoù.

Mont a reas da Vwcle (Kembre) e 1919 evit gwellaat e anaoudegezh eus ar saozneg.
War-lerc'h e tremenas ur bloavezh studi e skol-veur Leeds.

Distreiñ a reas da Vreizh evit ober e goñje. En em gavout a reas en ur rejimant
kanolerion war varc'h, a-gevret gant Jakez Kerrien, e Gwened evit ober e amzer
soudard.

Adalek 1922 e oa studier e skol-veur La Sorbonne e Pariz betek bout skolveuriad
war ar saozneg e 1924. D'ar c'houlz-se e oa krog da zeskiñ brezhoneg e kelc'h
keltiek Pariz gant Yann-Eozen Jarl.

Anvet e voe da gelenner war ar saozneg e lise ar baotred e Brest adalek 1925
betek 1939. E-pad an abadenn neveziant e reas ur brezegenn diwar-benn “meuleudi
al leziregezh”. Anvet e veze “an aotrou Nemo” gant al liseidi koulz ha gant ar
gelennerion arall. Anavezet e oa evel un den sioul, sekred ha dilavar.

Mont a reas e darempred gant emsaverion p'edo o studiañ ar yezhoù e Pariz adalek
1922. Da heul e reas anaoudegezh gant ur yoc'h mat a dud eus an Emsav, tud
yaouank ha tud kozh, koulz rannvroelourion, emrenerion ha broadelourion. En e
levr An dud am eus anavezet e kaver e zezrevell eus an anaoudegezh a reas gant
emsaverion ha yezhourion war ar brezhoneg e Pariz pe e Breizh evel Jakez
Kerrien, Yann Sohier, Jakez Riou, Emil Ernod, Frañsez Debauvais, Meven Mordiern,
Tangi Malmanche, Abeozen, Jarl Priel, Youenn Drezen pe Langleiz etre an daou
vrezel-bed.

Dindan an anv "Roparz Loeiz Hemon" e sinas e bennad kentañ evit Breiz Atao e
1923, “An diouganer”. Klasket en doa lakaat ur pennad a-zivout dispac'h Iwerzhon
da vout embannet a-raok er gelaouenn Feiz ha Breiz, hogen diembann e chomas
hennezh.

Al lesanv "Roparz Hemon" a zibabas pa vage un estlamm d'ar skrivagner ha barzh
saoz Rupert Brooke, bet lazhet er brezel, er bloavezh 1915. P'edo war ar studi e
oa lakaet ar skrivagner-se da studiañ. Stumm brezhonek Rupert eo “Roparz”. E
anv-pluenn “Hemon” a voe ur c'hoari diwar e anv Nemo, lakaet da hañvalout
breizhekoc'h war un dro ha marteze un dave da Louis Hemon, ur skrivagner eus
Brest. Derc'hel a reas gant an anv-pluenn-se e vuhez-pad, koulz evit e skridoù
lennegel hag evit e skridoù a yezhoniezh.

Adalek 1925 e krogas da verañ ar gelaouenn Gwalarn savet e Pariz a-gevret gant
Olier Mordrel, ur stagadenn lennegel da Breiz Atao da gentañ. E brezhoneg e veze
skrivet hepken. Gwalarn a zeuas da vout ur gelaouenn emren distag diouzh Breiz
Atao kentizh ha 1926. Adalek 1932 e krouas Kannadig Gwalarn, a oa poblekoc'h e
zanvez eget hini Gwalarn a oa uhel ha lennegel-rik.

Roparz Hemon a grogas da gelenn ar brezhoneg gant Skol dre Lizer Gwalarn, savet
e 1928 pe “Brezhoneg ar vugale” d'ar memes bloavezh. Dre hanterouriezh Gwalarn e
savas un dastumad testennoù aes evit an deraouidi anvet “Levriou pemp gwenneg”,
skrivet en ur brezhoneg eeun.

Adalek diwezh ar bloavezhioù 1920 ez ae ingal da gendalc'hioù ar Bleun-Brug
a-benn arvestiñ ouzh ar pezhioù-c'hoari savet gant Tangi Malmanche pe veleion
'zo, a-benn o diverrañ evit Gwalarn. Enno e reas anaoudegezh gant tud eus an
emsav kristen evel Yann-Vari Perrot ha Maodez Glanndour. Daoust dezhañ bout
neptu a-fet relijion e komprenas Roparz Hemon e oa katoliked dreist-holl eus
lennerion ar brezhoneg. Klask a reas skignañ e levrioù evit ar vugale er skolioù
kristen, o vout ma oa an darn vrasañ eus lennerion Gwalarn mistri-skol en
deskadurezh katolik. Adalek 1937 e kemmeskas e oberenn "Brezhoneg ar vugale"
gant ar striv renet gant Remont ar Porzh eus ar Bleun-Brug, evit lakaat
brezhoneg er skolioù kristen dindan anv "Ar Brezhoneg er skolioù".

Enrollet el lu gall e voe lakaet da servijout e kreizenn jubennourion an arme en
Auxi-le-Château (Pas-de-Calais). Gloazet e voe e penn-kentañ ar brezel gant ur
strinker-tan e Crécy-en-Ponthieu (Arondisamant Abbeville, er Somme), d'an 23 a
viz Mae 1940. Prizoniad e teuas da vout d'ar 24 a viz Mae 1940 ha kaset da
ospital Saint-Riquier (Somme). Toullbac'het e voe e kamp Alexisdorf hag en unan
arall e-tal Berlin e-men e veze tolpet Brezhoned gant Alamaned a-benn o lakaat
da labourat a-enep Bro-C'hall.

Distro da Vreizh e kendalc'has da verañ Gwalarn. Meur a gelaouenn a roas lañs
dezho e-pad ar brezel : ar gelaouenn Sterenn savet e 1940, un dastumad skridoù
lennegel pe skiantel, hag ar gelaouenn Arvor a savas e 1941, ur gelaouenn
divyezhek er penn-kentañ, hag e brezhoneg hepken buan-kenañ, graet evit an holl,
e doare kent Kannadig Gwalarn a oa aet da get en abeg d'ar brezel. Er gelaouenn
Arvor e skrivas meur a bennad enep-yuzev dre an anv-pluenn "Pendaran".

D'ar 1añ a viz Kerzu 1940 e sinas a-gevret gant Markiz an Estourbeillon ha
Frañsez Jaffrennou ur reketig anvet Placet au Maréchal Pétain, Chef de l’État
Français ("Plased d'ar marichal Pétain, Arlevier ar Stad-C’hall") evit ma vije
kelennet ar brezhoneg er skolioù.

Distrujet e voe e ranndi e Brest gant ur vombezadeg da zeiz Lun Fask 1941 en 12,
plasenn La Tour d'Auvergne. Dilojañ a reas da Wengamp da gentañ, d'ar 7, straed
ar Salioù. War-lerc'h ez eas da Roazhon da vevañ adalek ar 1añ a viz Gouere
1941. Gant distrujadenn e ranndi e Brest e kollas ur paot-mat a oberennoù en doa
skrivet kent, notennoù yezhadur hag all.

Dont a reas da vout speaker war Radio Roazon-Breiz ma teuas da vout rener
da-c'houde. Labourat a rae dindan veli an Alamaned ken a-fet melestradurezh, ken
a-fet kealiadurezh. Er skingomz-se e reas an abadennoù brezhonek kentañ.
Sevenadurel-rik e oa an abadennoù-se. E-touesk ar pezhioù-c'hoari a ginnigas war
gwagennoù Radio-Roazon e voe skignet unan eus e oberennoù : Roperzh Emmet. Paeet
e oa e labour gant ar Propaganda Staffel.

D'an 8 a viz Gouhere 1941 e kemeras perzh en un emvod a-benn peurunvaniñ
doare-skrivañ ar brezhoneg. Se a oa diwezh ul luskad kroget un nebeud
bloavezhioù kentoc'h, gant ar re a veze graet "peurunvanerien" anezho. En emvod
en em gavas tud hag a oa boazet d'ober gant doare-skrivañ Emgleo ar
Skrivagnerien, savet e 1908 gant Frañsez Vallée, evel Frañsez Kervella,
Yann-Vari Perrot, Pêr Bourdellez, Fañch Elies Abeozen ha tud hag a oa boazet
d'ober gant doare-skrivañ hengounel eskopti Gwened evel Loeiz Herrieu, Roperzh
ar Mason pe ar yezhour an tad Le Goff. Un emglev a voe kavet dindan anv ar
skritur peurunvan ha kerkent ha diwezh ar bloavezh 1941 e voe aotreet ar skolioù
d'ober un eurvezh brezhoneg bep sizhun, e-maez an eurvezhioù ret. Buan a-walc'h
etre 1941 ha 1942 e voe graet gant ar skritur peurunvan-se gant an emsaverion.

Dont a reas Roparz Hemon da vezañ rener ar Framm Keltiek, ur bloaz war-lerc'h e
grouidigezh e miz Here 1941 gant Leo Weisgerber, un aozadur sevenadurel a vode
arzourion, furcherion, enklaskerion...Ar savadur-se a hañvale bout levezonet
gant an Deutsche Forschungsgemeinschaft ("Fondezon alaman evit an imbourc'h", un
doare CNRS alaman). Evel ma tiskouezas fichennoù-titouriñ laosket gant an SD
alaman hag adkavet gant an Amerikaned e Roazhon e 1944-1945 e kenlabouras gant
an Alamaned ez-politikel en ur gemer perzh e savidigezh an teuliadoù a-enep ar
prefed François Ripert..

E dibenn ar brezel e tec'has war-du Alamagn en ur c'harr-samm gant broadelourion
arall e miz Eost 1944. Harzet ha prizoniet e voe e penn-kentañ miz Genver 1945.

E fin ar brezel e voe rebechet outañ e skridoù enepgall hag enepyuzev ,,,,.
Adalek 1931 e oa pellaet diouzh lod eus e skridoù bet embannet etre 1923 ha
1929.

Harzet e voe, ha prosez a voe da-heul dre m'en devoa taget « surentez diavaez ar
Stad ». Ar brezegenn-damall a spisa ar pezh a zisklêrias Roparz Hemon evit e
zagañ hag e lakaat da vout anavezet evel den kablus : "Emziskleriañ a ran a-du,
nemetken war an dachenn sevenadurel a zo hon re, gant ur c'henlabour leal gant
ar pobloù a gizell an Europa Nevez dindan va daoulagad e-pad un emvod foran eus
ar Framm keltiek e Roazhon.",.

Goude ur bloavezh toull-bac'h a ziarbenn e prizon Jacques Cartier e Roazhon e
krogas e brosez d'ar 15 a viz Meurzh 1946. En em zifenn a reas en ur lavarout e
oa ur gouizieg ha n'en doa obererezh politikel sirius ebet, ha neuze levezon, pa
oa dalc'het Bro-C'hall gant an Alamaned ha difennet eo bet gant miliadoù a
Gelted tramor o doa komzet en un doare mat anezhañ ,. Ne voe ket barnet evit ar
prosez a dreitouriezh a oa bet savet enep dezhañ hogen kondaonet e voe d'ar 31 a
viz Mae 1946 d'un divri vroadel e-pad dek bloavezh.

Dreistbevañ a reas un nebeud amzer e Pariz ha mont kuit a reas da Iwerzhon e miz
Gouhere 1947, ma labouras evit an Institute for Advanced Studies (“Savadur an
imbourc'hioù araokaet”) evel kelenner hag enklasker war ar brezhoneg. Mont a rae
da labourat er School of Celtic Studies (“Skol ar studioù keltiek”), en
Institute for Advanced Studies, en 10 Burlington Road e Dulenn. Bevañ a reas
e-pad meur a vloavezh en ti lec'hiet en 12, Norwood Park Ranelagh e Dulenn. Gant
ur Breizhad yaouank e veve eno.(Daveoù a vank) Biskoazh ne zistroas da Vreizh.

War-lerc'h ar brezel e chomas Roparz Hemon meur a vloavezh hep ober tra pe dra
a-fet Emsav. E 1951 e tivizas diazezañ ur strollad nevez, stag ouzh ar
C'hendalc'h Keltiek. Dre ul lizher deiziadet d'ar 24 a viz Gwengolo 1951 en doa
goulennet an emsaver gant danvez izili Skourr Breizh ar C'hendalc'h Keltiek en
em vodañ e Gwengamp d'an 3 a viz Du, e ti Vefa de Bellaing. Meur a emsaver en em
gavas en emvod-se, war galv Roparz Hemon, evel Marsel Klerg, Pêr Denez, Maodez
Glanndour, Ronan Huon, Roperzh ar Mason, da lavarout eo rummad nevez an
emsaverion. Roparz Hemon n'edo ket en emvod-se, met dre e baeroniezh e voe roet
lañs d'ul luskad nevez en Emsav.

Kenderc'hel a reas da skrivañ e meur a stil (barzhoniezh, c'hoariva, romantoù,
yezhadurioù, geriadurioù, arnodskridoù, levrioù evit ar re yaouank ha kement
zo). Sevel a reas ar gelaouenn Ar Bed keltiek en harlu e miz Genver 1952 ha
kenlabourat a reas gant ar gelaouenn Al Liamm (renet gant Ronan Huon) a zo ur
meni heuliadenn da Gwalarn. Betek miz Kerzu 1970 e voe embannet Ar bed keltiek.
Da gentañ, ar gelaouenn-se a oa bizskrivet gant Roparz Hemon e-unan e Dulenn,
hogen war-lerc'h e kemeras Ivona Martin ar gefridi d'he bizskrivañ, hag e Brest
e veze embannet. Alan Heussaff, dreist-holl, a skrive kalz e-barzh : hennezh a
oa en harlu en Iwerzhon ivez, ha darempredoù stank en doa gant Roparz Hemon.

Roparz Hemon a varvas da heul un hir a gleñved. Abaoe meur a vloavezh e oa
pareet gant seurezed e klinikenn Dun Laoghaire. Mervel a reas gant krign-bev ar
bouzelloù d'an 29 a viz Mezheven 1978 dres goude bezañ klozet Geriadur Istorel
ar Brezhoneg.

E 1925 e savas Roparz Hemon ar gelaouenn Gwalarn, gant ar pal krouiñ ul
lennegezh wirion evit ar brezhoneg. Gant Olier Mordrel en doa savet, da gentañ,
ur stagadenn lennegel d'ar gelaouenn Breiz Atao, renet gant ar Strollad Broadel
Breiz. Dont a reas ar gelaouenn lennegel Gwalarn da vezañ distag er bloaz
war-lerc'h. Chom a reas rener ar gelaouenn betek 1945 ha delc'her da lakaat
anezhi da zont er-maez bep daou viz ingal. Enni e veze embannet oberennoù nevez
o stumm, darn anezho levezonet kreñv gant lennegezhioù ar yezhoù all (saozneg,
spagnoleg, alamaneg, italianeg). Ur bochad skrivagnerien yaouank a gemeras o
lañs ken e vez lavaret ez eus ul luskad lennegel anavezet dindan anv Skol
Walarn. Digeriñ ar brezhoneg war ar bed a oa e bal, ha troidigezhioù e-leizh a
oa bet kaset da benn, diwar Andersen, Boccaccio, Cervantes, Pouchkin,
Shakespeare... Lakaat al lennegezh keltiek da vezañ anavezet a oa bet graet
ivez, evel mojennoù kozh Iwerzhon hag ar Mabinogion.

En-dro dezhañ e teuas ur bagad brav a dud yaouank ez eo chomet o anv en istor ar
yezh, evel Youenn Drezen, Fañch Elies (Abeozen), Loeiz ar Floc'h (Maodez
Glanndour), Frañsez Kervella (Kenan Kongar), Langleiz, Jakez Riou, Meavenn, ha
meur a hini all c'hoazh.

Un den a breder e oa Roparz Hemon ivez, pa lenner e zastumad pennadoù Ur
Breizhad oc'h adkavout Breizh e weler e oa levezonet kalz gant tud evel Gandhi
ha Rabindranath Tagore. Ivona Martin a ziskleir e oa ur c'hatolik anezhañ, met
Youenn Olier a soñj dezhañ e c'haller krediñ e vire ur seurt elevez war an
arvez-se eus e vuhez diabarzh, evel war arvezioù all anezhi. "Dre-se n'eus ket
da ober anezhañ ur c'hatolik hep n'en dije diarc'het e-unan ar perzh-se".

A-du-krenn e oa ivez gant an esperanteg, ur yezh etrebroadel. Ur benveg evitañ
evit sevel a-enep d'ar yezhoù “impalaer” ha da lakaat an holl yezhoù par. Sevel
a reas un dastumad esperantek anvet Nord-Okcidento e 1928, ur yezhadur bihan hag
ur geriadurig esperanteg-brezhoneg.

«Deskadurezh ar bobl vrezhon gant ar brezhoneg» hag e «brezhoneg hepken» e oa
bet mennad bras Roparz Hemon a-hed e vuhez. A-raok mont d'ar bobl avat, e oa ret
kaout traoù a-zoare da ginnig dezhi, ha binvioù a-feson ivez. Setu perak e savas
Skol dre lizer Gwalarn (1928) ha Kannadig Gwalarn (1932) evit an holl.

Ur benveg all evit deskiñ brezhoneg buan, pe deskiñ lenn buan, e voe ar
brezhoneg eeun, ur roll gerioù diazez, a gaver e pep rannyezh, un tammig en
tu-hont da 1000 ger (1935), ha geriadurioù ha yezhadurioù bihan ha marc'had-mat.

Lakaat ar vugale d'ober gant ar brezhoneg a oa ivez ur pal bras evitañ, pa ne
vezent ket skoliataet en o yezh, ha pa veze enebet garv ouzh ar brezhoneg er
skolioù, a zo gwashoc'h. Setu pal Brezoneg ar vugale (1928) hag an dastumad
“Levriou pemp gwenneg”.

Daoust da se e kendalc'has da labourat dizehan evit ar brezhoneg, labourioù
gouiziek koulz ha traoù dudi pe lennegezh wirion.

Sevel a reas ar gelaouenn Ar Bed Keltiek a oa kar he danvez da hini Kannadig
Gwalarn pe hini Arvor.

Ar savadurioù sevenadurel brezhonek o deus rentet klod dezhañ meur a wezh,
anaoudek eus e labour ramzel evit ar brezhoneg. Ur Priz Roparz Hemon zo bet
krouet.

E labour war ar yezh ha war al lennegezh zo bet kendalc'het gant meur a yezhour
hag a skrivagner en tier-embann Al Liamm, Preder, Imbourc'h, Aber... Meur a wezh
eo bet adembannet e oberennoù ha pouezus eo e gelennadurezh en Emsav
hiziv-an-deiz c'hoazh. E bezhioù c'hoari a vez c'hoariet gant meur a strollad
evel Strollad ar Vro Bagan pe c'hoazh er skinwel, evel Meurlarjez pe Al laer
avel.

Skolaj kentañ Diwan er Releg-Kerhuon a voe badezet diouzh e anv evel ar greizenn
sevenadurel e Gwengamp. Ar geriadur hollvrezhonek kentañ a voe dediet dezhañ.

Meur a straed zo bet badezet diouzh Roparz Hemon e Breizh, evel e Pempoull pe e
Plouzeniel.

E-pad ar bloavezhioù 1990 e oa bilhedoù bank arveret war lec'h Gouel Broadel ar
brezhoneg, dre fent hag evit paeañ ar marc'hadourezhioù a veze kavet war an
dachenn fest. Unan anezho a oa gouestlet da Roparz Hemon hag un dalvoudegezh a
ugent lur en doa.

E 1998, skourr MRAP Il-ha-Gwilen, diwar vroud hag atiz Françoise Morvan, a savas
trouz a-enep an enor a reas Skol-Uhel Ar Vro da goun Roparz Hemon, en ur lakaat
war-wel e obererezh e-pad an eil Brezel-bed.

E-tro ar bloavezh 2000 e savas tabut bras en-dro da vrud Roparz Hemon, pa voe
tamallet outañ, da gentañ-penn, e emzalc’h da vare ar Brezel hag un nebeud
frazennoù bet skrivet er mare-se ivez evit ar braz anezho, e enebiezh e-keñver
an divyezhegezh hag e sell war ar yezh. Ken ma voe divadezet skolaj Diwan Roparz
Hemon er Releg-Kerhuon e 2000, ha Kreizenn sevenadurel Gwengamp un nebeud
bloavezhioù war-lerc'h. Renet e oa an divrudadeg-se gant aozadurioù ha metoù
enebet groñs ouzh ar brezhoneg pe reoù a gav dezho n’eus dazont ebet da gaout
evit ar brezhoneg. E 2005 e voe distaolet ar panell « Roparz Hemon » a oa stag
ouzh moger Kreizenn sevenadurel Gwengamp.

Liesseurt eo oberenn divent Roparz Hemon. Lennegel kentoc'h da gentañ, ha
skrivet e brezhoneg dreist-holl hag un tammig e galleg ha tolpet er gelaouenn
Gwalarn a-raok ar Brezel-bed, e teuas da vout ul labour a ouiziegezh skrivet e
saozneg e-ser kenderc'hel da skrivañ levrioù ha pennadoù brezhonek embannet gant
an ti-embann hag ar gelaouenn Al Liamm.



https://br.wikipedia.org/wiki/Romant

Ar romantoù a zo skridoù faltazi (pe faltaziennoù) e komz-plaen ha meur a
ranndanevell enno. Savet e vez ar romantoù gant ar romantourien. Perzh ar
c'homz-plaen a seblant bezañ an hini pouezusañ pa 'z eus oberennoù e komz-plaen
berr a reer danevelloù (kevellennoù a zo ur ger rouesoc'h) eus outo. Romantoù
berr int, met lod a skridvarnourien o deus klasket termeniñ reolennoù dibar a
vije gant gennad an danevell. Ur gennad lennegezh gwall bleustret eo ar romant
ken ez eus meur a seurt anezhañ. Isgennadoù pe gennadoù e-barzh ar gennad int
(ar romant karantez, da skouer).

Bez e c'heller kavout romantoù ha n'int ket evel-se pa n'eus kalz a draoù ijinet
en ur romant istorel pe pa vez lakaet e gwerzennoù (Eujen Onegin gant Aleksandr
Pouchkin). Islinennet eo bet ivez gant ar skridvarnour rusian Mic'hail Bac'htin
e vez implijet meur a live yezh en ur romant (live uhel, live poblel, teknikel,
lezennel hag all).

Kavet e vez gennad ar romant er bed a-bezh ha pa n'en deus ket gwir romantoù en
Europa a-raok an 12vet kantved, savet o deus bet ar Sinaiz hag ar Japaniz
romantoù hir e kantvedoù kentañ ar maread kristen. Un afrikan, Lukius Apuleius
Theseus, en deus savet un hir a veurzanevell e latin, "an Treuzfurmadurioù"
(anvet "an Azen aour" ivez) war-dro 160, kuit d'e oberenn bezañ e gwerzennoù, a
zo gwelet evel diaroger an hengoun kornogel.

E Bro-C'hall e veze savet oberennoù romanice (e doare ar Romaned = e latin ) e
kreiz ar grennamzer. Pelloc'h e teuas ar ger da venegiñ oberennoù e galleg, ar
re-se romantoù peurvuiañ. (Geriadur Albert Dauzat). An t brezhonek a seblant
bezañ roudenn ar "c" latin.

Evit mont pelloc'h, sellet ouzh romant brezhonek Ar romant savet e brezhoneg
kentañ, Kastell Keryann Koadanskourr, a zo bet chomet diembann e-pad kant deg ha
tri-ugent bloavezh pa oa bet skrivet war-dro 1830 gant Yves-Marie Laouenan.
Kuzuliet e oa bet an oberour gant Yann-Frañsez ar Gonideg e-keñver ar yezh.
Adembannet eo bet gant ar Kreizenn enklask ha studioù keltiek dindan renerezh
hag aozerezh Yves Le Berre. Ar romant savet e brezhoneg hag embannet dindan
stumm ul levr evit ar wech kentañ a zo bet Emgann Kergidu gant Lan Inizan
(1872). P'en deus embannet ? romant eo Mikael Madeg (1950-) an oberour
brezhoneger hag en deus produet ar muiañ evel saver romantoù hir. N'eus ket a
skrivagnerien vrezhonek a vicher ha ne c'hell ket an oberourien sevel kalz
oberennoù hir e-doug o buhez. An danevelloù, o vezañ m'eo ur gennad skrid berr a
zo bet produet e-leizh, met chom a ra an darnvuiañ anezho embannet e kelaouennoù
hep mont d'ober teskadoù dindan stumm ul levr.



https://br.wikipedia.org/wiki/Polenta

Ar polenta eo anv ar yod a vez graet en Italia a gozh, gant bleud ed-Turki.
Hervez ar rannyezhoù e lavarer ivez polenda pe pulenda.

Ar meuz diazez e oa gwechall en hanternoz Italia, e Lombardia, Veneto, Trentino
ha Friuli-Venezia Giulia, dreist-holl.

E broioù estreget Italia e vez anavezet ar polenta, gant anvioù all evel-just :
e Hungaria (puliszka), e Malta (tgħasida - storico), e Savoia, e Kontelezh Nisa,
e Gwaskogn (cruchade), e Lengadòc (milhàs), e Suis, en Aostria, e Kroatia
(palenta, žganci, pura), e Slovenia (polenta, žganci), e Serbia (palenta), e
Romania (mămăligă), e Bulgaria, en Albania (harapash), e Korsika (pulenta), e
Brazil (polenta), en Arc'hantina, en Ukraina hag e Kaokaz (culesha), en Uruguay,
e Maroko gant ar Verbered ("tarwasht"), e Venezuela hag e Mec'hiko.

Anavezet e oa ar ger polenta gant ar Romaned, hogen yod heiz e oa neuze. Kar eo
an anv d'ar gerioù latin puls (yod bleud) ha pollen (bleud bleunioù). Epikuros a
lavare e oa « gwalc'het evel Zeus gant polenta ha dour ».(Daveoù a vank)



https://br.wikipedia.org/wiki/Oslo

Oslo (distaget e norvegeg, hervez ar rannyezh, ['uslu] pe ['uʃlu]) a zo kêr-benn
Norvegia. Lec’hiet eo e goueled fjord Oslo. Kêr vrasañ Norvegia eo, gant
ouzhpenn 500 000 annezad. Ur gontelezh (fylke) eo ivez, kelc’hiet gant kontelezh
Akershus.

En Oslo emañ parlamant Norvegia (Stortinget), palez ar roue, ar ministrerezhioù,
Eskemmdi Norvegia, hag all.

Emañ Oslo e goueled ur fjord. A-hend-all eo kelc’hiet kêr gant menezioù. War
tiriad ar gumun ez eus 343 a lennoù. Ar menez Kirkeberget (629 m) eo lec’h
uhelañ ar gêr.

Hervez ar sagaoù skandinavek e vefe bet savet Oslo en-dro d’ar bloavezh 1048
gant ar roue Harald III. Dianav eo orin an anv ‘’Oslo’’.

Dont a reas da vezañ kêr-benn ar vro dindan ren Håkon V (1299-1319) a voe ar
roue kentañ oc’h ober e annez eno hag a lakaas sevel kastell Akershus. E 1387 e
tremenas rouantelezh Norvegia dindan dalc’h Danmark ha dont a reas Oslo da vezañ
ur gêr a eil renk, pa oa ar roue o chom e Kopenhagen. Ne voe digoret ur
skol-veur eno, da skouer, nemet e 1811.

Distrujet e voe Oslo gant an tan e 1624 hag adsavet e voe goude, en tu all d’ar
fjord, e-kichen kastell Akershus, gant ar roue Christian IV Danmark, a roas e
anv d’ar gêr : Christiania pe Kristiania. E 1814 e voe dizunvanet rouantelezhioù
Norvegia ha Danmark, ha dont a reas Kristiania da vezañ ur gwir gêr-benn. Kalon
ar c’henwerzh hag ar sevenadur e Norvegia e oa ha meur a savadur bras a voe
savet eno e-pad an XIXvet kantved, evel Palez ar Roue (1848), ar Parlament pe
Stortinget (1866), ar skol-veur (1811), ar C’hoariva Broadel…. Dre ar bed a-bezh
e oa brudet arzourien Christiania evel Henrik Ibsen, Edvard Munch, Knut Hamsun
pe Sigrid Undset (Priz Nobel al lennegezh) : un oadvezh aour e voe ar mare-se
evit Christiania war an dachenn sevenadurel.

E 1952 e voe aozet ar C’hoarioù olimpek goañv en Oslo, ar pezh a roas brud d’ar
gêr. E miz Mae 1995 ez eo eno e voe sinet Emglev Oslo etre Israeliz ha
Palestiniz.

Ur c'hustum c'hozh gant Oslo zo kas ur wezenn Nedeleg bep bloaz da gêrioù
Washington, D.C., Londrez, Rotterdam, Antwerpen ha Reykjavík.. Oslo a gas abaoe
1947 da Londrez ur spruñs, 20-25 metr e uhelder, a c'hall bezañ 50 da 100 bloaz.
Se da lak war-wel e anavez mat dalc'h war sav Breizh-Veur outañ e-pad an Eil
Brezel-bed.



https://br.wikipedia.org/wiki/Naziegezh

An Naziegezh eo ideologiezh faskour ar "Strollad Broadel Sokialour al
Labourerien Alaman" (Nationalsozialistische Deutsche Arbeiterpartei, anvet ivez
NSDAP pe ar Strollad Nazi ), a oa renet gant e Führer (pe rener), Adolf Hitler.

Alies e vez kaoz eus naziegezh pa reer meneg eus gouarnamant Alamagn etre 1933
ha 1945 (komz a reer ivez neuze eus an Trede Reich). Dont a ra an anv eus an
alamaneg Nationalsozialismus, NS e berr a-wechoù ). An dud a save a-du gant an
ideologiezh nazi a grede er gouennoù hag a soñje dezho e oa ar ouenn arian
dreist an holl ouennoù all.

N'eus bet morse, e strollad Hitler, ur gelennadurezh resis diazezet war ar
skiant, evel ma'z eo bet hini Karl Marx, hag e heulierion holl, Lenin, Stalin,
Trotski, Pol Pot, Mao hag all.

E-barzh oberenn Hitler, "Mein Kampf" ("Ma stourm"), e kaver dreist-holl
sorc'hennoù n'eus forzh peseurt riezelour dehouelour, penn-da-benn da Europa, ha
ne oant ket tezennoù skiantel (pe vrizh-skiantel) eztaolet fraezh, evel maz eo
bepred er c'hontrol kredennoù ar stourmerion dianc'hwegonteizhat a ra dave da
istor an emsav marksat abaoe 150 vloaz.

Klask a rae Alfred Rosenberg bezañ lakaet da bennideologour an NSDAP er
bloavezhioù 1930, met graet e oa goap anezhañ gant ar pennoù bras nazi all,
dreist-holl gant Goebbels.



https://br.wikipedia.org/wiki/Mor_Kreizdouar

Ul lodenn eus ar Meurvor Atlantel eo bet ar Mor Kreizdouar, met kazi kaeet eo
bet gant an douaroù. En Norzh eo klozet gant Europa, er Su gant Afrika hag er
Reter gant Azia. N'eo digor nemet eus tu ar c'hornaoueg gant strizh-mor
Jibraltar na ra nemet 14,4 km. Gant ar vorourien e vez graet ar Mor Kreizdouar
Euroafrikan pe Mor Kreizdouar Europa anezhañ evit ober ar c'hemm etrezañ hag ar
morioù kreizdouar all.

Un hent bras-kenañ evit an treuzdougerezh dre vor eo bet er Ragistor hag en
Henamzer pa zeuas da vezañ anat d'ar pobloù o doa ezhomm d'ober kenwerzh ha da
sevel liammoù politikel ha sevenadurel, en o zouez pobl Egiptiz kozh, pobl ar
C'hresianed, pobl ar Romaned ha pobloù ar Reter, Semited (an Arabed, ar
Fenikianed hag ar Yuzevien en o zouez) ha Persed. Unan eus mammennoù pennañ
sevenadur ar C'hornôg eo bet ar pezh a zo c'hoarvezet a-gozh war aodoù ar Mor
Kreizdouar.

Kreizdouar (kreiz + douar) a zeu eus troidigezh rik an anv-gwan latin
mediterraneus, hemañ o treiñ ar gregaj mesogeios (μεσογεῖος). Bez' ez eus (bet)
anvioù all :



https://br.wikipedia.org/wiki/Microsoft_Windows

Ar reizhiad korvoiñ kenwerzhelaet gant ar c'hevredad Microsoft diazezet e
Seattle (SUA) eo Windows.

E-penn kentañ en doa deraouet Microsoft da zanzen ar reizhiad MS-DOS ;
kenwerzhelaet e oa bet hendelv kentañ (1.0) MS-DOS e miz eost 1981, ur reizhiad
korvoiñ 16 bit a linennad arc'had.

Handelv kentañ ar reizhiad korvoiñ Windows (Microsoft Windows 1.0) a oa bet
lakaet er-maez e miz du 1985. Ur c'hetal arveriad kevregañ e oa anezhañ awenet
gant ketal an urzhiataerioù Apple a veze kavet er c'houlz-se. N'en doa ket graet
berzh Microsoft gant Windows 1.0 e-touez arveriaded ar stlenneg evel Microsoft
2.0 kenwerzhelaet d'an 9 a viz kerzu 1987.

D'an 22 a viz mae 1990 en doa graet berzh an dro-mañ Microsoft gant Windows 3.0
ha war-lerc'h Windows 3.1 e 1992. Deut e oa er-maez da c'houde Microsoft Windows
for WorkGroup anvet ivez Windows 3.11 a oa bet ergrafet d'arc'hwelañ war
rouedadoù stlennegel o kevanaat (kenstagañ) ennañ arc'hwelioù spesadel. Hogen ne
oa evit gwir Windows 3.1 ur reizhiad korvoiñ pa oa kentoc'h ur c'hetal arveriad
oc'h arc'hwelañ a-us da MS-DOS.

D'ar 24 a viz eost 1995 e oa bet roet lañs d'ar reizhiad korvoiñ Windows 95 gant
Microsoft. Gant ar reizhiad-mañ e oa bet merket gant Microsoft ar youl da
genstagañ arc'hwelioù MS-DOS e-barzh Windows. Hogen e veze skoret kalz c'hoazh
an handelv-se war MS-DOS 16 bit hag e chom ennañ bevennadur ar reizhiad restroù
FAT 16. Daskemmadoù e oa bet diwezhatoc'h gant Windows 95 anvet Windows 95A
OSR1, Windows 95B OSR2, Windows 95B OSR2.1 ha Windows 95C OSR2.5.

D'ar 25 a viz mezheven 1998 e oa bet roet lañs d'an handelv da heul : Windows
98. Kevanaet e oa bet arc'hwelioù ouzhpenn eus MS-DOS hogen e skor bepred ar
reizhiad-se warnañ. Deut e oa ur gudenn c'hrevus a-walc'h gant ar reizhiad
Windows 98 a oa e veze ardeet fall ar memor gantañ (dasparzhañ ar memor etre an
argerzhioù) pezh a c'helle mont betek ober teukadoù gantañ. D'ar 17 a viz
c'hwevrer 2000 e oa bet lakaet er-maez Windows SE (Second Edition).

D'ar 14 a viz gwengolo 2000 e oa bet lakaet er-maez Windows Me (Windows
Millenium edition). Skorañ a ra ent-lark ar reizhiad nevez-se war Windows 98 (ha
war MS-DOS neuze war an dro) hogen e veze kaset gantañ arc'hwelioù liesvedia ha
rouedad ouzhpenn. Gant ar reizhiad-se ivez e oa bet kenstaget ur wikefre
reneveziñ ar reizhiad a gevaraeze da zistreiñ d'ur stad diaraok bete-gouzout e
vije un teukad bennak gantañ.

En hevelep mare e oa bet danzeet gant Microsoft adalek 1992 ur reizhiad korvoiñ
32 bit penn-da-benn (hep skorañ war MS-DOS neuze) a oa da vezañ kenwerzhelaet er
metoù micherel d'ar c'houlz ma oa an embregerezhioù oc'h arverañ dafariaded
"mainframe". Windows NT (Windows New Technology) 'ni e oa. N'eo ket Windows NT
un daskemmadur eus Windows 98 hogen eo ur reizhiad disheñvel.

D'ar 24 a viz mae 1993 eo e oa bet roet lañs da handelv kentañ Windows NT.
Windows NT 3.1 e oa. Da heuilh e oa bet Windows NT 3.5 o tont er-maez e miz
gwengolo 1994 ha Windows NT 3.51 e miz mezheven 1995. Hogen, gant Windows NT 4.0
eo e oa bet graet berzh gant Win NT (24 a viz eost 1996).

E miz gouere 1998 e oa bet kenwerzhelaet Windows NT 4.0 TSE (Terminal Server
Emulation) ar reizhiad korvoiñ Windows kentañ e oa gallus kennaskañ ouzh un
dafariad termenelloù dre-benn dezhañ eleze arverañ arvalien skañv da haeziñ d'un
estez digoret war an dafariad.

D'ar 17 a viz c'hwevrer 2000, handelv da heuilh Windows NT 4.0 a oa bet anvet
Windows 2000 e-lec'h Windows NT 5.0 da ziskouez kengreizennadur ar reizhiadoù NT
gant ar reizhiadoù 9.x. Ur reizhiad 32 bit eo Windows 2000 o kaout ennañ
dezverkoù ar reizhiad NT gant ouzhpenn un ardeiñ d'an argerzhioù hag a zo bet
arwellet hag ur c'hemer e karg a-bezh d'an trobarzhelloù USB ha FireWire.

D'ar 25 a viz here 2001 e oa deut er-maez kengreizennadur ar reizhiadoù
diaraok : Windows XP. Un tammig diwezhatoc'h e oa deut er-maez handelv SP2
(Service Pack 2) Windows XP.

D'ar 24 a viz 2003 e oa bet roet lañs d'ur reizhiad dafariad nevez, Windows 2003
Server.



https://br.wikipedia.org/wiki/Manila

1571 : Krouet kêr gant ar Spagnol López de Legazpi. Sujet eo ar vro d'an
impalaeriezh spagnol.

1898 : Disklêriet ar brezel ouzh Spagn gant ar Stadoù-Unanet. Distrujet al
lestraz spagnol. Rankout a ra ar Spagnoled dilezel o zrevadenn. Kregiñ a ra
Stadunaniz d'ober o renkoù er vro ha d'en em staliañ.

1942 : Preizhet kêr gant lu Japan. Staliet eno un diktatouriezh kriz. Mestr eo
Japan war ar vro. En ur guitaat Filipinez e tisklêr ar jeneral MacArthur ar
frazenn vrudet (deuet da wir 4 bloaz war-lerc'h) : "I  shall return" (Dont a rin
en-dro).

1945 : Staliet adarre ur gouarnamant e Manila. Dilennet Roxas y Acuna da
brezidant hag Elpidio Quirino da vesprezidant.

E-pad pell eo bet rannet kêr etre ur c'harter trevadennel, mogeriet ha poblet
gant trevadennerien eus Europa. Ar pezh a reer Manila anezhañ hiziv e gwirionez
pe Manila "Intramuros" (kêr-gloz) ha Binondo, anezhi kêr an henvroidi, hini an
"Indios" kalz pobletoc'h. Spagnoled ar XVIvet kantved a rae "Indio" (diwar
Indez) eus kement henvroad eus perc'henniezhioù an impalaeriezh spagnol er Bed
Nevez ha, dre astenn-ster, eus kement hini a orin eus ar broioù trevadennet
ganto goude ma voe dizoloet Amerika ha pa vefent o chom en Azia.

Hiziv emañ bodet er gêr-benn un niver bras a garterioù iskêrel en tolpad kêrioù
a reer Metro Manila anezhañ hiziv. Eno e vev ouzhpenn 10 milion a dud. Poblañs
kêr Vanila a sav da 1,6 milion a dud.



https://br.wikipedia.org/wiki/Keoded_ar_Vatikan

Riez Keoded ar Vatikan diouzh e anv ofisiel (Stato della Città del Vaticano en
italianeg, Status Civitatis Vaticanae e latin hag ar Vatikan evit berr) eo ar
riez vihanañ er bed (0.44 km²) hag un enklozadur eo e-kreiz Roma, ar gêr nemeti
ma'z eus div gêr-benn. 932 annezad a gaver er Vatikan, met nebeutoc'h a
geodedourien, darn anezho evit un amzer berr. A-wechoù e vez anv eus ar Sez
santel, met eus sez ensavadurioù an Iliz katolik roman staliet eno ez eus kaoz
er mod-se. Ar Pab, eskob Roma, Vikel ar C'hrist, eo penn ar riez, hemañ dilennet
gant ar gardinaled, pennoù uhelañ an iliz. Hiziv eo Frañsez, dilennet e 2013, ar
pab o ren. An italianeg eo yezh ofisiel ar riez, ar galleg ar yezh diplomatek
hag al latin yezh ar Sez santel (i.e. yezh an Iliz). Meur a yezh a vez komzet
gant an annezidi, italianeg peurvuiañ hag alamaneg gant ar Gward suis.

Krouet eo bet ar Vatikan e Roma dre emglevioù al Lateran (11 C'hwevrer 1922)
sinet gant ar c'hardinal Pietro Gasparri, kannad ar Pab ha Benito Mussolini,
Prezidant kuzul ar gouarnamant italian. An nemorant eus Stadoù ar Pab a c'holoe
un darn vras eus Italia abaoe kantvedoù eo ar Vatikan.



https://br.wikipedia.org/wiki/Johann_Wolfgang_von_Goethe

Johann Wolfgang von Goethe (28 a viz Eost 1749 e Frankfurt - 22 a viz Meurzh
1832 e Weimar) a oa ur skrivagner alaman. E oberenn bennañ Faust a vez gwelet
evel unan eus pennoberennoù lennegezh ar bed. Ouzhpenn e labour evel skrivagner
ez eo brudet ivez dre ma oa dedennet gant meur a dra : an tresañ, an optik hag
ar vevoniezh.

Etre 1765 ha 1768 ez eas da studiañ ar gwir e skol-veur Leipzig. Goude-se e
kendalc'has gant studioù e skol-veur Strasbourg (1770-1771). E 1772 e voe
breutaer e lez-varn an impalaerezh e Wetzlar. Er memes koulz en doe un istor
karantez gant Charlotte Buff, ar pezh a roas mennozhioù dezhañ pa skrivas Die
Leiden des jungen Werthers. E 1773 e tistroas da Frankfurt, hag e skrivas Götz
von Berlichingen. E 1774 e lakaas embann Die Leiden des jungen Werthers. E miz
Du 1776 en em stalias e Weimar. An dugez Anna Amalia a c'houlennas gantañ ober
war-dro he mab. Ouzhpenn bezañ kuzulier e voe Goethe ur seurt ministr eno. Eno
ivez e teskas an douarouriezh hag ar vaenoniezh. Adalek 1782 e reas war-dro
arc'hant ar stad. D'an 3 a viz Gwengolo 1786 ez eas kuit dre guzh eus Carlsbad
(Karlovy Vary hiziv an deiz, er Republik Tchek) war-du Italia. Eno e chomas
betek 1788. Er bloavezh-se e tistroas da Weimar, hag e voe lakaet da vinistr. E
1794 e kejas gant Schiller. En em anavezout a raent abaoe 1788. Diwar o
mignoniezh e tiwanas al luskad anvet klaselezh Weimar. Rener c'hoariva Weimar e
voe etre 1791 ha 1817.



https://br.wikipedia.org/wiki/Impalaeriezh_Breizh-Veur

Impalaeriezh Breizh-Veur zo bet an hini vrasañ eus an impalaeriezhioù
trevadennel savet gant broioù eus Europa, etre 1500 ha 2000. Pa oa en he brasañ,
e deroù an XXvet kantved, e oa enni ur c’hard eus gorread ar bed hag e boblañs.
Ar stad c’halloudusañ er bed e voe e-pad an XIXvet kantved, met goude 1945 e
krogas he diskar.

Goude ma oa bet aloubet Bro-Saoz gant dug Normandi, Gwilherm an Alouber, e 1066,
e voe kendalc’het gant rouaned Bro-Saoz da emellout en aferioù dugelezh Normandi
e-pad daou gantved. Da-heul dimezioù ar rouaned-se e teuas ivez proviñsoù all
war an douar-bras da vezañ stag ouzh kurunenn Bro-Saoz (Akitania, Anjev,...),
met kollet e voe an douaroù-se e dibenn ar Brezel Kant Vloaz. Porzh Calais a
chomas etre daouarn ar Saozon betek 1558.

En inizi ivez e kreskas galloud ar rouaned saoz : klasket e voe ganto aloubiñ
Kembre adalek 1282, hag Iwerzhon adalek 1169. Goude 1603 e voe renet Bro-Skos ha
Bro-Saoz gant ar memes roue, hag e 1707 e voe unanet an div vro da vont d’ober
Rouantelezh Unanet Breizh-Veur. Er XVIvet kantved ivez e voe diazezet kentañ
Plantadegoù Iwerzhon, pa’z eas aotrouien eus Bro-Saoz da biaouañ douaroù en
enezenn. Trevadennoù kentañ Bro-Saoz int, e gwirionez, hag ur skouer e voent
evit trevadenniñ douaroù Amerika.

E-keit-se e rae berzh armerzh Bro-Saoz, abaoe dibenn ar XIVvet kantved, pa rae
kenwerzh ar gloan gant broioù all Europa. Dindan ren Herri VII (etre 1485 ha
1509) e voe savet kompagnunezhioù prevez d’ober kenwerzh gant kevandirioù all,
hag ur chanter sevel-listri bras a voe savet e Portsmouth. Urzh a roas ar roue
Herri VII d’an Italian Giovanni Caboto (John Cabot) da vont da ergerzhout
douaroù Norzhamerika e 1496 ha 1497. Gant ar roue Herri VIII e voe brasaet kalz
an niver a listri-brezel, ha lakaat a reas sevel tourioù-tan da heñchañ ar bigi
war aodoù Breizh-Veur. Ken kreñv e teuas ar Royal Navy da vezañ ma voe roet lamm
ganto da Armada Invencible (arme didrec’hus) ar morlu spagnol e 1588. Ur vro
c’halloudus e oa deuet Bro-Saoz da vezañ war vor.

E-pad ren ar rouanez Elesbed Iañ, etre 1577 ha 1590, e voe graet tro ar bed gant
Francis Drake, an eil den oc’h ober kement-se war-lerc’h Fernão de Magalhães.
Douarañ a reas Drake war aod kornôg Norzhamerika, e 1579, en ul lec’h a voe
anvet gantañ Nova Albion (Kalifornia hiziv). Moraerien all evel Humphrey Gilbert
pe Walter Raleigh a voe kaset ivez da ergerzhout aodoù Norzhamerika, ha klasket
e voe ganto krouiñ trevadennoù saoz eno, an Douar-Nevez gant an hini kentañ,
Virginia gant an eil. Hogen ne reas ket berzh an taolioù kentañ-se : re ziaes e
oa ar vuhez eno, gant an diouer a voued, an amzer rust, an henvroidi o vrezeliañ
a-enep ar Saozon.

E deroù ar XVIIvet kantved e tiorroas tamm-ha-tamm an trevadennoù war aod reter
Amerika : berzh a reas, a-benn ar fin, an Trizek Trevadenn (a zeuas da vezañ
diwezhatoc’h Stadoù Unanet Amerika), trevadennerien douaroù war arvor Kanada,
hag en inizi bihan er Mor Karib evel Jamaika ha Barbados. En Antilhez e vezer
gounezet korz-sukr, gant sklaved ; en trevadennoù war ar c’hevandir e kreske
butun, riz, koton ; pelloc’h en hanternoz e veze diskaret koad ha chaseet loened
evit o feur. An holl varc’hadourezhioù-se a veze kaset da Vro-Saoz. Mont a rae
tud yaouank eus Breizh-Veur d’ober o annez en tu all d’ar mor, dedennet gant ar
pinvidigezhioù-se.

Tamm-ha-tamm e klaskas ar Saozon astenn o galloud en Amerika, diwar-goust o
amezeien, galloudoù bras all eus Europa pe henvroidi. Kemer a rejont an tu kreñv
war Hollandiz ha dont a reas war Nieuw Amsterdam da vezañ New York. Er Brezel
Seizh Vloaz e voent trec’h war ar C’hallaoued (Emgann Louisbourg, seziz Kêr
Gebek). Tamm-ha-tamm ivez en em astenne an trevadennoù saoz war-zu ar c’hornôg,
pa glaskent douaroù nevez da c’hounit e diabarzh ar c’hevandir, diwar-goust ar
pobloù indian, a varvas e-leizh anezho gant ar brezelioù pe gant kleñvedoù
degaset eus Europa.

O strivoù da glask aloubiñ trevadennoù Spagn e Suamerika a voe aner avat ha
trec’het e voe morlu Breizh-Veur, e 1741, dirak Cartagena, ur gêr zo e Kolombia
bremañ, a oa bet lakaet seziz warni gant an amiral Edward Vernon e penn 186
lestr ha 23 600 den. Ur pennad diwezhatoc’h e klaskas ar Saozon aloubiñ
trevadenn spagnol ar Río de la Plata (en-dro da Buenos Aires), e 1806-1807.
Trec’het e voent ivez. Hogen e 1833 e teujont a-benn da aloubiñ Inizi Maloù, zo
chomet e dalc’h ar Rouantelezh Unanet abaoe an amzer-se, dindan an anv
« Falkland Islands ».

Prantad kentañ Impalaeriezh Breizh-Veur eo trevadennerezh Amerika, evit kalz
istorourien. Abalamour d’ar c’hoant a oa gant Londrez da dennañ gounid forzh
pegement eus trevadennoù Amerika e savas enebiezh tamm-ha-tamm etre annezidi an
trevadennoù-se ha gouarnamant Breizh-Veur. An drevadennerien, pa gavjont an dro,
a embannas o c’hoant d’en em zistagañ diouzh ar « vammvro ». War-lerc’h ar
Brezel dieubidigezh e voe embannet dizalc’hiezh Stadoù Unanet Amerika e 1783.

E dibenn ar XVIvet kantved e savas helebini etre Bro-Saoz hag an Izelvroioù da
glask dispenn roudoù Portugal, ar vro nemeti a rae kenwerzh gant Azia en
amzer-se. Savet e voe ganto kompagnunezhioù prevez evit ober war-dro ar
c’henwerzh-se : Kompagnunezh nederlandat Indez ar Reter e 1602, Kompagnunezh
vreizhveurat Indez ar Reter e 1600. Kenwerzh ar spisoù a felle d’ar
c’hompagnunezhioù-se ober : inizi Indonezia e oa o fal pennañ, hag aodoù an
Indez an eil, da chom a-sav war o hent.

Ar gompagnunezh nederlandat en em ziazezas en Indonezia dreist-holl hag ar
Saozon en Indez dreist-holl. Abalamour ma oa kreñv galloud an Impalaeriezh
Voghol, ne glaskas ket ar Saozon mont don en douaroù da gentañ. Trawalc’h e oa
dezho kaout kontouerioù en un nebeud kêrioù war an aod, evel Madras, Bombay pe
Sutanuti (ur geriadenn a zeuas da vezañ Kolkata).

Goude trec’h Palashi, e 1757, ma voe faezhet nabab Bengal hag e gevredidi gall
gant nerzhioù saoz Kompagnunezh Indez ar Reter, e voe digoret dorioù Bengal
a-bezh d’ar Saozon. Goude-se, ha pa oa an Impalaeriezh voghol war he zalaroù, en
em astennas o galloud war ar peurrest eus Indez, pe war-eeun pe dre
hanterouriezh rouaned vihan a ranke plegañ dirazo. E 1773 e voe krouet ur post,
hini gouarnour meur Indez, da ren war Bengal, tra ma oa renet ar rannoù all eus
ar vro c’hoazh gant Kompagnunezh Indez ar Reter, betek 1833. Ur reizhiad dibar
met luziet a voe savet da c’houarn Indez, unan en em harpe war ar gwir muzulmat
evit ren ar Vuzulmiz ha war ar gwir hindou evit ren an Hindoued. Goude Emsavadeg
ar Sipaied e 1857, e voe kemeret an emell eus ar vro, da vat, gant ar
Rouantelezh Unanet e-lec’h Kompagnunezh Indez ar Reter : dont a reas ar
gouarnour meur da vezañ besroue Indez, dre al lezenn Government of India Act e
1858 ; divodet e voe Kompagnunezh Indez ar Reter e 1858 ; ha lakaet e voe ar
rouanez Victoria da vezañ Impalaerez Indez e 1876. E 1886 e teuas Birmania da
vezañ ul lodenn eus Indez, evel ma oa dija Selan (Sri Lanka).

Pelloc’h er sav-heol en em astenne an Impalaeriezh ivez : dre un emglev sinet
gant an Izelvroioù e 1824 e voe rannet etre an daou c’halloud europat an inizi
zo aet bremañ d’ober Indonezia ha Malaysia. Renet e veze Melaka, Penang ha
Singapour gant Kompagnunezh Indez ar Reter, a oa he sez e Kolkata. E 1841, goude
Brezel kentañ an opiom a-enep Sina, e voe lezet Hong Kong gant ar Rouantelezh
Unanet. Atapiet e oa Londrez gant Sina, da c’hallout ober kenwerzh an te.

Pelloc’h c’hoazh er reter e oa stank al liammoù gant Aostralia ha Zeland Nevez.
Ergerzhet e oa bet aodoù reter Aostralia ha re Zeland Nevez gant James Cook e
1769-1770. Goude koll trevadennoù Amerika e voe stankoc’h al liammoù etre
Breizh-Veur hag ar broioù-se : kaset e veze di tud bet kondaonet e Breizh-Veur,
goude 1788. Rankout a reas an annezidi gentañ gouzañv brezelioù, kleñvedoù. En
ur ober ur c’hantved e voent skarzhet eus an tri c’hard eus o douaroù, evit ma
c’hallfe an drevadennerien desevel tropelladoù bras a zeñved, hag ezporzhiañ o
gloan da Europa.

E-pad an XIXvet kantved e oa heligentañ etre galloudoù Europa, evit gounit
marc’hadoù hag evit kavout danvez-krai. Greanterezh Alamagn, a-benn 1870, a oa
aet dreist hini ar Rouantelezh Unanet, war dachenn ar gwiadiñ, ar gimiezh, ar
vetalouriezh. Gant ar servijoù (bankoù, asurañsoù) e talc’he ar Rouantelezh
Unanet da vezañ ur galloud bras ; hogen paouez a reas da vezañ ar vro a rene war
dachenn ar c’henwerzh etrebroadel. Ezhomm he doa neuze, evel galloudoù bras all
Europa, da gaout un impalaeriezh tramor da c’hallout gwerzhañ he marc’hadourezh
ha kaout danvez-krai marc’had-mat.

Etre 1870 hag ar Brezel-bed kentañ e voe un doare redadeg etre ar broioù bras-se
da biaouañ douaroù, en Afrika dreist-holl hag ivez en Azia. An douaroù pell-se a
oa diaes mont di a-raok, abalamour d’an hin ha d’ar c’hleñvedoù a rene enno. Met
gant al louzeier nevez-kavet evel ar c’hinin e teuas da vezañ aesoc’h.

Gouarnamant ar Rouantelezh Unanet, e 1875 a brenas lodennoù e kanol Suez, digant
penn Ejipt, Ismail Pacha, evit gallout kontrollañ an hent pouezus-se, bet
digoret e 1869, da vont eus Breizh-Veur d’an Indez. Un nebeud bloavezhioù
diwezhatoc’h, e 1882, e voe aloubet ar c’hornad gant soudarded Breizh-Veur evit
e gontrollañ gwelloc’h c’hoazh.

Gant aon rak un astenn eus galloud Rusia war-du ar c’hreisteiz (Kaokaz, Kreiz
Azia), e tivizas Breizh-Veur lakaat he c’hrabanoù war Kiprenez e 1878, goude
bezañ bet klasket aloubiñ Afghanistan e 1839-1842. Hogen er vro veneziek-hont e
rankas ar soudarded saoz kilañ dirak tagadennoù an annezidi. Ur wech all e
klaskas ar Saozon aloubiñ Afghanistan e 1878-1880, en aner adarre, nemet e
teujont a-benn da gemer an emell eus darempredoù diavaez ar vro. Un trede gwech,
e 1919, e voe klasket ganto kemer o c’hreñv war Afghanistan. Ha c’hwitañ adarre.

Dindan ren ar rouanez Victoria (1837(1901) e voe 72 taol-brezel gant arme ar
Rouantelezh Unanet. E 1898 e oa en arme Breizh-Veur (British Army) 99 000
soudard er Rouantelezh Unanet hec’h-unan, 75 000 den en Indez ha 41 000 er
peurrest eus an Impalaeriezh. Er morlu e oa 100 000 den hag en Indez, adalek
1895, e oa bodet 148 000 soudarded eus ar vro, dindan urzhioù ofiserien eus
Breizh-Veur, en un arme anvet Indian Army.

E 1875 e oa Aljeria ha Trevadenn ar C’hab an div drevadenn europat vras nemeto
en Afrika. E 1914 ne oa mui nemet Etiopia ha Liberia, ar douar Afrika, na oant
ket etre daouarn Europiz.

Gant Kompagnunezh nederlandat Indez ar Reter e oa bet savet trevadenn ar C’hab e
penn su Afrika, adalek 1652, evel ur c’hontouer war an hent eus Europa da Indez
ar Reter. E 1795 e voe aloubet gant nerzhioù Breizh-Veur ha kadarnaet e oa bet o
beli e 1806. Dont a reas annezidi nevez eus Breizh-Veur adalek 1820. An
drevadennerien gentañ, tud deuet eus an Izelvroioù a reer anezho Boere pe
Afrikaners, a yeas pelloc’h en douaroù da sevel republikoù dizalc’h evito, evel
Transvaal.

Pa oa Gallaoued, Belgiz ha Portugaliz o klask en em ziazezañ e diazad ar stêr
Kongo, e voe aozet Kuzuliadeg Berlin e 1884-1885, da glask kompezañ an traoù
etre ar stadoù eus Europa a glaske lakaat an arigrap war pinvidigezhioù Afrika.
Emglev a voe etre ar Rouantelezh Unanet, Bro-C'hall, an Impalaeriezh Alaman hag
un hanter dousennad a vroioù all evit sevel reolennoù da c’houzout gant piv e
vije ar veli war douaroù Afrika.

Evit kontrollañ Kanol Suez, a oa bet savet gant Gallaoued, e tivizas Breizh-Veur
aloubiñ Ejipt e 1882. Ha goude-se ez eas pelloc’h war-du ar c’hreisteiz, a-hed
traoñienn an Nil. Bec’h a voe etre Breizh-Veur ha Bro-C’hall e Fachoda, e
Soudan, e 1898.

Republikoù dizalc’h an Afrikaners a voe aloubet gant Breizh-Veur e 1899-1902.
Cecil Rhodes, un embreger saoz a oa perc’henn war mengleuzioù diamant hag aour e
su ar c’hevandir, a aloubas-eñ an douaroù a oa pelloc’h c’hoazh en norzh ha
sevel ur vro anvet diwarnañ : Rodezia. Gant astenn galloud ar Rouantelezh Unanet
e kreisteiz hag e reter Afrika e teuas ar c’hoant da sevel un hent-houarn da gas
eus Kêr ar C'hab da Gaero. Ne voe ket gallet e sevel a-raok dibenn ar Brezel-bed
kentañ avat, abalamour ma oa trevadennoù alaman war an hent-se, e reter Afrika
(Tanganyika).

Kreskiñ a rae Impalaeriezh Breizh-Veur ha tamm-ha-tamm e teuas da vezañ an
impalaeriezh vrasañ er bed, gant ouzhpenn 400 million a dud enni. Hep kontañ e
oa mestrez war ar c’henwerzh ivez e meur a lodenn all eus ar bed, e broioù
kontet da vezañ dizalc’h evel Sina, Arc’hantina, Siam. Stad c’halloudusañ ar bed
e oa Breizh-Veur da neuze, en ur bed ma oa o ren ar pezh a voe anvet
diwezhatoc’h ar Pax Britannica.

Kerkent ha 1839 e voe kinniget un doare emrenerezh da Ganada, a oa annezet gant
tud wenn dreist-holl, anezho diskennidi trevadennerien deuet eus Breizh-Veur
dreist-holl. E 1867 e voe roet e emrenerezh da Ganada, gant an aferioù diavaez o
chom etre daouarn gouarnamant Londrez. Diwezhatoc’h e voe kinniget kemend-all da
Aostralia (1855-1890), Zeland Nevez (1856) ha Suafrika (1910). Gant ar
Brezel-bed Kentañ e voe gounezet muioc’h a frankiz ganto c’hoazh. En Iwerzhon e
klaskas ar vrogarourien gounit kemend-all evit o bro. Meur a zanvez-lezenn a voe
kinniget e Parlamant Breizh-Veur ; n’eo nemet e 1914 e voe degemeret unan a
ginnige an emrenerezh (Home Rule) da Iwerzhon, hogen ne voe ket lakaet da
dalvezout abalamour d’ar brezel.

Goude ar Brezel Kentañ en em astennas un tamm galloud Impalaeriezh Breizh-Veur
war dachennoù nevez : enni e voe fiziet broioù eus ar Reter Nesañ a oa en
Impalaeriezh Otoman diagent, ha trevadennoù kozh Alamagn en Afrika.

Gant ar Brezel-bed Kentañ avat e oa bet rivinet ar Rouantelezh Unanet : ne
c’helle ket mui chom e penn un impalaeriezh ken bras. Re vras e oa an digempouez
etre annezidi disheñvel al lodennoù anezhi. Kreskiñ a rae an emskiant vroadel en
holl vroioù-se ha, da-heul, ar c’hoant d’en em ren o-unan. En Indez e oa bet
savet Kendalc'h Broadel India (Indian National Congress) e 1885 ha goulenn a rae
ar vrogarourien dizalc’hiezh o bro.

A-raok na grogfe an emsavioù broadel d’ober berzh er broioù pell en em zistagas
Iwerzhon diouzh Breizh-Veur : dilennet e voe kannaded broadelourien a embannas
dizalc’hiezh ar vro e miz Genver 1919. Goude emgannoù taer ar Brezel
dieubidigezh e rankas Breizh-Veur sinañ un emglev e 1921 : savet e voe Stad
Dieub Iwerzhon.

Ar broioù emren eus an Impalaeriezh n’o doa ket c’hoant da vont da-heul
brezelioù Breizh-Veur. War c’houlenn Iwerzhon ha Suafrika e voe ur c’hendiviz e
1926, a embannas Diskleriadur Balfour, un destenn ma veze lennet e oa emren
penn-da-benn an Dominions, e diabarzh an Impalaeriezh, ha ne oant ket suj an eil
re ouzh ar re all. Gant ul lezenn votet e Parlamant Westminster e 1931 e voe
krouet ur British Commonwealth of Nations (Kenglad ar Broadoù). Etre an daou
vrezel e teuas Aostralia, Kanada, Iwerzhon, Zeland Nevez, an Douar-Nevez hag
Unaniezh Suafrika da vezañ stadoù dizalc’h, ha pa vefe c’hoazh roue Breizh-Veur
en o fenn. Gant o farlamantoù hag o gouarmanatoù dezho avat e veze renet o
aferioù koulz diabarzh ha diavaez.

Kresk an emsavioù broadel en holl vroioù-se, adalek dibenn an XIXvet kantved a
lakae en arvar galloud an Impalaeriezh. En Indez da gentañ ha, goude-se, e
broioù all eus Azia hag Afrika e voe goulennet gant ar pobloù trevadennet ar
gwir d’en em ren o-unan. Un nebeud strivoù a reas an Impalaeriezh da gentañ evit
klask mirout ouzh an dra-se da c’hoarvezout, met ret e voe dezhi plegañ hag
asantiñ e teufent da vezañ stadoù distag ha tamm-ha-tamm e teuas an Impalaeriezh
kozh da vezañ un unaniezh stadoù dizalc’h, a reer anezhi ar c’h-Commonwealth.

En amzer-se ivez e oa start an traoù gant armerzh Breizh-Veur : diaesterioù ar
bloavezhioù 1920 hag enkadenn ar bloavezhioù 1930 a voe heuliet gant mare diaes
an Eil Brezel-bed. Goude an Eil brezel e rankas gouarnamant Londrez dilezel da
vat ar renk a c’halloud brasañ er bed ha lezel e blas gant ar Stadoù Unanet.

En Indez e oa birvilh ivez er bloavezhioù 1920 ha 1930. Strivoù Breizh-Veur da
glask mougañ al luskadoù broadel ne reas nemet kreñvaat an emsav-se (Lazhadeg
Amritsar , 120 den lazhet e Panjab). Dindan renerezh Kendalc’h Broadel India e
voe implijet doareoù difeuls da stourm ouzh galloud ar Rouantelezh Unanet
(boikotiñ marc'hadourezh Breizh-Veur, da skouer).

Gant an Eil Brezel-bed e voe disteraet levezon armerzhel Breizh-Veur war he
zrevadennoù kenkoulz hag he nerzh e-skoazh hini ar Stadoù Unanet. Gant ar
c’hentañ ministr aostraliat John Curtin e voe divizet e 1942 tennañ soudarded
Aostralia diouzh Birmania : diskouez a rae evel-se e oa arabat gortoz digant
gouarnamantoù ar broioù emren en em gannañ evit ar « vammvro », e-lec’h difenn o
interestoù dezho. Goude ar brezel e reas Aostralia ha Zeland Nevez emglev gant
ar Stadoù Unanet, dre un emglev surentez anvet ANZUS, e 1951. Ar Rouantelezh
Unanet, a-hend-all, a glaskas muioc’h-mui tostaat da stadoù all Europa hag e
1973, a-benn ar fin, ez eas e-barzh Kumuniezh Europa. War wanaat ez eas,
e-keit-se, al liammoù kenwerzhel etre stadoù ar c’h-Commonwealth ha Breizh-Veur.

En Afrika, en Azia, er Mor Karib hag er Meurvor Habask e teuas trevadennoù
Breizh-Veur da vezañ dizalc’h an eil re goude ar re all, dre ma asante
gouarnamant Londrez d’ar goulennoù savet gant an emsavioù broadel.

Dizalc’hiezh India a voe embannet e 1947, goude ar stourm hir renet gant
Kendalc'h Broadel India e-pad 40 vloaz. Rannet e voe ar vro etre India ha
Pakistan ha kantadoù a viliadoù a dud a varvas er reuz a voe neuze. Asantiñ a
reas ar Rouantelezh Unanet da statud nevez India, nevez-embannet ar republik
ganti, ha gant se e cheñchas un tamm ar c’h-Commonwealth, a oa betek-henn un
unaniezh stadoù a zegemere roue Londrez evel penn o stad.

Birmania ha Selan a zeuas da vezañ stadoù dizalc’h e 1948, Ejipt e 1953 ha
Soudan e 1956. Beli Breizh-Veur war Palestina a zeuas d’he zermen e 1948. Ur
wech aet kuit arme Breizh-Veur e voe embannet stad dizalc’h Israel gant ar
Yuzevien, a voe taget diouzhtu gant Arabed ar vro ha gant ar stadoù arab nes,
daoust d’ar raktres a oa bet savet gant Aozadur ar Broadoù Unanet da rannañ ar
vro evit sevel div stad enni. Er Mor Kreizdouar e voe embannet dizalc’hiezh
enezenn Kiprenez e 1960, daoust ha c’hoantoù lod eus an annezidi d’en em unaniñ
gant Gres.

En un doare habask a-walc’h e tremenas an didrevadenniñ, peurvuiañ, gant ar
Rouantelezh Unanet, nemet e Kenya ma voe bec’h gant an emsavadeg Mau Mau er
bloavezhioù 1950, hag e Malezia etre 1948 ha 1960. Tamm-ha-tamm e voe graet, ha
disheñvel e voe tonkad pep trevadenn : lod eus ar stadoù dizalc’h nevez o deus
miret roue pe rouanez Breizh-Veur evel penn o stad (16 stad o deus graet
evel-se) ; lod all zo deuet da vezañ republikoù, met chomet int er
c’h-Commonwealth (53 stad) ; lod all c’hoazh o deus troc’het nep liamm gant ar
Rouantelezh Unanet hag ar c’h-Commonwealth (Birmania da skouer).

Dibenn Impalaeriezh Breizh-Veur a zeuas buan a-walc’h en Afrika ha lezet e voe
an trevadennoù kozh en ur stad vresk alies : embannet e voe dizalc’hiezh Ghana e
1957, goude dek bloavezh a stourm politikel; hini Nigeria Somaliland e 1960 ;
Sierra Leone ha Tanganyika e 1961; Ouganda e 1962 ; Kenya ha Zanzibar e 1963;
Gambia e 1965 ; Botswana ha Lesotho e 1966, ha Swaziland e 1968.

E broioù su ha reter Afrika e voe diaesoc’h an traoù dre ma oa kalzik a dud wenn
a oa deuet d’ober o annez enno : an emsavadeg Mau Mau e Kenya a ziskouezas pegen
tenn e c’halle bezañ an darempred etre ar re zu hag ar re wenn a nac’he lezel ar
galloud gant ar muiañ-niver. Gouarnamant ar re wenn e Suafrika a gendalc’has
betek fin an apartheid e 1994.

E Rodezia ha Nyasaland, e-lec’h ma oa kalz a dud wenn ivez, e voe embannet
dizalc’hiezh stadoù Malawi (anvet Nyasaland diagent) ha Zambia (anvet Rodezia an
Norzh a-raok) e 1964. Tud wenn Rodezia ar Su avat a embannas ur stad renet
ganto. Gant ar Rouantelezh Unanet, ar c’h-Commonwealth hag ar Broadoù Unanet e
voe nac’het anavezout ar stad nevez-se. Gant skoazell gouarnamant Suafrika e
c’hallas Rodezia chom en he sav betek 1979 : er bloavezh-se e voe sinet un
emglev, diazezet war youl ar muiañ-niver eus an nerzhioù politikel er vro, ha
diwar-se e voe savet ur stad dizalc’h nevez e 1980, dezhi an anv Zimbabwe.

Er Mor Karib e tibabas an darn vrasañ eus an inizi a oa stag ouzh Breizh-Veur
mont da sevel pep hini he stad, goude c’hwitadenn Kevread Indez ar C'hornôg
(1958-1962) : Jamaika ha Trinidad ha Tobago e 1962, heuliet gant Barbados e 1966
hag inizi an Antilhez Bihanañ (Antigua ha Barbuda, Santez-Lusia, Saint Kitts ha
Nevis…) er bloavezhioù 1960, 1970 ha 1980. Un nebeud enezennoù bihan zo chomet e
dalc’h ar Rouantelezh Unanet, evel Anguilla pe Montserrat.

E 1984 e voe sinet un emglev etre ar Rouantelezh Unanet, ha Republik Pobl Sina
evit lakaat un termen d’ar c’houmanant a oa bet etre an div vro, e 1898, da
feurmiñ douaroù Hong Kong. Da-heul e oa bet unvanet Hong Kong ouzh Sina e miz
Gouere 1997. Ur statud ispisial zo bet roet da gornad Hong Kong e Republik Pobl
Sina.

Un nebeud broioù bihan a chom stag ouzh kurunenn Breizh-Veur e mod pe vod :
Jibraltar, Inizi Maloù, an inizi Bermudez, Saint Helena, Manav pe an Inizi
Angl-ha-Norman. Er re ziwezhañ emañ an annezidi da vat evel pa vefent
keodedourien eus ar Rouantelezh Unanet. Ar re zo o chom er broioù pell avat zo
termenet o broadelezh hag o c’heodedouriezh gant ul lezenn all, eus 1981.



https://br.wikipedia.org/wiki/Hong_Kong

Hong Kong (Sinaeg 香港 xiānggǎng pe Hēunggóng, da laret eo porzh ar c'hwezhioù-mat
pe « porzh porfumet »), diouzh hec'h anv ofisiel Rannvro velestradurel arbennik
Hong Kong eus Republik pobl Sina, eo ar brasañ hag ar muiañ poblet eus an div
Rannvro velestradurel arbennik (RVA) eus Republik pobl Sina (RPC). Macao eo
eben. War-dro 7 milion a annezidi zo enni.

Emañ Hong Kong war ribl reter Stêr ar Perlez, en aod Su Sina war vord Mor Sina
ar Su. Stok eo ouzh proviñs Guangdong en norzh. Hong Kong eo ar gêr binvidikañ
eus Republik pobl Sina. Hec'h ekonomiezh zo unan eus ar re ar muiañ frankizour
er bed. Ur greizenn vras arc'hanterezh ha kenwerzh eus ar bed eo.

Adalek Skrid-emglev Nankin e 1842 e teuas da vezañ un drevadenn eus ar
Rouantelezh-Unanet. Restaolet da Sina e 1997, met chom a ra Hong Kong disheñvel
a-grenn diouzh ar peurrest eus Sina. Ul Lezenn diazez a reol e renad politikel.
Heuliañ a ra ar bennaenn « ur vro, div reizhad », a ro an tu da Hong Kong da
viret he reizhiad lezennoù, he moneiz, he reizhiad politikel, he skipailhoù
sport etrebroadel hag he lezennoù diwar-benn an embroerezh. Hervez disklêriadenn
gumun Sina ha Breizh-Veur he deus prometet Republik pobl Sina e virfe Hong Kong
un doare emrenerezh betek 2047 d'an nebeutañ, da laret eo 50 vloaz goude ar
cheñchamant Stad.

20 500 keodedad eus Breizh-Veur zo o chom e kêr (25 500 e oant e 1996). Ar pep
brasañ anezhe zo divroidi implijet gant embregerezhioù etrebroadel pe
embregerien zo o chom eno gant o ziegezh. Abaoe ar cheñchamant Stad o deus miret
ar straedoù o anvioù doubl, e saozneg hag e kantoneg.



https://br.wikipedia.org/wiki/Henc%27hresianeg

An henc'hresianeg (e henc'hresianeg : ἡ Ἑλληνικὴ γλῶττα, hê hellênikề glỗtta) eo
eil prantad istorel ar gresianeg a badas etre an IXvet kantved kent J.-K. hag
IVe kantved kent J.-K.

Gallout a reer rannañ ar prantad-se e daou varevezh : an Henc'hres (IXvet-VIvet
kantved kent J.K.),ha Bro-C'hres klasel (Vvet-IVe kantved kent J.K.). En istor
Bro-C'hres en henamzer e kaver ivez ar prantad helenistel a ya d'ober ur prantad
disheñvel eus istor an henc'hresianeg anvet "Koine".

E henc'hresianeg e oa bet savet barzhonegoù Homeros, en o zouez an Ilias hag an
Odisseia, hag an oberennoù bras eus al lennegezh pe ar brederouriezh, bet krouet
en oadvezh aour atenat, zo bet diazez hor skiantoù hag hor matematik a vremañ.

Evit kavout titouroù diwar-benn yezhoù Bro-C'hres kent krouidigezh al
lizherenneg c'hresian, sellet ouzh ar pennadoù gresianeg Mikene ha
kentgresianeg.

Gresianed an henamzer o-unan a soñje dezhe e oa teir rann vras en o fobl : an
Dorianed, an Eolianed hag Ioniz (Ateniz en o zouez). Bep a rannyezh disheñvel a
gomzent. Ma lakaer a gostez an arkadieg, ur rannyezh divrud eus menezioù ar
Peloponnesos hag ar c'hiprenezeg, gwall bell diouzh kreiz ar bed gresian, ez eo
heñvel a-walc'h ar rannidigezh-se eus ar poblañsoù hag eus ar rannyezhoù ouzh
disoc'hoù an enklaskoù graet nevez zo en arkeologouriezh hag e yezhoniezh.

Ar rannyezhoù henc'hresianek a c'haller bodañ e pevar strollad : ar strollad
arkadiat-ha-kiprenezat, ar strollad kornogat, ar strollad eolian hag ar strollad
ionian-hag-attek :

Peurliesañ, pa gomzer eus an henc'hesianeg e komzer eus rannyezh Aten, ur
rannyezh eus ar strollad ionian-hag-attek. An atteg, anv ar rannyezh-se, eo ar
yezh bet implijet evit skrivañ ar pep brasañ eus al lennegezh c'hresian klasel.
Da-heul aloubadegoù Aleksandr Veur hag ar meskad gresianed a orin diheñvel a
voe, e kreskas implij ar c'h/koinè, kenyezh (hemañ eo ster an anv-gwan koinos)
diwanet diwar meur a rannyezh eus ar strollad ionian-hag-attek. Implijet e veze
en arme hag er melestradur ha desket e veze gant annezidi ar broioù aloubet, ar
varc'hadourien, ha kement zo. Dont a reas evel se da vezañ lingua franca an
henamzer, war un dro gant al latin. ar c'hoine a zeuas da vezañ yezh ofisiel
impalaeriezh roman ar reter. Diwezhatoc'h e emdroas a-nebeudoù evit dont da
vezañ ar gresianeg a-vremañ.

Al linenneg B eo ar c'hentañ doare skrivañ testeniekaet evit skrivañ ur rannyezh
c'hresian. Ur silabenneg eo ha n'en deus tamm kerentiezh ebet gant al
lizherenneg c'hresian. Implijet e veze e Kreta ha war an douar-bras evit
diskrivañ ur stumm kozh-bras eus ur rannyezh arkadiat-ha-kiprenezat etre -1500
ha -1200. Etre -800 ha -200 e voe implijet un doare skrivañ tost, ar silabenneg
kiprenezat, e Kiprenez evit diskrivañ henc'hresianeg hag eteokiprenezeg)

Bet zo bet skriturioù koshoc'h evit al linenneg B hag ar silabenneg kiprenezat e
Bro-C'hres, met n'o deus ket servijet evit skrivañ henc'hresianeg moarvat :

Goude se ez eo al lizherenneg c'hresian zo bet implijet, gant stummoù disheñvel,
adalek an IXvet pe an VIIIvet kantved kent J.K.. Savet eo bet diwar skouer al
lizherenneg fenikian. O lakaat vogalennoù ouzhpenn arouezennoù an abjad, ar
C'hresianed o doa ijinet patrom al lizherennegoù kornogat.



https://br.wikipedia.org/wiki/Facebook

Facebook zo un embregerezh stadunanat hag ur rouedad sokial bet krouet e 2004
war an Internet gant Mark Zuckerberg (1984-). Bodañ tud tost pe zianav eo he
fal, dre skignañ titouroù a bep seurt embannet gant ar wiaderien. Digor eo d'an
holl abaoe miz Gwengolo 2006. Ouzhpenn ur miliard a izili he deus abaoe miz Here
2012 dre ar bed. An eil lec'hienn muiañ gweladennet eo, goude google.com, hervez
Alexa Internet).

E Skol-Veur Harvard e voe krouet Facebook : rouedad sokial ar studierien a oa er
penn-kentañ kent bezañ digor d'ar skolioù-meur amerikan all. Tennet eo e anv eus
an albomoù luc'hskeudennoù a vez graet facebooks anezho e saozneg, a zo
poldredaouegoù ar skolajidi, likezidi pe studierien a vez roet dezho e fin pep
bloavezh-skol.

Embannet en doa an embregerezh Facebook d'an 2 a viz Here 2008 e oa o vont da
lakaat e sez etrebroadel e Dulenn en Iwerzhon evit marc'hadoù Europa, Afrika hag
ar Reter-Kreiz., E 2012 e voe lakaet Facebook er Yalc'h, ha talvoudekaet eo bet
da 104 miliard a zollaroù.

Troet eo bet al lec'hienn e 121 yezh evit poent. Abaoe an 3 a viz Here 2014 e
c'haller dibab ar brezhoneg a-douez al listennad yezhoù kinniget.

E spagnoleg hag en alamaneg da gentañ e oa bet troet al lec'hienn e miz
c'hwevrer 2008. Bremañ emañ en holl yezhoù "bras" ha muioc'h-muiañ a yezhoù
"bihan" a zo kinniget ; an esperanteg eo bet e-touez ar re gentañ.

Goulenn a ra Facebook digant e implijerien sikour evit treiñ e getal en o yezh
vamm. Pep den a c'hall kinnig un droidigezh eus ar frazennoù orin e saozneg.
Votiñ a ra ar genrouedaderien evit an hini a welont evel an hini wellañ.

E 2012 e voe ul lañs evit kaout an aotre da dreiñ Facebook e brezhoneg, ha
krouet e voe bet ur strollad, en deus tizhet muioc'h eget 10 000 ezel e deroù
2013. Respontet eo bet gant ofisielidi Facebook e vije ret gortoz pell a-walc'h
peogwir a oa dija meur a yezh war ar renk. Kenderc'hel a ra ar strollad da vodañ
tud c'hoazh ha deuet eo da vezañ ul lec'h ma eskemm brezhonegerien ar rouedad
kenetrezo.

Awenet eo bet ar sinema hag ar skinwel gant Facebook, da skouer The Social
Network, ur film skignet e miz Here 2010, pe c'hoazh pennad 4 ar 14vet koulzad
er stirad South Park, "0 mignon hoc'h eus" e ditl (ul luadenn eus Facebook eo).



https://br.wikipedia.org/wiki/Eritrea

Eritrea (amhareg: ኤርትራ ʾĒrtrā hag arabeg: إريتريا Iritriyya diwar ar geuzeg:
ኤርትራ ʾĒrtrā) zo ur vro e biz Afrika. Harzoù he deus gant Soudan er c’hornôg,
Etiopia er c’hreisteiz ha Djibouti er gevred. . En em astenn a ra Eritrea a-hed
ar Mor Ruz, a-dal da Arabia Saoudat ha Yemen.

Trevadennet e voe Eritrea gant Italia adalek 1885. Ar Saozon a gemeras lec’h an
Italianed e 1941, e-pad an Eil Brezel Bed. Goude ar brezel e voe unanet Eritrea
hag Etiopia e stumm ur c’hevread. E-pad ar bloavezhioù 1960 e kroget ar stourm
armet evit distagañ Eritrea diouzh Etiopia, ur stourm a badas 30 vloaz. Dont a
reas ar brezel da benn e 1991, pa voe faezhet arme Etiopia gant stourmerien
Eritrea. Daou vloaz war-lerc’h, e 1993, goude ur referendom e teuas Eritrea da
vezañ ur stad dizalc’h.

Div yezh ofisiel zo en Eritrea : an arabeg hag an tigrinya. Yezhoù all a vez
komzet er vro ouzhpenn, peogwir e kaver enni 9 fobl disheñvel. War dachenn ar
relijionoù ez eo an islam hag ar gristeniezh an div relijion bennañ.

Unan eus an hominidae koshañ, marteze ul liamm etre Homo erectus hag un Homo
sapiens kozh a oa bet kavet e Buya gant un ergerzheg italian. Koshoc'h eget ur
milion bloavezh e vefe bet



https://br.wikipedia.org/wiki/Dollar_ar_Stado%C3%B9_Unanet

Dollar ar Stadoù-Unanet (United States dollar, berraet en US dollar) (kod bank
USD), a vez graet dollar amerikan (Amerikan dollar) anezhañ alies, zo anezhañ
unanenn voneiz Stadoù-Unanet Amerika hag an tiriadoù dalc'het ganto.
Gouarnamantoù un nebeud broioù all a ra o moneiz ofisiel ha lezennel gantañ
(Ecuador, El Salvador, Panamá, Timor ar Reter) hag un toulladig broioù all a ra
gantañ ivez, ent-diofisiel avat. Arouez an dollar US zo $ pe USD pe US$ da
lakaat kemm etre anezhañ hag an dollarioù all. Rannet eo e 100 cent (liester
cents).

Degemeret e voe gant Kendalc'h ar c'hengevred ar Stadoù-Unanet d'ar 6 a viz
Gouere 1785,. Ar moneiz muiañ implijet er bed eo e treuzgreadoù etrevroadel.
Meur a vro a implij an dollar amerikan evel o moneiz ofisiel ha lod all a implij
anezhañ evel o moneiz de facto. Ouzhpenn US$ 380 miliard a oa war red (?) e
1995, an daoufarzh er-maez eus ar Stadoù-Unanet. Daougementet eo ar sifr-mañ dek
vloaz war-lerc'h gant tost da $ 760 miliard, eus an hanter d'an daoufarzh anezho
o vezañ en estren. Se a dalv ur feur kresk keitat a war-dro 7.6%. Hogen e oa aet
an euro dreist d'an dollar e miz Kerzu 2006 diwar-benn talvoudegezh kenstrollet
an arc'hant dizolo war red. Diwar neuze he deus savet talvoudegezh a-vremañ an
euroioù war red da ouzhpenn € 695 miliard, kevatal da US$ 1 029 miliard diouzh
ar feur eskemm a-vremañ.



https://br.wikipedia.org/wiki/Diwan

Ur rouedad skolioù, skolajoù ha lise ma vez kelennet e brezhoneg eo Diwan.
Kevredigezhel hervez lezenn c'hall ar 1añ a viz Gouere 1901, lik, digoust ha
digor d'an holl ez eo ar skolioù Diwan. Krouet e voe ar skol gentañ e 1977. E
Gwengolo 2016 e oa 47 skol, 6 skolaj hag ul lise, skoliataet 4 242 skoliad enno
(4,4% a gresk er c'hentañ derez hag 1,6% en eil derez e-keñver ar bloaz a-raok).
Kevredet eo an teir c'hevredigezh Dihun, Div Yezh ha Diwan a-benn diorren ar
c'helenn e brezhoneg.

Dre ma chome dinec'h politikerien Breizh ha re ar Stad C'hall gant dazont ar
brezhoneg, ha dre ma ne oa lec'h ebet evitañ en deskadurezh c'hallek e voe
krouet skolioù Diwan gant un dornad stourmerien, dezho bugale en oad da vont
d'ar skol. Kaoz a oa bet eus Garm evel anv d'ar rouedad, met skeudenn ar
blantennig o tont a-rez d'an douar a voe kavet gwelloc'h pa arouezie ar promesa
da reneveziñ implij ar brezhoneg gant ar remziadoù nevez.

E miz Mae 1977 e voe krouet ar skol Diwan gentañ e Lambaol-Gwitalmeze. Reun an
Ostiz (René L'Hostis), soner, ezel eus ar CGT hag eus an UDB, o welet ne veze
lec'h ebet evit ar brezhoneg er reizhiad kelenn gall, a gendrec'has un dek
bennak a familhoù, ar c'huzul-kêr hag ar senedour Alphonse Arzel da zigeriñ ur
skol-vamm vrezhonek penn-da-benn. Da zigoradur ar skol-vamm-se e voe 5 bugel hag
ur mestr-skol, Denez Abernot. Staliet e voe ar skol e savadurioù foran ur skol a
oa bet serret pemp bloaz kentoc'h, feurmet digant ar gumun adalek miz Kerzu
1976. Prientet e oa bet an digoradur-se hag ar re a zo bet en distro-skol
war-lerc'h (Kemper, Brest ha reoù all).

Ar skol-vamm-se a voe savet diwar batrom skolioù kevredigezhel Europa :
Gaelscoileanna Iwerzhon, Ikastolak Euskadi, Calandretas Okitania, La Bressola
Katalonia, hag all. D'an 17 a viz Ebrel 1977 e oa bet disklêriet ar c'hevarzhe
kreiz e prefeti Penn-ar-Bed. Un nebeud emvodoù etre tud kuzul-departamant
Penn-ar-Bed ha tud all a oa bet dalc'het er sizunvezhioù a-raok, an hini
diwezhañ e Kastellin. Gweltaz ar Fur a voe dilennet da brezidant (betek 1980),
Jean-Christophe Bozeg da sekretour hag Anna-Vari Chapalain da deñzorerez.
War-lerc'h Gweltaz ar Fur, e voe tro Reun an Ostiz da vont da brezidant Diwan
betek 1986, ha da heul e voe tro Andrev Lavanant (André Lavanant), seketrour ar
gevredigezh e 1980, teñzorer e 1981 ha 1982, ha prezidant eus 1983 betek 1989
hag eus 1991 betek 1997.

Hiziv ez eo deuet ar gevarzhe Diwan Breizh da vezañ ur rouedad kelenn, enni
skolioù-mamm, skolioù kentañ derez, skolajoù hag ul lise (e Karaez-Plougêr).
Skolioù zo e 5 departamant Breizh, mui ur skol-vamm hag ur skol kentañ derez e
Pariz.

Er bloavezioù 1890 e talc'he ar gouarnamant gall da herzel ouzh implij ar yezhoù
rannvroel en deskadurezh. Rebechet groñs e voe da lod mistri-skol terriñ ar
reolenn zibleg "deskiñ e galleg nemetken" goude ma veze dic'hallek a-grenn ar
vugale skoliataet. Daou esae sevel un deskadurezh vrezhonek zo bet renablet :

Ur skol-vamm hepken a oa da gentañ e 1977, savet war batrom skolioù damheñvel en
Euskadi hag e Katalonia. Goude digeriñ meur a skol-vamm e voe krouet ar c'hentañ
skol kentañ derez e 1980, ar c'hentañ skolaj e Brest e 1988 hag ar c'hentañ lise
e 1994 er Releg-Kerhuon e-tal Brest.

E 1972, ar program boutin, sinet gant ar strollad sokialour, ar strollad
komunour ha strolladoù all an tu kleiz a bromete : "Holl rannoù an deskadurezh
diazez hag ul lodenn vras eus an deskadurezh peurbadus a vezo bodet en ur servij
publik ha lik stag ouzh ministrerezh an Deskadurezh-Stad".

En hevelep doare e kinnigas François Mitterrand, e-kerzh dilennadegoù
prezidantel 1981, staliañ "ur servij bras foran unanet ha lik en
Deskadurezh-Stad", pal hennezh o vezañ "degemer an holl skolioù hag o
implijidi", ar pezh en defe degaset Diwan da vezañ ebarzhet en deskadurezh
foran.

Hogen ar raktres Savary "stag ouzh an darempredoù etre ar Stad, ar c'humunioù,
an departamantoù, ar ranvroioù, hag ar skolioù prevez" a voe dilezet e 1984.
Adalek 1983 avat e resevas ar gevredigezh skoazelloù digant ar Stad.

E 1986 e voe sinet ur raktres ebarzhiñ 31 skolaer gant ministrerezh an
Deskadurezh-Stad. Met buan a-walc'h e voe kavet abeg er raktres-se. E 1988 e voe
sinet un emglev a lakae sklaer mont en-dro ar skolioù Diwan, perzh arc'hantel ar
Stad, an aozadurioù lec'hel ha Rannvro Breizh. Diwar neuze e voe kemeret 10
skolaer e karg. E 1990, ur gevrat nevez sinet gant an Deskadurezh-Stad a gemeras
e karg 51,5 post gant ar statud a vistri-skol gevratet. E 1993, un emglev
frammañ a lakaas a-nevez kevrat 1990 e pleustr. Titlet e voe 3 skolaer da
skolaerien foran, ha 6 all da renerien skol. Abaoe 1994 ez eus kevratoù
kevredigezhel etre an Deskadurezh-Stad ha Diwan.

D'an 28 a viz Mae 2001, maodiern an Deskadurezh Stad Jack Lang ha prezidant
Diwan, Andrew Lincoln, a sinas e Roazhon ur feur-emglev evit tremen ar skolioù
Diwan dindan statud foran, ha kement-se a-enep da Guzul uhelañ an
Deskadurez-Stad (0 mouezh a-du, 32 a-enep, 8 neptu, 1 n'en deus ket mouezhiet).
Sindikadoù skolaerien a yeas a-enep an emglev hag a c'houlennas digant ar
C'huzul Stad e derriñ ; nac'het e voe an emglev gant hennezh war zigarez ma oa
an hentenn dre soubidigezh implijet gant Diwan a-enep lezennoù ha bonreizh
Bro-C'hall, war ziazezoù ar melladoù L. 121-3 ha L. 312-10 eus kod an
Deskadurezh, ar mellad 1añ eus lezenn ar 4 a viz Eost 1994 hag ar mellad 2 eus
ar vonreizh, a voe kemmet da vare sinadur feur-emglev Maastricht : "Ar galleg eo
yezh ar Republik". Prometet e oa bet d'ar mare-se ne vije ket implijet al lezenn
a-enep ar yezhoù rannvroel.

Herzel a reaa an diviz-se ouzh Diwan a vezañ degemeret en Deskadurezh foran, war
abeg e zivyezhegezh dre e hentenn dre soubidigezh. Padal, n'ez a ket a-enep an
deskadurezh divyezhek gant un deskadurezh kempouez en div yezh (par an
eurvezhioù kelenn), evel ma 'z eo testeniekaet gant mennad an 12 a viz Mae
2003 : "Stag ouzh ar c'helenn divyezhek er yezhoù rannvroel, gant eurioù kelenn
par, er skolioù hag er rannoù 'yezh rannvroel' er skolajoù hag el liseoù".

E diabarzh Diwan ez voe enebiezhioù etre ar re a felle dezho e vefe staget Diwan
ouzh an Deskadurezh foran, difennet gant Andrew Lincoln, a oa prezidant abaoe
1997, hag ar re a felle dezho derc'hel ur statud kevredigezhel. Abalamour d'an
enebiezh diabarzh-se e roas kuzul-merañ Diwan e zilezas d'ar 24 a viz Du 2002
e-kerzh ur vodadeg veur dreistordinal e Gwerliskin. Eno e voe taget politikerezh
Andrew Lincoln.

Teñzorer kozh ar gevredigezh, Michel Le Tallec, a oa e penn ar strollad Bodañ
Diwan hag a enebe ouzh ar renerezh kozh, a voe dilennet d'ar 1añ a viz Kerzu da
brezidant Diwan gant burev ar gevredigezh.

Setu amañ taolennoù an niver a vugale er reizhiad Diwan er bloavezhioù-skol
2014-2015 ha 2015-2016.

Estreget skolioù Diwan, n'eus ket a skolioù hollvrezhonek e Breizh. Bez' ez eus
klasoù divyezhek avat :

E 2004 e voe savet ur gevredigezh hervez lezenn 1901 hag a stroll ar skolidi bet
e Diwan,  Diwanet  hec'h anv.



https://br.wikipedia.org/wiki/Den_Haag

Den Haag (anvet ivez 's-Gravenhage) zo ur gêr e kornôg an Izelvroioù, m’emañ sez
ar gouarnamant, daoust ma n’eo ket kêr-benn ar vro (Amsterdam an hini eo).
Kêr-benn ar broviñs Zuid-Holland eo.

Annezet eo Den Haag gant 468.711 a dud (d’ar 1añ a viz Mezheven 2005). E kêr
emañ porzh kozh Scheveningen.

Den Haag hag an trowardroioù a ya d’ober, gant 700.000 a annezidi, unan eus
kreizennoù pouezusañ ar Randstad, gant Amsterdam ha Rotterdam.

An anv Den Haag (skrivet gwechall «Die Haghe») eo an anv ofisiel koshañ. Ur
stumm all zo da anv kêr : 's-Gravenhage («Liorzh an dug»), cheuc’hoc’h, zo en
implij abaoe 1639. Savet e voe moarvat diwar skouer an anv 's-Hertogenbosch
(anvet alies Den Bosch). Bremañ e vez implijet ar stumm Den Haag gant an ti-kêr,
ha stummoù heñvel a gaver e yezhoù all : Den Haag en alamaneg, The Hague e
saozneg, La Haye e galleg pe La Haya e spagnoleg.

E Den Haag emañ an Erste Kamer (Kambr gentañ) hag an Tweede Kamer (eil kambr),
da lavaret an div gambr a ya d’ober parlamant an Izelvroioù. Eno ivez emañ
burevioù ar vinistred ha lez-varn uhelañ ar vro. Eno emañ o chom ivez ar Rouanez
Beatris. Kannatioù ar broioù all en em gav holl e Den Haag ha meur a ensavadur
etrebroadel bras ivez (evel Europol pe al Lez-varn Etrebroadel. Daoust da se ez
eo Amsterdam kêr-benn an Izelvroioù, hervez bonreizh ar stad.



https://br.wikipedia.org/wiki/Brezel_Yen

Brezel Yen zo bet graet eus ur prantad bec'h padus, adalek fin ar bloavezhioù
1950 betek dibenn ar bloavezhioù 1990, ma veze kevezerezh etre Stadoù Unanet
Amerika (SUA) diouzh an eil tu hag an Unvaniezh Soviedel (URSS) hag ar broioù
kevredet ganti diouzh an tu all. Kornôg Europa ha Japan e oa ar broioù kevredet
gant SUA. An darn vrasañ eus ar re a oa kevredet gant an Unvaniezh Soviedel a oa
Reter Europa ha Republik Pobl Sina (a-raok an torr etre an URSS ha Sina). E-pad
ar prantad-se e voe kevezerezh war tachenn ar brezelioù bihan, ar c'hevrediñ
nerzhioù milourel, an ideologiezh, hag ar c'hrouiñ ha produiñ armoù a bep seurt
ha dreist-holl an armoù nukleel.

Hervez Bernard Baruch, anezhañ un den-stad en SUA brudet gant ar c'hazetenner
Walter Lippmann, e talvez an droienn Ar Brezel Yen ur prantad bec'h bras etre
SUA hag Unvaniezh ar Republikoù Sokialour ha Soviedel pe URSS etre 1947 ha 1991,
hag int bet kevredet e-pad an Eil Brezel Bed. Hervez Raymond Aron e oa ur
"brezel bevennet" pe ur "peoc'h brezelek" en ur bed daoubolel ma klaske an daou
du chom hep tagañ an eil egile. Anavezet eo an dro-lavar "peoc'h dibosupl,
brezel diasur".

Un toullad emgannoù, adalek brezel Korea, brezel Vietnam betek brezel
Afghanistan, o deus skeudennaouet ar brezel ameeun etre Soviediz ha
stadunanadiz, gant kemer perzh o gevredidi. Broioù an trede bed evel India gant
Nehru, Ejipt gant Nasser ha Yougoslavia gant Tito o deus savet e-pad un amzerig
emsav ar re zisteud o tisklêriañ evel-se o neptuegezh hag o c'hoari gant ar
c'hevezerezh etre an daou vloc'had evit sevel aotreadurioù.

Ar gêr "yen", implijet evel un enepster a ziskouez n'eo ket ur brezel boutin,
met un emgann hep tagadennoù armet eeun etre trec'herien an Eil Brezel-bed ;
merket eo bet ivez gant redadeg an armañ, gourdrouz an armoù nukleel (kempouez
ar spont) hag ar genstrivadeg teknologel evit gounit an egor.

E 1945, dirak ar Stadoù europat rivinet gant an Eil Brezel-bed, eo lakaet
war-wel div vro dreistgalloudus en endro geopolitikel ar bed. Ar Stadoù-Unanet o
deus ar monopol nukleel abaoe bombezadegoù atomek Hiroshima ha Nagasaki e miz
Eost 1945, ha bez' o deus ar galloud ekonomikel hag arc'hantel brasañ. An URSS
he deus ur c'hreñvder soudardel pouezhus e Kreizeuropa ar c'hreiz hag Europa ar
Reter.

Un urzh moneiz hag arc'hantel bedel nevez a zo savet tro-dro d'an dollar
stadunanat, evit mont e-biou d'an distabilded ekonomikel a oa etre an daou
vrezel hag adlañsañ an eskemmoù etrebroadel. Savet d'an 22 a viz Gouere 1944
gant emglevioù Bretton Woods, goude ur brezegenn a vodas 44 Stad, aozadur nevez
an ekonomiezh bedel a voe marc'hataet de facto etre Bro-C'hall, ar
Rouantelezh-Unanet hag ar Stadoù-Unanet.

An emglevioù a savas Font Moneizel Etrebroadel (FME), hag ur Bank etrebroadel
evit an adsevel hag an diorren (BEAD pe BIRD), anvet "Bank etrebroadel"
peurvuiañ. An FME hag ar BIRD o defe evel karg ober war-dro stabilded an
teulennoù etrebroadel hag ober prestoù evit an adsavidigezh hag an diorroadur.

An emglevioù a save ivez ur sistem parder digemm e-keñver an dollar stadunanat,
ar moneiz nemetañ amdroadus penn-da-benn en aour. Dre m'o doa ar Stadoù-Unanet
ur mirva aour tost da tri c'hard ar mirva bedel, an dollar US a voe dre ret
dibabet evel moneiz mirva. Evit arc'hantañ ar brezel, ar galloudoù europat o
deus ranket gwerzhañ o stokoù aour d'ar Stadoù-Unanet. Evel-se, ar sistem
moneizel nevez ne oa mui diazezet nemetken war an aour a oa gant ar bankoù
kreiz, met ivez war an dollar US, as good as gold ("kenkoulz hag aour"), gant un
dalvoudegezh gwarantet gant Mirad kevreadel ar Stadoù-Unanet, kement ha galloud
ekonomikel ar vro.

E miz Even 1947, e-kerzh ur brezegenn distaget e Skol-veur Harvard, ar
sekretour-Stad George Marshall a roas da Europa "ur sikour breurel" a-benn mont
a-enep "an naon, an dispi hag ar reuz" a rene. Ar steuñv Marshall pe "steuñv
adsavadeg Europa" ((en) European Recovery Program) a voe kinniget da Europa
a-bezh, broioù ar reter hag URSS en o zouez. Daou ziviz a oa memestra : ar
sikour stadunanat a vefe meret gant ensavadurioù europat hag ar gouarnamant
kevredadel stadunanat en defe ar gwir da sellet ouzh an dasparzh. Jozef Stalin
en deus haketet, hag e fin miz Even e nac'has. Polonia ha Tchekoslovakia, a oa
gant ar soñj asantiñ ar steuñv, a rankas kemmañ ali.

Er fin, c'hwezek bro, gant donedigezh Alamagn ar C'hornôg e 1949, a asantas d'ar
steuñv Marshall : Bro C'hall hag ar Rouantelezh-Unanet, a voe ar broioù pennañ
sikouret gantañ, Aostria, Benelux, Gres, Iwerzhon, Island, Italia, ar broioù
skandinaviat, Portugal, Suis ha Turkia. E miz Ebrel 1948, ar c'hwezek bro-mañ o
deus savet an Aozadur Europat a Genobererezh Ekonomikel (AEGE), un aozadur
dreistbroadel a oa e bal kentañ merañ ha dasparzhañ ar sikour stadunanat etre ar
broioù ezel.

Eus 1948 betek 1952, muioc'h eget trizek milmilion a zollaroù US, 5/6 evel
roadoù, 1/6 evel amprestoù, a voe roet gant ar Stadoù-Unanet. Ar sikour-mañ evit
an adsavidigezh a oa savet gant ul lodenn arc'hantel (skoaziadennoù hag
amprestoù) hag unan all e danvezioù ha kenderc'hadoù liesseurt (boued,
traktourien, ostilhoù...).

War un dachennad ekonomikel "dollaraet" gant emglevioù Bretton Woods, steuñv
Marshall a voe savet evit leuniañ an « dollar gap », evel-se e c'helle Europiz
prenañ digant ar Stadoù-Unanet pourvezadennoù ha kenderc'hadoù o asurañ ur fred
d'ar produioù stadunanat. E 1946, 42% eus an ezporzhadurioù stadunanat a oa
war-du Europa ar c'hornôg, un enkadenn europat a vefe bet drastus evit
ekonomiezh ar Stadoù-Unanet.

Hogen, pal ar steuñv Marshall ne oa ket ekonomikel nemetken. Gouarnamant
federalour ar Stadoù-Unanet e Washington en doa komprenet e sikoure arvar Europa
ar strolladoù Marksourien staliet e Moskou, e Bro-C'hall hag e Italia
dreist-holl lec'h ma vote ur c'hard eus an dileuridi evit ar c'homunourien.
Neuze, ensinklerezh ar c'hevala stadunanat a voe ar c'henglokausted ekonomikel
evit doktrin ar c'h/containment : chaoseriañ al levezon soviedel en ur c'hrouiñ
ur spas a berzh mat e Europa.

Ar Soviediz a verzo kement-se, hag e miz Here 1947 e-pad emvod diazezer ar
c'h/Kominform, Andrei Jdanov, sekretour strollad kommunour an Unaniezh Soviedel
(SKUS), bodet gant kannaded an nav strollad komunour European, a freuzas an
"impalaerouriezh stadunanat". Hervez doktrin Jdanov, ar bed a oa bremañ rannet e
daou : ul lodenn "impalaerour hag enep-demokratel", ar Stadoù-Unanet o vezañ "an
nerzh sturiañ pennañ" hag ul lodenn "enep-impalaerour ha demokratel", Moskou en
he benn.

E miz Eost 1941, Churchill ha Roosevelt o doa sinet ar c'harta atlantel, un
diskleriadur awenet gant priñsipoù Wilson, lec'h ma oa raktres an daou brezidant
lakaat e plas ur "reizhad ledanet ha pad evit surentez an holl". E miz C'hwevrer
1945, emglevioù Yalta o deus adkemeret al lavarenn-se ha diskleriet o deus
kengalv ur "c'hendiviz eus ar broioù unanet war an aozadur bedel (...) d'ar 25 a
viz Ebrel 1945, er Stadoù-Unanet."

D'ar 26 a viz Even 1945, kaset gant lusk ur meno trubuilhet gant an oberennoù
nazi ha krizder an emgannoù, kannaded ar 51 bro o deus asantet e San Fransisco
karta ar broioù unanet, an destenn ziazez evit Aozadur ar broioù unanet (ABU),
gant ar pal pennañ a oa "gwareziñ ar remziadoù o tont eus distrujoù ar brezel en
deus gloazet an denelezh div wech e amzer buhez un den."

Goude an Eil Brezel-bed, an darempredoù etre an Amerikaned hag ar Soviediz a za
war fallaat. An URSS a ziskler en deus ar c'hoant gwarantiñ e surentez oc'h en
em gelc'hiañ gant broioù kevredidi a-hed e harzhoù. An arme ruz a chom er broioù
bet savetaet eus an naziegezh ganti ha, ez kontrol eus ar pezh a oa bet divizet
e Yalta, ne lak dilennadegoù aozet ebet e plas. Ur "brezel" eus un doare nevez a
sav etre ar Stadoù-Unanet hag ar Soviediz, ha brezel al levezon a dizh buan-tre
an trede-bed, stabilaet gant ur c'hempouez nukleel, anvet "kempouez ar spont",
adalek 1949, bloavezh lec'h ma vo ar vombezenn nukleel gant an URSS ivez.

Stalin a glask goudoriñ an URSS eus un dagadenn nevez en ur c'hrouiñ ur "rakkêr"
douarel hag ideologel, da lâret eo ur spas gwarezour a bella gourdrouz an
harzhoù soviedel :

Echu e voe d’ar Brezel Yen pa grogas Mikhail Gorbachev da adkempenn e vro dre
brogrammoù ar Perestroika hag ar Glasnost, pa leuskas da vont dizalc’h Reter
Europa, hag ivez, pa voe divodet an Unvaniezh Soviedel e 1991.



https://br.wikipedia.org/wiki/Basketball

Savet eo ar pennad-mañ diwar labour bet graet gant skolidi. Sikourit da wellaat
an danvez, mar plij ganeoc'h.

Ar basketball a zo ur sport a-stroll a vez c'hoariet 5 a-enep 5, gant ur
volotenn ha c'hoariet 'vez gant an daouarn. Ar pal a zo lakaat muioc'h a boentoù
eget ar skipailh all e paner ar re all. Lakaet e vez poentoù en ur lakaat ar
volotenn da dremen e kelc'h ar paner hag a zo da 3,05 metrad eus al leur. Ar
sport-se a deu eus Amerika. Kampion ar bed gourel a zo Bro-Spagn hag kampion ar
bed gwregel a zo Aostralia.

Reolennoù kentañ ar basket-ball a zo bet skrivet/lâret e Springfield
(Massachussetts,SUA) gant Dr James Naismith e 1891. James Naismith a oa ur
c'helenner kanadian, ganet e Almonte (Ontario) d'ar 16 a viz Du 1861. Un emzivad
'oa ha bevañ a rae e ti e donton. Ret eo bet dezhañ mont da studial relijion an
Hebreed hag ar brededouriezh evit mont da veleg. Bez' en deus bet e ziplom e
McGill University (skol-veur MgGill), e Montreal, e 1887 hag eno eo bet dizoloet
ar sport gantañ. C'hoariet en deus mell-droad Amerikan e-pad eizh vloaz pa 'oa o
studial er skol-veur Presbyterian e Montreal. Deuet eo da vezañ kelenner er skol
Young Men's Christian Association e Springfield.

Diwezhatoc'h ez eus bet goulennet digantañ, gant Luther Hasley Gulick, ijinañ ur
sport a vefe tu c'hoari en ur sal e-pad ar goañv. Kroget en deus da labourat war
an dra-se e miz Kerzu 1891. Tapet en deus meur a vennozh diwar ar sportoù all en
doa gwelet pe c'hoariet pa 'oa yaouank evel Duck on the Rock : diwallet 'veze un
houad gant ur paotr ouzh ar vein a veze bannet gant ar re all. Ar c'hoari-se eo
a roas ar mennozh dezhañ da ijinañ ar basket-ball. C'hoariet eo bet evit ar wech
kentañ d'an 29 a viz Kerzu 1891 hag an disoc'h a oa eus 1 da 0.

Kendalc'het en deus ar basket-ball da vont war-raok gant ar skol Young Men's
Christian Association (YMCA) ha deuet eo da vezañ tamm-ha-tamm ur sport a veze
er skolajoù, liseoù hag er skolioù-meur. A-raok ar c'hentañ Brezel-Bed e oa dija
un tabut etre an Intercollegiate Athletic Association hag an Amateur Athletic
Union evit bezañ mestr war ar reolennoù.

E 1946 eo bet krouet an National Basketball Association (NBA) evit ober
kenstrivadegoù gant ar skipailhoù kreñvañ. E 1967 eo bet krouet an American
Basketball Association (ABA) evit ma vefe kevezerezh etre an div gevredigezh met
aet eo ar maout gant an NBA hag aet eo d'ar strad an ABA. Bremañ eo an NBA ar
c'hevre uhelañ a zo e Stadoù Unanet Amerika ha memes an hini uhelañ er bed.

Un tamm diwezhatoc'h eo en em ledet ar basketball 'maez an SUA hag ar
c'h/Kanada, aet eo betek Europa. E 1932 eo bet krouet ar Fédération
Internationale de Basketball Amateur gant Arc'hantina, Tchekoslovakia, Gresia,
Italia, Letonnia, Portugal, Roumania ha Suis. E 1936 e erru ar basket-ball e
c'hoarioù olimpek an hañv evit ar wech kentañ (gounezet eo bet gant an SUA). E
1950 ez eus bet kentañ kampionad ar bed e basketball (aet ar maout gant
Arc'hantina) ha 3 bloaz goude eo bet krouet kampionad ar bed evit ar merc'hed
(gounezet gant an SUA). Erruout 'ra ar basket-ball evit ar merc'hed e 1976 er
c'hoarioù olimpek (aet ar maout gant an URSS).

E 1967 ez eus nebeutoc'h-nebeutañ a dud o sellet ouzh ar basketball neuze e
tivizas Busnel e vefe tu kaout daou estrañjour dre skipailh. Ar bloaz-se eo ivez
e krogas an dud da vezañ paeet er c'hevreoù uhel.

Bez' ez eus dindan pep paner un tachad anvet ar raketenn. E-penn ar raketenn ez
eus al linenn-eeun, e-tal ar baner. Ur warenn-gelc'h a zo ivez lec'hiet da 6,25
metr eus ar baner (7,23 m e NBA), anvet 'vez al linenn tri foent. Krouet eo bet
al linenn-se e 1984.



https://br.wikipedia.org/wiki/Barack_Obama

Barack Hussein Obama II (distaget /bəˈɹɑːk oʊˈbɑːmə/) (bet ganet d'ar 4 a viz
Eost 1961 e Honolulu) zo anezhañ ur politikour eus ar Stadoù-Unanet, bremañ
44vet prezidant ar vro-se. Genidik e oa e dad eus Kenya hag e vamm eus Kansas.
Studioù en deus graet e Skol-veur Columbia hag e Skol-veur Harvard. Senedour e
oa bet dilennet e stad Illinois er bloaz 2005, hag eñ an hini yaouankañ eus holl
senedourien ar vro.

Ezel eo eus ar Strollad demokrat, hag aet eo war ar renk evit dont da vezañ
danvez-prezidant an demokrated evit dilennadeg prezidant ar Stadoù-Unanet e miz
Du 2008. Gounezet en deus war Hillary Clinton evit bezañ danvez-prezidant ar
strollad demokrat. D'ar 4 a viz Du 2008 eo bet trec'h war John McCain
(republikan), ha dilennet eo bet da brezidant Stadoù Unanet Amerika. Kroget en
deus gant e garg nevez d'an 20 a viz Genver 2009. Addilennet eo bet d'ar 6 a viz
Du 2012 evit un eil prantad pevar bloaz, a-enep ar republikan Mitt Romney.

E dad, Barack Obama Senior, a oa un ekonomour hag ur politikour eus Kenya, bet
ganet e 1936 ha marvet e 1982 en ur gwallzarvoud karr-tan en Afrika. E dad-kozh
a-berzh e dad a oa Hussein Onyango Obama (1895-1979), diwar-se e eil anv-bihan.

E vamm a oa Stanley Ann Dunham (1942-1995), ur plac'h wenn anezhi. Savet en un
endro kristen, met agnostik e oa-hi. Diwar ur c'hrign-bev eo marvet.

Savet eo bet Barack Junior gant e dud-kozh a-berzh mamm. Torrdimeziñ a reas e
dud e 1964, ha Barack n'en deus gwelet e dad nemet ur wech en e vuhez, d'an oad
a zek vloaz.

E 1965 ec'h addimez e vamm gant un den eus Indonezia, bevañ a reas eno ganto
e-pad 4 bloaz. Un hanterc'hoar en deus bet, Maya Soetoro. Kelennerez eo-hi
bremañ e Hawaii. E vamm-gozh a-berzh-mamm, hi, a oa aet da Anaon dres a-raok na
vije aet an trec’h gant he mab-bihan d'an dilennadegoù prezidant.

Goude mont kuit eus ar skol e ra studioù uhel adalek 1979. Mont a ra da
Skol-Veur Columbia (e kêr New York) ma tap un testeni war ar skiantoù politikel
hag ispisializet war an darempredoù etrevroadel e 1983.

Dimezet eo Barack Obama gant Michelle Obama abaoe 1992. Gwiraouez eo bet. Div
verc'h a zo dezho, Malia Ann, bet ganet e 1998, ha Natasha ("Sasha"), bet ganet
e 2001. Bevañ a raent e Chicago, met bremañ int deuet da chom d'an Ti Gwenn d’an
20 a viz Genver, 2009.

Dont a reas da vezañ senedour Illinois eus 1997 da 2004, ha senedour er
C’hongress amerikan eus 2005 da 2008.

Fall e oa stad an ekonomiezh pa oa bet anvet da Brezidant. Goulennet en deus
digant ar C'hongress ur sammad dreistordinal a 787,000,000,000 a zollaroù evit
klask lakaat un termen da giladenn an ekonomiezh. Graet eo bet ar Stimulus Bill
eus ar plan-se gantañ. Degaset en deus arc'hant ivez d'ar bankoù ha d'ar
c'hompagnuezhioù sevel kirri.



https://br.wikipedia.org/wiki/Aotism

Savet eo ar pennad-mañ diwar labour bet graet gant skolidi. Sikourit da wellaat
an danvez, mar plij ganeoc'h.

An aotism zo ur c'hleñved eus diorroadur an neuronoù. An dud tizhet gant ar
c'hleñved-se o devez bec'h o taremprediñ hag o kehentiñ gant ar re all.
Strishaet eo o emzalc'h hag ober a reont ar memes traoù en-dro atav. Dont a ra
an arouezioù-se war wel a-raok ma vefe ar vugale en o zri bloaz. Un orin genetek
en deus an aotism daoust ma n'eo ket sklaer penaos e c'hoarvez.

Peurliesañ e vez merzet gant tud ar vugale e-pad o zri bloavezh kentañ. Diorren
a ra an arouezioù tamm-ha-tamm met bugale zo a gresk en un doare reizh a-raok
mont war-gil Ur skoazell abred gant sikour ar vezeien a c'hall sikour ar vugale
glañv da wellaat daoust ma n'hallont ket pareañ penn-da-benn. Anv zo bet eus un
nebeud bugale a oa tost da vezañ pareet. Nebeut a vugale skoet gant an aotism zo
gouest da vevañ en o unan en oad gour, daoust ma teu lod a-benn d'en ober .
Diorroet ez eus ur "sevenadur" eus an aotism gant lod a glask un doare da bareañ
ar c'hleñved e-skoaz lod all a soñj dezhe e tlefe an aotism bezañ degemeret evel
un disheñvelder ha neket evel ur c'hleñved.

"An Aotism a zo un heol eilpennet : e skinoù a zo kaset en diabarzh" La lumière
du monde

Hervez Renkadur Etrebroadel ar C'hleñvedoù (CIM 10), an aotism, anvet ivez
aotism Kanner, ha kendoareoù-all par d'an aotism (sindrom Asperger, sindrom an X
bresk, sindrom Rett) zo ur seurt TAD (Trubuilh Aloubus an Diorroadur).



https://br.wikipedia.org/wiki/Aod

Ar riblennad douar a gaver a-hed ar mor eo an aod (pe an aot). Implijet e vez
ribl ar mor hag arvor ivez. Evit ur stêr e komzer eus ar ribl pe eus he
riblennoù, pe eus al lez.

Meur a seurt aod a zo diwar morfologiezh an douaroù ma ya ar mor tost outo. M'eo
plat an douar hag ar riblennad dindanvor tostañ e teuio d'an aod un neuz digor,
met distabil d'an aliesañ pa vez kaset da vont pelloc'h ar mor gant an avelioù.
Er c'hontrol m'eo an aod lec'h ma 'z eus un douar uheloc'h eget live ar mor re
dost dezhi e c'hell homañ bezañ harzet gant tornaodoù reeier kalet. Met m'eo ar
reier graet gant danvezioù bruzunabl e c'hell ar mor krignañ anezho ha lakaat
tres an aod da gilañ war-zu an douar. Pa ne c'hell ar mor krignañ ar reier,
kaset e vez alies traezh ha bili gantañ ken e tastum ur riblenn douar nevez
a-dal d'un tornaod marv. Tres an aod a zo bet deuet evit ar brasañ gant al live
krenn tizhet gant araogerezh ar mor divezhañ, an araogerezh dunkirkat (4vet
kantved-5ved kantved), met diwar krignerezh ar mor koulz hag ijinerezh an Den eo
bet kemmet neuz an aod e meur a lec'h. War aodoù plat Mor an Hanternoz p'en deus
diskennet live ar mor er Grennamzer eo bet adtapet douaroù nevez gant an
Izelvroiz, ar Saozon hag an Alamaned. Koulskoude e ya goustadik uheloc'h live ar
mor hiziv ken e vez douaroù traezhennek hag darn an traezhennoù o-unan diskaret
tamm ha tamm pa vez ruilh-diruilh ar gwagennoù poulzet gant ar c'horventennoù.

Er morioù ma vez ul lanv (ur mare) e vez goloet ha dichalet ur riblennad etre
live ar gourlenn ha live an daere, an aod bev a reer eus outañ. Pa vez dizolo e
weler ar pezh a zo bet kaset gant al lanv deuet kent, al lanvad eo, graet gant
polotennoù pe neudennadoù bezhin ha gouemon. Aze e vev plant-mor ha loenigoù-mor
a c'hell bezañ dizoloet unan pe div wech an deiz. Un endro bevoniel pinvidik eo.
Gant loenigoù dastumet war an aod bev, kresteneged peurvuiañ, e c'helle tennañ
ur boued fonnus a-walc'h annezerien baour an aodoù (an aocherien, sell pelloc'h)
a-raok kreiz an XXvet kantved.

Eus ar ger aod eo deveret ar verb aochañ, bageal pe besketa en ur chom tost d'an
aod hag aocha, dastum boued-aod pe draoù mor e-tal an aod. Un aocher a c'hell
bezañ pe un den o vevañ tost ouzh an aod pe ur vag pe ul lestr ha ne vez kaset
pell diouzh an aod. Pa komzer eus an dud pe eus an traoù a zo tost an aod e vez
graet an arvor eus an tiriadoù m'emaint warnañ. Peurliesañ e vez implijet aod
evit an aod mor, da lavaret eo an aod e-tal an donvor p'eo an arvor evit un aod
goudoret ivez (hini ur pleg-mor pe ur vorlenn).

Kontrol d'an emglev a gaver etre ar skiantourien e sav diaesterioù e-touez ar
wiraourien da dermeniñ an aodoù war kostez an douar peogwir e c'hell bezañ
pouezus e-keñver an doareoù da gorvoiñ ar pinvidigezhioù war ar seizennad douar
a gaver en o hed. Sellout ivez ouzh Dourioù etrebroadel.



https://br.wikipedia.org/wiki/Albert_Einstein

Ganet e oa bet Albert Einstein en Ulm (Bro-Alamagn) d'ar 14 a viz Meurzh 1879 ha
marvet e Princeton (Jerzenez Nevez, Stadoù-Unanet) d'an 18 a viz Ebrel 1955. Ur
fizikour alaman eo bet a-raok bezañ anvroat (1896) ha suisat goude (1899) hag
erfin amerikan (1940).

Embannet en deus teorienn ar relativelezh strizh e 1905 hag hini ar relativelezh
hollek e 1915. A-drugarez dezhañ ez eus bet graet araokadennoù bras e
mekanikerezh ar c'hwanta hag er gosmologiezh. Aet eo gantañ Priz Nobel ar fizik
e 1921 en abeg ma voe gouest da zisplegañ an efed fotoelektrek. Anavezet eo gant
tud e-leizh ar formulenn E=mc² a c'heller displegañ ganti peseurt galloud dibar
a zeu eus an energiezh nukleel o tiskouez ar c'hevatalder etre danvez hag
energiezh ur reizhiad

E dad, Hermann Einstein, a oa ganet d'an 30 a viz Eost 1847e Buchaun, ha marvet
d'an 10 a viz Here 1902 e Milano. Eurediñ a reas gant Pauline Koch d'an 8 a viz
Eost 1876. Tri bloaz goude, d'ar 14 a viz Meurzh 1879 e oa ganet Albert Einstein
en o ranndi en Ulm en Alamagn ; O bugel kentañ e oa. Dihunet e oa e zudi evit ar
skiantoù en e vugaleaj : gant un nadoz-vor pa oa 5 bloaz, ha gant al levr Biblig
ar ventoniezh, da drizek vloaz.

Mont a reas d'ar skol kentañ hag eil derez en Hochschule Argovie e Suis, e lec'h
ma tapas e skrid-testeni d'an 30 a viz Gwengolo 1896. Disoc'hoù dispar en deveze
e matematik, met nac'hañ a reas studiañ ar vevoniezh ha skiantoù an Den, rak ne
wele ket perak deskiñ danvezioù a oa bet studiet c'hoazh a-dreuz hag a-hed gant
tud all. Dedennet eo gant ar skiant evel frouezh poell Mab-Den hag ar preder.
Goulenn a reas gant e dad reiñ dezhañ ar vroadelezh suis a-benn mont davet e
diegezh divroet e Milano en Italia.

Lakaat a reas e anv e Skol politeknek kevredadel Zurich (ETH) e 1896 goude bezañ
c'hwitet e arnodenn gentañ avat. Eno e teuas da vezañ mignon ar matematikour
Marcel Grossmann, a skoazellas anezhañ diwezhatoc'h e mentoniezh dieuklidel.
Anaoudegezh a reas ivez gant Mileva Maric, e bried kentañ. Tapout a reas e
skrid-testeni e 1900. Anzav a ra avat en e vuhezskrid ne oa ket « gouest da
heuliañ ar c'hentelioù, da skrivañ notennoù ha d'ober labour-skol ». E-doug ar
prantad-se e kreskas e anaoudegezhioù o studiañ e-unan hag o lenn levrioù dave,
evel re Boltzmann, Helmholtz ha re Nernst. E vignon Michele Besso a lakaas
anezhañ da zizoleiñ kealioù Mekanik Ernst Mach.

Hervez buhezskridoù disheñvel, e oa fall e stad a vuhez etre 1900 ha 1902 :
lakaat a ra e anv evit meur a bost-labour hep bezañ degemeret. Nec'het e e dad
gant e vizer hag e klask kavout ur post dehzañ en aner. Albert se résigne neuze
da bellaat diouzh metoù ar skol-veur da gaout ur post er velestradurezh. E 1901
e embannas e bennad skiantel kentañ en Annalen der Physik, diwar-benn e
enklaskoù a-zivout ar gapilarelezh. Ganet e oa e vugel kentañ, Lieserl, e diwezh
ar bloavezh 1902. E-pad pell ne oa ket anavezet ar bugel-se gant an istorianed
ha ne chom roud ebet anavet eus e vuhez. Albert ha Mileva a euredas e 1903, ur
wezh roet dezhañ e aotre gant e dad war e dremenvan. E 1904 o deus ur bugel all
Hans-Albert, ha goude Eduard Einstein en 1910.

E 1902 e kavas fred en ofis ar breouadurioù e Berne, ar pezh a ro peadra dezhañ
da vevañ e-pad e enklaskoù. e-keit-se e savas an Akademiezh Olimpia gant Conrad
Habicht ha Maurice Solovine, a droas e oberennoù e galleg diwezhatoc'h. En em
vodañ a rae izili ar c'helc'h diviz-se, 49 straed Kramgasse, hag aozañ
baleadennoù er menezioù. Einstein a rannas disoc'h e enklaskoù gant Conrad
Habicht ha kas a reas dezhañ ar pennadoù a embann e 1905 diwar-benn diazezoù ar
relativelezh strizh, martezeadenn ar c'hwanta gouloù ha damkan ar fiñv brownian,
a zigor hentoù enklask nevez e fizik nukleel, mekanikerezh ar stered, ha kement
zo. Diazezet eo ar pennad diwar-benn ar fiñv brownian war enklaskoù donaet
diwezhatoc'h gant Einstein hag a gas d'e dezenn anvet Eine neue Bestimmung der
Moleküldimensionen (Un didermenadur nevez eus ment ar molekulennoù en alamaneg),
ha d'e ziplom doktorelezh d'ar 15 a viz Genver 1906.

E 1909 e oa anavezet Albert Einstein gant e bared, Planck ha Nernst peurgetket a
bedas anezhañ da skol-veur Berlin. D'an 9 a viz Gouere 1909 e oa anvet doktor
honoris causa gant skol-veur Genève. Kinnigoù labour stank a oa graet outañ. E
1911 e oa pedet d'ar c'hentañ kendalc'h Solvay, e Belgia, a vode ar skiantourien
ar muiañ anavezet. Anaoudegezh a reas eno gant Marie Curie, Max Planck ha Paul
Langevin. E 1913, Albert a oa anvet en Akademiezh ar skiantoù Prusia.

E 1914 e rae e annez en Alamagn e Berlin evit meur a vloaz. Dont a reas da vezañ
ezel eus Akademiezh roueel Berlin ar skiantoù hag al lizhiri. A-drugarez d'ar
c'hinnigoù labour a reseve e teuas a-benn d'en em ouestlañ penn-da-benn d'e
enklaskoù. Dispartiañ a reas Mileva hag Albert hag hennezh a grogas da
zaremprediñ ur genitervez eus Berlin, Elsa. Pa darzhas ar c'hentañ Brezel Bed e
embannas e venoioù peoc'helour. Prometet he doa kêr Berlin da bourchas un ti
dezhañ met dont a reas da vezañ perc'henn war un dachenn e lec'h ma lakaas sevel
un di gant e wenneien. Edo e Caputh, e-kichen lenn Havelsee, ul lec'h sioul ma
c'halle bageal gant ur gouelier alies.

E 1916 e embannas ul levr a zisplege e zamkan eus ar gravitadur, anavet hiziv
evel damkan ar relativelezh hollek. E 1919, Arthur Eddington a vuzuilhas
diheñchadur gouloù ur steredenn pa dremen e-tal an Heol. An diheñchadur-se a oa
unan eus rakweladennoù degaset gant e zamkan. Brud vras a zegasas an darvoud-se
dehzañ hag Einstein a grogas d'ober kalz beajoù er bed adalek 1920. E 1925 e
resevas ar vedalenn Copley, hag e 1928 e oa anvet prezidant eus Kevre Gwirioù
Mab-Den. Kemer a reas perzh e 1928 er c'hentañ Kentel skol-veur Davos, gant kalz
intelektualed all gall pe alaman. E 1935 e resevas ar vedalenn Franklin.

Teñvalaat a rae an aergelc'h en Alamagn er bloavezhioù 1920 ha rebechet e oa
outañ e orin yuzev hag e venoioù peoc'helour. N'emedo ket e surentez ken en
Alamagn abalamour da nerzh ar strolladoù broadelour alaman ha da hini an Nazied.
Nebeut amzer goude ma erruas Hitler e penn ar Stad, e deroù 1933, e klevas e oa
bet preizhet e di e Caputh gant an nazied, ha divizout a reas ne zistrofe ket
d'ar Reich. Goude bezañ bet o chom pell war aod Belgia e reas e annez er
Stadoù-Unanet, ma labouras en Institute for Advanced Study e Princeton. Pal e
enklaskoù a oa sevel un damkan da unaniñ ar gravitadur hag an dredanwarellegezh,
met ne zeuas ket a-benn, ha kement-se a viras outañ marteze a ober dizoloadennoù
all war tachennoù frouezhusoc'h.

D'an 2 a viz Eost 1939, dindan levezon Eugène Wigner ha Leó Szilárd, fizikourien
deuet eus Bro-Alamagn, e skrivas ul lizher da Roosevelt en do ur rol e deroù ar
raktres Manhattan.

Mervel a reas d'an 18 a viz Ebrel 1955 diwar ur freuz anevrism, ha diskouez a
ray ar c'horfskejadur e oa ur regresk en hemisferenn gleiz e empenn. Fennet e oa
e ludu en ul lec'h dalc'het kuzh, diouzh e destamant. En desped d'e volentezioù
diwezhañ avat e oa miret e zaoulagad hag e empenn gant ar mezeg-lezenn en doa
kaset e gorfskejadur da benn.

E vab Eduard, a oa gant ur stumm skizofreniezh, a dremenas al lodenn vrasañ eus
e vuhez en ur glinikenn eus Suis hag e vab all Hans-Albert a zeuas da vezañ
ijinour e Kalifornia.

Frouezhus e oa ar bloavezh [1905] evit Einstein. Embannet e oa pevar
fennad-skrid er gelaouenn Annalen der Physik :

Ar c'hentañ, a oa embannet e miz Meurzh, a zisplege ur mennozh dispac'hel
diwar-benn naoutur rannigel ar gouloù, dre studi an efed fotoelektrek. Editl zo
Diwar-benn ur mennozh heuristek a sell ouzh produadur ha treuzfurmadur ar
gouloù. Danevell a ra eno e enklaskoù war orin ar c'has rannigoù, o kemer harp
diwar labourioù Planck en doa savet, e 1900, formulenn ur skinadur muzuilhet, da
lâret eo diskendalc'hus. Ret e oa bet da bPlanck displegañ ar skinadur gouloù
kaset gant ur c'horf tomm en un doare a sebeze anezhañ : Da lakaat e formulenn
da glotañ gant disoc'hoù an taolioù-arnod en doa ranket lakaat e ranne ar red
rannigoù e bloc'hadoù energiezh, a anvas Kwanta. Daoust ma soñje dezhañ ne oa
ket eus ar c'hwantaoù-se e gwirionez, stummet e oa e zamkan da labourat ha meur
a fizikour a studias anezhi. Einstein a adimplijas disoc'hoù Planck da studiañ
an efed fotoelektrek, ha klozañ a reas o lavaret en em zalc'he ar gouloù war un
dro evel ur wagenn hag ur red rannig. An efed fotoelektrek en doa pourchaset ur
gadarnadenn eeun eus martezeadenn ar c'hwantaoù savet gant Max Planck. E 1920,
ar c'hwantaoù a oa badezet fotonioù.



https://br.wikipedia.org/wiki/Vichnou

Vichnou (sañskriteg विष्णु, distaget: viṣṇu), anvet ivez Narayan(a) (नारायण;
nārāyaṇa) a zo unan eus doueed an hindouegezh, liammet ouzh ar c’hendalc’h hag
ar gwarez. Eil doue an trimourti (trimūrti) eo, gant Brahma ha Chiva. Doue ar
vuhez-marv-adc’hanedigezh eo ivez. Gant an trimourti ez eo aroueziet kelc’h ar
vuhez :

Alies e vez skeudennet Vichnou azezet pe o tiskuizhañ war ul lotuzenn. Dimezet
eo gant Lakshmi, doueez ar binvidigezh hag ar chañs. Gantañ e vez ivez e erer,
Garouda e anv. A-drugarez d’ar rishi e teuas a-benn Vichnou da aozañ un
arsav-brezel etre Vritra hag Indra. A-wechoù e vez gwelet ivez an Douar (Bhūmi
pe Bhû Devi) evel gwreg Vichnou. Pa oa war-nes bezañ beuzet dindan an dour e voe
saveteet an Douar gantañ (dindan ur stumm all anvet Varâha). Liammet eo ivez
ouzh ar roueelezh, rak stag eo an Douar (Bhūmi) hag ar chañs (Lakshmi) ouzh ar
roue. E sañskriteg ec’h implijer ar ger bhūpati da dermeniñ ar roue, hag ar
ger-se a c’hall talvezout “mestr” pe “gwaz” an Douar.

Bepred e vez gwisket gant ur mintr, un arouez ouzhpenn eus ar roueelezh. Daoust
ma c’haller soñjal ez eo Indra roue an doueed e tiskouez an arouez-se eo bet
kemeret ar roll-se gant Vichnou. Kemend-se a zo kadarnaet gant ur bern mojennoù
e-lec’h ma vez mezhekaet Indra gant Vichnou (dindan unan eus e enkorfadurioù).

Pa vez ar bed war-nes mont da rouestl e vez enkorfet Vichnou. Rama ha Krishna eo
enkorfadurioù brudetañ Vichnou. Hervez ar Bhagavad-Gita eo deuet Vichnou war an
douar dindan dek stumm disheñvel :

Chaitanya a zo gwelet ivez evel ur skeudenn eus Vichnou, evel enkorfadur
Krishna.

Ne ouezer ket pegoulz ha penaos eo kroget azeulerezh Vichnou. Er Veda ez eo
meneget Vichnou evel un doue a eil renk, bepred gant Indra. Diwezhatoc’h eo
deuet Vichnou da vezañ unan eus tri doue an trimurti, hag unan eus re bouezusañ
an hindouegezh. Doue pennañ ar vaishnava eo ivez Vichnou.



https://br.wikipedia.org/wiki/United_States_Marine_Corps

United States Marine Corps (brezhoneg : Korf Fuzuilhourien-vor ar
Stadoù-Unanet), berraet en US Marine Corps pe USMC, a zo unan eus pemp rann
Armeoù ar Stadoù-Unanet (US Armed Forces).

Bet eo ur rann eus troadegiezh ar Morlu Amerikan, hini ar fuzuilherien-vor, met
gant an amzer e voe muioc'h-mui a nijerien, kanolerien, bleinerien kirri
hobregonet enni.

Kefridi pennañ ar Marines a zo tagañ adal ar mor gant harp dezougen bliv ar
Morlu Amerikan.

Div vatailhon Marines kevandirel (saozneg: Continental Marines) a oa bet krouet
d'an 10 a viz Du 1775 e kêr Philadelphia dindan stumm ur strollad-stourm doare
troadegiezh o stourm evit dieubidigezh Amerika ken war vor ha war an douar.
Abaoe ez eo kemmet rol ar Marines betek mont etrezek ar stourm en oabl, an
dilestradegoù-prim hag all. Dre-se ez eo bet roet dezho al lesanvioù pobl:
America's third air force pe c'hoazh Second land army. Korf ar Marines a zo bet
lakaet kalz war-raok dre e oberezhioù-brezel dilestrañ hag e strategiezhoù e-pad
an Eil Brezel-bed war tachenn ar Meurvor Habask ; dont a reas da vezañ a-benn
neuze un diaz d'al lu Amerikan .

E-kreiz an XXvet kantved ez eo deuet an U.S. Marine Corps da vezañ ar
strollad-stourm gwellañ a-fed dilestradegoù. Gellout a reont kas da benn un
oberiadur-tagañ en un doare fonnus evit harpañ selloù etrebroadel ar Stad
amerikan.

E-pad an Eil Brezel-bed, ar c'horfad Marines a voe diaz lu ar Stadoù-Unanet war
talbenn ar Meurvor Habask. Emgannoù Guadalcanal, Bougainville, Tarawa, Guam,
Tinian, Cape Gloucester, Saipan, Peleliu, Iwo Jima, Okinawa a lakaas e-krog
daonet, ar Marines gant nerzhioù Lu Impalaeriezh Japan.

Emgann Iwo Jima a chom evel emgann pennañ ar c'horfad Marines e-kerzh an Eil
Brezel-bed. Kroget d'an 19 a viz C'hwevrer 1945, padout a reas betek ar 26 a viz
Meurzh 1945. Trec'h e voe ar Marines war lu impalaeriezh Japan met spouronus e
voe ar c'holloù : 26 000 Amerikan (6 821 lazhet ha 19 217 gloazet ), 20 530
japanat ( etre 17 845 ha 18 375 lazhet pe steuziet).

E fin ar brezel, ar c'horfad a oa tremenet eus div vrigadenn da c'hwec'h
divizion, pemp bagad nijerzrioù, ouzhpenn d'an nerzhioù skoazell. En holl e oa
485 000 Marines. Ouzhpenn-se, arabat eo ankounac'hat 20 batalion difenn hag ur
batalion harzlammerien a oa bet gourdonet. Tro 87 000 Marines zo bet kollet
e-pad an Eil Brezel-bed (tro-dro da 20 000 lazhet) ; 82 anezho zo bet enoret
gant ar Medal of Honor ("Medalenn an Enor").

Dres echuet ar brezel e savas kudennoù melestradurel tro-dro d'ar c'horfad
Marines evit reiñ lamm dezhañ pe d'an nebeutañ digreskiñ e nerzh a-galz. Ur
gudenn a arc'hant re verr a oa a-dreñv, hag a warizi a-berzh nerzhioù all lu ar
Stadoù-Unanet. Lod jeneraled en Army a vountas kreñv evit rannañ ar c'horfad hag
e gefridioù etre an Navy hag an Army. Goude ur sach-blev hir ha spontus e voe
gwarezet da viken korfad ar Marines dre an National Security Act of 1947.

Un nerzh kas eo an USMC. E gefridioù pennañ a zo bet fiziet gant an National
Security Act bloavezh 1947, war teir zachenn.

An nevezianted a rank bezañ etre 17 ha 29 bloaz. Mare an engouestl diazez a vez
etre 4 ha 5 bloaz. An nevezianted o vevañ e reter ar Mississippi a vez degemeret
Parris Island (Carolina ar Su) evit tremen o c'hlasadoù. Ar re o vevañ e kornôg
ar stêr-veur a vez degemeret e San Diego (Kalifornia).

Ar gourdoniñ diazez a vez heuliet gant ur staj berr a-benn barrekaat war ar
gadoniezh dre unvezhioù bihan ha war an armoù e Kamp Lejeune (Carolina an Norzh)
pe e Kamp Pendleton (Kalifornia). Korf an adarmeidi, a zo bet krouet e-kerzh ar
C'hentañ Brezel-bed, a zo ul lodenn kenstaget gant peurrest ar c'horfad Marines.
Etre 40 000 hag 50 000 eo an niver a adarmeidi. Kavet e vez ar 4re divizion
troadegiezh hag ar 4re divizion-nij. An adarmeidi o devez daou zevezh gourdoniñ
bep miz ha div sizhunvezh gourdoniñ e-kerzh an hañv. Mar bez ezhomm, an USMC a
c'hell kreñvaat e nerzh eus ur c'hard ouzhpenn dindan un nebeud sizhunvezhioù
gant ar c'horfad da c'hortoz.

N'eus ket eus un akademiezh milourel disheñvel evit ar soudarded Marines evel ma
vez kavet evit skourioù all nerzhioù lu ar Stadoù-Unanet. Darn eus an
emouestlidi dedennet gant hent ar rank a ofiser er c'horfad Marines a ya da
Akademiezh mor Annapolis (Maryland), zoken pa c'heller mont ivez da Akademiezh
West Point (New York) pe c'hoazh d'an United States Air Force Academy e Colorado
Springs (Colorado). An holl ofiserien a vez rediet da dremen dre hent Quantico.

Bep bloaz, tro 2 000 ofiser evit ar Marines a vez galvet pe kemennet. 38 000
neveziant a zo enrollet ha gourdonet. An holl anezho enrollet pe ofiserien
kemennet a zo enrollet gant ar Marine Corps Recruiting Command.

Gourdonadeg ar Marines eo an hini hirañ el lu stadunanat, pa bad 12 sizhunvezh,
padal hini an droadegiezh a bad 10 sizhun hag hini ar Morlu Amerikan a bad 9
sizhunvezh. An holl re nevez-enrollet a grog gant ur c'hourdonadeg-arnod da
welet daoust hag e vez enno danvez ur soudard pe get. Pa vez c'hwitet e vez roet
ur c'hourdonadeg arbenikaet dindan selloù spis a-benn tizhout an nebeutañ ret da
vezañ degemeret.

Ar merc'hed ne vezont ket kemmesket gant ar baotred el lec'hioù gourdonadiñ,
kaset e vezont da virlec'h enrollañ Parris island (Marine Corps Recruit Depot).

Evit ar gourdoniñ doare CQB (saozneg: Close Quarter Battle), gourdonadeg doare
kêrel e savadurioù nemetken, e vez implijet gant an USMC an doare airsoft oc'h
implij adskeudennoù armoù o tennañ boledoù plastik nemetken.

Ar pal eo bezañ an tostañ eus gwirvoud an dachenn-emgann, dreist-holl hini
dañjerus ar stourm er c'hêrioù ma vez ret bezañ mailh evit chom hep bezañ
gloazet pe lazhet. Emgannoù doare re Fallujah (4 a viz Ebrel- 1añ a viz Ebrel
2004; 7 a viz Du - 23 a viz Kerzu 2004) a redias an USMC da gemmañ ar gourdoniñ
ha da reiñ muioc'h a bouez war hini ar stourm er c'hêrioù gwelet evel an hini
gwadusañ hag a vo muioc'h-muiañ anezhañ er bloavezhioù o tont.

Kenstrivadegoù Airsoft a vez aozet gant an USMC a-benn talañ ouzh ar "spered
mezvier"

Lod soudarded ur wech kuitaet an USMC a vez karget gant gourdoniñ nerzhioù
difenn ar Stadoù-Unanet e-pad stajoù oc'h implij o skiant-prenet war an Airsot

Er bloavezh 2001 e krogas ar Marine Corps gant sevel ur program gourenerezh
arbennik evit talañ ouzh ar brezelioù nevez. Marine Corps Martial Arts Program
(MCMAP) eo anv an hentenn-se. Ar brezelioù nevez a vez muioc'h-mui reoù e kêr
gant kefridioù polis o welet ar soudarded Marines tostik-tost da du
non-soudarded dizarmet. An MCMAP a zo gwelet evel ur respont d'ar fed-se o tegas
un hent hep implij armoù marvus a-enep tud mennet gant ar stourm dorn-ha-dorn.
Ouzhpenn da se, ar c'hourdonadeg-se a chellfe derc'hel bev prederouriezh ar
soudarded Marines ha spered brezeliñ ar c'horfad-stourm.

Ar Marine Corps Martial Arts Program a zo ur c'hemmesk lies doareoù stourm gant
an dorn ha gourenerezhioù hengounel kendeuzet. Kemeret eo bet :

E 1942 e voe krouet korfad an adarmeadezed. An izili a vez anvet pe er
Stadoù-Unanet kevandirel pe e Hawaii a-benn sikour da stummañ ar soudarded d'an
emgann.

E 1948 e voe kenstaget da vat ar maouezed gant ar Marines, pa voe krouet
« Lezenn kenstagañ ar c'hoskor gwregel e-kreiz an nerzhioù armet » (Women’s
Armed Service Integration Act) gant Kongres ar Stadoù-Unanet.

Hiziv-an-deiz, an neveziantezed a zo gourdonet e Parris Island, ar re vennet
gant dont da vezañ ofiserezed a ya da heuliañ kentelioù e Quantico (Virginia).

Rediet eo bet an USMC da gemmañ an arnodennoù korfel a-benn degemer un niver
uhel a nezveziantezed.. Er prouadoù e oa goulennet d'an neveziadezed ober 3
sachadenn met muioc'h evit an hanter ne zeuas ket a-benn (20 sachadenn da
nebeutañ evit ar baotred). Hervez gourdonerien an USMC ez eus ur gudenn a
c'hourdoniñ, ha ket unan liammet gant korf ar merc'hed. Ret e vefe neuze,
hervezo, hiraat ha diaesaat ar gourdoniñ e-lec'h e verraat hag e aesaat.

Ar Marine Corps a oa pourvezet e penn-kentañ ar bloavezhioù 2000 gant a-vras 500
nijerez (AV-8B Harrier II et II+, F-18, EA-6B Prowler ha KC-130 Hercules), 400
karr hobregonet doare M1-A1 Abrams, 600 kanol ha 1 300 karbed dour-ha-douar
AAV-7 ; da ouzhpennañ eo ar c'harbedoù dezougen soudarded LAV-25, gant meur a
zoare anezho e servij.

Dafar an USMC n'eo ket kement unan troet war an nevezinti abaoe e grouidigezh,
met muioc'h troet war-du ar fiziañs : fuzuilh M-16A4, fuzuilh M4 pe doare M4A1,
arm dorn M9, pe fuzuilh mindrailher M249 SAW evit an droadegiezh.

Biñsaskelloù AH-1W Super Cobra, biñsaskelloù UH-60 Black Hawk, biñsaskelloù
UH-1N (adkemeret diwar ar Bell UH-1 Iroquois "Huey", brudet-mat abaoe brezel
Vietnam). Kemmoù bras a zo bet pa erruas an MV-22 Osprey eskemmus gant rotorioù
gwintus, erruet er servij oberiant e miz Even 2007 ; er bloavezh 2014 o deus
echuet da gemer plas ar Boeing CH-46 Sea Knight.

Ar c'hirri-nij brezel a zo reoù F-18A/B/C/D hag ar re AV-8B Harrier II ha II+ a
zibrad a-blom. Ar re-se a vez uhel ar gwallzarvoudoù ganto, gant 148 karbed
kollet diwar 397 resevet e 2005 ; 52 levier kirri-nij zo aet da Anaon en ur ober
32 vloavezh servij.

Ar Marine Corps eo ar strollad brezeliñ stadunanat en deus an unwiskoù
digemmusañ hag aesañ da anavezout. Al liv glas a zo deuet adal ar penn-kentañ,
en XIXvet kantved. Digemm eo chomet an unwisk servij abaoe penn-kentañ an XXvet
kantved. Unwiskoù ar re Marines zo disheñvel diouzh ar re all dre ma z'int
eeun : ar re Varines n'o deus ket ardamezioù, na bannieloù war hini ebet eus o
unwiskoù ; n'emañ ket o anvioù war an unwiskoù servij pe furmel.

Kudennoù a zo savet da-geñver tagadennoù a-enep merc'hed a oa izili eus an USMC,
betek tagadennoù reizhel. Hervez lec'hienn ofisiel an USMC, betek 8% eus hollad
ar merc'hed a oa er strollad-stourm a zo bet taget dre o reizh pe en un doare
reizhel, ar pezh a laka korfad an USMC da gaout an niver uhelañ a dagadennoù
reizhel e lu ar Stadoù-Unanet .

Uhel e chomas an niver a glemmoù er bloavezh 2013, pa' z eus bet ul lamm a 93%
anezho o tremen eus 453 da 876. Er bloavezh 2014 ez eo digresket a-nebeut, betek
855 klemm.

Ar gudenn-se a zo gwelet evel sirius-tre gant pennoù ar Marines dre ar brud fall
a vez degaset , klasket e vez a-bep seurt diskoulmoù evit he renkañ, evel
dibunadegoù, lidoù hag all. .

Ur gevrenn d'an USMC a zo bet krouet, anvet ar Sexual Assault Prevention &
Response (Diarbenn ha diskoulm d'an tagadennoù reizhel) en IIvet Marine nerzh
kas, lec'hiet e Camp Lejeune.

Torfedoù-brezel a vez rebechet d'an USMC, gwalladennoù, muntroù prizonidi ha
mac'hagnerezh korfoù-marv ; an holl fedoù-se a zo difennet groñs gant
feur-emglev Geneva.

Goude bloavezhioù enklask, an istorour japanat Oshiro Masayasu (pennrener
Dielloù istorel prefeti Okinawa) a c'hell embann gant prouennoù :

An erer, ar voul douar hag an eor a voe dibabet e 1868. EGA, evit Eagle, Globe
and Anchor eo lesanv ardamezioù an USMC.

Kan-bale ar Marines eo an hini koshañ e lu ar Stadoù-Unanet, pa voe skrivet e
1917, lod pozioù anezhañ o tont eus emgannoù an XIXvet kantved. Ger-stur ar
Marines, Semper Fidelis ("leal da viken" e latin), berraet alies e Semper Fi, eo
ivez anv kan-bale ofisiel an USMC a zo bet aozet gant John Philip Sousa.

Semper Fidelis eo ger-stur pennañ an USMC, evel m'emañ displeget en
disklêriadur :

The Creed of the United States Marine, anavezet ivez dindan an anvioù The
Rifleman's Creed ("Kredo ar Fuzuilher") ha My Rifle ("Ma Fuzuilh") zo un tamm
pouezus eus kelennadurezh an USMC. Gant ar Major General William Henry Rupertus
(1889-1945) e voe skrivet e-kerzh an Eil Brezel-bed, er bloavezh 1941 pe 1942.
An holl Varines a zesk ar c'hredo-se e-kerzh o amzer gourdoniñ. Meur a gentel
zo, berr pe hiroc'h ; setu amañ an doare a vez kelennet hiziv an deiz en USMC.

Pep ezel eus an USMC a rank gounez an titl "U.S. Marine" dre vezañ ur soudard
mat ha leal, hag ivez un den pe ur vaouez a enor war kement tachenn eus ar
vuhez. Al lugan Once a Marine, Always a Marine ("Ur Marine ur wech, ur Marine da
viken") a zo bet krouet evit taolenniñ ar mennozh-se : eoken pa guitaer an USMC
e chomer ur Marine, ar pezh a dalvez e ranker chom un den mat evit na degas mezh
d'ar c'horfad USMC en e bezh. Ne blij ket tamm ebet d'an USMC e vije kaoz eus
"ez-Marines" e gwirionez.

Kazetennoù a zo bet savet evit soudarded an USMC hag ivez evit reiñ brud dezho :
Marine Corps Gazette ha Marine Corps Times.



https://br.wikipedia.org/wiki/Trinidad_ha_Tobago

Trinidad ha Tobago zo ur republik er Mor Karib, anezhi div enezenn, Enez
Trinidad hag Enez Tobago. Port of Spain, en enez Trinidad, eo ar gêr-benn.

Er biz emañ da Venezuela, hag er su da c'hGrenada, en Antilhez Bihanañ. Bevennoù
war vor zo gant stadoù arall: Barbados er biz, Guyana er gevred, ha Venezuela er
su hag er c'hornaoueg.

Gant Kristoc'h Koulm e voe anvet "La Ysla de la Trinidad" ("Enezenn an
Drinded"), hervez ur gouestl en devoa graet a-raok e drede treizhadenn . Etre
marevezh Kristoc'h Koulm ha 1802 edo Trinidad ha Tobago en Impalaeriezh Spagn
evel trevadenn. Neuze e voe roet d'ar Rouantelezh-Unanet. Dizalc'h eo ar vro
abaoe 1962.

Brudet eo karnaval Trinidad ha Tobago, ha meur a sonerezh krouet en inizi:
steelpan, calypso, soca, ha limbo.

Colomb a lavaras bezañ gwelet Tobago er pellder, hag hec'h envel a eure
Bellaforma, hep diskenn d'an aod Dont a raje anv Tobago eus an anv kozh,
"Tobaco". Izelvroiz ha Kurzeme (tud eus Kourland, e Latvia) a oa deuet da chom
da Dobago er XVIvet ha XVIIvet kantved da c'hounit butun ha kotoñs. Startaat a
reas krog Breizh-Veur war an enezenn e-pad brezelioù Napoleon hag e 1889 e voe
unanet trevadennoù Trinidad ha Tobago.

Dibabet e voe an ardamaezioù gant Kuzul an Dizalc'hted (Independence committee),
ha warne an Ibiz ruz (un evn eus Trinidad), an evn Cocrico (eus Tobago) ha
kolibried war ar skoed. Tri lestr zo ivez, arouezioù an Drinded, ha war un dro
tri lestr Kristoc'h Koulm.



https://br.wikipedia.org/wiki/Trei%C3%B1_ha_troidigezh

Treiñ diwar ur yezh d’ur yezh all, pe en ur yezh all, eo lakaat komzoù pe
skridoù a zo en ur yezh orin en ur yezh estreget ar yezh orin.

Al labour treiñ komzoù pe skridoù, pe an treiñ hepmui, a vez graet gant un
troer. Un troour a vez lavaret ivez eus an hini a ra al labour en un doare
ampart pe micherel, goude ma n’eo ket ar memes tra na tost. En un doare strizh
(kenañ) ne vez troet nemet ar skridoù: jubenniñ a vo lavaret eus an ober dre
gomz ha gant ur jubennour e vo graet.

Kemm a lakaer ivez etre treiñ lennegezh, pe treiñ lennegel, ha treiñ
kalvezouriezh, pe treiñ kalvezel. Da neuze e verker peseurt danvez a vo troet,
penaos e ranker treiñ, ha gant piv e vo troet, rak disheñvel eo, a-hervez,
labour ha barregezh an daou rumm troerien-se.

Un ober hollvedel eo an treiñ, a zo bet ezhomm a-viskoazh etre pobloù disheñvel
o yezh. Da gentañ e veze troet skridoù sakr, evel troidigezh an Testamant Kozh e
gregach, goude troidigezh ar Bibl e latin (Vulgat), troidigezh ar Bibl en
alamaneg gant Martin Luther pe e kembraeg gant William Morgan.

E brezhoneg ez eus un hengoun treiñ diazezet war treiñ ar skridoù relijiel,
a-raok kregiñ gant ar skridoù politikel gant an Dispac'h gall.

Treiñ lennegezh an Henamzer, diwar gregach ha latin, zo bet a-bouez ivez en
istor al lennegezh, en hini Bro-C'hall peurgetket. Da-heul treiñ ar
skrivagnerien gozh e teuas c'hoant da sevel oberennoù pimpatrom-heñvel, evel re
La Fontaine a gemere skouer diwar Ezop ha Fedr.

E Breizh e voe, diwezhatoc'h, diouzh ar c'hiz sevel fablennoù e doare Yann ar
Feunteun, ken e skrivas Roparz Hemon komzoù garv ouzh ar marmouzerezh-se.

Ar c’homzoù pe ar skridoù troet a vez graet un droidigezh (pe troidigezhioù)
anezho.

Aesoc’h eo d’ur brezhoneger a-vremañ lenn un droidigezh eus ar Bibl e brezhoneg
eget ar skridoù orin a ya d’ober anezhañ, a zo en hebreeg, e gresianeg, pe e
latin.

Setu perak eo gwelloc'h kregiñ da dreiñ abred, en yaouank, hep gortoz gouzout
mat, met evit deskiñ mat, rak n'eus doare all ebet da zeskiñ: dre ober e vo
desket, dre zeskiñ e vo gouezet ober.

Troerien vat n'eus ket anezho dre natur: troerien zo, treiñ a reont skridoù,
fazioù a c'hallont ober, ha gwellaat a c'hallont evel ar gwin kozh. Un troer mat
zo un den hag en deus desket treiñ dre ober, a zo kustum da dreiñ, hag a zo
barrek da ziwall a ober fazioù a vije graet gant unan diampartoc'h.

Setu perak n'eus ket kalz a droidigezhioù embannet e brezhoneg, e-skoaz ar pezh
a weler e Kembre pe e Katalonia en ur bloavezh.



https://br.wikipedia.org/wiki/Tommadur_ar_blanedenn

Savet eo ar pennad-mañ diwar labour bet graet gant skolidi. Sikourit da wellaat
an danvez, mar plij ganeoc'h.

Ar pevare bro e-lec'h ma'z eus bet ar muiañ a dud marv eo an Izelvroioù gant
1 000 a dud marv gant ar maread-gor e miz Gouere. E pempvet plas e vez adkavet
Belgia gant ouzhpenn 600 marv abalamour d'ar maread-gor ivez. En 8vet plas emañ
Ukrainia e lec'h ma'z eus bet 800 den a zo marvet diwar-goust ur skoulad yenien.
En holl ez eus bet 395 darvoud naturel, en o zouez 226 dour-beuz. Bez' ez eus
bet 21 000 marv abalamour da wallzarvoudoù naturel. 134 000000 a dud tapet gant
gwallzarvoudoù naturel. 19 000 000 000 a zollaroù dispignet evit adober ar pezh
oa bet distrujet.

Ar c'hoadeier gleb ha trovanel diwezhañ a c'hellfe bezañ distrujet a-benn 40
vloaz. An dud a implij dija 50% eus an dour mat da evañ. A-benn 2050 e c'hallo
ar sifr-mañ mont betek 70%. Er bloavezhioù 2080 e c'hallfe 88 million a dud a
c'hellfe gwelet o ziez tapet gant an dour beuz. Ar beveziñ nerzhus er bed a
c'hellfe kreskiñ eus ouzhpenn 50% a-benn 2050. Tost d'un drederenn eus ar
spesadoù loenel ha plantel (ur milion) a c'hellfe mont da get a-benn 2050
abalamour d'ar cheñchamantoù klimatek. Erc'h peurbadel ar C'hilimandjaro a
c'hellfe bezañ teuzet a-benn 2050. Teuzet en deus eus ouzhpenn 80% abaoe 1912,
ar bloaziad eus ar c'hentañ sevel kartennoù. A-benn 2030 e vo liesaet an niver a
otoioù dre zaou.

Bez ez eus filmoù a zo deuet er maez evit lakaat en dud da gaout o ali ha da
enebiñ a-enep tommadur an douar: Le jour d'après a zo un istor o paseal e
New-york ha ez eus gwall-zarvoudoù naturel enno, e keit-se emañ un den o klask e
vugel e ker New-York. Bez ez eus filmoù all evel Une vérité qui dérange, Home,
réchauffement climatique o komz eus ar memes sujet. Bez ez eus ivez leun a
levrioù.

« Ma'z afe ar gwenan da get n'en defe mab-den nemet 4 bloaz dirazañ. Hep ar
gwenan, n'eus ket mui a bolen, nag a blantoù, nag a loened, nag eus mab-den. »



https://br.wikipedia.org/wiki/Steredenn

Ur steredenn zo ur voull plasma zo ken bras he zreuzkiz (meur a gantad milliadoù
kilometroù) hag he zolz ken e tizh al lodenn greiz — ar galonenn — ar wrez ret
(war-dro ur milion a gelvinoù d'an nebeutañ) da loc'hañ un argerzh teuziadur
nukleel. Kas a ra ar steredennoù eta skinadurioù er spektr gwelus, er c'hontrol
eus ar pep brasañ eus ar planedennoù (evel an Douar) a resev o energiezh
dreist-holl diouzh ar steredenn pe eus ar stered a gelc'htroont en o zro. E-pad
ul lodenn vras eus he buhez, kent d'he fourvezioù energiezh da vont da hesk, e
vez ur steredenn e kempouez hidrostatek dindan levezon daou nerzh oc'h enebiñ :
ar gravitadur, a c'hallfe lakaat ar steredenn da gouezhañ en he foull warni
hec'h-unan, hag ar gwask sinetek a zeu eus an argerzh teuziadur nukleel, a
c'hallfe, war ar c'hontrol, lakat ar sterenn da darzhañ. An Heol e-unan zo ur
steredenn dibar a-walc'h zo heñvel a-walc'h e zolz, war-dro 2×1030 kg, ouzh hini
ar stered all.

Ur steredenn zo ur c'horf-egor o treiñ warnañ e-unan. Sferek eo e stumm
tamm-pe-damm, rak pladet eo ar pennoù-ahel gant nerzh ar steredenn o treiñ, ha
frammet eo gant ar graviter. Pa grou ar steredenn ez a hidrogen hag heliom d'he
ober dreist-holl. E-pad ar pep brasañ eus he buhez, e c'hoarvez en he c'hreizh
un argerzh teuzadur nukleel. Ul lodenn eus an energiezh produet evel-henn zo
skignet dindan stumm goulou gwelus. An danvez a ya d'he ober zo ionizet hogos
penn-da-benn abalamour d'ar wrez uhel zo en he c'hreiz.

An Heol eo ar steredenn dostañ d'an Douar. A-drugarez d'an energiezh a skign ez
eo ganet ar vuhez. Seblantout a ra kalz skedusoc'h evit an holl stered all
abalamour m'emañ tostoc'h : an eil tostañ d'an Douar, Alpha Centauri C zo 250000
gwezh pelloc'h. Peurliesañ ne weler ar steredennoù all nemet diouzh an noz,
dindan stumm pikoù lugernus, pa ne vez ket mouchet o sked gant hini an Heol.

Bodet e vez ar stered e-barzh galaksiennoù. En ur c'halaksienn zibar, evel hon
hini, Hent-Sant-Jakez, emañ meur a gantadoù miliardoù stered. E-barzh ar
galaksiennoù e c'hall ar stered bezañ bodet e koskoriadoù liesek (un nebeud
stered) pe e druilhadoù (eus meur a zegad da meur a gantad miliadoù stered).

E kartenn an oabl e weler ivez strolladoù stered anvet steredegoù. E gwirionez,
ar strolladoù-se zo un touell a zeu eus gwered ar bannerezh mentoniezhel. Ar
stered a ya d'ober ur steredeg a vez peurliesañ gwall zisheñvel o fellder diouzh
an Douar, ha dre-se emaint e lec'hioù disheñvel eus an egor.

Ur steredenn he deus un tolz etre 0.07 ha 300 gwezh hini an Heol (par e-unan da
300000 gwezh hini an Douar, da lâret eo war-dro 2 x 1030 kg). Er c'horfoù-egor
zo disteroc'h o zolz ne c'hall ket loc'hañ argerzhioù teuzadur nukleel an
hidrogen. Er c'horfoù brasoc'h avat e vez distabilderioù a laka anezhe de goll o
zolz. Buhez ur steredenn zo diouzh an tizh ma tegouezh an dazgweredoù nukleel
enni : Seul uheloc'h eo tolz ar steredenn seul brimoc'h eo an dazgweredoù
nukleel ha seul verroc'h eo buhez ar sterenn. Ne bad buhez ar stered zo o zolz
e-touez ar re vrasañ nemet un nebeud milionoù a vloavezhioù hepken. Padout a ra
ur steredenn evel an Heol e-tro 10 miliard a vloavezhioù.

Krouiñ a ra ar steredennoù pa zesac'h ur goumoulenn gaz warni hec'h-unan ha pa
rann e meur a gentsteredenn a domma a vuzul ma strishaont. Ur wezh kresket
a-walc'h ar wrez e kalon ar steredenn e krog an hidrogen da deuziñ en heliom, ar
pezh a bourchas an energiezh a vir outi a zesac'hañ warni hec'h-unan. Kregiñ a
ra neuze prantad pennañ buhez ar steredenn. Kaset e vez kuit tamm-ha-tamm an
energiezh produet gant ar steredenn, war un dro dre gendoug ha dre skignañ hag e
kuita gorre ar steredenn dindan stumm skinadur, avelioù steredel ha neutrinoioù.
Goude se e tepant hec'h emdroadur diouzh he zolz. Seul vrasoc'h eo seul
varrekoc'h eo ar steredenn da gregiñ dazgweredoù teuziñ gant elfennoù kimiek
pounneroc'h-pounner. Gallout a ra kevanaozañ karbon, ha goude se oksigen, neon,
ha kement zo...

Produet e vez hogos an holl elfennoù pounneroc'h evit an heliom er stered (komz
a reer eus kevanaoz nukleel steredel) e prantadoù diwezhañ o emdroadur. Pa vez
bras a-walc'h tolz ur steredenn dezhi da gevanaozañ houarn ez eo tonket da
echuiñ dindan stumm ur supernova : entarzhañ a ra he c'halon ha dispennet eo he
gwiskadoù diavaez gant an argerzh. An dilerc'hioù lezet gant entarzhadenn ar
galonenn zo ur c'horf fetis-kenañ, hag a c'hell bezañ pe ur steredenn neutronek,
hag a c'haller dizoleiñ a-wezhioù dindan stumm ur pulsar, pe un toull du. Ar
stered zo bihanoc'h o zolz a echu o buhez en doare habaskoc'h : koll a reont
tamm-ha-tamm ar pep brasañ eus o zolz, a ya d'ober goude se un nivlenn
bladennedel, strizhañ a ra goustadik o c'halonenn ha stummañ ur gorrez wenn.



https://br.wikipedia.org/wiki/Star_Wars

Star Wars (Brezelioù ar stered) a zo un hollved krouet gant ar filmaozer
stadunanat George Lucas. Bez' en deus evel orin an heuliad filmoù, doare
skiant-faltazi space opera, savet gant tri rann, sevenet etre 1977 ha 1983.

Star Wars, a zo deuet er-maez e 1977. Klokaet hag astennet eo bet titl ar film
tamm-ha-tamm en Episode IV : A New Hope (Rann IV : Ur spi nevez).

The Empire Strikes Back (Enepstourm an Impalaeriezh), a zo deuet er-maez e 1980,
renet gant Irvin Kershner. Klokaet hag astennet eo bet titl ar film tamm-ha-tamm
en Episode V: The Empire Strikes Back (Rann V : Enepstourm an Impalaeriezh).

Return Of The Jedi (Distro ar Jedi), a zo deuet er-maez e 1983, renet gant
Richard Marquand. Klokaet hag astennet eo bet titl ar film tamm-ha-tamm en
Episode VI: Return Of The Jedi (Distro ar Jedi).

Episode I: The Phantom Menace (Rann I : Gourdrouz ar spes), a zo deuet er-maez e
1999 renet gant George Lucas. Ar pevare film eo da zont er maez, met hervez
kronologiezh hollved Star Wars e kont penn kentañ an istor, setu perak e vez
graet an rann I outañ.

Episode II: Attack Of The Clones (Rann II : Argad ar c'hlonoù), a zo deuet
er-maez e 2002 renet gant George Lucas.

Episode III: Revenge Of The Sith (Rann III : Dial ar Sith), a zo deuet er-maez e
2005 renet gant George Lucas.

Episode VII: The Force Awakens (Rann VII : Dihun an Nerzh), a zo deuet er-maez e
2015 renet gant J. J. Abrams.

E 2016 ne anavezer ket c'hoazh titloù ar rannoù VIII ha IX. Dleet eo ar rann
VIII dont er maez e 2017.

Star Wars: The Clone Wars (Star Wars : Brezelioù ar c'hlonoù), a zo ur film
fiñvetaer deuet er-maez e 2008, renet gant Dave Filoni. Kontañ a ra darvoudoù
c'hoarvezet etre ar rannoù III ha IV.

Rogue One: A Star Wars Story (Rogue One : Un istor eus brezelioù ar stered), a
zo deuet er-maez e 2016, renet gant Gareth Edwards. Kontañ a ra darvoudoù
c'hoarvezet dres a-raok darvoudoù ar rann IV.

Ur romant a zo bet embannet ivez e 1976, gant un nebeud disheñvelderioù. Daou
bennad all an teir-oberenn a zo bet sevenet ur pennadig amzer goude.



https://br.wikipedia.org/wiki/Skingomz

Ar skingomz a zo bet ijinet e penn-kentañ an XXvet kantved. Hervez lod e oa ar
media kentañ a oa gouest da dizhout an dud a-vilionoù.

Prouet eo bet gant Tesla ez eo ar sinal radio ur frekañs, he deus ezhomm ur
c'haser hag ur paker. Tesla en doa disklêriet daou vreved e 1897, a oa bet
nullet e 1904 en erbed da vMarconi.

E miz Here Eugène Ducretet a ra ar liammañ pellskriver hertzian kentañ etre an
tour Eiffel hag ar Pantheon e Pariz, pevar c'hilometr pell an eil diouzh egile.
D'an 8 a viz Du, e Madison Square Garden, Tesla a ginnig patrom ar vag
pellurzhiet.

Al liamm kenwerzhel treuzatlantel kentañ a ya endro e 1907 etre Iwerzhon hag an
Douar-Nevez.

E miz Kerzu 1921 skingomz an Tour Eiffel a skign ar sonadeg kentañ gant ur
skigner 900 W a hirder gwagennoù 2650m. Roet eo lañs d'ar BBC e 1922.

E miz here 1922 embregerezh gall ar skingomz tredan a zo roet an aotre dezhi da
gas da benn, d'ul live arnodek, skignañ abadennoù skingomz pemdeziek.

Adalek ar 6 a viz Du 1922 e vez aozet sonadegoù Radiola a zo o vont da lakaat ur
publik ledan da zizoleiñ ar skingas. Ar skingasadennoù Radiola a zo sevenet
a-drugarez d'ur post skingomz-tredan gant al labouradeg S.F.R (Kevredigezh Gall
ar Skinbellgomz) e Levallois gant ur galloudegezh skingasadenn 2 gilowatt.



https://br.wikipedia.org/wiki/Republik_Kiprenez

Republik Kiprenez (Κυπριακή Δημοκρατία e gresianeg ha Kıbrıs Cumhuriyeti e
turkeg) eo ar stad dezhi ar riegezh, hervez ar gwir etrebroadel, war Kiprenez
(gresianeg Κύπρος ; turkeg Kıbrıs) hag a zo un enezenn e reter ar Mor
Kreizdouar, 75 km er-maez da aod su Turkia. 850 000 a dud bennak a zo o chom
enni, Gresianed evit ar braz anezho (78 %), ar re all a zo Turked, en o zouez
100 000 degaset betek enno gant gouarnamant Turkia.

Ur Stad dizalc'h eo abaoe 1960. Met abaoe 1974 emañ lodenn viz an enez e dalc'h
arme Turkia. Rannet eo eta an enez e div lodenn gant ul linenn (al linenn
c'hlas) hag a dremen ivez dre ar gêr-benn. Er rann-se ez eus bet savet gant
gouarnamant Ankara ur Republik Turk Kiprenez an Norzh ha n'eo anzavet gant bro
all ebet estreget Turkia. An darn vrasañ eus annezidi ar rann-se a zo Turked,
a-orin eus an enez pe bet degaset eus an douar bras gant gouarnamant Ankara.
N'eus nemet Republik Kiprenez a zo degemeret gant ar gumuniezh etrebroadel ha
kement-se evit an enez a-bezh. En Unaniezh Europa emañ ivez abaoe ar c'hentañ a
viz Mae 2004. An darn vrasañ eus an dud eus al lodenn kontrollet gant ar
gouarnamant a zo gresianegerien anezho.

E kreisteiz an enez ez eus daou vonn dalc'het gant arme ar Rouantelezh-Unanet
(Akrotiri ha Dhekelia). Lezennoù Kiprenez ne dalvezont ket en div lodenn-se.



https://br.wikipedia.org/wiki/Republik_Demokratel_Kongo

Republik Demokratel Kongo (anavezet ivez evel RD Kongo pe RDK, ha gwechall evel
Kongo-Kinshasa ha goude-se Zair) zo ur vro vras e kreiz Afrika, an eil brasañ
eus ar c'hevandir. Harzoù he deus gant Republik Kreizafrika en norzh ha gant
Soudan ar Su er biz, gant Ouganda, Rwanda, Burundi ha Tanzania er reter, Zambia
er su, Angola er mervent, ha Republik Kongo er c’hornôg. Un tammig digor he deus
war ar Meurvor Atlantel, etre Angola er su hag enklozadur Kabinda en norzh, hag
eno en em daol ar stêr Kongo er mor. Kinshasa eo ar gêr-benn.

Dont a ra an anv "Kongo" eus hini ar bobl Bakongo a vev e traoñ diazad ar stêr
Kongo.

Perc’hennet e voe ar vro gant ar roue Leopold II eus Belgia, e dibenn an XIXvet
kantved ha dont a reas da vezañ un drevadenn velgiat a veze graet Kongo velgiat
anezhi. En amzer-hont e veze korvoet annezidi ar vro e mengleuzioù diamant hag e
plantadegoù kaoutchoug, ha graet e veze outo en un doare vil. Etre 5 milion ha
15 milion a dud a vije marvet evel-se.

Dont a reas ar vro da vezañ dizalc’h e 1960, dindan an anv Republik Kongo betek
ar 1añ a viz Eost 1964, pa voe advadezet Republik Demokratel Kongo (evit lakaat
kemm gant ar vro amezek anvet Republik Kongo ivez (a-raok ar cheñchamant-se e
veze graet gant Kongo-Kinshasa ha Kongo-Brazzaville evit lakaat kemm etrezo). E
1971 e voe cheñchet anv ar vro adarre, gant ar prezidant Mobutu Sese Seko, hag
anvet e voe neuze Zair, diwar ar ger kongoek nzere pe nzadi, anv ar stêr,
distreset gant Portugaliz. Goude ar brezel a gasas Mobutu d’an traoñ e 1997, e
voe divadezet ar vro ur wech ouzhpenn, hag abaoe e vez graet Republik Demokratel
Kongo.

War-dro 242 yezh a vez kaozeet e Republik Demokratel Kongo. En o zouez ez eus
peder zo « yezhoù broadel » : ar c’hongoeg, al lingala, an tshiluba hag ar
swahileg.

En amzer an trevadennerezh belgiat ha da vare diktatouriezh Mobutu e oa al
lingala yezh an arme. Er bloavezhioù diwezhañ (abaoe an emsavadegoù a-enep
Mobutu) e vez graet kalz gant ar swahileg en arme, dreist-holl e reter ar vro.
Ar galleg eo ar yezh ofisiel nemeti, ur yezh ha n’eo hini pobl ebet er vro.



https://br.wikipedia.org/wiki/Republik_Demokratel_Alamagn

Ar Republik Demokratel Alaman (RDA, en alamaneg: DDR: Deutsche Demokratische
Republik), pe Republik Demokratel Alamagn, a oa ur stad european krouet d’ar 7 a
viz Here 1949 ha divodet d’an 3 a viz Here 1990, pa voe kendeuzet gant Republik
Kevreadel Alamagn (BRD) da vare unvanidigezh Alamagn. Graet e veze anezhi
«Alamagn ar Reter» alies.

Diazezet e voe tiriad DDR war an tachad bet aloubet gant an Arme Ruz goude an
eil brezel bed. Da lavaret eo reter Alamagn (harzoù 1937), hep an tachadoù reter
da linenn Oder-Neisse, hag a oa bet staget ouzh Polonia hag URSS. Tro-dro da
diriad DDR e oa Polonia er reter, Tchekoslovakia er su, Republik Kevreadel
Alamagn (BRD) er c’hornôg hag aodoù ar mor Baltek en norzh. E-kreiz tiriad DDR e
oa Berlin ar C’hornôg, kelc’hiet gant moger Berlin, 155 km hirder dezhi (43,1 km
e diabarzh Berlin). Lec’h uhelañ DDR a oa er menezioù Erzgebirge, war an harzoù
gant Tchekoslovakia, e Fichtelberg (1 214 m uhelder).

Etre DDR hag Alamagn ar C’hornôg (BDR) e oa un harz 1 393 km anezhañ. Unan eus
lodennoù evezhietañ ar Rideoz Houarn e oa. An holl ziazezadurioù surentez a dape
344 km² eus tachenn DDR, ha bez' e oa 80 500 km orjal dreinek ha 2 230 000 a
vinoù. Evezhiet e oa an harz gant 14 000 soudard ha 600 ki. Gwir o doa ar
soudarded da dennañ war kement hini en dije klasket tremen dreist d’an harz.

Pa varvas Wilhelm Pieck e voe paouezet gant post “prezidant DDR”(Präsident der
DDR) hag e plas e voe aozet renerezh a-stroll Kuzul-Stad DDR (Staatsrats der
DDR) renet gant :

Etre 1949 ha 1952 e oa rannet tiriad DDR e pemp Land : Brandenburg, Mecklemburg,
Saxe, Saxe-Anhalt ha Thuringen. E 1952 e voe divodet ar stad gevreadel, hag ar
pemp Land a voe diframmet. Neuze e voe rannet an tiriad e en 15 Bezirke
(pastell-vro) :

Pa voe unvanet Alamagn (Wiedervereinigung, d’an 3 a viz Here 1990) e voe aozet
ar pemp Land en-dro. Kemmet e voe o harzoù war bouez nebeut, ha kemmet ivez un
nebeud anvioù anezho : Mecklemburg a zeuas da vezañ Mecklemburg-Vorpommen. Anvet
e voent stadoù kevreadel nevez (Neue Bundesländer). Berlin a voe unvanet ivez,
hag hiziv an deiz eo ul Land (kêr-stad).

Arme vroadel ar bobl (Nationale Volksarmee - NVA) a voe krouet e 1956, goude
Bundeswehr Alamagn ar C’hornôg. E 1983 e oa enni 170 000 den. Ul lodenn eus
armeoù Feur-emglev Varsovia e oa.

E-kichen Alexanderplatz ez eus ur mirdi ennañ peadra da adkavout aergelc’h DDR.
Ennañ e c’haller gwelout traoù arouezius eus ar stad-se, hag e c’haller zoken
bleniañ unr c’harr Trabant pa weladenner Berlin ar Reter.



https://br.wikipedia.org/wiki/Priz_ar_Yaouankiz

Priz ar Yaouankiz zo war un dro ur genstrivadeg hag ur priz lennegel brezhonek,
savet e 2004 gant Fanny Chauffin ha Yann-Fañch Jacq, daou gelenner e Diwan.

Evel priz eo disheñvel diouzh ar prizioù lennegel all. Peurvuiañ e vez aozet
prizioù evit oberennoù a zo bet embannet gant embannerien a bep seurt. Amañ e
vez roet ar priz da oberennoù, hag a oa diembann er bloavezhioù kentañ, hag a
vez embannet gant ar memes embanner, Keit Vimp Bev, atav.

Krouet eo bet diwar intrudu Fanny Chauffin, kelennerez e Diwan: dre ma kave
diaes an diouer a levrioù brezhonek evit ar grennarded he doa klasket bodañ ur
strollad-barn evit barnañ romantoù berr ha kavout un ti-embann dezho. Hervez a
lenner e lec'hienn ar genstrivadeg e oa awenet gant ar Prix des Incorruptibles
er skolioù gall.

Da gentañ e veze embannet oberennoù an danvez-loreidi er Genrouedad, evit ma
c'hellje kement skolajiad brezhonek mouezhiañ da zibab ar romantig a garje
gwelout loreet. Bremañ e vez embannet al levrioù war baper gant Keit Vimp Bev da
gentañ, a-raok kinnig anezho d'ar skolidi, ha pep a skouerenn eus pep romant o
devez ar skolidi.

Digor eo ar genstrivadeg da gement den a garfe kemer perzh, d'ar vugale evel
d'ar re vras, d'ar skolajidi ha liseidi ivez. Ret eo kas an dornskridoù,
f.ea@laposte.net eo ar chomlec'h elektronek.

Bep bloaz e vez loreet daou levr diwar vot bugale ar skolioù hag o deus kemeret
perzh. Gounezet e vez 250 euro gant ar priz kentañ ha 150 euro gant an eil priz.

Kemm zo bet e 2010 e dasparzh ar rummoù. Er penn-kentañ e oa 6vet/5vet klas hag
4re/3de klas. Bremañ pa 'z eus daou rumm (6vet/5vet/4re klas ha 3de klas/Lise)
ez eus daou briz kentañ ha daou eil briz.

Gant Keit Vimp Bev e vez embannet al levrioù dibabet hag e ro dezhañ
Kuzul-Departamant Penn-ar-Bed, Renerezh Yaouankiz ha sportoù, an DRAC un harp
evit souten an embannerezh evit ar yaouankiz. E 2007 eo bet astennet an
oberiadenn da skolidi ar c'hlasoù brezhonek CE 1, CM 1, CM 2 (anvet e vez ar
priz nevez-se Priz ar vugale). Gant ar gevredigezh FEA e vez aozet ar priz. Bep
bloaz e vez lañset ar Prizioù-se e saloñs Karaez. E 2008/2009, 23 skol, 11
skolaj ha 2 lise o doa kemeret perzh : muioc'h eget 1000 skoliad en holl !

Kemm zo bet lakaet en aozadur an daou rummad. Un tamm uheloc'h e vez live ar
rummad diwezhañ ha dre-se e vez evit an 3 hag al lise. Ha neuze e teu ar rummad
all da vezañ evit ar 6vet, ar 5vet hag ar 4



https://br.wikipedia.org/wiki/Platon

Platon (e henc'hresianeg Πλάτων, Plátôn) a oa ur prederour gresian ganet en
Aten, e 427 kent J.-K. ha tremenet e 348 kent J.-K.. Lesanvet eo bet « Platon
doueel » ha sellet e vez outañ alies evel ouzh unan eus ar c'hentañ prederourien
veur eus ar brederouriezh kornôgat. Hervez ur frazenn vrudet gant Alfred North
Whitehead, « Ar surañ deskrivadenn hollek eus hengoun european ar brederouriezh
zo lâret ez eus anezhi un heuliad notennoù da oberennoù Platon. ».

Pinvidik-kenañ eo prederouriezh Platon. Seblantout a ra n'eus kudenn pe goulenn
ebet na vije bet studiet gantañ. Studiet en deus Platon koulz ar brederouriezh
politikel, prederouriezh ar vuhezegezh, damkaniezh an anaoudegezh, ar
gosmologiezh hag ar genedouriezh. Alies c'hoazh e vez breutaet diwar-benn e
vennozhioù gant ar brederourien a vremañ. Karl Popper en deus kavet abeg e kreiz
an XXvet kantved e « komunouriezh Platon », da skouer, tra m'eo bet difennet ar
blatonouriezh hiziv an deiz koulz gant Frege ha gant Russell.

N'eo ket anavezet-mat buhez Platon c'hoazh ; evel evit kalz prederourien all eus
an henamzer e vez diaes alies lakat kemm etre ar pezh a denn d'an istor, d'ar
vojenn pe d'ar fistilherezh.

Ganet e oa bet dindan arc'honterezh Aminias, un 21 a viz Mae, en Aten, e demos
Kollitos e 428/427 ha tremen a reas e 348 en ur friko eured. Dont a rae eus ur
familh brientinien : e dad, Ariston, a embanne diskenn eus diwezhañ roue Aten
(Kodros), hag e vamm, Periktione, a ziskenne eus un Dropides bennak, tost da
Solon. Kenitervez Kritias, unan eus an tregont tirant, e oa ivez.

Kejadenn Sokrates ha Platon zo bet pouezus-tre evit emdroadur e breder. E preder
Sokrates an hini eo en deus kavet Platon kellid un niver eus e gelennadurezhioù
ha pa vefe war dachenn ar vuhezegezh, hini ar brederouriezh politikel pe evit
pezh a sell kelennadurezh ar mennozhioù.

Ken bras e oa bet levezon Sokrates war Blaton m'eo bet skrivet oberenn hemañ
ziwezhañ en eñvor Sokrates e vestr, evit ul lodenn vras, evel m'en diskouez
dreist-holl ar Fedon, ar Banvez hag Apologiezh Sokrates.



https://br.wikipedia.org/wiki/Paul_Avril

Paul Avril ( pe Édouard-Henri Avril hervez e wir anv, 21 a viz Mae 1849 en Aljer
- 28 a viz Gouere 1928 e Le Raincy), a oa ul livour hag un engraver gall brudet
a-drugarez d'e dresadennoù orgedus.

Studiañ a reas an arzoù e meur a skol e Pariz. Etre 1874 ha 1878 e studias e
skol arzoù-kaer Pariz. Goude-se e voe goulennet gantañ skeudennaouiñ an danevell
Fortunio, bet skrivet gant Théophile Gautier. Sed penaos e tibabas al lesanv
Paul Avril. Brud a zeuas dezhañ ha goulennet e voe gantañ neuze skeudennaouiñ
romantoù orgedus.

Savet en deus tresadennoù da skeudennaouiñ Salammbô gant Gustave Flaubert, Le
Roi Caundale gant Théophile Gautier, Fanny Hill gant John Cleland, Les aventures
du Chevalier de Faublas gant Jean-Baptiste Louvet de Couvray, Mon Oncle
Barbassou gant Mario Uchard, La Femme gant Jules Michelet, Musque, hashish et
sang gant Hector France, daou levr gant Octave Uzanne, Gamiani gant Alfred de
Musset, hag ivez oberennoù dianv. E oberennoù pennañ a savas da skeudennaouiñ De
Figuris Veneris. Manuel d’érotologie classique gant Friedrich Karl Forberg.



https://br.wikipedia.org/wiki/Paraguay

Ur vro lec'hiet e Suamerika eo Paraguay, Arc'hantina, Brazil ha Bolivia en he
zro. E kastilhaneg e vez lâret : República del Paraguay, distaget (LFE)
[reˈpuβlika ðel paɾaˈɣwai]; e gwaranieg: Tetã Paraguái.

406 750 km² eo e c'horread. 6 347 884 annezad e oa e 2005. Asunción eo e
gêr-benn.

Dilennet eo bet Fernando Lugo da brezidant ar republik e 2008, gant 41% eus ar
mouezhioù. Ar partido colorado (tu-dehoù) en doa bet ar galloud e-pad 61 bloaz.
E 2013 eo bet dilennet Horacio Cartés eus ar partido colorado.

Daou yezh ofisiel zo hervez ar vonreizh: ar gwaranieg hag ar c'hastilhaneg.
Paraguay zo unan eus ar broioù ral ma vez anavezet ur yezh indian abaoe pell.

94 % eus ar boblañs a gomz guarani. 39,2% zo unyezhek guarani, 48,9% zo
divyezhek guarani-kastilhaneg ha 2,7% a gomz ur yezh indian all gant ar guarani
evel eil yezh a-wechoù.

Bez' zo 21 yezh vev en holl : an aché, an alamaneg standard (tud enbroet), an
ayoreo, boliveg ar reter, ar chamacoco, ar chiripá, ar chorote iyo'wujwa, ar
c'hastilhaneg, ar guana, ar guaraní, ar guaraní mbyá, guaraní Paraguay, al
lengua, ar maca, ar maskoy pidgin, ar nivaclé, ar pai tavytera, ar plautdietsch
(alamaneg ar vennonited), ar portugaleg, ar sanapaná, an tapieté, an toba hag an
toba-maskoy. Hag ur yezh varv, an emok.



https://br.wikipedia.org/wiki/Okitaneg

Ur yezh romanek eo an okitaneg, a vez komzet en Okitania, en em led war un
tregont bennak a zepartamantoù eus kreisteiz Frañs, traoñiennoù eus an Alpoù e
Piemont (Italia) ha traoñienn Aran e gwalarn Katalonia (Spagn).

Dont a ra anv ar yezh eus ar ger oc, a dalveze kement ha 'ya' e parlantoù
kreisteiz Frañs, er Grennamzer, tra ma veze graet gant oïl (distaget oui) er
broioù krec’h. Dont a ra ar ger òc eus al latin hoc est, eleze 'se eo', a veze
implijet evit respont ya d’ar goulennoù. Ar gerioù okitaneg, Okitania pe
Lengadok a zeu holl eus ar bennrann-se.

Deveret eo an okitaneg eus al latin evel ma veze komzet er broioù-se. Ar gerioù
okitanek kentañ a gaver e testennoù latin en VIII hag en IXvet kantved. An
destenn gentañ skrivet en okitaneg penn-da-benn eo ar "Boèci", en enor d'ur
prederour roman merzheriet en eilvet kantved. Skrivet e voe an destenn-se e-pad
an naved kantved.

Ur yezh lennegel e oa an okitaneg er Grennamzer, gant barzhonegoù an
trobador-ed. Anavezet eo o skridoù en tu-hont d’ar vro okitanek : en Italia, e
Katalonia hag e Bro-C'hall eo brudet an trodadored ha lod eus barzhed kentañ
Katalonia a skrive en okitaneg pe en ur c'hatalaneg gwall levezonet gant an
okitaneg betek Ausias March a voe an hini kentañ a skrivas e katalaneg da vat.

Goude ma voe aloubet ar broioù okitanek gant rouaned Bro-C'hall ha ma voent
staget ouzh o domani (« kroaziadegoù » a-enep ar Gatared pe Albiziz) e voe
kollet brud gant an okitaneg, ha kemeret e voe e blas gant ar galleg
tamm-ha-tamm. E 1569, gant Edid Villers-Cotterêts, e voe lakaet ar galleg da
vezañ yezh nemeti ar velestradurezh e rouantelezh Frañsez Iañ a Vro-C'hall. En
em lakaat a reer da implijout ar galleg, diwar-goust an okitaneg, el
lezioù-barn, er marilhoù, en aktaoù a bep seurt (nemet er broioù n’int ket bet
staget ouzh Bro-C'hall evel traoñienn Aran, traoñiennoù okitanek Piemont,
Bearn).

Derc’hel a reas an okitaneg da goll tachenn a-hed ar c’hantvedoù. En XIXvet
kantved e krogas un adsav lennegel gant ar skrivagner Frederic Mistral hag ar
gevredigezh savet gantañ e 1854, ar Felibritge.

Meur a anv a zo bet roet d’an okitaneg a-hed an istor : betek an XIIvet kantved
e veze graet Lingua romana anezhañ, etre an XIIvet hag ar XIVvet kantved e raed
alies Lemouzi anezhañ ; an Italian Dante Alighieri (1265-1321) a rae gant Lingua
d'Oc ; en italianeg hag e galleg e voe graet ivez gant provenzale pe provençal
(provañseg).

Evel ar brezhoneg emañ an okitaneg en arvar e Frañs. Ur plas dister en deus war
gwagennoù ar skinwel. Kelennet e vez an okitaneg er skolioù okitanek
Calandretas, e klasoù divyezhek ar skolioù stad, er c’hentañ derez dreist-holl.
Un adsav lennegel a voe en XIXvet kantved gant krouidigezh skol lennegel ar
Felibritge ha hiziv an deiz eo birvidik al lennegezh hag an embann okitanek.

An enebourien d'an okitaneg a lavar alies ne vije ket eus an okitaneg, met e
vije "parlantoù ok", pe "yezhoù" pe "rannyezhoù ok" hepken. Ar meizad "yezhoù
ok" e-lec'h "okitaneg" pe "yezh ok" a zo bet roet lañs dezhañ er bloavezhioù
1980, gant levrioù Jean-Claude Rivière, ur skrivagner eus an tu dehoù pellañ,
savet gantañ ul levr "Langues et pays d'oc" (Emb. L'Astrado, 1980), hag ivez
oberour "Langues régionales et subversion", hemañ embannet gant ar sindikad
skol-veur eus an tu dehoù pellañ UNI.

Goude prantad aour ar Grennamzer ez eo en XIXvet kantved e teuas sked en-dro
d’an okitaneg. Gant Joseph Roumanille (1818-1891) ha gant Frederic Mistral
(1830-1914), a c’hounezas Priz Nobel al lennegezh e 1904, e voe savet ur
gevredigezh anvet Felibritge a-benn reiñ brud en-dro d’ar yezh oc, dre o
skridoù.



https://br.wikipedia.org/wiki/Moskov

Moskov (Москва, Moskva e rusianeg) eo kêr-benn Kevread Rusia. E lodenn europeat
Rusia emañ, war ribl ar stêr Moskva. Brasañ kêr ar vro eo gant 11,5 milion a
annezidi hervez an niveradeg graet e 2010 (tro-dro 15 milion en tolead kêr).
Brasjedet eo da dro-dro 12.2 milion a dud e 2015.

Ur roll hep he far he deus c'hoariet Moskov en istor Rusia. Bez' eo bet kêr-benn
Priñselezh Veur Moskou ha hini Impalaeriezh Rusia betek Pêr Vras a lakaas
Sant-Petersbourg da vezañ ar gêr-benn nevez. Kêr-benn e teuas da vezañ en-dro e
1918 gant ar republik sokialour soviedel yaouank ha goude Unaniezh ar Republikoù
Sokialour ha Soviedel.

Statud ur gêr gevreadel zo ganti. E-barzh Oblast Moskov emañ daoust da vezañ
dizalc'h dioutañ war an dachenn velestradurel. Enni emañ staliet ar galloud
politikel, ekonomikel ha skolveuriek. Meur a savadur brudet a ziskouez
kement-se, lod anezho war roll lec'hiadoù ar glad bedel eus an Unesco : ar
C'hremlin e lec'h emañ prezidant Rusia, Iliz-Veur Sant-Bazil, ar blasenn ruz,
Iliz-Veur Krist ar Salver, skraberioù-oabl Stalin. Div gambr Parlamant Rusia a
zo ivez : an Douma ha Kuzul ar C'hevread. Manati Danilov eo sez Iliz ortodoks
Rusia.

Москва, distaget "maskva" gant ar rusianegerien, a zo un anv a zeu eus stêr
Moskva. гра́д Моско́в a dalv kement hag "ar gêr war ribl stêr Moskva" e rusianeg
kozh. Meneget e voe Moskov evit ar wech kentañ e 1147 gant Youri Dolgoroukiy en
e lizher d'ar priñs a Novgorod-Severski, o gervel anezhañ "da zont da welout
ac'hanon, breur, e Moskov". москвич (maskvitch) a vez graet eus hec'h annezidi e
rusianeg. Gant "Moskoviz" e reer e brezhoneg.

Moskov eo e stumm ofisiel, daoust da lod eus ar vrezhonegerien oc'h ober gant
Moskou. Jarl Priel, en e oberenn Va Buhez e Rusia, a ra gant Moskov.

E 1156 e kourc'hemennas priñs Youri Dolgoroukiy a Rostov da sevel ur voger goat,
ar C'hremlin, hag a oa ret adsevel meur a wech evit gwareziñ ar gêr war eskoriñ.
Goude bezañ bet dizalbadet ha peurzevet ar gêr ha bet lazhet he annezidi gant ar
Vongoled e 1237–1238 e voe adsavet Moskou hag a zeuas da vezañ kêr-benn
priñselezh Vladimir-Souzdal e 1327. En argrec'h d'ar stêr Volga emañ ar gêr, ar
pezh a gendaolas d'he c'hresk ingal. Dont a reas da vezañ Dukelezh Veur Moskov,
ur briñselezh vleunius a sachas kalz tud eus Bro-Rusia a-bezh.

Gant Ivan Iañ Kalita e kemero ar gêr plas Tver evel kreizenn bolitikel
Vladimir-Souzdal ha dastumer tailhoù evit an Impalaeriezh Vongol. O paeañ un
truaj bras d'ar c'hKhan e c'houn Ivan ur goulezad bras : n'eo ket rannet Moskov
etre e vibien met laeset d'an hini henañ, er c'hontrol d'ar priñselezhioù all.
Kreskiñ a ra an enebiezh ouzh ar vestroni estren. E 1380 emañ priñs Dimitri
Donskoi a Voskov e penn ul lu rusian unanet ha trec'h eo war an Datared e emgann
Koulikovo. Ne oa ket krennus en emgann avat, ha daou vloaz goude eo preizhet
Moskov gant khan Tokhtamysh. E 1480 e teu a-benn Ivan III da zieubiñ ar Rusianed
eus reoladur an Datared. Dont a ra Moskov da vezañ kreiz ar galloud e Rusia.

E 1571 e oa preizhet Moskov adarre, gant Khanat Krimea ar wech-mañ. Devet e oa
pep tra estreget ar C'hremlin.

Un hinad kevandirel gleb eo hini Moskov. Tomm ha gleb eo an hañv, yen ha hir eo
ar goañv. Gallout a ra sevel ha diskenn ar gwrezverk eus 15 °C da 30 °C en hañv
hag eus -25 °C da zreist 0 °C er goañv. E-pad an amzer c'hor en hañv 2010 e oa
bet tizhet ar rekord a 39 °C d'an 29 a viz Gouere e kreiz-kêr hag e aerborzh
Domodedovo. Ar rekord a yenijenn a oa bet tizhet e miz Genver 1940 gant
-42.2 °C. Erc'h a vez e-pad etre tri ha pemp mizvezh bep bloaz. Kregiñ a ra da
gouezhañ e miz Du, ha teuziñ a ra e fin miz Meurzh. Miz Gouere eo ar miz tommañ,
e fin miz Genver/miz C'hwevrer e vez kavet ar mareadoù yenañ.

Ar relijion ortodoks eo an hini pennañ er gêr. Relijionoù all a vez graet gant
an Voskoviz : an Islam, ar Rodnoveri, ar Protestantiezh, ar Gatoligiezh, an
Ortodoksed krederien-kozh, ar Boudaegezh hag ar Yuzevegezh.

Kêr-benn Iliz Ortodoks Rusia eo Moskov. Patriark Moskov eo an hini emañ e penn
anezhi. E manati Danilov emañ o chom.

Brudet eo C'hoariva Bolchoi dre ar bed evit e arvestoù barrez. Ret eo menegiñ
ivez Choariva Malyi, hini Vakhtangov ha C'hoariva Arz Moskov. Sirkoù a zo ivez,
hag ur bern sinemaoù. E-touez ar mirdioù brudetañ emañ Diskouezva Tretyakov,
Mirdi Arzoù-kaer Pouchkin ha Mirdi Istor ar Stad.

Pevar aerborzh etrevroadel en deus Moskov (Sheremetyevo (SVO), Domodedovo (DME),
Vnukovo (VKO), Ostafyevo (OSF)) hag un aerborzh broadel nemetken : Bykovo.

Ganto e c'haller mont da galz kornioù eus Europa hag Azia, da skouer gant an
Treuzsiberian holl-vrudet. Tout an tiez-gar-mañ zo tost ouzh ar c'hreiz-kêr ha
kenereet gant linenn 5 ar metro, kelc'hiek he strumm. An bannlev (prigorodnij)
ha kêrioù tost a zo kenereet gant an tren tredan anvet elektrichka. Tiez-gar
bihanoc'h a zo ivez.

Daou dermenva en deus Moskou war ribl ar stêrioù Moskva ha Oka, evit an dudi
dreist-holl. Ur ganol a ya betek ar stêr Volga.

Digoret e voe linenn gentañ Metro Moskov e 1935. Bremañ eo ur rouedad a 188
arsavlec'h. Unan eus donañ ha brasañ metroioù ar bed eo, implijet gant tro-dro
10 milion a dud bemdez. Anavezet e vez evel unan eus arouezioù ar gêr abalamour
d'e ginklerezh pinvidik ha liesseurt.

Ur rouedad stank busoù, trollebusoù ha trammgirri en deus ivez, mui un tren
unroudenn zoken. Beloioù emservij anvet Velobike a zo kinniget d'ar Voskoviz
abaoe 2013.



https://br.wikipedia.org/wiki/Koskoriad_an_Heol

Koskoriad an Heol a vez graet eus hollad ar c’horfoù-egor a zo tro-dro d’an
Heol, da lavaret eo ar planedennoù — hag o loarennoù —, ar planedennoù-korr, ar
c’horfoù bihan eus Koskoriad an Heol (asteroidennoù, stered-lostek, danvez
etreplanedennel…), mui an Heol end-eeun.

Brasoc'h a-galz eget divent-divent eo ar c'hornad m'emaomp o vevañ-bevaik, ha
koulskoude ez eo bihanoc'h eget munut e-keñver e ardremez. Evit meizañ gwelloc'h
ar mentoù ez eo mat derc'hel soñj eus ar c'hementadoù-mañ :

Emañ koskoriad an Heol en unan eus ar 2x1011 (200 milmilion) a c'halaksiennoù a
zo en hollved a c'hall mab-den arvestiñ.

Hent sant-Jakez eo ar c'halaksienn-se, anezhi unan droellennek varrennet (doare
Hubble SB neuze) war-dro 100 000 bloavezh-gouloù he zreuzkiz, da lavarout eo
94 607x1016 km (946 070 milion a vilmilionoù a gilometradoù), ha war-dro 200
milmilion a stered enni – n'eo an Heol nemet unan dister a-walc'h anezho.

Emañ an Heol en ur vrec'h diavaez anvet Orion-Alarc'h, war-dro 3 500
bloavezh-gouloù (33 112 450x1012 km) he zreuz ha war-dro 10 000 b-g he hirder
(1/10 hepken eus treuzkiz ar c'halaksienn neuze).

En-dro d'ar steredennig a anvomp Heol e tro eizh planedenn : Merc'her, Gwener,
an Douar, Meurzh, Yaou, Sadorn, Ouran, Neizhan (ha Ploudon, ur blanedenn-gorr, a
vo lezet a-gostez er rannbennad-mañ, mui un toullad korfoù-egor all ha n'int ket
planedennoù) ; koskoriad an Heol eo hollad ar c'horfoù-egor-se, war-dro
444 346 991 655,567 km e dreuzkiz keitad, da lavarout eo 0,0000000047% eus
hirder ar vrec'h ha 0,000000013% eus he zreuzkiz.

Mar fell deoc'h lakaat mentoù ar planedennoù diouzh skeul war ho skramm, kemerit
ar blanedenn vihanañ, Merc'her, da ziazez : ur piksel (1 px) e vo treuzkiz
Merc'her neuze. Setu amañ, e pikseloù, treuzkizoù planedennoù koskoriad an Heol
hag an hedoù etre pep planedenn hag an Heol.



https://br.wikipedia.org/wiki/Koreaneg

Ar c'horeaneg a zo yezh ofisiel Korea an Norzh hag ar Su. Unan eus an div yezh
ofisiel eus Prefeti Emren Yanbian e Sina eo ivez. Bez ez eus ivez kummunezhioù a
goreanegerien e Rusia, Japan, Aostralia, Kanadaha Brazil. Krediñ a reer e vez
komzet tro pe dro gant war-dro 80 milion a dud er bed a bezh.

N'eo ket sklaer da be familh e perc'henn ar c'horeaneg. Yezhonourien'zo a laka
anezhañ er familh Yezhoù altaek tra ma kred reoù arall ez eo digenvez. Ur Yezh
daspegel eo hag evel japaneg ha vietnameg en-deus amprested kalz gerioù digant
ar sinaeg

Disklaer eo rummouriezh ar c'horeaneg hag, evel ma n'eus teorienn ebet asantet
outi gant an holl glaskourien e vez alies livet evel ur yezh digenvez.

Abaoe embannadur ur pennad gant Ramstedt e 1926 e kred un darn vras eus ar
yezhourien e perc'henn d'ar yezhoù altaek pe emañ tost ouzh ar rak-altaeg.

Krediñ a reer ivez en-deus ar c'horeaneg ul liamm gant ar japaneg en-deus an
hevelep frammadur yezhadurel eveltañ. Un nebeud a glaskourien o-deus lakaet an
div yezh er familh altaek tra ma kred reoù arall eo liammet ar japaneg ouzh ar
yezhoù Buyeo komzet gwechell e rouantelezhioù kozh Goguryeo ha Baekje. Ar
japaneg hag ar baekjeg o-deus an hevelep frammadur fonetikel ha un nebeud eus o
gerioù a zo heñvel. Bez ez oa liammoù sevenadurel anat etre Japan ha Baekje ha
pa voe distrujet ar rouantelezh gant Silla e tec'has he noblañs da Japan. Hervez
klaskourien arall, avat, n'o-deus ket an div yezh liamm genel ebet met un darn
eus an hevelep sprachbund e oant.

Krediñ a reer e tiskenn ar c'horeaneg eus yezh Samhan ha Silla. N'ouzer ket hag
e voent kar eus ar yezhoù Buyeo daoust ma kred kalz klaskourien goreanat e
c'helle o c'homzerien kompren an eil egile. E orin e voent eus ar pezh a zlefe
mont d'ar c'horeaneg krenn (ar yezh komzet a-raok ar brezel a seizh bloaz ha
d'ar c'horeaneg a-vremañ. Gant rannyezh Jeju e oa bet miret perzhioù hen o
stumm.

Meur a rannyezh en-deus ar c'horeaneg (anvet mal , bang-eon, pe saturi e
Koreaneg). War rannyezh Seoul eo diazezet yezh ofisiel ar su tra ma eo hini an
norzh diazezet war rannyezh Pyongyang.



https://br.wikipedia.org/wiki/Kemennadur

Ar c'hemennadur a zo argerzh kemmadur an ditour dre ur sistem-arouezioù boutin.
Bez' ez eus ur skiant ar c'hemmenadur nes da Skiant an Ditour hag al
Levraouegoù.

Ar ger latin communicare a veze implijet gant ar Romaned p'o-doa savet ur sistem
evit kas lizhiri war hentoù an impalaeriezh a-bezh. Komprenet o-doa e tlee ar
galloud bezañ ar muiañ ditouret hag ar gwellañ dastumer anaouedegezhioù.

Kalz a deoriennoù a zo bet savet evit deskrivañ ar c'hemmennadur etre an Dud.
Evit daouhanteriñ an anaoudegezh hag ar skiant-prenet e pleustr an Den gant ar
c'hemennadur. Stummoù pennañ evit ar c'hemmenn a zo yezh ar sinoù, ar c'homz, ar
skritur, ar jestroù hag ar skingaserezh. Etreoberiant pe treuzoberiant pe vennet
pe divennet e c'hell bezañ ar c'hemennadur. Bez' e c'hell bezañ komzet pe
nann-gomzet. Ouzhpen-se e c'hell bezañ intrapersonel pe etrepersonel.

Gant ar pellskriver (Chappe, 1805) e krog an teknologiezh da zispak e
varregezhioù. Kreñvoc'h e teu da vezañ pouez an teknologiezh e kavadenn ar
pellskriver tredan hag er XXvet kantved, ar pellgomz, ar skingomz hag ar skinwel
a ginnig moienoù evit tizhout milionoù a dud ken e lavarer ez int mediaoù
a-yoc'h. Stummoù nevez evit an daouhanteriñ a zeu pa ya ar c'hemennadur dre
skingaserezh eus an divizoù etre un nebeut a dud (kendiviz, kaoz dre skingomz)
ha skignadenn a-stroll kemennoù simpl (skinwel ha sinema).



https://br.wikipedia.org/wiki/Kameroun

Kameroun (Cameroun e galleg, Cameroon e saozneg, Kamerun en alamaneg) zo ur stad
eus kreiz Afrika. En-dro dezhi emañ Nigeria er gwalarn, al lenn Tchad en norzh
pellañ, Bro-Tchad er biz, ar Republik Kreizafrikan er reter, Republik Kongo er
gevred, Gabon ha Ginea ar C'heheder er su. Digor eo war Pleg-mor Ginea er
c’hornôg. Yaoundé eo ar gêr-benn, met Douala eo ar gêr vrasañ ; o-div zo enno
tremen ur milion a annezidi.

Kalzik a venezioù zo er vro. Ar menez uhelañ eo ar menez Kameroun (4 070 m), ur
menez-tan nepell diouzh aod Pleg-mor Ginea. Ribl kreisteiz al lenn Tchad zo e
Kameroun hag eno eo kalz sec’hoc’h an amzer. Diseurt eo dremmoù ar vro, ken eo
bet lesanvet e galleg "l’Afrique en miniature".

Trevadennet e oa bet Kameroun gant an Alamaned en XIXvet kantved. Goude ar
Brezel-bed kentañ e voe fiziet an darn vrasañ eus an drevadenn alaman e
Bro-C'hall hag ul lodenn vihanoc’h, er gwalarn, er Rouantelezh Unanet. E 1961 e
voe embannet dizalc’hiezh Kameroun, ganet diwar unvaniezh Kameroun c’hall hag al
lodenn su eus Kameroun saoz. Republik Kevreadel Kameroun krouet evel-se a voe
treuzfurmet en ur Republik Unvan e 1972. Abaoe 1984 ez eo Republik Kameroun,
hepmuiken, anv ar stad (République du Cameroun e galleg ha Republic of Cameroon
e saozneg), ha div yezh ofisiel zo ganti, ar galleg hag ar saozneg, yezhoù an
drevadennerien gent. Ur vro sioul ha stabil a-walc’h eo Kameroun ha diorroet eo
al labour-douar hag an hentoù, kenkoulz ha greanterezh an tireoul. El lodenn eus
ar vro a oa bet e dalc’h Breizh-Veur ez eus un emsav a stourm ouzh ar stad kreiz
avat.

Ar moraer portugalat Fernão do Pó erruet en aber ar stêr Wouri e 1472 a anvas
anezhi "rio dos Camarões", stêr ar chevr, abalamour d'ar bernioù bras a
Lepidophthalmus turneranus .



https://br.wikipedia.org/wiki/Impalaeriezh_roman_ar_Reter

Un anv istoriografel eo Impalaeriezh roman ar Reter evit an Impalaeriezh roman
e-pad an Henamzer diwezhañ hag ar Grennamzer, al lodenn nemeti o chom adalek
476. Impalaeriezh Bizantion a vez graet anezhañ peurliesañ goude labour an
istorour Hieronymus Wolf e 1557. Anv ofisiel an Impalaeriezh a oa Βασιλεία
Ῥωμαίων (Basielia Romaion), Imperium romanum e latin. Kergustentin a oa e
gêrbenn diwar youl hag anv Kustentin Iañ, e 330, savet diwar ar gêr Bizantion.
Ur c’hemm a vez lakaet gant an istorourien etre an Impalaeriezh roman klasel hag
hini ar Grennamzer hag abalamour da se e vez kaoz eus Impalaeriezh Bizantion
peurvuiañ. Graet e vez e-giz-se anezhañ rak an troc’h a weler etre an
Impalaeriezh roman klasel, latin e yezh, diazezet war Roma padal eo diazezet e
zarn reter war ur sevenadur gresian a voe an darn nemetañ goude 476. Evito
o-unan ne oa evit ar Vizantiniz troc’h ebet etre an daou brantad-se, hini an
Henamzer hag hini ar Grennamzer, ha betek ar fin e raent Romaned anezho o-unan,
annezidi Βασιλεία Ῥωμαίων (Basielia Romaion). Fin Impalaeriezh roman a zeu e
1453 pa voe tapet Kergustentin gant an Otomaned, met diaesoc’h eo kavet ur
penn-kentañ d’an Impalaeriezh Bizantion. Lod a ginnig 330 pa voe savet
Kergustentin ha lakaet anezhi da gêrbenn an Impalaeriezh, kroget e memes tro
kristeneladur ar bed roman, lod all a ginnig 395 pa voe rannet an Impalaeriezh
roman etre mibien Theodosius Iañ, ha krouet Impalaeriezh roman ar Reter. Evit ul
lodenn all e teu ar c’hemm etre ren Justinian Iañ, bet Impalaer etre 527 ha 565,
an hini diwezhañ en doa klasket adtapet tachennoù kornôg an Impalaeriezh, ha ren
Hieraklius, a gollas proviñsoù Egipt, Palestina, Afrika ha Siria hag a lakaas ar
gresianeg da vezañ yezh an Impalaeriezh. E-pad an amzer ma voe anezhañ e voe an
Impalaeriezh galloud pennañ mor Kreizdouarel ar Reter, e-keñver armerzh,
sevenadur hag arme. An tachennoù perc’hennet gantañ a zo bet kemmet kalz e-kerzh
an amzer. Dindan beli Justinian Iañ e voe tizhet harzoù pellañ an Impalaeriezh
abaoe ar Vvet kantved, met kollet e voe un darn bras eus an tachennoù-se mui
tachennoù Egipt, Palestina ha Siria ouzh an Arabed, hag aloubet ar menezioù
Balkan ha darnoù eus Gresia gant ar Slaved. Gant ar Vakedonianed (Xvet - XIvet
kantved) e voe adtapet tachennoù zo e-pad un Azeuleriezh a echuas gant aloubadeg
an Durked en Anatolia (emgann Mantzikert e 1071) hag amzer ar C'hroaziadegoù, pa
voe tapet Kergustentin gant ar Groazaded e 1204 a wanaas da vat an Impalaeriezh,
unan eus stadoù bihan ar rannvro, betek kouezhañ dindan beli an Otomaned. Ur
galloud kristen eo an Impalaeriezh roman ar Reter, met war zisheñvelaat ez a an
daou zarn eus ar Gristeniezh dre abegoù politikel, sevenadurel ha relijiel.
Kavell ar Gristeniezh reizh-kredour eo an Impalaeriezh Bizantion.

An Impalaeriezh roman ez eus anv amañ, o kenderc’hel abaoe Augustus betek e
impalaer diwezhañ Kustentin XI ha splann e oa evit annezi an Impalaeriezh, anvet
Impalaeriezh roman pe Impalaeriezh ar Romaned (Latin : Imperium Romanum,
Imperium Romanorum; Gresianeg : Βασιλεία τῶν Ῥωμαίων Basileia tōn Rhōmaiōn, Ἀρχὴ
τῶν Ῥωμαίων Archē tōn Rhōmaiōn), pe Romania, Republik roman (Latin: Res Publica
Romana; Gresianed: Πολιτεία τῶν Ῥωμαίων Politeia tōn Rhōmaiōn) ha Rhomais. Graet
e veze gant annezidi an Impalaeriezh o-unan Romaned (Romaioi) ha Gresianed
(Graikoi), betek an XIXvet kantved zoken. Implijet eo bet an anv Impalaeriezh
Bizantion evit komz diwar-benn an Impalaeriezh roman er Grennamzer e 1557 gant
Hieronymes Wolf en e levr Corpus Historiae Byzantinae, un dastumad mammennoù.
Dont a ra eus anv kozh Kergustentin, Bizantion, diwar ar gêr bet savet e -612
evel un drevadenn eus Megara. Montesquieu a vrudas an anv e Bro-C’hall met en
XIXvet kantved nemetken e teuas da vezañ brudet da vat an anv-mañ e-touesk an
istorourien. Impalaeriezh roman ar Reter a vez implijet evit lakaat war wel eo
ur genderc’hel eus Impalaeriezh roman an Henamzer. Meur a bobl a voe en
Impalaeriezh ha derc’hel a rae hengounioù romano-hellenistik, met a-hed ar
c’hantvedoù ne voe sellet gant an dud o chom e kornôg nemet al lodenn Gresian,
dreist-holl pa glaskjont adtapet hêrezh an Impalaeriezh roman. A-wezhioù e kaver
neuze an anv Impalaeriezh ar C’hresianed dindan pluennoù kronikerien ar
Grennamzer. A-hend all ez eus bet implijet gant ar [[Pibien[Bibien]] an anv
Impalaer Romania (Imperator Romaniae) evit disheñvelaat diouzh Impalaer Roman
(Imperator Romanum), un titl o doa roet da gKarl Veur hag e ziskennidi. Ne oa
ket ezhomm da zisheñvelaat er bed Arab ha Muzulman, nag hini ar Slaved pa voe
gwelet an Impalaeriezh evit Impalaeriezh roman, disteraet dindan anv Rûm. Betek
an XXvet kantved e vie implijet an anv millet-i Rûm (broad roman) evit ober ar
Gristened Reizh-kredour en Impalaeriezh Otoman.

Orin an eil impalaeriezh a zo bet an diarkiezh (ren doubl) a stalias an impalaer
Diokletian e 285 evit ma vefe difennet harzoù ar Reter ouzh ar Varbared. Betek
dismantr Impalaeriezh roman ar C'hornôg e chomas unanet a-walc'h e-keñver ar
Gwir an div lodenn, met rannet e voe an Impalaeriezh roman e 395 etre daou vab
Theodosius Iañ, Arkadius ha Honorius. Diforc'hioù bras a-walc'h a oa e-keñver
sevenadur pa oa al latin yezh ofisiel ar C'hornôg hag ar gregach yezh ofisiel ar
Reter. Un Imperator a rene al lodenn gentañ hag ur Basileos an eil lodennn. E
476 e voe dismantret Impalaeriezh ar C'hornôg gant ar Vandaled pa chomas bev
hini Kergustentin ur milved-pad. E 410, pa oa Arkadius o ren e Kergustentin hag
Honorius e Ravenna, e voe aloubet Roma gant ar Wizigoted, Alarig er penn anezho.
Dindan Dheodosius II, mab Arkadius, e voe aloubet tiriadoù an Norzh gant an
Huned hag ec'h asantas ar Basileos kinnig un truaj d'o roue, Attila. Etre 435 ha
438 e voe embannet Kod Theodosius (Codex theodosianus e latin), dastumad al
lezennoù abaoe 312. Dindan an impalaerien Pulkeria (c'hoar Theodosius II) ha
Markianos e oa trubuilhet ar vuhez politikel gant an tabutoù relijiel pa dage
disivouder pe disivouder an Iliz soutenet gant ar galloud. Er VIvet kantved en
em ledas impalaeriezh ar Reter hag e talc'has Justinian I (527-565) adc'hounit
ar C'hornôg. Hemañ a zastumas ivez al lezennoù e Kod Justinianus (Corpus juris
civilis).

Unan eus armerzhioù aet ar muiañ war-raok en Europa e oa an Impalaeriezh e-pad
kantvedoù ha kantvedoù. Kergustentin a oa ar gêr ma tremene ar c’henwerzh etre
Azia ar Reter pellañ, Europa, hag ar bed Arab ha Muzulman, da skouer gant Hent
ar Seiz. Bosenn Justinian hag aloubadegoù an Arabed hag ar Slaved o doa lakaet
an armerzh da wanaat a-raok ma lakaas reformoù Kustentin V an Impalaeriezh da
vont war-raok adarre betek 1204. Evit Europa ar C’hornôg a wele an Impalaeriezh
evel ul lec’h pinvidik mor. Gant ar Pevare C'hroaziadeg e voe distrujet
greanterezh an Impalaeriezh ha kreñvaet pouez ar varc’hadourien italian er mor
Kreizdouarel. Daoust da strivoù ar Palaiologoi da adsevel armerzh an
Impalaeriezh e voe re wan o beli war o ziriad hag ar c’henwerzh evit ma vefent
efedus o c’hreñvaat armerzh Kergustentin en-dro. Beli ar gouarnamant a oa bras
a-walc’h war an armerzh, dre al lezenn, ar reolennoù bet savet gantañ, an
tailhoù hag ivez an niver a fonksionerien hag al labourioù publik.

Un theokratelezh e oa an Impalaeriezh : an Impalaer a zo e karg ar Stad hag an
Iliz ha diazezet e oa priñsipoù ha politikerezh ar Stad war ar c'hredennoù
kristen en o stumm reizhkredour. An ideologiezh a lakae splann penaos e oa an
Impalaeriezh skeudenn Rouantelezh an Neñv war an Douar, ha neuze e oa e bal
bezañ un Impalaeriezh hollvedel, da lavaret eo e vije an holl gristened izili an
Impalaeriezh hag annezidi ar bed kristened. Eus an Henamzer e teu ivez boazioù
an Impalaeriezh roman diwar-benn ar relijionoù ha neuze ar boaz a veze gant an
Impalaerien da gemer perzh en aferioù an Iliz, ar pezh a oa kreñvaet gant ar
soñj ma oa an Impalaer kannad ar C'hrist war an Douar. Gallout a reer diverraen
an holl draoù-se en ur ger-stur : "Un Doue, un Impalaer, un Iliz". Biskoazh ne
oa bet aozet an darempredoù etre ar Stad hag an Iliz en un doare sklaer avat.

Gant koll proviñsoù ar c'hornôg ha gwander Roma e savas Iliz Kergustentin evel
kreizenn bennañ ar bed kristen etre ar VIvet hag an XIvet kantved, ha daoust da
gudennoù an Impalaeriezh adalek an XIvet kantved e chomas Patriarkelezh
Kergustentin a-bouez-tre er bed reizhkredenn, dre e levezon war Ilizoù
metropolitan aozet war tachennoù bet kollet gant an Impalaeriezh. Betek amañ e
chom an Iliz reizhkredenn ar savadur stabilañ eus an Impalaeriezh.

Aozet eo an Iliz reizhkredenn war divizoù ar pemp Sened-Iliz, a rankont bezañ
lakaet da dalvezout gant an Impalaer, dre al lezenn. Abaoe 388 e rank holl
geodedourien an Impalaeriezh bezañ "Kristenien Katolik" (hervez gerioù al
lezenn), da enebiñ ouzh ar Baganiz met ivez ouzh ar Gristenien arian, a-wezhioù
ar Yuzevien. Daoust da lezennoù an Impalaer ne zeuas morse an Iliz reizhkredenn
a-benn da reprezantiñ an holl geodedourien en Impalaeriezh, pe abalamour ma oa
niverusoc'h c'hoazh ar Baganiz er c'hantvedoù kentañ, pe abalamour ma savas
dizemglev etre an Ilizoù lec'hel diwar-benn poentoù kredennoù. Sañset e veze
diskoulmet an holl gudennoù-se dre ar Senedoù-Iliz met a-wezhioù ne voe ket
doujet ouzh divizoù an eskibien gant Ilizoù zo, da skouer evit kredenn un-natur
ar C'hrist (pe monofizism) bet lakaet er-maez eus al lezenn gant Kergustentin,
met lakaet evel kredenn veur gant Ilizoù Antioche, Jeruzalem hag Aleksandria.
Dizemglev a savas ivez en Impalaeriezh diwar-benn ar skeudennoù relijiel
(Ikonoù), ar pezh a lakaas an Impalaeriezh dost d'ur brezel diabarzh. Avielet e
oa bet ar Slaved er memes koulz, ar pezh a astennas ar bed reizhkredennek
e-keñver Iliz Roma. Dizemglev a savas tamm ha tamm etre Roma ha Kergustentin,
dreist holl diwar-benn mont en-dro an Iliz, betek m'en em weljont evel Ilizoù
brizhkredenn an eil hag egile goude ar C'hroazadegoù.

Ur vinorelezh a-bouez e oa ar Yuzevien, anavezet gant al lezennoù roman.
A-wezhioù e oant bet hegaset met peurvuiañ e voent lezet e peoc'h.



https://br.wikipedia.org/wiki/Hektar

An hektar (arouezet gant ha) a zo un unanenn gorread implijet evit muzuliañ
gorread an douaroù. Savet eo bet e unanenn-diaz diwar an "ar", un unanenn a zo
bet er SI, met n'eo ket mui gwelet evel aparchant d'ar sistem metrik a-vremañ.
Renket e vez an hektar evel un unanenn degemeret gant "Kuzuliadeg Etrebroadel ar
Pouezioù hag ar Muzulioù" koulskoude. Daoust ma n'emañ ket en SI e vez aotreet
ober gantañ p'eo termenet diwar un unanenn SI.

Dont a ra an termen eus hekto (gresianeg evit 100) hag are (galleg tennet diwar
al latin arare = arat) gant ur strizhadur (lamet an "o").

Ma vez troet are gant ar, ret eo chom hep meskañ ar ha devez-arat, hemañ un
unanenn gorread implijet e Breizh a-gozh, dezhi ur muzul war-dro 5 000 m², da
lavaret eo un hanter hektar.

Implijet e vez an hektar e meur a vro pa vez kavet e vije diaes implijout an ar
(unannenn ofisiel an SI, met re dreut he ment), dreist-holl evit ar gounezerezh,
ar c'hoad gounezerezh, steuñvadur ar gêrioù ha, dre vras, kempennadurezh ar
spasoù.

Er broioù angl-ha-sakson (dreist-holl Kanada, Breizh-Veur ha Stadoù-Unanet) e
vez implijet kalz an unanennoù gorread saoz (yard karrez, akr), met unanennoù
gorread an SI ivez.



https://br.wikipedia.org/wiki/Greunland

Enezenn vrasañ ar bed eo Greunland (greunlandeg : Kalaallit Nunaat), tost da
Veurvor Arktika. War-dro 81% eus he gorread zo goloet gant skorn. Gant se emañ
an annezidi o chom e kreisteiz ar vro.

Trevadennet e voe Greunland gant tud deuet eus Norvegia. E-pad meur a gantved e
voe stag ouzh ar rouantelezh unanet a oa Norvegia ha Danmark ouzh hec'h ober.
Hag e 1814 e chomas e dalc'h Danmark, pa voe distaget Norvegia diouzh Danmark.
Dont a reas Greunland da vezañ ul lodenn da vat eus Rouantelezh Danmark e 1953.
Gant parlamant Danmark (ar Folketing) e voe roet ur statud emrenerezh
(hjemmestyre) d'ar vro d'ar 1añ a viz Mae 1979, ha lakaet e voe da dalvezout er
bloavezh war-lerc'h.

Er ragistor e oa tud o vevañ e Greunland. Met pa erruas Vikinged eus Island, e
986, e oa didud ar vro war a seblant. En em ziazezañ a reas an drevadennerien e
daou lec’h, ha goude tri, e beg kreisteiz ar vro, hag eno e chomas o diskennidi
e-pad meur a gantved. Gant ar Vikinged-se, degaset gant Erik ar Ruz, e voe roet
an anv "Greunland" d’ar vro, diwar an norseg Grænland, ar vro c'hlas. Roet e
vije bet an anv-se dezhi evit lakaat Islandiz d’en em staliañ enni. Met marteze
e oa un tamm mat tommoc’h an hin eno en amzer-hont. Un displegadenn all zo : war
gartennoù kozh 'zo e weler ar stumm Gruntland (a vefe diwar grunt, bas, ha land,
douar, bro). Daoust hag ar stumm danek grøn a vije bet ur skrivad fall evit
grunt, den ne oar.

Kenvevañ a reas Lec'hlenniz gant Inuit erruet er vro war o lerc’h. Ur wech
kristenaet Vikinged Skandinavia e voe krouet un eskopti e Greunland ivez. E 1386
e teuas Greunland da vezañ ul lodenn eus Unaniezh Kalmar ha goude-se eus
rouantelezh doubl Danmark-Norvegia.

Goude pemp kant vloaz ez eas an trevadennoù da get, marteze a-walc’h dre ma oa
cheñchet an hin, deuet da vezañ kalz yenoc’h er XVvet kantved, da vare Hoalad ar
Skorn bihan. Diwar eskern eus ar mare-hont zo bet kavet gant henoniourien e
c’heller lavaret e oa isvaget ar boblañs.

Klask a reas Norvegia aloubiñ reter Greunland er blovezhioù 1920, met skaret e
voe an dizemglev etre Danmark ha Norvegia gant ur varnadenn rentet gant Lez-varn
etrebroadel Kevre ar Broadoù a lavaras e oa Greunland da vat e dalc'h Danmark.

N’eo ket goloet penn pellañ hanternoz Greunland gant skorn, rak re sec’h eo an
aer eno evit ma c’hellfe kouezhañ an erc’h zo ezhomm kaout evit krouiñ
skornegoù. Ma teufe skornegoù Greunland da deuziñ penn-da-benn e teufe ar vro da
vezañ un enezeg moarvat, kentoc’h eget un enezenn vras.

Unpenn Danmark eo penn ar stad, da lavaret eo bremañ, ar Rouanez Margrethe II.
Gant gouarnamant Danmark e vez anvet un Rigsombudsmand, ur gouarner hep kalz a
c’halloud zo o tileuriañ gouarnamant Danmark hag ar Rouanez.

Ur parlamant zo, ennañ 31 c’hannad dilennet evit pevar bloaz. Renet e vez ar
gouarnamant gant ar C'hentañ Ministr.

N’eo ket ezel Greunland eus Unaniezh Europa (kuitaet e oa bet Kumuniezh Europa
gant Greunland e 1985), daoust m’eo Danmark un ezel eus un Unaniezh. Renet eo an
darempred etre ar vro hag Unaniezh Europa gant un emglev ispisial.

Diazezet eo armerzh Greunland war ar pesketaerezh hag an ezporzhiañ pesked.
Chevr eo a vez ezporzhiet dreist-holl. An eztennañ hidrokarbidennoù ha metaloù
n’eo ket kroget da vat, met emsav e c’hellfe bezañ a-benn un nebeud bloavezhioù.
Krog eo an touristerezh da ziorren, met ker-ruz eo ar beajoù da vont di evit an
estrenien.

Div yezh ofisiel zo er vro : ar greunlandeg (Kalaallisut), yezh an Inuit, hag an
daneg. Gant al lizherenneg latin e skriver ar greunlandeg ha n’eo ket gant al
lizherenneg ispisial a vez implijet evit skrivañ yezh an Inuit e Kanada. Mont a
ra an Inuit d’ober 88% eus an annezidi, an 12% all zo Daned dreist-holl.



https://br.wikipedia.org/wiki/Gouezeleg_Skos

Gouezeleg Skos (e gouezeleg Gàidhlig, kodoù ISO 639-2: gla, ISO 639-1:gd) zo
unan eus ar yezhoù gouezelek, ur yezh keltiek a gomzer e Bro-Skos. Kar a-dost eo
d’an iwerzhoneg.

War-dro 60 000 den a ra gantañ e Bro-Skos. Gàidhealtachd eo an anv a roer d’an
takad ma’z eus bet dalc’het d’ober gantañ evel yezh pemdeziek gant an darn
vrasañ eus an dud a-hed an istor, da lavarout eo en Inizi ar C’hornôg (Na
h-Eileanan an Iar) hag en ul lodenn vat eus an Uheldirioù, an tamm eus an
douar-bras zo e kornôg hag en hanternoz Skos.

Arabat kemmeskañ gouezeleg Skos gant gouezeleg Iwerzhon (an iwerzhoneg) na gant
ar skoteg (Scots), ur yezh deveret hennezh eus an doare saozneg krenn a gomzed
en Izeldirioù Skos.

Ne ouzer ket mat abaoe pegeit amzer e vez komzet ar gouezeleg e Skos : marteze e
veze kaozeet war aod ar c’hornôg en amzer ar Romaned. Gant savidigezh
rouantelezh Dalriada er pevare kantved, en daou du d’ar mor, en hanternoz
Iwerzhon hag e kornôg Skos, e voe kreñvaet ar yezh. Gounit tachenn a reas ivez,
o kemer harp war prezegennerien an iliz katolik. Ur mare zo bet, e dibenn ar
grennamzer, ma veze komzet en darn vrasañ eus Skos. Betek ar c’hwezekvet kantved
eo chomet unvan a-walc’h ar gouezeleg komzet e Skos hag en Iwerzhon. Abaoe ar
mare-se eo kroget an daou zoare gouezeleg da bellaat an eil diouzh egile hag eo
deuet anat ar c’hemm etrezo er yezh skrivet (lenn pelloc’h).

Ur sevenadur pinvidik, koulz dre gomz ha dre skrid, zo gant ar gouezeleg, dre ma
voe yezh an noblañsoù hag o barzhed en Uheldirioù. Goude stadigidezh Skos ouzh
Bro-Saoz, dreist-holl, e voe argaset ar gouezeleg ha doareoù-bevañ tud an
Uheldirioù.

Daoust ma n’eus nemet un niver bihan a Skosiz oc’h ober gant ar gouezeleg ez eus
ur plas bras a-walc’h gant ar yezh-se e sevenadur ar vro, hag evit kalz tud, pe
e ouifent ar yezh pe ne rafent ket, ez eo yezh ar vro. Evit lod all avat n’eo
nemet ur yezh rannvroel, hini an Uheldirioù hag an inizi.

Goude bezañ argaset e-pad kantvedoù, eo deuet ar gouezeleg a-benn da c’hounit un
tamm statud ofisiel hiziv an deiz. Kelennet e vez ar yezh er skolioù er
Gàidhealtachd, dreist-holl en inizi ; implijet e vez gant kuzul Inizi ar
C’hornôg. Gant ar BBC ez eus ur savlec’h hollouezelek, Radio nan Gaidheal, a
skign bemdez abadennoù e gouezeleg. Abadennoù skinwel a gaver war veur a chadenn
(BBC-Scotland, Grampian Television), hag emeur o studiañ penaos e vefe tu da
grouiñ ur chadenn a vije gouestlet d’ar gouezeleg, heñvel ouzh S4C e Kembre.

Ar gouezeleg n’en deus ket kement a anaoudegezh digant gouarnamant ar
Rouantelezh Unanet ha m’en deus ar c’hembraeg. Met abaoe adsavidigezh Parlamant
Skos, en deus gounezet un tamm statud er vro. E miz Ebrel 2005 e oa bet votet
gant ar Parlamant ul lezenn evit ar gouezeleg e Skos. Gant al lezenn-se e oa bet
disklêriet ez eo ofisiel ar gouezeleg e Skos hag e oa bet krouet Bòrd na
Gàidhlig, un aozadur a zo e labour sevel ur steuñv diorren evit ar gouezeleg.
Gant 58 552 a dud e veze komzet gouezeleg da vare an niveridigezh diwezhañ
(2001), tra ma oa diouiziek anezhañ ar braz eus an dud e Skos (5 003 459
anezho). Estreget er rannvroioù ma vez graet gantañ a-gozh gant an darn vrasañ
eus an dud (Gàidhealtachd), ar gouezeleg a vez kaozeet ivez e kêrioù bras Skos,
dreist-holl e Glasc'ho.

E Skos Nevez, e reter Kanada, e kaver gouezelegerien ivez, un nebeud kantadoù
anezho ha tud kozh peurvuiañ. Bez' ez int diskennidi eus Skosiz aet gwechall
d'al lodenn-se eus Kanada da vevañ.

Diforc’hioù zo etre an div yezh skrivet, dreist-holl abaoe ma voe eeunaet an
doare-skrivañ iwerzhonek. An tired anvet fada a lakaer war ar vogalennoù da
verkañ o hirder zo un tired lemm en Iwerzhon hag un tired boud e Skos : ar ger a
dalvez "degemer mat" a skriver fàilte e Skos ha fáilte en Iwerzhon.



https://br.wikipedia.org/wiki/Ghana

En Afrika ar Gornaoueg emañ Stad Ghana. Er c’hornôg dezhi emañ Stad Aod an
Olifant (668 km a harzoù), Burkina Faso zo er gwalarn hag en hanternoz (549 km a
harzoù), er reter emañ Togo (877 km a harzoù); er c’hreisteiz emañ pleg-mor
Ginea a-hed 539 km Accra eo ar gêr-benn, enni 2.3 million a annezidi (2009).
Kêrioù bras all zo, evel Kumasi (1.8 milion ag annezidi e 2009) ha Tamale (538
000 den e 2012). Ar braz eus ar vro a oa gwechall un drevadenn saoz anvet Gold
Coast ("Aod-an -our"), savet e dibenn an XIXvet kantved. Goude ar Brezel-bed
kentañ e voe staget un tamm eus Togo outi. E 1957 e voe ar vro-se an hini gentañ
eus trevadennoù Afrika o tont da vezañ ur Stad dizalc’h, dindan renerezh Kwame
Nkrumah. An anv Ghana a voe roet d'ar Stad nevez e koun Impalaeriezh Ghana a oa
gwechall e kornôg Afrika, ar ger e-unan o talvezout kement ha "roue brezelour".
Abaoe 1992 ez eo Ghana ur republik gant meur a strollad politikel.

Rannet eo Ghana e 170 paou a ya da sevel 10 rannvro : Ashanti (Ashanti Region,
AR, "Rannvro Ashanti")

Eus ar savanenn war harzoù Burkina Faso en norzh betek ar mor er su, etre
koadeier Aod an Olifant er c'hornôg ha menezioù Togo er reter emañ plaenennoù ar
vro. Er mervent anezhi emañ an uhelgompezenn Achanti, a sav war-dro 450 metrad
a-us ar blaenenn. Menez Afadjato, nepell diouzh Lenn Volta war harzoù Togo, eo
lec'h uhelañ ar vro, 885 m dezhañ.

E Ghana emañ kember ar stêrioù Volta Wenn ha Volta Ruz, o-div o tiskenn eus
Burkina Faso kent em veskañ gant ar Volta Zu a zo en harzoù ar gwalarn. Ar stêr
Volta end-eeun a reer eus an disoc'h. War he hent war-du ar mor ez eo bet savet
stankell Akosombo, alese ganedigezh Lenn Volta, 8 482 km² a c'horread dezhi ha
brasañ lenn kalvezadel er bed.. Deuet eus ar biz ez a ar stêr Oti el lenn ivez.
Ar stêr Afram deuet eus an uhelgompezenn Achanti a zeu er Volta er su d'al lenn,
nepell diouzh ar mor.

Trovanel eo hin Ghana : tomm ha sec'h a-walc'h er gevred, tomm-tre ha gleb er
gwalarn, tomm-tre ha sec'h en norzh. Eus miz Genver da viz Meurzh e vez barradoù
Harmattan, un avel sec'h ha poultrennek o tont eus ar biz. Alies e c'houzañv
Ghana gant ar sec'hor.

Etre ar bloavezhioù 1960 ha kreiz ar re '90 e oa war-dro 100 yezh ha sevenadur e
Ghana. Rannet eo pep poblad, met liammet eo an dud dre o sevenadur, o yezh, o
orin hag o istor. Kement-se, kevret gant an ezhomm da c'hounit tachenn evit al
labour-douar, da gontrolliñ hentoù ar c'henwerzh ha da skoulmañ liammoù a-benn
em wareziñ, a gasas da grouidigezh ar c'hengevredad Asante e dibenn ar 17vet
kantved, kent mare an trevadur. Setu dasparzh ofisiel ar pobladoù e Ghana hervez
renabl ar bloavezh 2000 : Akan 45.3% • Mole-Dagbane 15.2% • Ewe 11.7% •
Ga-Adangbe 7.3% • Guan 4% • Gurma 3.6% • Grusi 2.6% • Mande-Busanga 1% • Pobloù
all 1.4% • Tud all 7.8%



https://br.wikipedia.org/wiki/Enzim

Un enzim a zo ur c'hatalizour biologel, ur volekulenn (protein pe TRN (evit ar
ribozim) hag a zo gouest da fonnussaat a vilionoù reaktadurioù kimiek ar
vetabolegezh e metoù ar c'helligoù pe etre ar c'helligoù. Mont a reont en-dro
gant ur paoter munut ha dicheñch e vezont e dibenn ar reaktadur : katalizerioù
biologel (pe biokatalizerioù) a vez graet diouto. Dizoloet eo bet an enzim
kentañ gant Anselme Payen ha Jean-François Persoz e 1833. Diwar ar malt o deus
puraet ur sustañs kizidik ouzh an tommder hag a oa gouest da hidrolizañ an
amidon : Graet o deus diastaz diouti (etimologiezh : diastasis=dispartiañ)
abalamour ma tispartie ar sukr eus an amidon.

Anvidigezh an enzimoù n'eo ket boutin c'hoazh met savet e vez peurvuiañ gant ur
wrizienn tost d'an dindanad (substrat e galleg) pe da brodu ar c'hataliz ;
ouzhpennet a vez an dibenn "az"'. skouerioù:

Un enzim zo ur protein hag evel an holl broteinoù e vez kevanaozet diwar an
titouroù dalc'het en TDN pe e TRN virus zo. Ouzhpenn 3 500 enzim disheñvel a zo
renablet.



https://br.wikipedia.org/wiki/Daneg

An daneg zo ur yezh germanek eus skourr ar yezhoù skandinavek. Kar eo d'an
norvegeg ha d'ar svedeg. Ur statud yezh ofisiel en deus e Danmark hag en Inizi
Faero hag e Greunland (a-gevret gant yezh vroadel pep hini eus an div vro-se).
Ur statud ofisiel en deus ivez e Schleswig-Holstein en Alamagn, ma vez komzet
gant 50 000 den.

Skrivet e vez an daneg gant al lizherenneg latin gant teir lizherenn ispisial
ouzhpenn : Æ, æ ; Ø, ø, Å, å. Pa ne c’heller ket skrivañ al lizherennoù-se e
reer en o flas gant ae, oe hag aa.

An daneg eo ar yezh skandinavek zo pellaet ar muiañ diouzh an norseg kozh, dre
m’eo bet eeunaet kalz e yezhadur ha dre m’eo emdroet kalzik e fonologiezh.
Daoust m’eo bihan Danmark e oa diforc’hioù rannyezhel bras dre ar vro betek
nevez zo (gant tri strollad rannyezhoù : østdansk, daneg ar reter, ømål pe
ødansk, daneg an inizi, ha jysk, yezh Jutland). Hiziv an deiz koulskoude eo
ledet yezh Kopenhagen dre ar vro a-bezh hag alies ne chom nemet arlivioù
rannyezhel war ar parlantoù.



https://br.wikipedia.org/wiki/Charles_Darwin

Un naturour, ul loenoniour hag ur geologour breizhveuriat eo bet Charles Darwin,
ganet e Shwresbury (Shropshire - Bro-Saoz) d'an 12 a viz C'hwevrer 1809 ha
marvet d'an 19 a viz Ebrel 1882. Brudet eo evit bezañ roet ul lañs bras da
deorienn an emdroadurezh pa reas berzh e bleustrad Diwar-benn orin ar spesadoù
embannet e 1859.

Ganet eo bet Charles Darwin en ur familh troet ouzh ar skiantoù hag ar preder. E
dadoù-kozh, Erasmus Darwin ha Josiah Wedgwood a oa izili al Lunar Society
(Kevredigezh al Loar) a vode meur a den skiant pe prederour. Erasmus Darwin a
droas Carl von Linné hag e roas anvioù saoznek da veur a blantenn. Ur mezeg e oa
e dad, Robert, hag e reas Charles daou vloavezh studi war ar vezekniezh .
Pempvet bugel Robert hag Emma Wedgwood e oa Charles Darwin ha e c'hellas kaout
ur bugaleaj digudenn pa c'helle e dad tennañ arc'hant a-walc'h diouzh e vicher
mezeg e Shrewsbury. Pa oa bugel e plije da Charles dastum karregadoù ha
danvezioù a bep seurt. Ouzhpenn-se e c'hellas marc'hegezh koulz ha chaseal, ar
pezh a lakaas anezhañ da vezañ kizidik ouzh traoù an endro. Pa voe 16 vloaz e
voe kaset d'ober e studi mezekniezh da Zinedin (Bro-Skos), met ne c'hellas ket
gouzañv an doare studiañ hag ivez ar gwad o flistrañ pa veze diskejet al loened.
Kavout a reas plijusoc'h mont da dastum loenigoù-mor war an aod ha kinnig e
zizoloadennoù er Plinian Society. Deskiñ a reas ivez plouzañ krec'hen gant un
den du, John Edmonstone, ar pezh a lakaas anezhañ kizidik da sevenadur Suamerika
ha da gevatalded hag heñvelded an dud. Pa ne blije ket mui da Charles mont da
vezeg e kinnigas e dad ez aje da veleg anglikan en ur ober e studioù e Skol-Veur
Cambridge e 1827.

Kroget eo istor ar familh Darwin en XVIIIvet kantved gant Erasmus Darwin hag a
grogo da soñjal war an emdroadurezh pe ivez war istor an den. Sikour a raio
Erasmus e vab robert d’en em staliañ evel mezeg e Shrewbury. Piv en defe soñjet
en dije graet e mab bihan enklaskoù war diazezou disheñvel met gant ar memes
c’hoant kompren amzer kozh ar vuhez se, un hanter kantved goude. Ne oa ket gwall
kredapl e roadou da Erasmus evit ar mare. Gant Lamarck e oa muillorc’h sirius an
oberennou theorikel evit ar memes mare.

D’an 12 a viz c’hwevrer er bloavezh 1809 e vo ganet Charles Darwin en e
geriadenn Shrewsbury. Pempvet bugel ar familh e oa ha koulskoude e vo trawalc’h
a arc'hant da vagañ ha da sevel. Plijet tre e vo en e yaouankiz o tastum
mineraloù pe zanvezioù a bep seurt, e un doare nann-skiantel a-benn e renkañ en
e lerc’hiou dezhañ. Lenn a raio a bep seurt traoù ha dreist-holl pezhioù-choari
Shakespeare. Pa’z eo kresket en deus tremenet kalz a amzer vak o marc’hega pe o
chaseal gant e fuzulioù en natur. Setu e teuio da vezañ kizidik a walc’h ouzh e
endro hag e chomo gant ar blijadur de sellet a-hed e vuhez pad. Pa vo ar mare da
studiañ (16 bloaz) e vo kaset da Vro-Skos e kêr Edinburg evit ar studi
mezegoniezh, met an doare-se da labourat na zedeno ket anezhañ. Krediñ a rae e
vefe roet gant e dad madoù a-walc’h hag e c’hellfe bevañ en e aes a-walc’h
gante. A-wechoù e vo rediet da ziskejañ loened hag ne blijo ket kalz dezhañ
gwelet liv ar gwad o flistrañ. Ar c’hoant da vezañ mezeg a vo pellaet gant an
div vloavezh tremenet da studiañ hag e tivizo donet endro d’ar ger en ur
geriadennig(Cambrid) trankilig ha bezañ beleg, setu e ranko lenn al levr Pearson
on the dogme. Ar menozh krediñ e traou nann displegus na zirenko ket anezhañ met
koulskoude e vo taget gant an ortodoxed evit e c’hoant da zont beleg. Dre chañs
ec’h anavezo ar c’helenner Henslow barrek kenañ war ar skiantoù, hag a vo mignon
gantañ, tremen a raio amzer ivez da zastumm loened iskis evel ar “coleopteres”,
ul labour dastummadeg hir hag a basianted. Ar c’hoant a teuio gantañ da ledanaat
ar gwiziegezh war dachenn ar skiantou naturel, gant al levriou skiantoù naturel.
Kenderc’hel a raio da chaseal, tri bloavezh tremenet e Cambridge a vo ar bravañ
prantad eus e vuhez a vo rak e vo yaouank yac’h-pesk ha ne vo ket c’hoazh tapet
gant e c’hleñved iskis hag a vo gantañ betek fin e vuhez. Beaj ar vag beagle…
Annezañ a raio en ur ranndi e Londrez, komz a raio dirak izili kevredigezh ar
reier(ar Society of geology) hag asanted e vo moulañ Zoologiez beaj ar Beagle. E
1838 eo bet skrivet dija linennou pouezhus war menozhiou an emdroadur hag an
treuzkemadur, hag a savo tamm pe damm e deorien war an emdroadur. D’ar
c’houlz-se e chomo hep embannn e deorienn, graet diwar ar rentan-kont eus e veaj
war an inizi er pol su. Dimeziñ a raio d’ur genitervez dezhañ ……Prezidant ar
Royal Society of London e teuio e 1839, gwelet a raio kalz lyell, gantañ e
c’hello tabutal diwar-benn kudennou geologiezh. Lenn a raio Lamarck hag e dad
kozh erasmus Darwin, Zoonomia the organic life. E 1842 e vo embannet ul levr war
foñs ar moriou koralian. Em staliañ a raio e Down House gant e wreg. E 1844 e vo
eil prezidant ar Geological Society. Bugale eleiz en devo, un dek bennak en
ugent vloaz, met tri a varvo en e raok. Embann a raio e 1844 e dizoloadennou war
an inizi volcaneg gant ar Beagle. Wallace a skrivo ur pennad war lezenn ar
spesadou nevez. Evit Lyell e vo poent bras da Darwin skrivañ war teorienn
emdroadur ar spesadou rak e c’hello koll ur priolded reizh. Wallace a liammo an
emdroadur gant ar selektadurezh sexel. Wallace o vezañ re dost da d er penn,
kenver ar mennozhioù, doare prederiañ kentañ a vo kemeret vel un enebour gantañ
ase ne glasko ket en em zizober pe enebiñ d'un enklasker yaouankorc'h met mont
pellorc'h ha tremen anezhañ, evel ur seurt redadeg. Goude se o devo ur
mignoniezh braz kenetrezo .



https://br.wikipedia.org/wiki/Bronn

Ar bronnoù, pe an divronn, eo an anv a reer eus ul lodenn eus bruched an dud,
paotred ha merc'hed, etre traoñ ar gouzoug hag ar c'hof. Tostaet e vez ar gerioù
bronn ha brennig (eus bren(n), evel e-barzh Menez Bre, Brelevenez), evel ma
tostaer bron ha bryn e kembraeg).

Ur vronn zo un organ eus parezed ar bronneged (ar vaouez en o zouez), ennañ
gwagrenn al laezh, hag a daol laezh a dalvez da vagañ ar re vihan adalek o
ganedigezh. Kemmus eo o niver hervez ar spesadoù.

An dud a reizh gourel o deus ivez pep a zivronn zo damheñvel o framm ouzh hini
divronnoù ar maouezed, daoust ma ne vezont ket ken bras, abalamour ma tiorront
er grouell diwar ar memes gwiadoù. Gant ar baotred ne vez ket ken fonnus an
divvronn peurvuiañ ha n'eus nemet ar merc'hed a ro laezh ganto.

Areola an divronn zo liammet ouzh an empenn dre nervennoù, ouzh ar reizhiad
goprañ peurgetket. Atizañ anezhe a ro ur gopr en empenn a vroud ar vaouez da
vezañ atizet en-dro. A-drugarez d'ar reizhiad goprañ-se eo e ro parezed ar
bronneged, hag ar maouezed,, bronn d'o re vihan, hag a-drugarez d'ar goproù-se
eo ivez e vez atizet an divronn e-doug an emzalc'h erotek,.

Magañ he bugel a ra ar vamm o reiñ he laezh dezhañ. Kemer a ra ar bugel beg ar
vronn en e c'henoù ha denañ.



https://br.wikipedia.org/wiki/Botswana

Botswana (bro ar bobl Swana) a zo ur vro e su kevandir Afrika, harzoù dezhi gant
Namibia er c’hornôg hag en norzh, gant Zambia en norzh, gant Suafrika er su, ha
gant Zimbabwe er biz. Gaborone eo ar gêr-benn. Gwechall e oa dindan gwarezveli
ar Rouantelezh Unanet, hag anvet e oa Bechuanaland, betek 1966, ar bloavezh ma
teuas da vezañ dizalc’h.

Liammoù armerzhel strizh a-walc’h he deus Botswana gant Suafrika, ha pinvidik eo
e gondon (diamantoù).

Botswana a zo unan eus ar stadoù stabilañ a zo en Afrika. Un demokratelezh eo,
hag hervez an aozadurioù etrebroadel e vez doujet da wirioù mab-den eno.

Berr-berr eo koulzad ar glaveier ha hanter grin eo an hinad. Daoust da se,
abalamour da uhelder keñverel ar vro, ha d'al ledred, emañ an hinad da vezañ
renket e-touez an hinadoù istrovanel. Er pep brasañ eus ar bloaz n'hall ket ar
redoù-avel gleb tizhout ar vro. Ar c'houlz-amzer krin a bad eus miz Ebrel da
Here er su ha betek miz Du en norzh (koulskoude e ra muioc'h a c'hlav dre eno).
Digor eo ar rann su d'an avelioù yen er goañv, eus miz Mae da fin miz Eost, gant
ur gwrezvark krenn a 14 °C. Tomm e vez an hañv dre holl gant gwrezvrek krenn a
26 °C. Heoliet eo ar vro a-hed ar bloaz, ha muioc'h c'hoazh er goañv. Avelek ha
poultrennek e vez e-pad ar c'houlz-amzer krin.

Ouzhpenn d'an distrigoù-se ez eus distrigoù-kêr meret gant kuzulioù-kêr :
Gaborone, Francistown, Lobatse, Selebi-Phikwe.



https://br.wikipedia.org/wiki/Unicode

Ur standard stlenn eo Unicode. Savet eo bet gant Consortium Unicode, evit reiñ
da bep arouezenn e ne vern peseurt reizhiad doare-skrivañ, un niver, un anv hag
ur c'hodadur hepken, en un doare unvan, a ya en-dro war ne vern peseurt reizhiad
urzhiataerezh pe meziant.

Unicode, embannet en 1991 evit ar wezh kentañ, a zo bet krouet evit kemer lec'h
ar c'hodoù evel ISO-8859-1, ma oa meur a hini anezho evit meur a rumm yezh.

Da heul ar labour war Unicode ec'h-a an heni war an norm ISO/CEI 10646 hag en
deus ar memes palioù. An ISO/CEI 10646, un norm internaçional embannet en galleg
hag en saosneg, na zivis ket na reolenn komposiñ-karakterioù, nag o ferzh
semantik.

Unicode en-em okupa deus ar c'h-casse, deus urzh an alfabet, ha deus penaos
kombinañ sinoù-diforc'hañ ha karakterioù.

Pa ra an ASCII gant 7 bit, hag an doareoù ISO 8859 (evel an ISO 8859-1 pe
latin-1) gant 8, e oa ezomm ewid Unicode ouzhpenn 8 bit. Ar limit a oa bet
lakaet da 16 bit d'ar penn kentañ, med bremañ e soñj an dud e vo ezomm 20 pe
martrese 21 bit.

Ewid resonioù a beb sort e vez kenniget gant Unicode tri mod da godiñ ur
c'harakter (ur simbol) : an UTF-8, an UTF-16 hag an UTF-32. Ar chifr goude
« UTF » a zivis ped bit a so neçesser, d'an nebeutañ, ewid kodiñ ur c'harakter.

An UTF-8 an-heni vez implijet ar muioc'h ewid Internet. Gantañ e vez kodet
karakterioù so gant 1 oktet (ar letrennoù ASCII), karakterioù all gant 2 (ar
letrennoù gant sinoù-diforchañ), pe gant 3. Skañvoc'h eo ewid pezh sell deus an
implij-memor (med torr-penn-oc'h ewid skriviñ algoritmoù). En ur mod iwe ema an
UTF-8 kompatibl gant ar programmoù kozh.

Da skwer e vo kodet gant UTF-8 an é evel « Ã© », hag ar chadenn a bewar
c'harakter Zokén vo « ZokÃ©n ».

An UTF-16 en em laka hanter-hent etre espern ar memor hag aested ar programmiñ.
An darn vrasañ eus ar c'harakterioù Unicode bet divizet beteg bremañ (an
implijetañ) a zo kodabl gant 16 bit. Setu e vez koded gantañ toud ar
c'harakterioù gant 2 oktet, nemed un nebeud re. Java a ra gantañ.

Unicode ne ra ket med listañ karakterioù ha roiñ un niverenn da beb heni. Ne lar
ket penaos tresañ anezhe war ar skramm pe war ar paper (ne zivis ket ou glifoù).

N'eus ket a v-bijeksion etre tresadur an arouezenn hag he niverenn, evel en ur
font ASCII pe latin-1.

Da skouer ez eus daou vod da godiñ un é : dre niverenn an é (un glif
prekomposet), pe dre niverenn an 'e' heuliet gant niverenn an tired boud hep
chasse (ur c'homposadur). Ewid ar lagad e vez gwelloc'h implijañ glifoù
prekomposet.

Un dra all, gant sistemoù skritur zo, evel an devânagarî pe an alfabet arab, e
vez ur bern labour ewid komposiñ ligaturioù : ar graphem a cheñch e lec'h er
ger, hervez ar grafemoù all tro-dro dehañ.

Setu emañ skoemp komz deus ur font Unicode. Kaoud ur font gant tout an
tresadennoù possubl n'eo ket a-walc'h : red eo kaout ur moteur gouest da
zivizout peseurt hini implijañ. Doc'h an tu all, e oar ur font Unicode kalz a
draoù n'int ket e-barzh Unicode anehe...



https://br.wikipedia.org/wiki/Toriom

Un elfenn gimiek skinoberiek eo an toriom ; Th eo e arouez kimiek, 90 e niver
atomek ha 232,038 e dolz atomek. An eil aktinid eo e taolenn drovezhiek an
elfennoù kimiek.

Abaoe tremen 4,5 milmilion a vloavezhioù ez eus eus an toriom, da lavaret eo ez
eo koshoc'h eget an Douar. Ganet e voe dre argerzh prim an degerc'had neutronoù
gant stered a oa o vervel, ha skignet dre ar galaksi gant supernovæ.. Ul lodenn
eus tommder diabarzh an Douar a zeu eus skinoberiegezh an toriom.

E 1829, ar c'himiour svedat Jöns Jakob Berzelius a dennas un elfenn nevez eus un
tamm kailh dianav bet kaset dezhañ gant ar maenoniour dan Jens Esmark. Thorium
eo an anv a roas d'an elfenn, en enor da Dhor, doue ar c'hurun e Lec'hlenn.
Silikat toriom (Th,U)SiO4e oa ar c'hailh-se, a voe anvet Torit diwezhatoc'h.
Dont a reas J. J. Berzelius a-benn da genderc'hañ toriom metalek dre dommañ
fluorid toriom ThF4 kevret gant kaliom 19K.

E 1898 e voe anataet skinoberiegezh an toriom gant ar c'himiour alaman Gerhard
Karl Schmidt, ha kadarnaet en hevelep bloavezh gant Marie Curie hep na vije
eskemmoù etrezo. Etre 1900 ha 1903 e voe studiet-pizh an toriom gant Ernest
Rutherford hag ar c'himiour saoz Frederick Soddy ; diskouez a rejont digevanadur
an elfenn en elfennoù all, arselliñ a rejont ar skinoù α ha termeniñ meizad an
hanter-vuhez. Damkaniezh ar skinoberiegezh e voe disoc'h o labour.

Eus ar c'hailh monazit e tenner toriom, eus ar monazit-Ce (Ce, La, Pr, Nd, Th,
Y)PO4 hag ar monazit-Sm (Sm, Gd, Ce, Th)PO4 ent-spesadel. E 1925 e voe ijinet un
doare da c'hlanaat metaloù dre o zommañ gant un halogen bennak. Argerzh Van
Arkel-De Boer a reer eus an doare-se, goude ar gimiourien izelvroat Anton Eduard
van Arkel ha Jan Hendrik de Boer. En Aostralia, Brazil, Kanada, Danmark
(Groenland), India, Stadoù-Unanet Amerika ha Suafrika emañ ar mengleuzioù
monazit. E 1994 e paouezas ar Stadoù-Unanet da genderc'hañ toriom dre ar
monazit, abalamour da skinoberiegezh an elfenn, d'un digresk er goulenn dre ar
bed hag er Stadoù-Unanet o-unan. Ouzhpenn-se, elfennoù nann-skinoberiek a vez
arveret en eskemm ouzh 90Th : lantanidoù, itriom ha zirkoniom da skouer. Da 1
400 000 t e save ar c'hementad a doriom bet miret (n'eo ket kenderc'het) e 2012
dre ar bed.

Ur metal blot liv an arc'hant eo an toriom glan ; orjalennus-kenañ eo (tu zo d'e
astenn hep na dorrfe), aes eo e ogediñ, hag e lavnenniñ. Aes e peg an tan en
toriom pa vez bruzhunet, en ur reiñ gouloù gwenn kreñv. Kewarellek eo an toriom,
da lavaret eo e tro da warell pa vez lakaet en ur gwarellvaez diavaez. Diouzh e
c'hlander eo perzhioù fizikel 90Th.

An toriom glan ne vez ket oksidet en aer. Pa ne vez ket glan e vez oksidet
goustadik, e liv o treiñ da c'hriz kent dont da vezañ du. Oksidet goustadik ivez
e vez an toriom gant dour. Diaes eo e zileizhañ en trenkennoù, war-bouez an
drenkenn gloridrek HCl, hag en drenkenn nitrek HNO3 trelusket gant ionoù fluor.

Pemp izotop war 'n ugent eus an toriom zo anavezet, eus Th-210 betek Th-236.
Pevar anezho hepken o deus un hanter-vuhez hiroc'h eget ur mizvezh, an darn
vuiañ eus ar re all o chom dindan bevenn an dek munutenn.

Nebeutoc'h-nebeutañ a doriom a vez implijet er bed, e skinoberiegezh o vezañ ar
pennabeg. Hep mar e kendalc'ho arver an toriom da vont war zigresk, nemet e vije
kavet doareoù marc'hadmatoc'h ha dinoasoc'h d'e genderc'hañ pe deknologiezhioù
nevez evel treloskoù evit ar c'hreizennoù derc'hanel en eskemm ouzh an uraniom.



https://br.wikipedia.org/wiki/Tel_Aviv

Tel Aviv-Jaffa ( hebraeg תל אביב-יפו, Tel Aviv a dalvez Run an nevez-amzer ; en
arabeg تل أبيب-يافا, Tal Abīb-Yāfā) a zo ur veurgêr war aodoù Israel. An anv
Jaffa a implijer a-benn envel ar gêr arab kozh a voe kendeuzet e 1950.

Er veurgêr ez eus meur a gêr distag, en holl ez eus war-dro 3 milion a annezidi
strewet war 14 km a-hed aod ar Mor kreizdouarel. E Tel Aviv-Jaffa ez eus war-dro
390 100 annezad, eil kêr vras ar vro eo. Anvet eo Gush Dan ar veurgêr, enni ar
c’hêrioù Bat Yam, Holon, Ramat Gan, Givatayim, Bnei Brak, Petah Tikva, Rishon
LeZion, Ramat Ha-Sharon ha Herzliya. En tolpad kêrel-se ez eus 3 100 000 a
annezidi. E-pad an hañv e vez tomm ha gleb an amzer, padal eo kerreizh an hin
e-pad ar goañv.

Al lod vrasañ eus ar c’hannatioù estren a gaver e Tel Aviv, dre ma n’eo ket
anavezet Jeruzalem evel kêrbenn gant an holl stadoù. A-fet sevenadur ez eo
kêrbenn Israel, hag ur gêr a vez gweladennnet kalz gant an douristed eo ivez.

An anv Tel Aviv a voe dibabet d'an 21 a viz Mae 1910 e-touez meur a ginnig all,
Herzliya en o zouez. Titl hebraek levr Theodor Herzl anvet Altneuland eo ivez.
Evit a sell ouzh Jaffa e kaver meur a zisplegadenn : o tont eus ar ger hebraek
yafah pe yofi,(brav, braventez) e c’hallje bezañ.

E 1906 e oa an holl boblañs e Jaffa. Da vare bodadeg yuzevien Jaffa e klemmas ar
berzhidi abalamour ma oa diaes dezho bevañ eno (re ger ar vuhez) hag ivez
abalamour da zekred «Muhram» : dre an dekred-se e ranke ar yuzevien dilojañ bep
bloaz. Setu perak e tivijont chom e bannlev Jaffa e-lec’h mont da greiz-kêr.
E-pad ar vodadenn-se e kinnigas Arieh Akiva Weiss ma vefe savet ur gêr nevez. E
ginnig a voe degemeret, hah aozet e voe ur gevredigezh, Yafo Agudat Bonei Batim
(dont a rafe da vezañ Ahuzat Bait diwezhatoc’h), hec’h anv. Prenet e voe an
douaroù, ha lodennet e 60 lodenn. Dasparzhet an 60 lodenn d’an 60 familh a oa
ezel eus Ahuzat Bait. E-touez izili ar gevredigezh e oa Meir Dizengoff, hag a
zeufe da vezañ maer Tel Aviv. Labourioù all a voe kaset da benn adalek an 11 a
viz Ebrel 1909 a-drugarez d'ur gevredigezh all, Nahalat Binyamin hec'h anv.
Dindan bloaz e voe savet meur a straed hag ur sistem merañ an dour ivez. 66 ti a
voe savet. E 1914 e oa Tel Aviv ur gêr 100 hektar gorread dezhi. Ar c'hresk a
chomas a-sav e 1917 pa voe skarzhet ar Yuzevien diouzh Jaffa, diwar urzh an
Ottomaned.

Bec'h a savas etre arabed ha yuzevien dindan Kefridi Breizh-Veur. D'ar 1añ a viz
Mae 1921 e voe un emsavadeg, ha yuzevien a voe lazhet gant arabed. Ar yuzevien a
guitaas Jaffa neuze, evit mont da repuiñ e Tel Aviv. Dindan 5 bloaz (1920-1925)
e tremenas poblañs Tel Aviv eus 2 000 annezad da 34 000. Kreskiñ a reas c'hoazh
ar gêr e 1926, met ar c'hresk a chomas a-sav abalamour da gudennoù ekonomikel
etre 1927 ha 1930. Ar vuhez sevenadurel a voe kaset war-raok pa voe krouet ar
c'hoariva Ohel ha diazezet hini Habima e 1931. Kreskiñ a reas poblañs ar gêr
en-dro e-pad ar pempvet Aliyah, ur wech degouezhet an nazied e penn an traoù en
Alamagn. Lod brasañ ar yuzevien a guitaas Europa a zeuas da Del Aviv hag e 1937
e oa 150 000 annezad enni. Daou vloaz goude e oant 160 000, da lavaret eo
ouzhpenn un drederenn eus yuzevien ar vro. Lod brasañ ar re a zeue eus Europa a
reas annez e Jaffa, met reuz a savas gant an arabed etre 1936 ha 1939, bneuze e
voe aozet ur porzh nevez e Jaffa e 1938. Aerborzh Lod (a zeufe da vezañ aerborzh
Ben Gourion) ha hini Sde Dov a voe aozet e 1937 hag e 1938. Ar gêr wenn a voe
savet er bloavezhioù 1930, pa zeuas ar savourien yuzev ezel eus Bauhaus o doa
ranket kuitaat Alamagn.

E 1947 e voe savet raktres rann ar vro gant ABU, gant ar pal krouiñ div stad :
unan evit an arabed, eben evit ar yuzevien. Sañset e oa tel Aviv (230 000
annezad d'ar mare-se) bezañ el lodenn yuzev, padal e oa sañset Jaffa bezañ el
lodenn arab, met nac'het e voe ar raktres gant an arabed. Reuze a savas e 1947
hag e 1948, hag an arabed a grogas da guitaat Jaffa adalek miz Ebrel 1948. Tapet
e voe Jaffa gant arme Israel d'ar 14 a viz Mae 1948. Er memes devezh e voe
diskleriet dizalc'h stad Israel. Lakaet e voe Tel Aviv da gêrbenn betek ma'z afe
ar gouarnamant da Jeruzalem, e miz Kerzu 1949.

An hent pennañ da vont betek Tel Aviv a zo anvet Ayalon Highway, treuziñ a ra ar
gêr eus an norzh betek ar su. Pevar zi-gar a zo a-hed an hent-se. Tro 1 milion a
dud a implij an tren-se bep miz. Linenn gentañ metro Tel Aviv a rankfe bezañ
savet a-benn 2012. Gar kirri-boutin brasañ ar bed eo hini Tel Aviv. An aerborzh
etrebroadel, aerborzh Ben Gourion e anv, a zo war-hed 20 km eus Tel Aviv, e Lod.
En norzh e kaver aerborzh Sde Dov, evit an nijadennoù diabarzh.



https://br.wikipedia.org/wiki/Te

Te a reer eus ur blantenn, Camellia sinensis he anv skiantel, hag eus an died a
farder diwarni dre c'hlechiañ delioù ha broñsoù ar vodenn-de.

Aozet e vez an delioù dre o lakaat da c'hoiñ a-raok o lezel da sec'hañ. Kustum
eur da frondiñ an te gant temzoù, bleuñv pe frouezh a bep seurt. Pevar stumm te
a zo : an te du, an te oolong, an te gwenn hag an te glas.

Kafein ha teofilin zo ennañ hag unan eus an diedoù evet ar muiañ eo, pa voe
kenderc'het 3 200 000 tonenn e 2004 en India dreist-holl hag e Sina, Sri Lanka,
Kenya.

Ar ger te a vez graet gantañ ivez da envel diedoù damheñvel ouzh an te nemet
n'int ket graet gant an hevelep plant, evel ar mate pe an te ruz.

Daou zistagadur zo d'al lizherenn sinaek 茶 hervez ar rannyezhoù. Diwar an eil pe
egile anezhe e teu ar ger a dalv te en hogozik an holl yezhoù.

Ar vodenn-de a gresk e rannvroioù torgennek gant hañvezhioù tomm ha gleb ha
goañvezhioù yen ha sec'h. Gwechall gozh e veze kavet en tuchennoù war-dro an
Himalaya. Bremañ e vez gounezet e kalz broioù trovanel pe dindantrovanel. E
rannvroioù trovanel e kresk gwelloc'h en uheldirioù.

En Unvaniezh Europa ne vez gounezet te nemet en Asorez, e Kernev-Veur, en
Tregothnan Estate, ma vez gounezet te du ha glas.

Gounezet e vez ar bodennoù-te e plantadegoù anvet gardens (liorzhoù) pe estates.
Tizhout a c'hellont 1000 kantar hag un anv ispisial a zo gant pep hini. Dindan o
anv o-unan e vez gwerzhet frouezh ar re vrudetañ anezho, evel Margaret's Hope e
Darjeeling, pe Bamonpookri en Assam. Ar re arall a vez implijet d'ober meskajoù
anvet blend.

Gant maouezed e vez dastumet deil te, estreget en Afrika. E kalz broioù e vez
graet gant an dorn c'hoazh, daoust ma'z eo bet ardivinkaet e Japan pe e Jeorjia.
Pouezus tre eo an doare da zastum evit mirout perzhioù an te rak an delioù
gwellañ eo ivez ar re yaouankañ hag ar re vihanañ. Dibab a ranker da ober etre
perzh ha kementad.

Bez ez eus pevar stumm te, diforc'het dre o prienterezh. Ma n'int ket sec'het
buan goude o tastumadeg e weñv deil Camellia Sinensis. An ampez a ya da sukr, ar
c'hlorofil a zo distrujet ha duañ a ra an deil. Ar fiñvadenn na c'heller harzañ
nemet en ur dommañ an deil da lemel an dour a zo enne. Ar poent ma vez graet a
ziforc'h ar stummoù lies de.

Gant delioù yaouank ha ne oant ket bet goet e vez graet an te gwenn. Gallout a
reer goleiñ ar broñs d'ampech furmidigezh klorofil. Brudet tre e Sina ma vez
kaeroc'h eget darn vrasañ anteoù arall, eo-eñv nebeutoc'h anavezet e Europa hag
e Amerika

Harzet e vez ar c'hoidigezh goude unan pe daou zeiz, gant aezhenn e Japan hag
dre poazhañ an deilioù en ur baelon e Sina.

An te boutinañ eo. Graet e vez dre aotren an deilioù da beurc'hoiñ. Anvet e vez
te ruz e Sina.

Gallout a reer an te melen un te mat tre e berzh prientet en un doare ispisial
evit an impalaer, pe un doare te glas sec'het goustadigoc'h.

Anvet ivez te goañv, ar c'h-Kukicha a vez graet gant broñs ha skourroù kozh
dastumet e-pad ar goañv ha rostet a-us un tan. E Japan dreist holl e vez evet.

Alies e vez mesket an te du pe gla gant bleuñv e bro-Sina. An hini brudetañ a zo
an H­eung Pín 香 花, un te glas pe oolong mesket gant Jasmin.

An te gwerzhet e seierigoù a deu eus meskajoù, pe blends. An te a c'heller
meskiñ er vro ma vez gounezet, met un dra ordinal eo meskañ te liesseurt, eus
meur a orin.

Alies e vez mesket te gant frondoù, da skouer ar vent e broioù arab pe ar
suraval e Europa.

Lec'h-orin an te a zo en ur ranvro venezek a endalc'h kreisteiz ha reter Sina,
Myanmar an hanternoz hag Asam. Kreskiñ a ra en un doare naturel Camellia
Sinensis Sinensis e reter bro-Sina ha Camellia Sinensi Assamica e Yunnan,
Myanmar an hanternoz hag Asam.

Hervez Sinaiz e voe ijinet gant Shennong, un impalaer mojennel tra m'edo o
veajiñ. Dre ma oa un den a boell e ouie e ranked birviñ an dour a-raok hen evañ.
Un deiz e verzas e oa kouezhet un nebeud delioù te en dour a oa o virviñ.
Blasaat an evaj a reas an impalaer ha dezhañ e plijas e dañva.

Hervez ur vojenn arall e voe dizoloet an te gant ur manac'h boudaat Bodhidharma,
diazezer ar skol Chan. O veajiñ war-du Sina edo-eñv. Droug ennañ peogwir e oa
manet kousket e-pad ur brederiadenn, e troc'has kuit e valvennoù. Ur vodenn-de a
ziwanas e lec'h ma oant kouezhet.

Disklaer eo orin an te e Sina met ur perzh pouezus en doa c'hoariet e sevenadur
Sina abaoe milvedoù. Seblantout a ra e oa tavouldekaet evel ul louzoù pe un
atiz. E rol pennañ e oa e-pad an renziad Han ha ne oa nemet e-pad an renziad
Tang (618 - 907) e oa evet evit ar plijadur.

Al levr klasikel kentañ diwar-benn an te a zo Cha Jing (茶经) gant Lu Yu (陆羽)
(729-804). Hervezañ e oa boutin evañ te war-dro 760. Livañ a ra al levr penaos e
veze gounezet ha prientet. D'an amzer-hont e raed kouignoù gant delioù te. Da
brientiñ an evaj e valed anezho kent skuilhañ dour tomm warno. O birviñ e
chaodouronioù a c'helled ivez.

Un doare te mac'het, te gwenn e anv, a veze graet adal ar renziad Tang. An te
ispisial-mañ a oa dastumet abred en nevezamzer.

E-pad ar renziad Song (960-1279) e kemmas kenderc'h ha prientadur an te.
Gwelloc'h e plije d'al lez teoù graet gant deilioù klok met un doare nevez
poultr-te a yeas da vrudet. Aezhenet buan tre e veze an deil da wareziñ o blaz
hag o liv. Sec'het ha malet e vezent goude an aezhenadur. Ar poultr a c'hounezed
en doare-mañ a skuilhed dour gor warnañ. An evaj optenet a veze brudet kenañ
abalamour d'e liv gwenn pe c'hlas-emrodez. Ur perzh pouezhus a c'hoarie an te e
kevredigezh uhel marevezh Song ar C'hreisteiz (12th to 13th centuries). Uhelidi
ha tud e karg a veze oc'h evañ en ur lennañ, skrivañ pe breutaat diwar-benn
politikerezh pe brederouriezh.

Ijinet gant ar Songed un doare ispisial da servij an te gant podoù-douar ha
poultr-te. Lid Song an Te e oa anvet ha enbroet e oa bet gant menec'h voudaat e
Japan. Daoust ma oa bet dilezet gant ar siniz ez eas an doare Song da servij an
te un darn bouezhus eus ar sevenadur japanat a-vremañ. Gwenn te a veze
talvoudekaet, dreist holl. An doareoù brudetañ a oa "Diwan Palez Maen-Jad" pe
"Diwan Dour Sidan-arc'hant".

En trizekvet kantvet e teskas ar siniz un doare nevez da brientiñ an te. An
deilioù a veze aezhenet a-raok a voe rostet en ur baelon vras. Ar poultr-te a
voe dilezet, estreget e Japan ma virjod ar giz kozh, ha ne voe mui graet an te
nemet gant deilioù klok. E 1391 e tekredas ar Vinged ne vefe degemeret nemet
teoù klok o deil evel un truaj.

E kreisteiz Sina e voe ijinet ar c'hoidigezh er XVIIvet kantved. Sec'het er maez
e veze an deil ha lezet da c'hoiñ e-pad un nebeut devezhioù. Gant an teknik-mañ
e teuas kalz doareoù te nevez evel an oolong, an te du pe ar pu erh

N'anavezer ket pegoulz an te a vo embroet e Korea met e gavout a ra evit ar wech
kentañ e livadur un aberzh graet e 661 da spered ar roue Suro, diazezer ar
rouantelezh Geumgwan Gaya. E-pad ar renziad Goryeo (918-1392) e raed ofrantoù te
e idoldioù boudaat da sprededoù ar menec'h marv. Betek ar renziad Joseon e eve
anezhañ ar familh roueel hag an uhelidi dreist holl. E penn ar maread hepken e
tremenas d'ar werin.

D'an derou e eve ar goreiz un doare te mac'het heñvel met gant donedigeh ar
voudaegezh e perc'hennjont teoù glas evel ar "chaksol" or "chugno"

Ar meneg kentañ eus an te glas a gaver en un destenn skrivet gant ur manac'h
boudaat en navet kantved. Embroet e voe an te e Japan gant beleien a oa bet
kaset e Sina da studiañ he sevenadur. D'un evaj boutin e-touez ar renkad
relijiel ez eas buan. Krediñ a reer e voe degaset greun te da Japan evit ar wech
gentañ gant ur beleg, Saicho e anv, e 805. E-pad ren an impalaer Saga (嵯峨天皇,
Saga tennō) (809 - 823) ez eas d'un evaj boutin el lez ha kregiñ a reer d'e
c'hounid en un doare bras.

E 1191 e tougas greun te ar beleg zen Eisai (1141-1215) da Gyoto. Eñv a skrivas
al levr kentañ a-zivout an te e Japan - ar c'hKissa Yokoji (Penaos chom yac'h
dre evañ te) - e 1211 goude e eil beaj da Sina. Enni e veulas perzhioù mezegel
an te a displegañ a rae penaos e c'hounid hag e brientiñ.

Eisa a gendrec'has ar renkad brezelel da evañ te ivez.Klevet en-deus e lonke ar
Chogun Minamoto no Sanetomo pep noz. E 1214 e kinnigas-eñv dezhañ ul levr
eñ-deus skrivet en un doare ispisial evitañ. Enna e veulas perzhioù an te. Goude
se ez eas da voutin evit uhelidi Japan da evañ te. Kreskiñ a ra kalz kenderc'h,
zoken ma ne oa ket talvoudekaet kalz gant ar werin.

Kalz eskemmoù a oa, en XIIIvet Kantved, etre renziad Song ar C'hreisteiz ha
Japan ha rosterezh a te a oa embroet e enez Kyushu. Darn vrasañ an uhelidi
japanat a chomas feal d'an te glas mod kozh.

E-pad ar marevezh Meiji(1868-1912), e voe enbroet e Japan ardivinkoù da rolliñ
an te. Da kalz aesoc'h e lakajont prientadur an te.

Ger ebet a-zivout an te ez eus e levr Marko Polo ha krediñ a reer e voent ar
jezuited an Europiz kentañ o tizoloiñ an te. Posupl eo e voent marc'hadourien
bortugalat o weladenniñ Japan. Emporzhiet e voe an te evit ar wech kentañ e
Rusia pa ginnigas un tammig un impalaer Ming d'ar tsar Mic'hail I e 1618.

Da boutin ez eas an te buan e-touez uhelidi e Europa, dreist hol en Izelvroioù,
e Frañs. E bro-Saoz e voe enbroet e 1650 gant Katerin eus Braganza, gwreg Karl
II bro-Saoz ha priñsez bortugat.

Da respond d'ar goulenn, hag a groue un divigad kenwerzhel ment gant Sina, a
vroudas bro-Saoz da c'hounid te e Sri-Lanka hag e kreisteiz bro India. O broudañ
a reas da emporzhiañ opiom e Sina da vihanaat an divigad. Abeg ar Brezel Kentañ
an Opiom a oa.

E Sina e c'helchier an te meur a wech. Ar re re wellañ a vez kavet an trede, ar
pevarvet hag ar pempvet, daoust ma c'hell en dra-mañ kemm hervez an doare te.
Hervez an doare te e vari ar gwrezder gwellañ ivez. War-dro 80 °Ceo evit teoù
nann-goiet evel an teoù glas pe wenn. Evit an teoù du ez eo gwelloc'h d'ober
gant un dour gorroc'h, war-dro 100 °C.

Estreget evit doareoù milzinañ e tlefe bezañ war dro-100 °C gwrezder an dour a
skuilher war an te du. An dra-mañ en-do un efed bras war ar tañva hag ober gant
un dour re yen frond an te. Evel ma ya da izeloc'h grwezder birvadenn an dour
gant uhelder, e laka da ziaes an dra-mañ da brientiñ un te du mat e rannvroioù
menezek. Aliañ a reer da dommañ ar pod-te kent skuilhañ an dour. Ne c'hellfe
padañ muioc'h eget pemp munutenn ar c'helc'hiadenn. Goude-se e tremen al liz en
dour ha stourm a ra ouzh efed an deofilin. Nebeutoc'h efedus ma fell deoc'h chom
digousk an te "skañv" eget an te "kreñv".

Gant an te glas ne zlefe mont a-us da 80 °C. Seul yenoc'h e tlefe bezañ ez eo
mat perzh an te. Evit ar gyokuro e vo klouar kentoc'h eget tomm (war dro 60 °C).
Ur gwrezder uheloc'h a zevo a deil, ar pezh a vo abeg d'ur blaz c'hwerv. Ar
pod-te ha c'hellfed tommañ kent skuilhañ an dour evit ma ne yenaat re vuan an
te.

D'an te e ouzhpenner alies sukr, laezh, sitron ha koñfitur. Dialiet e vez
d'ouzhpennañ dienn rak priennañ a ra blaz an te, estreget evit meskajoù kreñv
tre evel an East Friesian. Laezh, er c'hontrol, a sparl al liz ha lakat a ra an
trenkder da vihanoc'h. Pa vesker te ha laezh e alier da skuilhañ an te el laezh
kentoc'h eget ar c'hontrol, rak da vihanoc'h e laka a riskl da goailhañ an
laezh.

E boestadoù pe sac'hadoù e vez gwerzhet deil te. Rannadoù a zleer muzuliañ
a-raok prientiñ an te, ar pezh a aotre ur wevnded vrasoc'h met a laka ar fazioù
da aesoc'h ivez. Gallout a reer kavout podoù-te gant siloù, seier-te (heñvel
a-walc'h ouzh ar re graet ganto evit ar c'hafe, ha bouloù-te da virout an deil
d'en em vesk gant dourenn. Gallout a reer ivez ober gant un pod-te sinaat
ispisial anvet ar gaiwan a zo ijinet e c'houlc'her evit da zalc'hen an delioù.

Doareoù te zo a vez mac'het c'hoazh rak e verniañ pelloc'h e c'heller. Ar Pu-Erh
a vez mac'het alies hag an delioù a vez distaget gant ur ganived.

Er bloavezhioù 1930 e voe ijinet an te da aozañ prim met ne voe ket gwerzhet
a-raok ar bloavezhioù 50 ha n'eo ket gwall voutin er-maez eus Amerika c'hoazh.
Blaz frouezh pe vanilha a vez taolet warnañ alies, ha poultr-laezh zoken
a-wechoù.



https://br.wikipedia.org/wiki/Tadjikistan

Republik Tadjikistan (e tadjikeg Тоҷикистон), bet anavezet a-raok evel Republik
Sokialour Soviedel Tadjikistan, a zo ur vro e Kreiz Azia. Bevennoù en deus
Tadjikistan gant Afganistan, Sina, Kirgizstan hag Ouzbekistan.

Bez ez eus bet tud o vevañ en douaroù a reer Tadjikistan oute hiziv abaoe 4.000
a-raok Jezuz. Dindan beli meur a impalaeriezh eo bet ar vro a-hed an amzer, met
dreist-holl dindan galloud Persia. Degaset e oa bet an islam da Dadjikistan gant
an Arabed er 7vet kantved. War-lerc'h an Arabed e teuas ar Samanided, hag a oa
trec'h warne ivez da heul an Durked. Ar Vongoled eo en em ziazezas er vro er fin
ha dont a reas Tadjikistan ul lodenn eus emirelezh Buc'hara.

En 19vet kantved ez eas Impalaeriezh Rusia war ledanaat e Kreiz Azia ha kouezhañ
a reas Tadjikistan dindan he beli. Goude ma oa bet skarzhet an Tsar e 1917, e
stourmas an Dadjiked en aner a-enep ar Volcheviked o klask menel ur vro dieub.

Da gentañ penn e voe lakaet Tadjikistan asambles gant Ouzbekistan e Republik
Sokialour Soviedel Emren Tadjikistan en Unaniezh Soviedel, met war-lerc'h e
teuas da vezañ ur Republik Emren da vat e-unan-penn.

Er bloavezhioù 1970 e stourmas strolladoù islamour kuzh a-enep an Unaniezh
Soviedel met ne grogas ket ar stourm-se da vat a-raok 1990. E 1991 e voe echu
gant an Unaniezh Soviedel ha Tadjikistan a zisklêrias e oa anezhañ ur vro
dishual.

Ur brezel diabarzh a grogas kazi diouzhtu ma oa bet tapet gant Tadjikistan e
zishualded diouzh an ez-Unaniezh Soviedel. En holl, diouzh ar 400.000 a Rused a
oa o vevañ er vro d'ar c'houlz-se, 25.000 a dec'has kuit da Rusia. Aet e oa bet
an traoù war sioulaat da geñver 1997 pa grogas ur gouarnamant kreiz da zont war
wel.

Ur Republik eo Tadjikistan ha dalc'het e vez mouezhiadegoù eno evit dilenn ar
prezidant hag ar breujoù.

Teir rannvro (unander: viloyat, liester: viloyatho) ez eus e Tadjikistan (gant
he c'hêr-benn da heul):

Ar riez vihanañ e Kreiz Azia eo Tadjikistan hag ouzhpenn-se n'en deus tamm arvor
ebet. Treuziñ ar vro a ra ar menezioù Pamir ha tremen an hanter eus ar vro a zo
uheloc'h evit 3.000m a-us da live ar mor. Talvezout a ra ar stêrioù Amu-Darya ha
Pyanj da verkañ ar bevennoù gant Afganistan.

A-ziwar an holl vroioù eus an ez-Unavaniezh Soviedel ez eo Tadjikistan an hini
baourañ hag ouzhpenn-se emañ renket e-touez broioù paourañ ar bed-holl ivez.
N'eo ket gwall stabil armerzh Tadjikistan rak ne vez gwerzhet gantañ nemet
kotoñs hag [aluminiom]].

Ur barrad sec'hor kriz a oa bet hag e 2001 e tisklêrias ar Groaz Ruz e oa
poblañs Tadjikistan en arvar da vervel gant an naon.

7.011.556 a dud a zo e Tadjikistan (2004). En o zouez ez eo an darn vrasañ
dioute Tadjiked, met kalz a Ouzbeked ez eus ivez hag un niver bihan a Rused.
Mont a ra war izelaat an niver a Rused eno avat dre ma tistroont muic'h-mui da
Rusia.

Tadjikeg eo yezh ofisiel Tadjikistan met implijet e vez c'hoazh ivez ar
[[[rusianeg]] dresit-holl evit ar c'henwerzh. Klasket eo bet ivez glanaat ar
yezh dre implijout muic'h-mui a c'herioù a-orin persek hag en ur skarzhañ reoù
all o tont eus an arabeg.

Daoust ma'z eo ur vro baour anezhi, e oar hogozik an holl dud (98%) lenn ha
skrivañ. Brudet e veze Tadjikistan da vare an Unaniezh Soviedel evit e c'hoariva
hag evit e skrivagnerion.

Muzulmiz eo an darn vrasañ eus an Dadjiked hag aet eo an islamouriezh war gresk
er bloavezhioù diwezhañ. Sunnied eo an lodenn vrasañ, met kalz a Chied ez eus
ivez.

Liammoù ez eus bet a-gozh etre Tadjikistan hag ar sevenadur persat hag anavezet
ha brudet eo er vro ar skrivagnerion a Bersia evel Ibn Sina, Firdausi, Rudaki pe
c'hoazh Omar C'hayyam.



https://br.wikipedia.org/wiki/Skiant-faltazi

Ar skiant-faltazi (berradur: SF) a zo un doare danevellañ, el lennegezh hag er
sinema dreist-holl, diazezet war ar pezh a c'hallfe bezañ an amzer da zont ha
bedoù dianav (planedennoù a-bell, bedoù kenstur, beajoù en egor, spesadoù
speredek all, ha tout), diwar an anaoudegezhioù a-vremañ (er skiantoù, en
teknologiezhioù, en ethnologiezh, ha kement zo). Hervez Lester Del Rey, ar
skiant-faltazi zo diazezet, evit ul lodenn vras, war ar fed da skrivañ en un
doare poellek diwar-benn traoù a c'halffe bezañ. E kenarroud an istor, e
elfennoù faltaziek a c'hall bezañ anezhe hervez al lezennoù termenet gant ar
skiant pe hervez lezennoù eus an natur zo goulakaet gant ar skiant (daoust ma
c'hall lod eus elfennoù un istor bezañ poelladoù penn-da-benn).

Disheñvel eo diouzh ar fantasteg zo diazezet war elfennoù dreisnaturel ha deus
ar faltazi a implij kentoc'h an hudouriezh ha sevenadurioù tost da re hon amzer
dremenet. E-touez ar skrivagnerien skiant-faltazi e c'haller menegiñ an Naonedad
Jules Verne hag ar saoz H.G. Wells pe Isaac Asimov ha Dan Simmons.



https://br.wikipedia.org/wiki/S%C3%A3o_Tom%C3%A9_ha_Pr%C3%ADncipe

São Tomé ha Príncipe (São Tomé e Príncipe e portugaleg, distaget [sɐ̃ũ tu'mɛ i
'pɾı̃sɨpɨ]), ent-ofisiel Republik Demokratel São Tomé ha Príncipe, zo un enezeg
hag ur stad e Pleg-mor Ginea, er-maez da aodoù Afrika. Div enezenn bennañ a zo :
São Tomé ha Príncipe, 140 kilometr an eil diouzh eben, ha tremen 200 kilometr
o-div diouzh aodoù Gabon. Dre ma’z eo un enezeg n’he deus harzoù gant bro all
ebet ; Gabon, Ginea ar C'heheder, Kameroun ha Nigeria eo ar stadoù tostañ, war
douar-bras Afrika.

Stummet eo bet an enezeg gant un aradennad menezioù-tan kozh. São Tomé, an enez
vrasañ, zo tre en hanternoz d’ar c’heheder. Anvet e voe evel-se en enor da sant
Tomaz, gant ergerzherien deuet eus Portugal, a erruas dirazi da zevezh gouel ar
sant.

São Tomé ha Príncipe eo ar stad vihanañ (e-keñver poblañs) a zo en Afrika. Bez'
ez eo ivez ar vro bortugalek vihanañ a zo er bed.

Dizoloet e voe an enezeg gant moraerien eus Portugal, João de Santarém ha Pedro
Escobar, etre 1469 ha 1472. Trevadennet e voe São Tomé, adalek 1493, gant Alvaro
Caminha, en doa resevet an douar-se digant roue Portugal. Príncipe a voe aloubet
un nebeud bloavezhioù diwezhatoc’h, e 1500. E-kreiz ar XVIvet kantved e oa deuet
an enezeg, diwar-bouez labour ar sklaved, da vezañ ar vro ma veze gounezet ar
muiañ a sukr en Afrika.

E 1876 e voe lakaet fin d’ar sklaverezh, met heñvel a-walc’h e chomas al labour
evit ar re zu. En XXvet kantved e c’hoarvezas ganto meur a emsavadeg a voe
mouget gant an nerzh bep taol.

Goude Dispac’h ar Jenoflez e Portugal e teuas São Tomé ha Príncipe da vezañ ur
stad dizalc’h d’an 12 a viz Gouere 1975.



https://br.wikipedia.org/wiki/Reizhiad_unanenno%C3%B9_etrebroadel

Ar reizhiad Unanennoù Etrebroadel (berraet en SI diwar an anv gallek Système
International d'Unités) eo stumm a-vremañ ar reizhiad metrek. Ar reizhiad
unanennoù a vez graet ar muiañ gantañ er bed eo, koulz war dachenn ar c'henwerzh
ha war dachenn ar skiant.

Meur a stroll unanennoù a oa er reizhiad metrek kozh. Diwar unan anezho e voe
diorroet an SI e 1960, ar reizhiad metr-kilogram-eilenn (MKS) kentoc'h eget ar
reizhiad kantimetr-gramm-eilenn (CGS) en doa bet meur a zoare tro-ha-tro.

War-bouez un nebeud nemedennoù (evel ar bier tennet diouzh ar c'hog a vez
gwerzhet er Rouantelezh-Unanet) e vez graet gant ar reizhiad ent-lezennel en
holl vroioù dre ar bed. Ne vez ket dalc'het termenadurioù ofisiel eus unanennoù
all gant un toullad riezioù avat. E Stadoù Unanet Amerika ez a implij industriel
an SI war gresk, met n'eo ket en em ledet an implij e-touez ar werin c'hoazh. Er
Rouantelezh Unanet ez eo ar politikerezh ofisiel tremen d'an unanennoù metrek,
met n'eo ket peurc'hraet c'hoazh. Ar riezioù a ra c'hoazh gant unanennoù nann SI
(da skouer SUA hag RU) o deus adtermenet ar pep brasañ eus o unanennoù hengounel
n'int ket e-barzh an SI diwar an unanennoù SI.

Krouet e voe ar [[sistem metrek|reizhiad metrek}} e-kerzh an Dispac'h gall. D'ar
1añ a viz Eost 1793 e tegemeras ar Goñvansion Vroadel ar "metr" degel nevez gant
un hirder da c'hortoz, hag ivez an unanennoù degel all gant termenadurioù hag
anvioù kentañ. D'ar 7 a viz Ebrel 1795 (Loi du 18 germinal, an III) e voe
degemeret an anvioù gramme ha kilogramme e-lec'h an anvioù kozh gravet ha grave.

Goude an 18 Brumaire er bloaz VIII e voe degemeret da vat ar reizhiad metrek e
Frañs gant ar C'hoñsul Kentañ Bonaparte (a zeuy da vezañ diwezhatoc'h "Napoléon
Iañ") d'an 10 a viz Kerzu 1799 (Loi du 19 Frimaire an VIII). E-pad istor ar
reizhiad metrek ez eus bet diorroet un toullad doareoù disheñvel hag en em ledañ
a reas an implij anezho dre ar bed o kemer plas meur a reizhiad muzuliañ
hengounel.

Da vare dibenn an Eil brezel bed e veze graet c'hoazh gant un toullad reizhiadoù
muzuliañ dre ar bed. Lod anezho a oa doareoù eus ar reizhiad metrek tra ma oa
diazezet lod all war ar reizhiad où impalaerel hag SUA. Gwelet ez eus bet e oa
ezhomm d'ober un nebeud kammedoù ouzhpenn evit kas war-raok ur reizhiad muzuliañ
bedel. Diwar se e c'houlennas 9vet Kendalc'h Meur ar Pouezioù hag ar Muzulioù
(CGPM) e 1948 gant Kuzuliadeg Etrebroadel ar Pouezioù hag ar Muzulioù (CIPM) kas
ur studiadenn etrebroadel war ezhommoù muzuliañ kumuniezhioù ar skiant, an
teknik hag an deskadurezh.

Diwar disoc'hoù ar studiadenn-se e tivizas an 10vet CGPM e 1954 e vefe ret
deverañ ur reizhiad etrebroadel eus c'hwec'h unanenn ziazez da bourchas evit
muzuliañ ar gwrezverk hag ar skinadur optikel ouzhpenn ar c'hementadoù mekanikel
hag elektromagnetek. Ar metr, ar kilogram, an eilenn, an amper, an derez Kelvin
(adanvet diwezatoc'h ar c'helvin), hag ar c'handela e oa ar c'hwec'h unanenn
ziazez erbedet. E 1960 e voe anvet ar reizhiad -se reizhiad unanennoù
etrebroadel, berraet SI diwar ar galleg Le Système International d'Unités, gant
an 11vet CGPM. Ouzhpennet e voe ar seizhvet unanenn ziazez, ar mol, e 1970 gant
ar 14vet CGPM.

Hiziv an deiz ez eo ar reizhiad etrebroadel pe ret pe aotreet dre ar bed a-bezh.
Meret e vez gant an aozadur anvet Burev Etrebroadel ar Pouezioù hag ar Muzulioù
(Bureau International des Poids et Mesures).

C'hoarvezout a ra ar reizhiad unanennoù etrebroadel eus un teskad unanennoù
implijet gant gant un teskad rakgerioù. Gallout a reer dispartiañ unanennoù an
SI etre daou isteskad. Bezañ ez eus seizh unanenn ziazez. Er penn kentañ e oa
distag pep hini eus an unanennoù diazez-se met n'eo ket gwir ken gant ar
c'handela en abeg d'e dermenadur nevez. Eus ar seizh unanenn ziazez-se ez eus
deveret meur a unanenn all. Ouzhpenn an unanennoù SI ez eus ivez un teskad
unanennoù e-maez an SI degemeret o implij gant an SI.

Gallout a reer stagañ ur rakger ouzh an unanenn evit sevel ul lieskementad pe ur
ranngementad eus an unanenn orin. Da skouer : kilo- a liesa dre vil ha mili- a
liesa dre ur vilvedenn, dre se ez eus mil milimetr en ur metr ha mil metr en ur
c'hilometr. Ne vez ket staget morse ouzhpenn ur rakger : ur vilionvedenn eus ur
c'hilogram zo ur miligram ha n'eo ket ur mikrokilogram.

Hervez ur mennad eus Unaniezh Europa e vo forbannet ar merkoù n'emaint ket
e-barzh an SI goude an 31 a viz Kerzu 2009 war an holl vadoù enporzhiet e-barzh
Unaniezh Europa. Talvezout a ra evit an holl verkoù war ar c'henderc'hadoù,
paperioù hag urzhioù diabarzh, pakadur, bruderezh hag all.



https://br.wikipedia.org/wiki/Reizhiad_korvoi%C3%B1

Ur strollad goulevioù sternet ouzh un urzhiataer pe un trevnad stlennegel o
tiogelaat daou arc'hwel meur eo ur reizhiad korvoiñ :

> Ardeiñ loazioù an trevnad stlennegel o tiogelaat al lodennadur anezhe etre
meur a arveriaded.

Ur strollad meziantoù ha periantoù amkanet da efediñ gwezhiadurioù oc'h ober
gant keweriañ ent emgefreek ar stlennoù eo ar reizhiad stlennegel.

---> Ardeiñ ar c'hewerier : karget eo ar reizhiad korvoiñ d'ardeiñ an deverkañ
ar c'hewerier etre ar goulevioù oc'h arverañ un treol kanturzhiañ. Rizh ar
c'hanturzhier a zo e dalc'h ar reizhiad korvoiñ.

---> Ardeiñ ar vemor vresk : karget eo ar reizhiad korvoiñ d'ardeiñ ar memor
vresk deverket da bep arload hag ivez da bep arveriad. Pa ne vez ket a-walc'h a
vemor vresk e vez krouet ur maez memor war ar gantenn galet anvet memor
darvanel. Ar c'halvezder-se a gevaraez d'arverañ arloadoù a vez o c'houlenn
muioc'h a vemor eget ma 'z'eus e-barzh an urzhiataer ; hogen kalz gorrekoc'h eo
ivez !

---> Ardeiñ an enankañ/ec'hankañ : kevaraezañ a ra ar reizhiad korvoiñ da
unelaat ha da wiriañ an haeziñ ar goulevioù arload d'al loazioù periantel dre ar
sturioù anvet ivez ardoerioù trobarzhelloù pe ardoerioù enankañ/ec'hankañ.

---> Ardeiñ an erounit an arloadoù : karget eo ar reizhiad korvoiñ d'ardeiñ an
arc'hwel reizh d'an arloadoù o teverkañ dezhe al loazoù periantel rekis. Galloud
a ra lazhañ un arload ne vefe ket ken oc'h arc'hwelañ reizh.

---> Ardeiñ ar gwirioù : karget eo ar reizhiad d'ardeiñ ar surentez e-keñver
erounezadur an arloadoù. Diogelañ a ra e vije arveret al loazoù nemet gant ar
goulevioù hag an arveriaded gwirioù rekis gante.

---> Ardeiñ ar restroù : Ardoet e vez gant ar reizhiad korvoiñ al lenn hag ar
skrivañ er reizhiad restroù hag ar gwirioù haezerezh d'ar restroù gant an
arloadoù hag an arveriaded.

---> Ardeiñ an ditouroù : pouchas a reont ouzhpenn ditouroù dindan stumm
menegerioù a-zivout stad arc'hwel an ardivink.

---> Ar soliusted : bevennañ an heuliadoù eus an teukadoù periantel pe eus
fazioù an arveriaded. Tremen hebioù ar c'holloù stlennegoù beteg gouzout e vije
ur chanad ;

---> An efedusted : arverañ ar gwellañ possubl al loazioù hag ar gallusterioù
periantel (hep dispign re evitañ e-unan) ;

---> An aested arver : pourchas un areg arc'hañ (emziviz arveriad/reizhiad) ha
deznaouadoù fazioù (reizhiad/arveriad) sklaer ha resis ;

---> An azasausted : kevaraezañ daskemmadurioù meziantel ha periantel an aesañ
ar gwellañ gant binvioù arbennik ;

---> Ar muzuliadusted : Marilhañ jederezh al loazioù implijet gant an
arveriaded, muzuliañ an arventennoù arc'hwel ha karg ;

Lavaret e vez eo ur reizhiad korvoiñ liespoellad ("multithreaded" e saozneg) pa
eo gouest da erounit lies poellad ("processus") diaser.

Kentprenel eo ur reizhiad korvoiñ pa vez kenstaget ennañ ur c'hanturzhier hag a
vez o tazparzhañ an amzer ardivink etre ar poelladoù a c'houlenn anezhañ hervez
dezverkoù tevet.

Lavaret e vez eo ur reizhiad amzer rannet pa vez ur feurbarzh (ur c'hota) amzer
roet da bep hini eus ar poelladoù gant ar c'hanturzhier. Gwir eo evit ar
reizhiadoù korvoiñ liesarveriad a gevaraez da lies arveriadoù d'arverañ diaser
war un ardivink arloadoù disheñvel pe beuzheñvel. Ar reizhaid e vez graet
anezhañ neuze reizhiad treuzgreadel. Roet e vez d'hen ober da bep arveriad ur
feurbarzh amzer.

Kediet eo ur reizhiad korvoiñ gant ur strollad meziantoù o kevaraerañ un
etrewezhiañ gant ar periant. Setu un nebeut anezhe :

> Ar graoñell ("kernel" e saozneg) a stroll arc'hwelioù diazezel ar reizhiad
evel ardeiñ ar memor, ar poelladoù, ar restroù, an enankoù-ec'hankoù pennañ hag
arc'hwelioù kehentiñ.

> An dewezhier arc'hadoù ("shell" e saozneg) a gevaraez ar c'hehentiñ gant ar
reizhiad dre un areg arc'hañ. Hemañ a ro an tu d'an arveriad da sturiañ an
trobarzhelloù hep anavezout dre red dezverkadurioù ar periant e vez oc'h ober
gantañ, ardeiñ ennegoù alvezel ha kement 'zo....

> Ar reizhiad restroù ("file system" - FS - e saozneg) a gevaraez da varilhañ ar
restroù en ur gwezennad.



https://br.wikipedia.org/wiki/Pont

Ar pontoù a zo savadurioù graet evit mont dreist un harz, en tu all d'ur
ganienn, d'un draoñienn, d'un hent, d'un hent-houarn, d'un dourredenn, d'ul
ledennad dour pe d'ur skoilh bennak all. Al leur-bont a c'hell bezañ lakaet uhel
pe uheloc'h evit lezel listri da dremen dindani.

Ret eo sevel pontoù abalamour d'an dud ha d'ar marc'hadourezhioù da vont gant un
hent kompez ha berroc'h. A-hend-all e vije diaes pe dic'hallus an tremen
peurvuiañ.

Dre astenn-ster e vez graet pont eus an traoù a denn d'ur pont en un doare
bennak, a ra un ere bennak etre daou all. Pont a vez graet ivez eus ar gorre
plat a c'heller kavout er bagoù pontet. En elektronek ez eo ur mekanik etre daou
amredad. Pa vez re strizh ar pont ha ne c'hell ket dougen kirri ponner e vez
anvet ur bontenn a-wechoù. Ur pontig etre daou savadur a c'hell bezañ ur bontenn
ivez.

War a seblant eo bet savet ar pontoù kentañ gant prenn pe plankennoù pe gant
mein lakaet war ar ribloù war-eeun pe douget gant treustoù kroaz-digroaz. Ur
bontenn a zo ur pont simpl graet gant ur plankenn pe un treust.

Implijet eo bet ar gwaregoù gant ar Romaned evit sevel pontoù ha dourbontoù hag
e c'heller gwelet meur a hini c'hoazh. Implijet o deus ar Romaned ar pri-raz
evit kempouezañ kemmoù an nerzhioù a gouezh war ar mein naturel.

Ar pontoù-kerdin, ur seurt pont a-ispilh simpl a oa savet gant an Inkaed e
menezioù an Andoù e Suamerika, just a-raok ma voent trevadennet gant Europiz er
XVvet kantved.

En XVIIIvet kantved e tegasas Hans Ulrich, Johannes Grubenmann ha reoù all
teknikoù nevez evit ar pontoù prenn.

A-drugarez d'an Dispac'h greantel en XIXvet kantved e voe posupl implij ar potin
evit sevel pontoù ledanoc'h, met ne oa ket gant an houarn ar perzhioù mekanik
mat evit dougen pouezioù bras-tre. Pa voe posupl implij an dir ha produiñ
anezhañ e-leizh e voe savet pontoù divent diwar ijinadennoù Gustave Eiffel.

Er memes mare e veze implijet funioù dir evit sevel pontoù-a-ispilh hag en XXvet
kantved eo bet ijinet ma vije solutoc'h ar betoñs gant funioù silet enno (betoñs
raokforset).

Eus al latin "pontem" eo deuet war-eeun ar ger brezhonek "pont" hep tremen dre
hanterouriezh ar galleg, rak e kembraeg e reer gant "pont" ivez hag e kerneveg
gant "pons". Amprestet eo bet ar ger a-raok ma vije bet disrannet an teir yezh
predenek.

Ouzhpenn-se e c'hell leurenn ur pont bezañ lakaet uheloc'h pe gwintet
(pont-gwint) pe war dreiñ (pont-tro), an holl pontoù gorre-gouzi.



https://br.wikipedia.org/wiki/Piano

Savet eo ar pennad-mañ diwar labour bet graet gant skolidi. Sikourit da wellaat
an danvez, mar plij ganeoc'h.

Ar piano a zo ur c'hlav (benveg-seniñ) gant ur c'hlaouier. Renket eo ken e-touez
an tosklavioù hag ar c'herdinklavioù skoet. Graet e vez ar son gant kerdin
stignet war ur framm dibleg a-us d'an daol-zasson. Gant morzholigoù warno un
tamm feltr e vez skoet ar c'herdin diwar bountañ war ar stokelloù. Daskren ar
c'herdin a zo lakaet a-sav gant ur mouger pa vez laosket ar stokell. Dre ur
c'hempennadur mekanik, al laoskerez, e vez lezet ar gordenn da daskrenañ dieub
hag adlañset buan-tre ar son un eil wech.

Eus berradur an droienn italian piano-forte (= dous-kreñv) e teu anv ar benveg.
Diwar-se e lakaer da intent e teu disoc'hoù disheñvel hervez an nerzh a gaser
evit stokañ ouzh an stokelloù.

Fardet eo bet ar piano-forte kentañ e derou an XVIIIvet kantved gant an italian
Bartolomeo Cristofori e Firenze (Italia) a anvas anezhañ piano-forte. Diwar
teuziadur klavioù koshoc'h eo bet krouet, ar c'hlavikerdinell (XVvet kantved)
hag an toskerkerdinell (Grennamzer). N'ouzer ket mat pegoulz eo bet fardet ar
piano-forte kentañ gant Bartolomeo Cristofori, met diouzh ur renabl graet evit
ar Medicis, mistri Cristofori e weler e oa ur c'hlav gantañ e 1700. Sañset eo
bet fardet un ugentad piano-forteoù gant Cristofori a-raok ma varvas e 1731 hag
e chom tri anezho hiziv deiziadet war-dro ar bloavezhioù 1720.

E 1698, ar fardour klavisim italian Bartolomeo Cristofori a soñjas krouiñ ur
benveg nevez gant ur c'hlavier. E bal a oa fardiñ ur benveg a c'helle produiñ
sonioù nerzhek pe dous kement ha ma c'hell (n'ez eus ket tu da gemm kreñvder son
ar c'hlavisim). E 1709 en doa echuet an ijinadenn. Anvet eo bet gant Cristofori
"gravicembalo col piano e forte" – klavisim gant arlivioù dous ha kreñv.
Treuzfurmet eo bet an anv-se e "pianoforte" ha berraet e "piano" dibaoe.
Cristofori en deus bet kalz a gudennoù evit sevel ar benveg. Da skouer, penaos
paraat doc'h ar vorzhollenn da adlammat goude bout bet skoet doc'h ar gordenn,
ha lakaat anezhi da skeiñ ur wezh c'hoazh ? Kavout a reas un diskoulm : ur
wikefre a vez anvet hiriv an deiz an "achap". E 1732, ar sonaozer Lodovico
Giustini a embannas daouzek sonatenn evit ar piano, ar re gentañ skrivet evit ar
benveg-mañ. Àr ar skrid en doa skrivet ar lodennoù da soniñ "piano" pe "forte".
Pianoioù Cristofori o doa div gordenn evit pep notenn (evit lakaat ar soneiz da
vont àr gresk). Ar c'herdin a veze skoet get morzholennigoù stumm karrezek
goloet get lêr. Gwan e oa soneiz ar benveg, ar pezh a laouene e gevezerion,
fardourion klavisim.

Ijinadenn nevez Cristofori 'n em ledas en estrenvro, hag an obererion benvegoù a
grogas da fardiñ pianoioù. E Dresde, en Alamagn, an oberer Gottfried Silbermann
a ginnigas e ziwezhañ patrom piano da v/Bach mes ne voa tamm 'bet fromet ar
sonaozer. Gwan e oa an notennoù skiltr, a lâras eñ, ha re bounner eo an
touchennoù, ar pezh a lakae an oberidigezh da vout skuizhus. Silbermann a
selaouas doc'h an evezhiadennoù-se hag a gemmas e biano. Ar wezh-mañ e voe
gourc'hemennet pa esaeas ar sonaozer ar benveg evit an eil gwezh.

Ijinet eo bet an hini kentañ e bro C'hres daou vil vloaz 'zo d'an nebeutañ.
Anvet 'veze an hydraulos, implij a rae gwask an aer bet krouet get ur bompell
dour ha lakaet 'veze da vont en-dro get ur ur bompell a-zorn. Sonet 'veze ag an
ograoù evit ar lidoù pe evit an emgannoù gladiatourion get ar Romaned. Kevredet
get ar lidoù-mañ, ez eo deuet an ograoù da vout ur benveg relijiel, àr-lerc'h un
nebeut kantvedoù. Hiriv an deiz e vez an ograoù a iliz ar brasañ benveg a familh
ar c'hlavieroù: tuellennoù an ograoù a c'hell tizhout tro 10 metrad a hirder.

Ar c'hlavikerdinell 'zo bet krouet er XVvet kantved. Ar benveg kentañ a familh
ar c'hlavieroù 'oa é vout implijet get an holl tiegezhioù muziker. Dre ma 'oa
bihan a-walc'h, e veze e lakaet àr an daol. Kerdin ar c'hlavikerdinell a veze
skoet get laonennigoù e laton anvet tangentes. An tangentes a boueze àr ar
c'herdin betek ma vehe laosket an douchenn get ar biz. Tu 'oa neuze produiñ meur
a efed é cheñch gwask ar biz àr an douchenn. Dous-tre 'oa son ar benveg-mañ
daoust ma 'oa div gordenn evit pep notenn a-benn ma vehe kreñvoc'h ar son.

Ar spinetez a zo bet implijet kalz e-kerzh ar XVIIvet hag ar XVIIIvet kantved, e
amzer Bach ha Mozart. Dont a ra e anv ag ar ger latin spina, a dalvez draen, dre
ma 'z eo he beg hañval doc'h un draen. Ar benveg-mañ a veze implijet pa veze un
nebeut a dud kentoc'h evit ar sonadegoù bras dre ma 'z eo gwan he soneiz. Piñset
eo ar c'herdin get pezhioù koad o deus ur beg e bluenn anvet : sauteraux. Pa vez
pouezet àr un douchenn e sav ar sautereau hag e piñs ar gordenn.

Ar pevarad get ur piano a zo aozet d'ar liesañ get ur piano, ur violoñs, un alto
hag ur gourrebed. Mes e Quatuor pour la fin fin du temps ag ar sonaozour Olivier
Messiaen (skrivet e 1941, pa 'oa eñ ur prizoniad brezel) e vez kavet ur piano,
ur violoñs, un dreujenn-gaol hag ur gourebed. An dibab-se 'zo bet graet e-keñver
barregezh e gompagnuned a gamp.

Liammet eo ar piano get ar jazz abaoe ganedigezh ar stil sonerezh-se; e gavet e
vez lies e triad, get taboulinoù hag ur gitar-boud. Soneiz nerzhek ar piano a
glot mat-tre get luskoù kreñv ar jazz. Ennañ e vez kalz a unsonerion èl Oscar
Peterson. E dalant dezhañ n'eo ket nemet e deknik hep par, mes ivez en e
varregezh er primaozadennoù (sonerezh krouet a-feur m'emañ sonet).

Tu vehe renkiñ ar piano get ar benvegoù kerdin dre ma deu ar son diàr froumoù ar
c'herdin. Mes renket eo bet bepred get ar reizhad hengounel e toueez ar benvegoù
get ur c'hlavier. Ar wikefre a lak da vont en-dro ar piano - an touchennoù a
c'hourc'hemenn ar morzholenoù hag ar re-mañ a sko doc'h ar c'herdin - a vez
anvet ar vekanikerezh. Soneiz ar benveg - ront hag unvan pe skiltr ha frapataet
- a zepant doc'h ar vekanikerezh dreist-holl. Pouez ar c'hlavier en deus e
bouezusted ivez: ret eo d'an touchennoù kaout ur gwevnder a-zere get bizied ar
soner. Pouezus-tre eo ivez o dhe an holl morzholennoù ar memes pouez ha bout
kenpell doc'h ar c'herdin, mod arall e zahe notennoù 'zo fonnaploc'h evit reoù
arall. Ar son produet get ar benveg a zo amplaet get ar voest kensoniezh, a geer
rolla linenn-gig. Ar pezh arrebeuri e koad a zo ar c'hef-dasson hag a greñva ar
son. Tu 'zo digor golo ar c'hef a-benn kreñvaat ur wezh ouzhpenn ar son.



https://br.wikipedia.org/wiki/Ourdoueg

Ur yezh indez-aryek eo an ourdoueg (اردو; RLVK: urdū) komzet gant tro-dro da 104
milion a dud en India hag e Pakistan dreist-holl, met kavet e vez ourdouegerion
dre ar bed a-bezh.

Goude ar sinaeg ec'h eo an ourdoueg asambles gant an hindeg an eil yezh muiañ
komzet er bed-holl e-keñver an niver a dud a ra ganti.

Gant ar saozneg ec'h eo an hindeg unan eus div yezh ofisiel pennañ India ha yezh
ofisiel Pakistan an hini eo.

Tost-tre eo an ourdoueg d'an hindeg ha kentoc'h evit yezhoù disheñvel
penn-da-benn e vez komz alies a-walc'h eus rannyezhoù eus an hevelep yezh ma
reer hindoustaneg anezhi.

Evit ober an diforc'h etre an daou doare-yezh pe div yezh hindeg hag ourdoueg
ec'h eo ret goût e vez skrivet an hindeg gant ar skritur devanagari evel ar
sañskriteg ket ha ma vez implijet al lizherenneg arabek evit skrivañ an ourdoueg
evel ma vez graet gant ar perseg.

Dre vras e c'heller lâret emañ liammet tamm-pe-damm o-div ouzh bep ur relijion
hag ur vammenn sevenadurel da heul: an hindeg gant an hag ar sañskriteg, ma'z eo
bet levezonet e c'heriaoueg gantañ, keit ha m'eo bet levezonet hini an ourdoueg
gant ar perseg ha drezañ gant an arabeg diwar levezon an islam.

Skrivet e vez gant stil persek al lizherennek arabek gant lizherennoù ouzhpenn
evit sonennoù na vezont ket kavet en arabeg



https://br.wikipedia.org/wiki/Nil

Gant e 6 650 km hed eo an Nil (arabeg: النيل al-Nil distaget an-nil) unan eus
div stêr hirañ ar bed. Eben eo an Amazon. Ganet eo diwar kengej an Nil Gwenn hag
an Nil Glas. Emañ eienenn an Nil Gwenn (Bahr-al-Abiad, ar mor gwenn) e Lenn
Victoria (Ouganda), tra m'emañ hini an Nil Glas (Bahr-al-Azrak, ar mor glas) el
lenn Tana (Etiopia). E Khartoum, kêr-benn Soudan hiziv, emañ ar c'hember. En
Egipt en em daol an Nil er Mor Kreizdouar. Treuziñ a ra Rwanda, Burundi,
Republik Demokratel Kongo, Tanzania, Kenya, Ouganda, Etiopia, Soudan ar Su,
Soudan hag Egipt.

An deiz a-hiziv eo paket hag addasparzhet dourioù lec'hidek an Nil war douaroù
gounit a-drugarez da stankelloù Ziftah, Asiout, Hammadi, Esna ha, dreist-holl,
gant div stankell veur Aswan, bet savet er bloavezhioù 70 ma voe ranket evit o
sevel dilec'hiañ templ Abou Simbel evit krouiñ mirlec'h al lenn Nasir.

Splann e weler an Nil eus an egor, anezhañ un draoñienn c'hlas e-kreiz an
dezerzh.

6 671 KM hed eo an Nil. Goleiñ a ra ur gorread hollek a 3 350 00 km² (95 gwech
gorread Breizh). Kas an dour a sav da 3,1 milion a litradoù dre eilenn. Dindan
Aswan e sav e ledander da 2,8 kilometr well-wazh. En Edfu emañ e boent ledanañ
gant 7.5 km, hag ar poent bihanañ e kanienn Silwa nepell eus Aswan gant 350
metr.

Bez' e oa an Nil (iteru en egipteg kozh) linenn vuhez Egiptiz an Henamzer hag o
sevenadurezh. War he glannoù e oa en em staliet an darn vrasañ eus ar boblañs
hag eno eo bet savet holl kêrioù Egipt a-hed traoñienn an Nil e norzh da Aswan.
Bet eo an Nil mammenn ar sevenadur egiptat abaoe oadvezh ar maen. Kroget o deus
ar c'hemm hin hag an dezherzhadur e-tro 8000 kent JK. Disec'het eo bet peurvanoù
Egipt hag en em stummet eo ar Sahara. En em vodet eo an dud en-dro d'an Nil
neuze. Eno o deus diorroet un armerzh diazezet war al labour-douar hag ur
gevredigezh kreizennet ar galloud enni.

Dizoloet eo bet askorn Ishango, anezhañ testeni kentañ ul lieskementadennn
henegiptat en eienenn an Nil (nepell eus Lenn Edward, e biz Kongo); sevel a ra
da 20 000 kt JK mui pe vui.

Daoust da strivoù ar C'hresianed hag ar Romaned (a voe divarrek da vont tre er
Sudd), e oa chomet dianav eien an Nil betek an XIXvet kantved. John Hanning
Speke a voe an Europad kentañ o lec'hiañ eienenn an Nil el Lenn Victoria. Abaoe
an Henamzer e oa bet ergerzhadegoù evit kavout ar vammenn met kazeg o doa graet
bep tro. Diwar-se e soñje d'ar C'hresianed ha d'ar Romaned e oa un doue gourel
eus ar stêr-mañ gant e zremm hag e benn kuzhet gant danvez.

Perzh a gemeras Speke en ergerzhadeg 1856-1858 kaset war-raok gant Richard
Francis Burton evit kavout eien an Nil. Aet e oant tre en Afrika dre Dar es
Salaam (e Tanzania a-vremañ). Start e krede da Vurton e oa ar vammenn e Lenn
Tanganyika met Speke eo, war-lerc'h bezañ laosket Burton klañv war e lerc'h a
gavas al lenn ledan a anavezer bremañ dindan an anv a Lenn Victoria hag a reas e
soñj e oa aze e oa ar vammenn wirion. Distreiñ a reas Speke diswezhatoc'h gant
James Augustus Grant e 1860-1863 evit ergerzhadegoù all e biojoù Lenn Victoria
ha dispenn a reas roudoù an Nil muioc'h en norzh da Gondokoro, war harzoù su ar
Sudd.

Dav e voe gortoz 2004, gant ergerzhadeg an Nil Gwenn kaset war-raok gant ar
Suafrikad Hendri Coetzee, evit ma voe bageet war an Nil penn-da-benn ar stêr.
D'ar 17 Genver 2004 e loc'has ar ergerzhadeg eus mammenn an Nil en Ouganda hag
en em gavout a reas didrubuilh er mor Kreizdouar e Rosetta, 4 miz ha pemzektez
war-lerc'h. Ur c'helfilm war an taol-kaer-mañ a vo graet gant an National
Geographic.

D'an 28 Ebrel 2004 eo deuet ar geologour Pasquale Scaturro hag e geneil Gordon
Brown, kayakour ha filmaozer, da vezañ ar re gentañ o tiskenn an Nil Glas eus
Lenn Tana en Etiopia betek traezhennoù Aleksandria er mor Kreizdouar. Daoust ma
oa loc'het un nebeud tud all asambles ganto eo bet Brown ha Scaturro ar re
nemeto o tont a-benn da vont betek penn. Filmet o deus o zroioù-kaer gant ur
c'hamera IMAX ha div filmerez video dorn. Dezrevellet eo pep tra er film
IMAX"Mystery of the Nile (Kevrin an Nil)," hag en ul levr dezhañ an hevelep
titl. En desped dezho bezañ en em gavet e voent rediet da implijout ur
c'heflusker e-pad frapadoù bras eus o beaj. A-benn ar fin n'eo nemet d'an 29
Genver 2005 ma teuas a-benn ar C'hanadian Les Jickling hag an Nevezzelandad Mark
Tanner da dizhout ar mor Kreizdouar war-bouez nerzh an den evit ar wech kentañ.

C'hoazh hiziv e vev an darn vrasañ eus poblañs ar broioù douret gant an Nil
diwar ar stêr, ken en Afrika du hag en Egipt ha Soudan. An div vro ziwezhañ-mañ
o vezañ paket e-touez un natur c'harv a-hend-all (dezerzh ar Sahara). Bep bloaz
e tic'hlanne ar stêr ha leuskel a rae evel-se lec'hid du strujus war an douaroù.
Strafuilhet eo red dourioù ar stêr e meur a lec'h gant dourlammoù a stumm rannoù
ma'z eus muioc'h a gas gant an dour gant kalz a inizi bihan, dour bas ha kerreg
hag a zo ur skoilh bras evit merdeiñ war ar stêr. E Soudan ivez emañ ar Sudd zo
ur pezh skoilh spontus evit ar merdeiñ ha kas an dour. Kement ha ma'z eus bet
klasket ur wech gant Egipt toullañ ur ganol (kanol Jongeli) evit aesaat red an
dour er frankizennad dour-chag divent-mañ (anvet ivez dre an anv Lenn No).

Implijet eo bet, hag implijet e vez c'hoazh, an Nil evit treuzkas marc'hadourezh
etre lec'hioù disheñvel a-hed an hent hir stummet gant ar stêr; dreist-holl
a-drugarez d'an avelioù goañv a c'hwezh war-du an norzh en takad-se. Evel se e
c'halle ar bagoù pignat gant red an dour gant ar ouel ha diskenn kaset gant red
an dour. Bevañ a ra c'hoazh an darn vrasañ eus Egiptiz a-hed naoz an Nil met
lakaet ez eus bet un termen da zic'hlann bloaziek ar stêr gant savidigezh
stankell veur Aswan (echuet e 1970) krouet evit pourchas dourdredan d'ar vro. Un
termen zo bel lakaet ivez d'an degasadennoù lec'hid a veze strujusaet an douar
drezo.

A-hed an Nil e kaver kêrioù Khartoum, Aswan, Louksor (Teba), ha tolpad kêrioù
Gizah–Kaero. Kavet e vez an dourlamm kentañ, an hini tostañ da c'henoù ar stêr e
Aswan en norzh da stankell Aswan. En hanternoz da Aswan ez eo an Nil un hent
touristel plaen, gant bagoù-treizh ha bagoù koad hengounel anvet falouk.
Ouzhpenn ez eus ur bern "letioù war-neuñv" o verdeiñ war ar stêr etre Louksor
hag Aswan, o chom a-sav, en o hent, e Edfu ha Kom Ombo. Bet eo hag e oa posupl
merdeiñ war seurt bagoù penn-da-benn an hent etre Kaero hag Aswan, met serret eo
bet lodenn norshañ an hent abalamour da gudennoù surentez abaoe un nebeud
bloavezhioù.



https://br.wikipedia.org/wiki/Naturegezh

Un termenadur ofisiel eus an naturegezh a zo bet degemeret e 1974 : « un doare
da vevañ a-gendon gant an natur, aroueziet gant ar mont en noazh a-stroll, ha da
bal dezhañ degas d’an den muioc’h a zoujañs dezhañ e-unan, d’ar re all ha d’e
endro. » Disheñvel eo eta, daoust m’eo kar-tost, d’an noazhegezh, homañ a zo
kentoc’h un doare personel da vevañ, gant ar soñj eo gwelloc’h evit ar c’horf
hag ar spered bevañ en noazh, pe neuze evit ar blijadur traken, tra m’eo an
naturegezh ur doare bevañ ha preder troet war an natur, bezañ an tostañ outi
(bevañ en noazh eveljust met ivez debriñ boued bevoniezhel, doujañ d'an endro,
skarzhañ ar merkoù sokial…), ha diazezet eo al luskad ivez war liammoù
kevredigezhel (gant frammoù, vakañsoù…), kement-se holl evel ma tiskouez ar ger
alamanek Freikörperkultur (Kultur ar c’horf distrob). Diazezet eo war an natur
eta, ar sport, ar bevañ er-maez, hag alies eo en hañv, war vord an dour, eo e
vez lakaet ar mennozhioù-se da dalvezout. N’eus er mont en noazh-se netra da
welout gant ar sekselezh. Er c’hontrol, chom a ra dre vras an dud plaen ha
parfet war an dachenn-se pa vezont a-wel d’an holl. Ul luskad tost d'ar spered
familh eo ivez.

Gant an douaroniour gall Élisée Reclus, en eil rann an XIXvet kantved, e oa bet
roet lañs d’ar mennozh-se. Met er broioù alamaneger (Alamagn, Aostria, Suis) eo
e reas berzh dreist-holl, hag ivez e Skandinavia hag en Izelvroioù... Hiziv an
deiz eo aotreet mont en noazh war holl aodoù Danmark. Daoust d’ar pezh a
c’heller krediñ, n’eo ket un doare bevañ a ya kalz war-raok bremañ, daoust ma’z
a alies a-unan gant prederiadennoù berzh ganto evel an ekologiezh. Gant pouez
brasoc’h-brasañ sevenadur ar Stadoù-Unanet (spered al "look" hag ar c'horfoù
adc'hraet, liammañ noazhded ouzh sekselezh ha spered dibrenn…) hag ar relijionoù
strizh, eo diaesoc’h-diaesañ lakaat ar mennozh da vont war-raok, ha meur a
draezhenn a zo bet berzet d’an noazhegerien er bloavezhioù diwezhañ-mañ.

Er c’humunioù-mañ ez eus traezhennoù ma c’heller mont diwisk-kaer warno (divizoù
a-berzh an tiez-kêr).



https://br.wikipedia.org/wiki/Mezopotamia

Mezopotamia a oa, en Henamzer, ur vro e kornôg Azia, etre ar stêrioù Eufrates ha
Tigris, el lec’h m’emañ Irak hiziv. Lavarout a reer ez eo bet "Kavell ar
sevenadurioù kentañ" rak diorroet-kenañ e oa ar sevenadur er rannved-se en
Henamzer e-pad 3 000 bloaz. Dre vras en em astenne Mezopotamia etre ar menezioù
Zagros hag Anti-Taurus en hanternoz, hag ar Pleg-mor Pers er c’hreisteiz, ar
pezh a glot a-walc’h gant Irak hiziv, gant reter Siria ha gevred pellañ Turkia
ouzhpenn.

Dont a ra an anv Mezopotamia eus ar gregach, ha talvezout a ra kement hag etre
stêrioù. War an div stêr-se eo diazezet brud ha pinvidigezh ar vro. Gant o dour
e c’helled doura an douaroù hag evel-se e c’hellas al labour-douar mont
war-raok. En div stêr e oa stank ar pesked ha war o ribloù e oa puilh al loened
gouez hag al laboused. An douaroù strujus a daole boued a-walc’h evit an dud a
oa o chom er c’hêrioù. E kreisteiz Mezopotamia, just a-walc’h, e teuas ar
c’hêrioù kentañ war wel. Dont a rejont da vezañ lec’hioù kreiz evit ar
c’henwerzh, an artizanerezh, ar velestradurezh hag an difenn. Annezidi
Mezopotamia a implije ar pri d’ober brikennoù evit sevel o ziez, ha d’ober
taolennoù evit skrivañ.



https://br.wikipedia.org/wiki/Lizherenneg_kirillek

Al lizherenneg kirillek (e rusianeg кириллица pe кирилиця e ukraineg pe Кірыліца
e bieloruseg, Ћирилица e serbeg pe Кирилица e bulgareg) a zo anezhi ul
lizherenneg implijet evit skrivañ ar c'hwec'h yezh slavek a-is ouzhpenn meur a
yezh all a familhoù-yezh liesseurt komzet en ez-Unaniezh Soviedel, Azia hag
Reter Europa.

N'eo ket gwall sklaer orin resis al lizherenneg kirillek : evit lod e vije bet
krouet gant Sant Kiril ha Sant Metodius war eeun, evit lod all avat e vije bet
diorroet diwar ar skritur glagolitek : dre vras, avat, ez eus bet diskwelet ez
eo faos seurt kredennoù. Sur-mat e teu al lizherenneg war diazezoù al
lizherenneg c'hlagolitek dre labourat warni gant Sant Kiril.

Setu penaos e vez implijet evit skrivañ ar rusianeg (evit gouzout penaos e vez
implijet ez-resi evit meur a yezh all, sellit ouzh [1] (e saozneg):

Disheñvel a-walc'h eo a-wechoù an doare da skrivañ al lizherennoù gant an dorn
diouzh o stumm moullet, tostoc'h diouzh ar stummoù italek.

Alc'hwez Rummad 1 : Moullet stil plaen; Rummad 2 : Moullet stil italika ; Rummad
3 : Skrivet-dorn italika

E serbeg hag e makedoneg disheñvel eo stil italika al lizherennoù bihan бгдпт,
tostoc'h a-wechoù ouzh an doare ma vezont skrivet gant an dorn kentoc'h eget ar
stil moullet:



https://br.wikipedia.org/wiki/Laezh

Al laezh a zo un dourenn, pe ul liñvenn, gwenn he liv, a vez furmet e bronnoù ar
bronnegezed e-keit ma vezont o tougen re vihan.

Ar magadur gwellañ, hag an hini nemetañ a c'haller reiñ d'an darn vuiañ eus ar
bronneged bihan eo: ennañ e kavont pezh zo ezhomm da greskiñ. D'ar vugale e
c'haller reiñ pe laezh o mamm, o vezañ m'eo ur vronnegez ivez, pe hini ul loen
bronnek bennak all, laezh-saout dreist-holl en hon bro.

Dre vras, pa vez kaoz a laezh e vez kaoz eus hini ar saout eta. Evit tennañ
laezh digant ur vuoc'h, pe digant ur c'havr pe un dañvadez, pe ur gazeg pe ur
gañvalez, e c'heller gwaskañ war begoù o bronnoù, ar pezh a vez anvet goro (ul
loen). Er broioù diorroet e vez goroet ar saout (pe ar chatal all) gant un
ardivink a reer goroerez anezhañ.

Produet e vez al laezh e-kreiz atantoù bras er broioù diorroet ken e vez goroet
diwar ar saout miliardoù a litradoù laezh, a vo evet pe debret e stumm
boued-laezh.

Peurliesañ e vez tennet an darn vuiañ eus an dienn: diziennet e vez al laezh, ha
gant an dienn e vez graet amann.



https://br.wikipedia.org/wiki/Kazetenn

Ur gazetenn zo un embannadenn, da lavaret eo ur strobad follennoù moullet,
embannet ingal, bemdez (pemdezieg) pe bep sizhun (sizhunieg) peurvuiañ. Reiñ a
ra keleier d’al lennerien diwar-benn ar pezh a zo nevez-c’hoarvezet hag embann a
ra soñjoù diwar-benn an traoù-se . Kemennoù bruderezh a gaver enno ivez. Kavet e
vez kazetennoù da brenañ e stalioù a-ratozh. Gallout a reer resev kazetennoù er
gêr ivez, gant ma paeer ur c’houmanant evit se.

Danvez a bep seurt a gaver er c’hazetennoù. Keleier eus ar politikerezh, an
armerzh, ar sport, an torfedoù hag an darvoudoù a bep seurt. Diaweladoù amzer a
gaver ivez, koulz ha pennadoù diwar-benn ar sevenadur. E-kichen ar
pennadoù-skrid e kaver alies luc’hskeudennoù ha tresadennoù d’o skeudennaouiñ.
Pennadoù zo, ma lenner soñjoù tud ar gazetenn, e stumm ar pezh zo anvet
pennadoù-stur. Lizheroù kaset gant al lennerien a c’hall bezañ embannet ivez, da
zisplegañ o soñj war pennadoù bet embannet diagent.

En anvioù zo e veneger pegen alies e teu ar gazetenn er-maez, evel Daily Express
Rénmín Rìbào (pemdezieg ar bobl), pe La Setmana. E titloù zo e veneger daoust ha
dont a ra ar gazetenn er-maez diouzh ar mintin pe e fin an devezh, evel De
Morgen, Le Soir pe Maariv. Alies e veneger pelec’h e vez embannet ar gazetenn,
gant un anv-lec’h (Frankfurter Allgemeine Zeitung, The Jerusalem Post), un anv
bro pe rannvro (Israel HaYom, Le Journal du Pays Basque) pe c’hoazh anv unan eus
ar pevar avel (Ouest-France, Western Mail).



https://br.wikipedia.org/wiki/Jozef_Stalin

Iosif Visarionovitch Djougachvili (იოსებ ბესარიონის ძე ჯუღაშვილი, Ioseb
Besarionis dse Djouc'hachvili e jorjieg ) (ganet d'an 21 a viz Kerzu 1879 -
marvet d'ar 5 a viz Meurzh 1953) e oa anv gwirion Jozef Stalin (Иосиф Сталин,
Iosif Stalin), ur politikour ha diktatour soviedat, a orin jorjiat. Lesanvet
Sosso (berradur Iosif) pa oa bugel, lesanvet e voe goude-se Koba (adal un haroz
pobl jorjiat) e-pad e c'hentañ bloavezhioù stourm kuzhit. Diwar an anv rusek
сталь (stal) a dalvez kement ha "dir" e teu e lesanv istorel. Lesanvet e oa ivez
Vojd (ar sturier) pe tad bihan ar bobloù.

Dre obererezhioù kuzh ha war hir dermen, kement hag emglevioù lies e-touez
luskadoù ar strollad bolchevik e voe tu dezhañ implij ar polis politikel evit
bezañ penn nemetañ ar strollad nemetañ. Goustadik e voe kemmet URSS e stumm ur
renad hollveliek gant un azeulerezh rediet dezhañ.

Broadelaet an holl douaroù hag industrielezhioù. Roet en doa lañs d'ar
greanterezh gant planioù pempbloaziek evit an URSS. Kement-se a voe kaoz d'ur
goust denel ha sokial ramzel. E ren hir a voe diazezet war ar spont, ar
flatrerezh, ar barnadennoù d'ar marv pe d'ar Goulag evit milionoù a dud dreist
holl e-pad ar c'holiktivizadur ha Spurjoù meur 1936-1937.

Kirieg e voe eus diblasadennoù poblañsoù lies ha ramzel, gant dezougen ret ur 15
bennak a bobloù minorelezhioù broadel, bez e voe ivez an diazezadur ret da
bobloù kantreerien Azia Kreiz. Nac'het en doa e vije bet eus barradoù naonegezh
drastus 1932-1933 (Holodomor) ha naonegezh 1946-1947. Ar re-se a oa bet krouet
evit ul lod bras dre ur politikerezh dizamant urzhiadoù ret produerezhioù an
douar war ar maezioù.

Implij ar propaganda hag ar spurjañ tud pe an adskrivañ dielloù a oa un elfenn
diazez da ren hollc'halloudek stalin. An eñvor a vez eus Stalin a chom stag gant
trec'h milourel ar Gevredidi war an Alamagn nazi dre ma oa bet an Unvaniezh
soviedel un aktour penn d'an trec'h. Goude tagadenn an URSS gant Alamagn an
trede Reich d'ar 6 a viz even 1941, dre an Oberiadur-brezel Barbarossa, an URSS
a oa bet tost da gouezhañ en e foul met dre kolloù denel ha dafar ramzel e oa
bet trec'het an enebour. Kement-se a zegasas ur brud bedel da Stalin hag a roio
harp d'e galloud war an impalaeriezh ledet eus harzoù kornôg ar Republik
Demokratel Alamagn betek ar Meurvor Habask.

D'an 9 a viz C'hwevrer 1946, Stalin en devoa graet ur brezegenn foran ar pezh a
oa ral ar pal a oa da embann sklaer ne oa ket kenglotus ar gomunouriezh hag ar
gapitalouriezh. Lakaet en devoa ivez war-raok e oa o tont war-wel ur stourm evit
an danvezioù diazez hag ar marc'hadoù ekonomikel. An Eil Brezel-bed hervezañ na
oa bet nemet hini diwezhañ un heuliad brezelioù a vefe echuet pa vije troet an
holl broioù d'ar gomunouriezh. Stalin a gendalc'has gant an hent-se e-pad
peurrest e ren o tegas ar Brezel Yen.

Ganet eo bet e Gori e Jorjia, ha savet eo bet e yezh e vro. E dad a oa kereour,
ha lonker, a zorne anezhañ gwashañ ma c'halle, ha ne felle ket dezhañ e raje
studioù. E vamm avat, a felle dezhi ober un eskob gantañ, a skoe gantañ ivez.
Mont a reas d'ar skol gant ar veleien, d'ar mare ma oa nevez deuet an urzh da
ober skol e ruseg hepken, ha da gloerdi ortodoks Tiflis (Tbilisi hiziv), met ne
voe ket beleget. Gloazet e voe e vrec'h en ur gwallzarvoud ha chom a reas
mac'hagnet. Darbet e voe dezhañ mervel gant ar vrec'h, ha chom a reas merket e
zremm.

Troet e oa da lenn ha d'en em gannañ. Abred e lennas levrioù Darwin, Hugo, Zola,
ha Marx. Skrivañ a reas un nebeud barzhonegoù en e yezh, hag a voe embannet.
Daremprediñ a rae dispac'herien en un tu, ha hailhevoded en tu all, ha gante ez
eas da laerezh bank Tiflis.

Pa oa bet roet lamm d'ar tsar e-pad Dispac'h miz C'hwevrer 1917 e tistroas
raktal eus e doull-bac'h e Sibiria evit mont e-touez pennoù uhel Strollad
Komunour Rusia e Sankt-Peterbourg. Goude marv Lenin e miz Genver 1924 ez eas da
sekretour Strollad Komunour an URSS pa oa kevezerezh etre eñ ha Trotski evit
kemer lec'h tad an dispac'h komunour. E 1928 e voe skarzhet Trotski gantañ. Ar
IVe Etrebroadel a vo krouet gant hemañ e 1938. E 1940 avat e vo drouklazhet gant
Ramon Mercader, war urzh Stalin.

E Miz Kerzu 1934, Sergueï Kirov, penn ar strollad komunour e Leningrad, a oa
lazhet. Kirov a oa ar penn soviedel brudetañ ha karetañ en URRS. Bet e oa bet
dilennet gant ar muiañ a mouezioù er poellgor kreiz. Dre-se e oa posubl dezhañ
bezañ un deiz o kemer plas Stalin e-penn ar sekretourezh kreiz. Stalin a oa bet
dilennet gant an nebeutañ a harp da geñver an holl kannaded bet dilennet.

E miz Eost 1939 e savas un feur-emglev e Moskva, darn anezhañ chomet kuzh d'an
ampoent, gant Adolf Hitler, penn faskour an Alamagn, evit klask bezañ prest evit
ar brezel a rakwele etre an div riez c'halloudusañ en Europa. E 1941 e kavas e
c'hoarveze re abred pa oa bet aloubet an URSS gant ar Wehrmacht. Neuze e
cheñchas liv e brezegennoù dre ar radio pa lakaas ar pouez war difenn ar vammvro
hag e tilezas lod eus an divizoù komunour rik. Evel-se e vroudas holl bobloù an
Unaniezh soviedel da gaout ur spered kalonek evit stankañ ouzh an enebourien,
ken kriz e vezent pa kemerent tiriadoù ar C'hornôg. Etre 1943 ha 1945 e roas
harz lu an URSS d'ar Wehrmacht a gilas diwar neuze. Betek Berlin ez eas an Arme
Ruz. 20 milion a Soviediz a varvas e-pad an Eil brezel bed.

Chom a raio ar broioù bet treuzet gant an Arme Ruz dindan beli an URSS goude
Kendalc'h Yalta. Dindan evezh strizh Stalin e chomint, ar pezh a vo komprenet
gant an holl goude taol Praha e 1948. E 1947 e voe krouet gantañ ar C'hominform,
un Etrebroadel nevez a vo dindan ar SKUS (Strollad Komunour an Unaniezh
Soviedel). Displann e vo politikerezh Stalin en Azia avat : un degemer klouar
d'an dispac'h e Sina, oberioù gant kalz a evezh e Korea.

An dielloù ofisiel soviedel na gontont ket gouzañverien an deportoù gouennel,
dezougen ret ar boblañsoù alaman e-fin pe goude an Eil Brezel-bed. eric D. Weitz
en doa skrivet, "E 1948, hervez Nicolas Werth, feur marvel an dud dezouget ret
eus ar C'haokaz, 600 000 anezho, etre 1943 ha 1944 en doa tizhet 25%." Da
ouzhpennañ a vefe al lazhadegoù kaset da benn gant an NKVD evel Lazhadeg Katyn,
mougadennoù an "enebourien diabarzh", lazhadegoù en tiriadoù nevez aloubet gant
URSS ha lazhadegoù ramzel izili an Arme Ruz (dizerterien pe tud lakaet da
dizerterien) e 1941. E-pad ar brezel a-bezh ar soviediz a lazhadegas 158 000
soudard en abeg da vezañ dizertourien, an "unvezhioù talañ" eus an NKVD a
fuzuilhas milieroù all.

D'an 9 a viz Meurzh 1953 e voe obidoù Stalin e Moskov. E-pad al lid e voe un
hortad, mervel a reas kantadoù a dud marvet pe flastret pe mouget. Istimet e vez
e oa bet 5 milion a arvesterien, a youl vat pe deoget, devezh an obidoù.



https://br.wikipedia.org/wiki/Iraq

Irak, pe Iraq (Al ‘Irāq العراق), zo Republik Irak/Iraq (al Jumhūrīyah al
`Irāqīyah الجمهورية العراقية) stumm hir hec’h anv. En norzh d'al ledenez arab
emañ ar vro-mañ ha Baghdad eo ar gêr-benn anezhi. Muzulmaned (chiited ha
sunnited) eus ar Reter-Nesañ eo an darn vrasañ eus an dud zo o chom enni, met
kristenien a gaver niveruzik ivez. Arabed, Kurded ha Turkomaned eo ar pobloù
niverusañ. Aloubet e oa bet gant ar Stadoù-Unanet e 2003, met e dibenn ar bloaz
2001 e tlefe ar soudarded amerikan bezañ aet kuit, nemet hag un emglev nevez a
vefe kavet.

En em ledañ a ra Irak war al lodenn vrasañ eus Mezopotamia, unan eus kevell ar
sevenadur. War ribloù ar stêr Eufratez, a dremen dre Vaghdad, e oa bet krouet ar
skritur 3 000 bloaz zo.

E-pad pell amzer e voe an tiriad-se ul lodenn eus an Impalaeriezh otoman.
Aloubet e voe gant ar Rouantelezh-Unanet e deroù an XXvet kantved. Start e oa
bet an traoù evit an alouberien peurliesañ.

Goude taol-Stad Saddam Hussein, penn ar strollad Baath, e 1979 e oa bet tri
brezel ma oa bet lazhet miliadoù a dud. Gwaskerezhioù gwadus, en o zouez
gwaskerezhioù a-enep ar Gurded hag ar chiited, a oa bet ivez hag e-pad an dek
bloavezhiad embargo. Torret e oa bet e renadur lik e 2003 gant ar Stadoù-Unanet.
Abaoe an aloubidigezh-se ez eus brezel diabarzh en Iraq, ma vez stourmet ouzh an
alouberien, ma vez taolioù spont ha ma stourm ar Sunnited, ar Chiited, ar Gurded
an eil ouzh egile.

En eil plas emañ Irak evit an niver a viradoù tireoul er bed a-bezh hag ezel eo
eus an ABET (ABET : Aozadur ar Broioù a Ezporzh Tireoul).

Evit kaout titouroù nevez diwar-benn Irak, lenn ar bajenn Brezel Irak
(2003-2006)

Irak zo kavell ar sevenadur sumerian (IIIe milved a-raok Jezuz-Krist). Eno e voe
krouet ar skritur hag e oa bet kempennet an doureier a-zoare. Kregiñ a ra istor
Irak da vare keodedoù-Stadoù Mezopotamia, da vare Šušan ha Babilon dreist-holl.
Astenn a reas an Hitited o beli goude war ar vro, ha war o lerc’h e voe renet ar
vro gant an Asirianed, ar Vedes.

Traoniennoù an Tigris hag an Eufratez a voe dindan dalc’h meur a impalaeriezh
war-lerc’h : an impalaeriezh sasanit, an impalaeriezh pers (o doa degaset ganto
ar zoroastriegezh, ur relijion zo anezhi c’hoazh e proviñsoù zo), an
impalaeriezh c’hresian (da vare aloubidigezhioù Alexandr Veur), ar vuzulmaned o
tiskenn eus an (Diernezh Ummaya hag eus an Diernezh Abbassid), ha war-lerc’h an
impalaeriezh otoman XIIIvet kantved, hag evit echuiñ an impalaeriezh trevadenel
vreizhveuriat.

E-pad ar Brezel-bed kentañ e voe aloubet Irak gant ar Vreizhveuridi ha d’ar 1añ
a viz Here 1919 e voe disklêriet e oa anezhi ur vro dizalc’h diouzh an
impalaeriezh otoman. D’ar 25 a viz Ebrel 1920 e fizias Kevredad ar Broadoù (an
aozadur a oa bet anezhañ a-raok ABU) er Rouantelezh-Unanet evit merañ
Mezopotamia.

D’an 3 a viz Here 1932 e teuas Irak da vezañ ur vro dizalc’h. Un unpenniezh e
beli ar Rouantelezh-Unanet e oa. Skoazellet e voe ar Republikaned da vat gant an
Alamaned e 1941, p’o doa graet an taol-Stad. Ar Vreizhveuridi avat o doa adsavet
an unpenniezh.

E 1955, da vare ar brezel yen, he doa sinet Iraq emglev Baghdad hag evel-se e
voe skoulmet ul liamm gant ar Stadoù-Unanet.

E 1958 en doa kemeret ar jeneral Kassen ar galloud da-heul un taol-Stad all.
Hennezh a voe drouklazhet avat d’an 9 a viz C’hwevrer 1963 e-pad un taol-Stad
nevez.

D’an 31 a viz Gouere 1968 e voe graet un taol-Stad adarre gant ar jeneral Ahmed
Hassan al-Bakr. E 1979 e voe erlerc’hiet gant Saddam Hussein.

D’an 22 a viz Gwengolo 1980 e tisklêrias Saddam Hussein ar brezel da Iran
abalamour da Chatt-el-Arab (delta an Tigris hag an Eufratez). Ar brezel
Iran-Iraq pe brezel kentañ ar pleg-mor Arab-ha-Pers. Lakaet e voe un termen d’ar
brezel e 1988 met ne oa bet gounid ebet.

E-pad an hañv 1990 e voe aloubet Koweit gant Iraq. Pennkaoz e voe an
aloubidigezh-se da eil brezel ar pleg-mor Arab-ha-Pers. Da c’houde ar brezel e
voe lakaet embargo war ar vro e-pad daouzek vloavezh, diwar ziviz an ABU. Ur
spont e oa bet evit Irakiz (1,5 milion a dud bet lazhet).

D’an 20 a viz Meurzh 2003 e oa bet taget Iraq gant armeoù kenunvanet ar
Stadoù-Unanet hag ar Rouantelezh-Unanet, hag un dek bro bennak all : Japan,
Norzh Korea, Polonia, Spagn hag Italia. Diskaret e oa bet renad Saddam Hussein
teir sizhun war-lerc’h. D’ar 1añ a viz Mae e voe lakaet un termen d’ar trede
brezel ar pleg-mor Arab-ha-Pers. Abaoe eo aloubet ar vro gant an armeoù
kenunvanet.

D’an 28 a viz Mezheven 2004 e oa bet lakaet war-sav ur gouarnamant da c’hortoz,
diwar ziviz, hag Iyad Allaoui an hini eo a renas ar vro diwar ar mare-se. D’an
30 a viz Genver 2005 e oa bet aozet ur gwir dilennadeg demokratel, ar pezh na oa
ket bet graet er vro abaoe 1953, daoust d’ar sponterien a glaske levezoniñ an
dud da chom hep mouezhiañ. Chiited ha Kurded Iraq avat a oa bet ur c’halz anezho
o vouezhiañ.

D’ar 6 a viz Ebrel 2005 e oa bet dilennet ur prezidant kurd Jalal Talabani evit
ar wech kentañ en Irak.

D’ar 5 Du 5 a viz Du 2006 e voe kondaonet Saddam Hussein d'ar marv, kerkoulz ha
daou geneil dezhañ, gant lez-kastiz uhel Irak. Kaset e voent dirak al
lez-varn-se evit bezañ lakaet 148 den eus ur gêriadenn chiit d'ar marv er
bloavezhioù 1980.

D’ar 26 a viz Kerzu 2006 e voe distaolet galv Saddam Hussein ha d’an 30 a viz
Kerzu 2006, da 6 eur vintin, e voe krouget.

Betek 2003 e oa Iraq ur repubik ofisiel renet gant Saddam Hussein a rene ar vro
abaoe ar 16 a viz Gouere 1979.

E 2003 e oa bet taget Iraq gant ar Stadoù-Unanet hag ar Rouantelezh-Unanet,
skoazellet gant un dek bro bennak all. Rak-se e oa bet diskaret gouarnamant
Saddam Hussein. Armeoù o tont eus ar Stadoù-Unanet, eus Polonia hag eus ar
Rouantelezh-Unanet zo dreist-holl er vro abaoe.

D’an 3 a viz Mae 2005 e voe lakaet ar chiit Ibrahim al-Jaafari e penn ar
gouarnamant da c’hortoz. Jahal Talabani, unan eus pennoù bras ar Gurded, zo
prezidant nevez ar gouarnamant da c’hortoz.

D’an 30 a viz Genver e oa bet dilennet un ur vodadenn vroadel vonreizhañ, a ya
275 sez d’hec’h ober. Dilennet e voe ur prezidant nevez ha daou vesprezidant. Da
c’houde e voe anvet ur ministr kentañ gant an tri den-se hag ur gouarnamant
nevez ivez e-lec’h ar gouarnamant da c’hortoz. Anv a oa ivez gant ar 14,2 milion
a irakiz enskrivet war roll an dilennerien (hervez priziadur Bodad dilenn Iraq)
da zilenn, hervez o rannvro, an 51 ezel eus Kuzul Baghdad hag an 41 ezel zo e
pep hini eus ar 17 Kuzul-proviñs. Ar Gurded o doa ivez da zilenn ar 111 kannad
eus ar vodadenn emren.

E-pad devezh an dilennadeg e voe graet gwalldaolioù ma oa bet marvet 36 den, 30
anezho ne oant ket soudarded. Daoust d’ar feulster ne oa ket bet Irakiz evit
chom hep mont da vouezhiañ : 58 % eo ar feur perzhiañ (8 456 266 o doa
mouezhiet). Aet e oa ar maout gant Kevredad unanet Iraq, ul listenn [[chiit]
harpet gant an aiatola meur Ali al-Sistani. 4 075 000 den o doa mouezhiet
evitañ, bezet 48,1%. 2 175 000 mouezh (25,7 %) a oa aet gant ar C’hevredad
kurd ; 1 168 000 mouezh (13,8 %) gant listenn ar Ministr kentañ kozh Iyad
Allaoui ; 150 680 mouezh (1,7 %) gant liestenn ar prezidant kozh sunnit Ghazi
al-Yaouar. Disoc'hoù an dilennadeg

Bodad skrivañ ar Vonreizh, bet skrivet lezenn diazez Iraq gantañ a-raok ar 15 a
viz Eost 2005, zo enni 55 ezel, en o zouez 25 sunnit. Kinniget en doa da bobl
Iraq mouezhiañ al lezenn diazez-se d’ar 15 a viz Here 2005 : 61 % eus ar
geodediz o doa kemeret perzh er vouezhiadeg-se, daoust ma oa bet klasket mirout
outo ober. 4 den a oa bet marvet en holl er vro. Anavezet e oa bet an disoc’hoù
d’ar a viz Here 2005 : 78 % eus Irakiz o doa demegeret ar Vonreizh met e daou
broviñs sunnit (Salah ad Din hag Al Anbar ne oa ket bet degemeret. Lavaret he
doa ar Bodad dilenn dizalc’h, staliet e Baghdad, e oa bet doujet da reolennoù
etrebroadel an demokratelezh.

D’an 8 a viz Mezheven [[2006] en deus ar Parlamant degemeret anvidigezh
ministred an Difenn, an Diabarzh hag ar Surentez vroadel, ar pezh na oa ket bet
graet abaoe an 20 a viz Ebrel, da lavaret eo abaoe m’eo bet kemeret ar galloud
gant gouarnamant ar Ministr kentañ Nouri al-Maliki. Ar Sunnit Abdul-Qadre
Mohammed Jassim zo bet anvet da vinistr an Difenn. Ar Chiited Jawad al-Bolani ha
Cherwan al-Waili zo bet anvet da vinistr an Diabarzh ha da vinistr ar Surentez
vroadel.

Er blegenn e oa armerzh ar vro da-heul aloubidigezh ar vro met krog eo d’ober
berzh en-dro daoust d’an diasterioù zo anezho hiziv c’hoazh er vro. Kresk bras
zo : 29,3 miliard a zolarioù eo ar produadur diabarzh kriz (PDK), tra ma oa 18,4
miliard e 2005 gant ur produadur broadel kriz (PBK) dre zen a 780 $ e 2002,
hervez ar Bank bed.

An eoul-maen eo barregezh kentañ ar vro. 2,03 milion a varilhadoù tireoul a veze
produet bemdez e 2004 daoust ma oa kudennoù surentez er vro. Priziet e voe
miradoù tireoul Iraq da 115 miliard a varilhadoù e 2004. N’eo ket reizh ar
sifroù-se, war a seblant, hervez arbennigourien zo. Gant-se e oa Iraq en trede
plas, dres war-lerc’h Arabia Saoudat hag Iran, evit an niver a viradoù tireoul.

Degemeret buan-tre o deus Irakiz an teknologiezhioù kehentiñ nevez (4,5 milion a
dud koumantet d’ar pellgomz – pellgomzerioù difiñv ha pellgomzerioù hezoug – e
miz Eost 2005, pa oa 883 000 den koumantet hepken a-raok an aloubidigezh. 147
000 den a veze koumantet d’ar Genrouedad e miz Meurzh 2005 e-skoaz e 2002, ma ne
oa nemet 4500).

N’eo ket kemmet al lezennoù sokial a oa bet lakaet da dalvezout gant renadur
Saddam Hussein. N’eo ket mui Kengevread Hollek ar sindikadoù ar sindikad nemetañ
er gennad (bihan) prevez. Kevread irakat ar sindikadoù, ar sindikad nemetañ
anavezet gant ar Stad, zo bet lakaet en e lerc’h. Er gennad foran emañ ar
c’hevread-se ivez, daoust ma’eo berzet ar sindikadoù gant al lezenn. Sindikadoù
dezho skourroù emren a vod dreist-holl kelennerien ha tud a labour er gennad
tireoul. ABET (ABET : Aozadur ar Broioù a Ezporzh Tireoul).



https://br.wikipedia.org/wiki/IRC

IRC pe Internet Relay Chat (e brezhoneg "kaozeadeg a-eilek dre Internet") a zo
ur protokol daremprediñ ger-ha-ger war Internet. Servij a ra da eskemm e amzer
wirion; implijet eo dreist-holl evit kaozeal gant strolladoù implijerien, met
implijet e vez ivez evit eskemm etre hiniennoù. Bez e c'hell ivez servij da
eskemm fichennaouegoù. IRC a zo disheñvel diouzh ar gaserezh priml, hag a zo
kentoc'h tuet war an darempredriñ hinienn ouzh hinienn.

Echuet e fin miz Eost 1988, IRC a zo deskrivet e-barzh RFC 1459, hag adwelet
goude e RFCoù 2810 ha 2813. Krouet eo bet evit erlec'hiañ ar poellad anvet MUT
MultiUser talk war ur BBS Finland (OuluBox). Oikarinen a zo bet heñchet gant
skouer Bitnet Relay Chat ar rouedad Bitnet.

E miz Meurzh 2009 e c'helle rouedadoù brasañ IRC liammañ muioc'h evit 500000
implijer en un taol, gant miliadoù a ganolioù disheñvel gant sikour tro-dro 1500
servijer er bed.

Ar protokol daremprediñ-se a zo deskrivet evel ur rouedad stlennegel diazezet
war meur a servijer stlennegel kevredet, warno meur a kliant IRC oc'h eskemm
drezo.



https://br.wikipedia.org/wiki/Harz

An harz pep tra pe degouezh a laka traoù pe dud da chom a-sav. Diwar ar ster
pennañ e teu meur a implij. Pa vez lakaet un harz d'un den e lavarer eo bet
harzet ha peurvuiañ gant tud o deus diskouezet o nerzh pe o aotrouniezh evit
rediañ an hinienn da vont ganto. A wechoù e vez lakaet un harz da red an traoù,
da lavaret eo e mirer an traoù rakwelet da vont pelloc'h. Da skouer pa vez
tennadegoù gant armoù-tan e c'hell bezañ divizet ma vo lakaet un harz d'an tan,
kaout un emglev evit ma vo un harz-tan. Koulskoude, unan eus an implijoù brasañ
a zo en douaroniezh pa vez kaoz eus ur skoilh pe eus un diforc'h a ya da cheñch
ar vuhez. Un harz douaroniel a c'hell bezañ fetis (ur stêr, ur menez, ur c'hoad)
pe difetis (levezon un hinad. Un harz velestradurel pe bolitikel (etre ar
riezoù) a c'hell bezañ termenet ivez diwar ar fed ma 'z eus un dra fetis e
lec'h-mañ-lec'h.

Darnoù brasañ an Douar a zo bet poblet gant nebeut a dud e-pad miliadoù a
gantvedoù. E kompezennoù bras e veve kantreidi ne oant evit embann ma veze
harzoù etre o vandennadoù. Ne rae nemet klask boued evit o loened doñv pe
heuliañ al loened gouez o doa ezhomm eus anezho (ar bizoned evit an
Amerikaned-hag-Indianed, da skouer). Dre an nerzh e veze kemeret pastelloù-bro
hag e kreiz Azia ez eus bet meur a impalaeriezh ar stepinier e korf an Istor.
Termenañ an harzoù etre ar belioù a zo bet graet a-gozh, met ne oa ket ret ober
e pep lec'h a-raok m'eo bet savet ar riezoù modern, ar pezh a zo bet lañset
war-dro ar Patrom:17vet kantved e Europa. E meur a gornioù er Bed e veze lezet
marzhoù (broioù ar marzh) e-lec'h ne veze ket ur veli hepken o ren pe e veze
lezet diveli (pe emren) an dud a veve e kornioù-bro kazi digenvez (koadoù bras,
geunioù, menezioù). Gant donedigezh ar riez westfaliat e teu ezhomm klask sevel
harzoù termenet mat a c'hell bezañ linennoù evit kontrolliñ monedone an dud hag
ar varc'hadourezhioù pe evit plantañ kreñvlec'hioù m'eo posupl drezo difenn tud
ar riezoù all aloubiñ ar vro. Dre ma 'z eus bet meur a vrezel e Europa goude
1500 e ya meizad an harz riez da vezañ hini an harz milourel da gentañ, evel
m'en deus graet ar marichal Sébastien Le Prestre de Vauban p'en deus savet
kreñvlec'hioù tro-dro d'ar riez gall. Graet en deus dre urzh ar roue gall Loeiz
XIV hervez tres an harzoù nevez goude m'eo bet aloubet meur a diriad (Elzas,
Kornôg Flandrez, Kontelezh-Frank, Norzh-Katalonia, etc) diwar-goust ar Spagnoled
hag ar briñsed alaman.



https://br.wikipedia.org/wiki/Gogol

Ar gogol eo an niver 10100 a vez skrivet c'hoazh gant ar sifr 1 heuliet gant 100
zero.

Savet e oa bet furm saoznek an anv-se (googol) e 1938 gant ur paotr 9 bloaz,
Milton Sirotta, diwar c'houlenn e eontr, ar matematikour amerikan Edward Kasner.
Degaset e voe an niver-mañ gant Kasner en e levr Mathematics and the
Imagination.

Diwar an anv-se eo deveret anv ar c'hevredad google dre ma voe merket spered e
ziazezerien gantañ. Dave : istor ar c'hevredad Google (e saozneg).

Tost kevatal eo ar gogol da faktorel 70 (70!), ha 2 ha 5 eo e faktorioù primel
nemeto. 333 bit a vefe ezhomm evit skrivañ anezhañ ent binarel.

N'eus talvoudegezh ispisial ebet d'ar gogol e matemetik, ha n'eus implij
pleustrek ebet anezhañ kennebeut. Krouet e voe gant Kasner evit reiñ ur skeudenn
eus ar c'hemm a zo etre an niver bras diempentus hag an anfin, hag er
c'heñver-se e vez graet gantañ a-wezhioù er c'helenn matematik.

D'ar c'houlz ma voe roet e anv dezhañ, e 1938, e oa bras-kenañ ar gogol, hag eus
sellboent ar fizik ne glotje ket ur gogol eus forzh petra gant an hollved
anavezet. Koulskoude eo deuet an niveroù a-vent gant ar gogol da vezañ stank
gant krouidigezh an urzhiatarezioù herrek hag an algoritmoù herrek. Da skouer e
c'heller bremañ digompozañ niveroù dezho 100 sifr en ul liesad faktorioù primel.

Un tammig bihanoc'h eget ar gogol eo an niver brasañ a c'hell bezañ diskwelet
gant ar jederezioù chakod ordinal, ar re skiantel eus ar seurt a vez implijet er
skolajoù : 9.999999999 E+99 pe c'hoazh 9,999999999 × 1099, pe 0,9999999999
gogol. Hag un nebeud jederezioù zoken a c'hell diskwel eksponantoù brasoc'h eget
99.

Ar gogolpleks eo 10gogol. E skrivad degel a vije skrivet gant un 1 heuliet gant
ur gogol a zeroioù.



https://br.wikipedia.org/wiki/Genad

E bevoniezh, ar genad zo ur rannad eus ur c'herentiad. E rummatadur reizhiadek
ar bevien emañ ar genad etre ar c'herentiad hag ar spesad. Bodañ a ra spesadoù,
dezho meur a berzh heñvel. Istimañ a reer e vefe implijet 290 000 evit ren al
loened (en o zouez 10 % genadoù balafenned).

Kement spesad bev pe aet da get (loen, plantenn, foueenn, bakterienn ...) zo
staget ouzh ur genad, hervez an anvadur daouanvek degaset gant Carl von Linné.
Un anv genad zo un anv latin (pe sellet outañ evel un anv latin) en dro-envel.
Liesseurt e c'hall bezañ e orin (anv den, anv lec'h, anv badez, ha kement
zo...).

Ur bennlizherenn eo ar c'hentañ lizherenn eus anv ar genad atav. Dleet eo
skrivañ anezhañ gant al lizherenneg latin (hep tired hag hep arouezenn
diforc'h). Kavout reer c'hoazh an arouezennoù latin æ, hag œ e levrioù embannet
kent 1993. Abaoe 1993, ar mellad 60.6 eus kod anvadur etrebroadel al
louzawouriezh (anvet stumm Tokio) a laka da reolenn ar pezh zo da-heul : « [...]
An arouezennoù -æ-, -œ- a dalvez da ziskouez e vez distaget al lizherennoù-se
a-gevret zo da vezañ skrivet gant al lizherennoù dispartiet -ae- ha -oe-. »
Aesaet e vefe e-giz-se dibab an anvioù dre urzhiataer.

Difetis a-walc'h eo naoutur ar genad. Kavet e veze er c'heriaoueg a-raok bezañ
degemeret e geriaoueg skiantel an naturourien. Evel-se e lakaer kemm abaoe an
henamzer etre ar gwez-derv, an derv-spoueek, ar glasten, ha kement zo, daoust ma
veze sellet oute evel dervennoù (genad Quercus). Alies, er yezh pemdez e talvez
an anvioù loened pe plant evit ur genad a-bezh dre ma ne veze ket lakaet kemm
etre ar spesadoù.



https://br.wikipedia.org/wiki/Fra%C3%B1s

Bro-C'hall a zo ur riez hag emañ he ziriad brobennat en Europa ar c'hornôg.
Gallaoued, pe Frañsizion (pe Frañsizien), eo an dud zo o chom enni.

Anvet e vez Frañs ivez, diwar ar ger gallek "France", a oa deuet en anv ar
rouantelezh kozh Royaume de France (a oa bet Rouantelezh ar Franked un tamm
a-raok).

En Henamzer e veze graet Galia eus un darn eus he zachennad, met e Galia gozh
edo Belgia, kornôg Alamagn, Suis hag hanternoz Italia.

République française (Republik c'hall) eo an anv ofisiel a-hiziv. Stag ouzh
Bro-C'hall ez eus bet un impalaeriezh e-pad kantvedoù. Eus an impalaeriezh-se e
chom c'hoazh meur a diriad strewet er bed a-bezh : an departamantoù ha tiriadoù
tramor int.

Ezel eus Unaniezh Europa, eus takad an euro hag eus Emglev Schengen eo
Bro-C'hall. Un ezel padus eus Kuzul-surentez Aozadur ar Broadoù Unanet eo ivez.

Un emglev milourel pennañ he deus graet Bro-C'hall p'eo bet sinet gant
Feur-emglev Norzh-Atlantel e 1945 hag ezel diazezer eo eus Aozadur ar
Feur-emglev Norzhatlantel (AFNA). Aet eo kuit eus ar renadur milourel enframmet
e-pad ur pennad brav war atiz ar jeneral de Gaulle, met distro eo e-barzh
bremañ. Ur galloud nukleel eo ivez.

Diazezet eo bet he zalvoudegezhioù politikel war Disklêriadur Gwirioù Mab-den
hag ar Geodedourien 1789. Ar Marseillaise eo kan broadel Bro-C’hall.

Ar ger Frañs a zeu eus an anv gallek France, deuet eus an anv Francia, ur ger
latin hag a dalveze kement ha "Bro ar Franked". Ar ger "Frank" zo eus ur yezh
c'hermanek kozh bennak. N'ouzer ket ha talvezout a ra ur "goaf", pe "tud
dizalc'h". Testeniet eo ar ger Frañs e brezhoneg abaoe dibenn ar XVvet kantved.

An anv latin Galia a glot gant terouer Frañs a-vremañ (dre vras), gant Belgia,
Suis hag un tamm eus hanternoz Italia.

Graet e vez gant Bro-C'hall evit treiñ France e brezhoneg abaoe kantvedoù,
daoust ma talvez kentoc'h ar vro ma vez kaozet galleg, Breizh-Uhel e-barzh.
Kavet e vez Frañs er yezh pobl, er c'hanaouennoù dreist-holl, hag er yezh
skrivet abaoe ar C'hatolikon (1499).

Ar ger gall brezhonek n'en deus netra da welet gant ar ger latin Galia. Ur ger
keltiek eo hag a dalvez kement hag estren.

Emañ Bro-C'hall war ur strizh-douar e-lec'h ma kaver holladoù stummoù douarel
pennañ Europa. Amañ e weler div aradennad-venezioù yaouank, un torosad menezioù
kozh, an diazadoù brasañ ha lodenn ar gompezenn veur a ya eus Mor Breizh betek
menez Oural. Diouzh-se e teu liesseurtegezh ar maezioù hag ar gweledvaoù.

Diwar bebeiladur savadigezh ar menezioù hag ar gouelezenniñ eo bet savet an
torosennadur :

Istor riez Bro-C'hall (latin : regnum Francorum e deroù ar Grennamzer) a c'hell
bezañ lakaet e orin e krouidigezh Gallia occidentalis (Galia ar c'hornôg) e 843.
Ul lodenn eus an Impalaeriezh karolingat roet da Charlez ar Moal da-geñver
hêrezh e dad-kozh Karl Veur. Met, ma veze graet eus an tiriad-mañ Gallia e veze
graet kement ha kement Francia occidentalis. E brezhoneg e vez kavet roud an
daou hengoun gant Bro-C'hall ha Frañs.

Goude m'eo bet gwanaet galloudegezh roue Bro-C'hall dre savidigezh ar
c'hladdalc'helezh er Grennamzer e talc'has heuliad ar rouaned bodañ dindan o
beli muioc'h-muiañ a diriadoù, da lavaret eo lakaat da greskiñ an domani roueel,
bihan a-walc'h e IXvet kantved-Xvet kantved ha ledanoc'h-ledanañ dre an dimezioù
pe dre c'hounidoù ar brezelioù. Diwar ar rannvroioù bras, lod anezho krouet da
vare an impalaeriezh karolingat (Akwitania, Breizh, Loren, Poatev...) e teuas
war-wel ar proviñsoù evel ma oant klokaet (goude aloubadeg Elzas e 1675) e fin
ar vonarkiezh. Ar proviñsoù, renet gant priñsed vras gwechall, a oa deuet da
vezañ pastelloù-bro melestradurel, o statudoù liesseurt koulskoude.

Daoust d'ar politikerezh yezh renet abaoe pell 'zo (Skrid-embann
Villers-Cotterêts e 1539 paneveken) hag a glask lakaat ar vro da vezañ
unyezhek-rik — hag ar yezh-se eo ar galleg — e vez komzet meur a yezh war diriad
Frañs Europa, daoust dezhe bezañ bet gwallgaset.

A-hend-all ez eus yezhoù all hep tiriad, evel ar yezhoù rom, pe neuze yezhoù
deuet da heul enbroidi, evel ar c'hreoleg, an arabeg, ar c'habileg, ha meur a
hini all...



https://br.wikipedia.org/wiki/Ernest_Hemingway

Ernest Miller Hemingway, ganet d'an 21 a viz Gouere 1899 en Oak Park en Illinois
hag aet d'an anaon d'an 2 a viz Gouere 1961 e Ketchum, en Idaho, a oa ur
romantour hag un danevellour amerikan, bet resevet gantañ Priz Nobel al
lennegezh e 1954.

Ernest Miller Hemingway a oa bet ganet e d'ar 21 a viz Gouere 1899 en Oak Park,
ur banlev eus Chicago, en Illinois. Hemingway a oa ar c'hentañ mab hag an eil
bugel eus Clarence Edmonds "Doc Ed" Hemingway, ur mezeg diwar ar maez, ha Grace
Hall Hemingway. Tad Hemingway a oa o c'hortoz ganedigezh Ernest hag e c'hwezhas
en ur c'horn-boud dirak e di da reiñ da c'hoût d'an amezeien e oa bet ganet ur
mab dezhañ ha d'a wreg. Edo an Hemingwayed o chom en un ti viktorian a c'hwec'h
kambr savet gant tad-kozh Ernest a-berzh mamm, Ernest Miller Hall, un divroad
saoz hag ur soudard kozh eus Brezel diabarzh a oa o vevañ gant ar familh.

Mamm Hemingway a oa bet fellet dezhi labourat en opera hag e c'houneze e vuhez o
reiñ kentelioù kan ha sonerezh. Aotrouniek e oa ha relijius en un doare strizh,
diwar skouer buhezegezh protestant strizh Oak Park, he doa, da lâras Hemingway
diwezhatoc'h "straedoù ledan ha speredoù strizh". Fellout a rae d'he mamm kaout
gevelled, ha, pa ne oa ket c'hoarvezet, e wiskas Ernest yaouank hag he c'hoar
Marcelline (18 miz koshoc'h) gant dilhad heñvel hag e lakaas fichañ o blev er
memes doare. Derc'hel a reas da lavaret e oa gevell an daou vugel. Lod eus ar
buhezskrivourien o deus lavaret e veze graet "Ernestine" eus Ernest Hemingway en
e yaouankiz zoken, met bugale val ha krouadurien ar rummadoù viktorian etre a
veze gwisket alies evel ar merc'hed. Kalz dodennoù en oberennoù Hemingway a
bouez war darempredoù a zistruj zo etre paotred ha merc'hed er c'houbladoù (s.o.
Hills Like White Elephants), en euredoù (s.o. Now I Lay Me, The Short Happy Life
of Francis Macomber), hag e-touez ar pep brasañ eus an darempredoù etre gwazed
ha merc'hed (s.o. The Sun Also Rises). Ouzhpen-se, lod eus e bezhioù-c'hoari
dalif zo enne un doare displann da ziskouez roll ar reizhoù. Koulskoude n'eus
bet prouet liamm ebet etre deskrivadurioù an darempredoù-se gant Hemingway hag e
yaouankiz tener.

Studiañ a reas Hemingway en "Oak Park and River Forest High School" eus miz
Gwengolo 1913 betek miz Even 1917. Barrek-kenañ e oa both academically and
athletically. Boksiñ a rae, c'hoari a rae ar mell-droad amerikan, ha
donezonet-kenañ e oa er c'hentelioù saozneg. Prenañ a reas skiant da gentañ o
skrivañ evit Trapeze ha Tabula (Kazetenn ar skol ha levr ar bloaz) en e vloavezh
kentañ, ha goude se evel embanner e-doug e vloavezh senior. A-wezhioù e skrive
dindan an anv-pluenn "Ring Lardner, Jr.", un taol-lagad d'e haroz lennegel Ring
Lardner.

Goude se e felle dezhañ mont d'ar skol-veur. E-lec'h an dra-se, da driwec'h
vloaz, e krogas e espet skrivañ evel kazetenner evit The Kansas City Star.
Daoust ma oa bet o labourat evit ar gazetenn 6 miz hepken (miz Here 1917-miz
Ebrel 1918), e implijas holl e vuhez kuzulioù ar Star' evel diazez e zoare da
skrivañ : "Implijout frazennoù berr. Implijout rannbennadoù kentañ berr.
implijout saozneg yac'h. Bezañ yaus, n'eo ket nac'hus." En enor da gantved
deiz-ha-bloaz ganedigezh Hemingway (1899), The Star a anvas Hemingway e
gazetenner kentañ eus ar c'hant vloaz tremen.

Hemingway a zilezas e labour kazetenner goude un nebeud mizioù hepken, en desped
da youl e dad, hag a glaskas mont en arme evit kemer perzh er Brezel Bed Kentañ.
C'hwitañ a reas bizitadenn ar mezeg abalamour d'e zaoulagad, ha lakaat a reas
neuze e anv er Groaz ruz. War an hent etrezek an talbenn en Italia e reas un
ehan e Pariz, a veze bombezet dibaouez gant kanolioù an Alamaned. E-lec'h chom e
surentez en e ostaliri, an Hotel Florida, e klaskas Hemingway mont an tostañ a
c'halle d'an emgannoù.

Nebeut amzer goude bezañ degouezhet war an talbenn italian e reas Hemingway
anaoudegezh gant feulster ar brezel. An devezh kentañ e tarzhas ul labouradeg
pourvezioù-brezel e-kichen Milano. Ret e oa da Hemingway mont da zastum
dilerc'hioù ar c'horfoù, korfoù merc'hed dreist-holl. Strafuilhet-kenañ e oa bet
gant ar gejadenn gentañ-se gant ar marv.

Ar soudarded a gejas gante da-c'houde ne skañvjont ket e euzh. Unan anezhe, Eric
Dorman-Smith, a zibunas da Hemingway unan eus gwerzennoù Herri IV gant
Shakespeare : "Dre ma le, ne ran ket forzh ; un den ne c'hall mervel ken ur
wezh ; ur marv a zleomp da Zoue ... ha ra c'hoarvezo e-giz ma tigouezho, hemañ
hag a varv ar bloaz-mañ zo kuitez ar bloaz goude. (Hemingway, diouzh e du, a
venegas ar werzenn-se e The Short Happy Life of Francis Macomber, unan eus e
istorioù berr brudet a c'hoarvez en Afrika). Da Hemingway, en doa lavaret d'ur
soudard un dro bennak, "troppo vecchio oc'h evit ar brezel-se.", e respontas ar
gwaz 50 vloaz : "Gallout a ran mervel kenkoulz ha kement gwaz".

D'an 8 a viz Even 1918 e oa gloazet Hemingway pa oa o kas boued d'ar soudarded,
ar pezh a lakaas un termen d'e espet evel bleiner ambulañs. Tizhet e oa gant ur
vombezenn tennet gant ur mortez klazioù a lezas skolpennoù en e zivesker.
Gloazet e oa daou eus e gamaraded ivez ha lazhet e oa unan all. Gloazet e oa ur
wezh all gant gant un tenn mindrailherez e-keit ha ma oa o klask kas unan eus ar
gamaraded-se en a-dreñv. Nebeut amzer goude e oa roet dezhañ ar medaglia
d'argento (medalenn arc'hant) digant ar gouarnamant italian dre m'en doa kaset
ur soudard italian gloazet e surentez en desped d'e c'hloazadennoù.

Labourat a reas Hemingway goude se en un ospital renet gant ar Groaz ruz
amerikan e Milano. Dre ma oa nebeut a dra d'ober evit en em ziduiñ e eve kalz
hag alies ha lenn a rae ar c'hazetennoù evit tremen an amzer. Anaoudegezh a reas
eno gant Agnes von Kurowsky, a orin eus Washington, D.C., unan eus an 18
klañvdiourez a rae war-dro pep a strollad pevar c'hlañvour, a oa c'hwec'h vloaz
koshoc'h. Kouezhañ a reas Hemingway e karantez ganti, met ne badas ket o
darempred goude e zistro d'ar Stadoù-Unanet. E-lec'h distreiñ er Stadoù-Unanet
da-heul Hemingway, evel ma oa raktreset da gentañ, e chomas gant un ofiser
italian. Lezel a reas an darvoud-se ur merk war e bsiche ne zeuas ket a-benn da
zilemel morse hag a bourchasas dezhañ awen ha danvez evit unan eus e romantoù
kentañ, A Farewell to Arms. Ar c'hentañ istor diazezet war an eñvorennoù-se gant
Hemingway, "A Very Short Story," a oa embannet e 1925. Diwezhatoc'h en e vuhez,
Hemingway a hevelebekaas muioc'h c'hoazh ouzh tudenn ar romant, o tisklêriañ (e
gaou) e oa deuet da vezañ Letanant en arme italian hag en doa kemeret perzh e
tri emgann.

Goude ar brezel e tistroas Hemingway da Oak Park. E 1920 e tiannezas d'ur
ranndi, 1599 Bathurst Street, anavezet hiziv evel The Hemingway, e karter
Humewood-Cedarvale e Toronto, en Ontario. Kavout a reas labour eno er gazetenn
anvet Toronto Star. Dont a reas da vezañ mignon d'ur c'hazetenner all eus ar
Star, Morley Callaghan. Kroget e oa Callaghan da skrivañ istorioù berr d'ar
mare-se ; o diskouez a reas da Hemingway a brizas kalz anezhe. Tonket e oa dezho
en em gavout adarre e Pariz diwezhatoc'h.

E-doug nebeut amzer, adalek diwezh 1920 hag e-pad lodenn vrasañ 1921, e oa bet
Hemingway o chom e bevenn norzh Chicago, en ur labourat evit an The Toronto
Star. Labourat a reas ivez evel kenembanner eus ar Co-operative Commonwealth, ur
gazetenn viziek. E 1921 e euredas Hemingway e wreg kentañ, Hadley Richardson.
Dianneziñ a rejont en ur ranndi enk er block 1300 eus Clark Street, e Chicago. E
miz Gwengolo e tiannezas adarre ar c'houblad d'ur ranndi enk all, er pevare
solier en 1239 North Dearborn en ul lodenn brudet-fall eus karterioù norzh
Chicago. Emañ atav ar savadur en e sav, gant ur bladenn ouzh an talbenn a ra
anezhañ "The Hemingway Apartment." Hadley a gavas dezhi e oa teñval ha
digalonekaus, met e miz Du 1921, e kuitaas an Hemingwayed Chicago hag Oak Park,
da viken, da vevañ en estrenvro.

War ali Sherwood Anderson ez ejont da Bariz da chom, e Bro-C'hall, e lec'h ma
reas Hemingway war-dro ar Brezel gresian-ha-turkat evit an Toronto Star.
Anderson a roas dezhañ ul lizher erbediñ evit Gertrude Stein.

Dont a reas da vezañ he mentor hag e lakaas anezhañ e darempred gant an "Emsav
parizian modern" a oa en e vleuñv er c'harter Montparnasse. An deroù e oa ivez
eus kelc'h an amerikaned divroet a zeuas da vezañ anavezet evel al "Lost
Generation" (ar remziad kollet), un anv brudet gant Hemingway en enskrivadenn da
unan eus e romantoù, The Sun Also Rises, hag en e eñvorennoù, A Moveable Feast.
An anv, "Remziad kollet" a oa goveliet gant perc'henn ur c'harrdi a rae war-dro
Ford-T Gertrude Stein hag e oa bet adkemeret ha troet ganti.

Levezonet e oa kalz gant ur mentor all, Ezra Pound, krouer an "imagism".
Hemingway a lavaras diwezhatoc'h eus ar strollad liesseurt-se, "Ar wirionez a
veze gant Ezra an hanter eus an amzer, ha pa veze ar gaou gantañ, e veze ken
gaou n'o peze morse an disterañ arvar diwar e benn. Atav e veze ar wirionez gant
Gertrude.". Daremprediñ a rae alies ar strollad stal-levrioù Sylvia Beach,
"Shakespeare & Co.", 12 Rue de l'Odéon. Goude embannadur Ulysses, skrivet gant
James Joyce, e 1922 hag an difenn graet da werzhañ anezhañ er Stadoù-Unanet e
implijas Hemingway e vignoned eus Toronto evit lakaat skouerennoù eus ar romant
da dremen harzoù ar Stadoù-Unanet (Skrivañ a ra Hemingway diwar-benn e gejadenn
gant Joyce e Pariz e A Moveable Feast). Embannet e oa e gentañ levr dezhañ,
anvet Three Stories and Ten Poems e 1923, e Pariz, gant Robert McAlmon.

War-dro ar mare-se end-eeun e vroc'has Hemingway ouzh e embanner, Harry
Hindmarsh, a grede dezhañ e oa bet kollet Hemingway gant an amzer tremenet
tramor. Hindmarsh a roas Hemingway kefredioù mondian. Hemingway a zeuas da vezañ
c'hwerv hag e skrivas ul lizher dilez fuloret e miz Du 1923. Koulskoude, pe ne
oa ket kemeret e zilez e kont pe e oa nullet, rak Hemingway a gendalc'has da
skrivañ ur wezh an amzer evit an The Toronto Star e 1924.. Embannet e oa ar pep
brasañ eus labour Hemingway evit ar Star e 1985.

Komañs a reas esped lennegel Hemingway er Stadoù-Unanet gant embannadur ar
c'helc'hiad istorioù berr In Our Time, e 1925. An arvstoù a yae neuze d'ober
etrerannbennadoù ar stumm amerikan a oa bet embannet en Europa da gentañ gant an
anv in our time (1924). A-bouez e oa bet an oberenn-se evit Hemingway, rak
diskouez a rae dezhañ en-dro e c'halle bezañ degemeret e c'hiz izekour da
skrivañ gant ar gumuniezh lennegel. "Big Two-Hearted River" eo istor brudetañ an
dastumad. E miz Ebrel 1925, div sizhun goude ma oa deuet er-maez The Great
Gatsby, e kejas Hemingway gant F. Scott Fitzgerald en Dingo Bar. Fitzgerald ha
Hemingway a zeuas da vezañ mignoned vras da gentañ, hag alies e komzent hag e
event asambles. Eskemm a raent o dornskridoù alies, ha Fitzgerald a reas kalz
evit esped Hemingway hag embannadur e gentañ dastumad istorioù, daoust ma teuas
o mignoniezh da vezañ klouaroc'h diwezhatoc'h ha ma kevezjont muioc'h etreze.

Buhez Hemingway e Bro-C'hall a awenas anezhañ evit e gentañ romant gwirion, The
Sun Also Rises, e 1926. Awenet e oa an oberenn gant e vuhez evit kalz, pa
zanevell buhez ur strollad Amerikaned divroet e Pariz hag e Bro-Spagn. C'hoarvez
a ra an arvestoù pouezusañ eus ar romant e Pamplona, e-doug ar fiesta a oa
brudet en Europa a-bezh hag en Amerika gant ar romant. Berzh mat a reas al levr
ha prizet-bras e oa gant ar vurutellerien. Daoust m'en doa disklêriet Hemingway
da gentañ e oa ur stumm lennegel diamzeret e oa bet atizet d'e skrivañ goude
lenn dornskrid Fitzgerald evit The Great Gatsby.

Dispartiañ a reas Hemingway digant Hadley Richardson e 1927 hag eurediñ a raes
Pauline Pfeiffer, ur gatoligez roman deol eus Piggott, en Arkansas. Pfeiffer a
oa ur gelaouerez a skrive diwar-benn ar c'hiz a-wezhioù e kelaouennoù evel
Vanity Fair ha Vogue. Treiñ a reas Hemingway d'ar gatoligiezh e-unan d'ar
mare-se. Ar bloaz-se e embannas Men Without Women, un dastumad danevelloù, ma
kaver The Killers, unan eus e skridoù brudetañ hag embannet ar muiañ. E 1928,
Hemingway ha Pfeiffer a ziannezas da gKey West, e Florida, evit loc'hañ o buhez
nevez a-gevret. Koulskoude e oa trubuilhet o buhez nevez buan gant un darvoud
skrijus all eus buhez Hemingway.

E 1928, Tad Hemingway, Clarence, strafuilhet gant kleñved ar sukr ha kudennoù
arch'ant, en em bersekutas gant ur bistolenn gozh eus ar Brezel diabarzh. Ur
gloaz don e oa bet evit Hemingway ha marteze e kaver roud eus an emlazh-se en
emlazh tad Robert Jordan er romant For Whom the Bell Tolls. Distreiñ a reas
diouzhtu da Oak Park evit aozañ an interamant ha lakat a reas breud da sevel o
lâret a vouez uhel ar pezh a soñje hervez kredenn ar Gatoliged, da lâret eo ez
ae an dud en em lazhe d'an ifern. D'ar memes koulz, war-bouez nebeut, Harry
Crosby, diazezer ar "Black Sun Press" ha mignon da Hemingway abaoe e brantad e
Pariz, en em bersekutas ivez.



https://br.wikipedia.org/wiki/Bredoniezh

Ar vBredoniezh pe Psikologiezh (diwar ar gresianeg: psyche = bred halogos = ger)
zo studi emzalc'h, spered ha preder an den da gentañ holl, met emzalc'h ha
spered al loened a zo studiet ivez, pe evel ur gelenn he-unan (cf.
gouiziaduriezh al loened pe an etologiezh)pe c'hoazh, ha daelioù a zo diwarnañ,
evel un tu evit merzout traoù a bled gant ar vredoniezh denel (cf. bredoniezh
keñverel).

Pleustret e vez war ar vredoniezh e doareoù skiantel ha nann-skiantel. Ar
vredoniezh a vez graet ar muiañ ganti a zo pozitivour he diazez pa ra gant
studioù kementadel ha gant an hentenn skiantel evit testiñ ha diskar ar
martezeadennoù o vezañ graet en un doare arnodel. Ar vredoniezh a ra alies gant
an diuzelouriezh, da lavarout eo e sach pep gouiezegezh a c'hell kavout e
tachennoù skiantel zo evit klask displegañ ha kompren an emzalc'h.

Koulskoude ne vez ket heuliet an hentenn skiantel gant pep enklask bredoniezh.
Arveret e vez gant an imbourc'h kementadel teknikoù jubenniñ evit sevel lod a
zeskrivadurioù sachet diwar ar glinikenn hep arnod. Kavet e vez ivez
bredoniourion, ar vredoniourion denelour, da skouer, ha n'int ket evit degemer
un hentenn skiantel.



https://br.wikipedia.org/wiki/Biolin

Ar violin eo ar bihanañ benveg-seniñ eus kerentiad ar c'herdin hag an hini en
deus ar skeulenn skiltrañ. C'hoarvezout a ra peurvuiañ ur violin eus 71 elfenn e
koad (pin-kroaz, skav-gwrac'h, beuz, ebena...) peget pe gronnet an eil ouzh
egile. Seniñ a reer anezhi gant ur wareg (nemet evit ar pizzicato).

Dont a ra anv ar benveg eus an italianeg violino, stumm bihanaat viola, diwar al
latin krenn vitula, a dalveze kement ha benveg dre gerdin. Deuet e da vezañ
violin e saozneg ha violine en alamaneg. Er ger brezhonek poblek violoñs e weler
un amprest diwar ar galleg violon. An anv "biolin" zo un anv nevez erbedet gant
Pêrig Herbert ha Jil Ewan.

Ur violin a zo ouzh e ober ur c'hef-dasson, un troad en astenn dezhañ, un
douchenn war e c'horre hag ur rodell en e benn. Stegnet a-us d'ar c'hef, war ur
pontig, peder c'hordenn, dalc'het war-bouez ul lostenn e traoñ ar c'hef ha dre
stegnelloù eus tu ar penn. Un dezverk eus korf ar violin eo ar stumm anezhañ
hervez tres un eurier-traezh, hag ar bolzek m'eo an taol hag ar strad. Tres an
eurier-traezh zo ennañ daou gostez krec'h, daou gostez traoñ, ha daou gostez
krouizet stumm ur 'C' dezho en "dargreiz", a ro lec'h evit ar wareg.

Kemmus eo hirder ar violin. Graet e vez biolin anterin eus ur violin en he ment
brasañ, hag implijet e vez gant ar violinourien deuet d'o ment. Ur violin
anterin a zo peurvuiañ 36 cm hed, penn-da-benn ar c'hef-dasson (an troad lakaet
er-maez neuze). Bez' ez eus un skeul nann kenfeurel a hedoù evit ar biolinoù :
ar seizh eizhvedenn — a raer anezhi a-wezhioù biolin itron — (35 cm), an
tri-c'hard (34 cm) ; an hanter (32,5 cm) ; da heul e kaver ar c'hard (29 cm), an
eizhvedenn (26,5 cm), hag ar c'hwezekvedenn (22,5 cm), homañ ziwezhañ gouestlet
d'ar violinourien yaouank-kenañ (3 bloaz peurvuiañ).

Taol-zasson a reer eus tu gorre ur violin. Oberiet eo gant daou damm pin-kroaz
peget en o hed, baotet eo ha toullet a zaou vrenk dezho stumm un f, a zo o fal
reiñ digor d'ar fraoñvoù a zeu eus ar c'hef-dasson. An tu traoñ, a reer
peurliesañ ar c'hein pe ar strad anezhañ, a zo ouzh e ober ur pezh skav-gwrac'h,
pe daou bezh peget kenetrezo war o hed. Baotet eo ivez met nebeutoc'h alies. War
erien an daou du e spurmanter ul linenn zu doubl : an neudigenn. Dezhi ez euz
daou bal : kenedel ha pleustrek (evit disteraat pe zilemel gweredoù
stokoù-kostez a c'hellfe c'hoarvezout).

Ar c'hostezioù e skav-gwrac'h, a reer sklisennoù anezho, a c'hronn an
taol-zasson hag ar strad a-benn stummañ ur voest a dalvez da gef-dasson. A-rez
gant ar pontig, kostezioù ar violin o deus stumm ur C (kleuziet war-zu an
diabarzh) : krouizadurioù int, dezho da bal aesaat tremen ar wareg.

E diabarzh ar violin e kaver an ene hag ar varrenn-zasson, o deus ur roll
pouezus-kenañ a-fet klevedoniezh. An ene a zo ur granenn vihan a-serzh e
pin-kroaz a liamm an daol-zasson ouzh ar c'hein. Lec'hiet dindan tu dehoù ar
pontig, n'eo dalc'het en he flas ken nemet dre benn d'ar gwask graet war he daou
benn. Ar varrenn-zasson a zo ur varrenn sapr peget ouzh an daol-zasson dindan tu
kleiz ar pontig.

Er c'hef dasson an hini e kaver an dikedenn a veneg anv al luder en deus he
oberiet hag ar bloavezh oberiañ.

C'hoarvezout a ra eus ur pezh skav-gwrac'h a echu gant ar penn, kinklet gant ur
c'haeradur dezhañ stumm un droellenn, ar rodell. En doare-oberiañ barok ha
klasel, betek e-tro da 1800, troad ar violin a oa keidet ouzh al lazhenn ha
tachet outi, tra ken. Bremañ emañ enklozet ha peget el lazhenn uhelañ. War ar
penn, stegnelloù a zo siket a-gostez a-benn kontrollañ tennder ar c'herdin. Aes
da adanavezout dre he liv du, ur blakenn hir en ebena a reer an douchenn anezhi
a zo peget war an troad. E dibenn an douchenn, a-rez gant penn ar violin e kaver
ar gennig, pezhig ebena a dalvez da sturiañ ar c'herdin.

Elfennoù a bouez eus ar benveg eo ar c'herdin. E-doug ouzhpenn daou gantved e
voent fardet gant bouzelloù pur ha kordenn sol hepken a veze kelc'hiet gant un
neudenn arc'hant pe gouevr.

Ar bouzelloù implijet n'int ket re kizhier, evel a glever gouez d'un hengoun
ledet-kenañ. Adkavout a reer ar fazi-mañ da skouer e termenadur fentus ar violin
roet gant Ambrose Bierce e-barzh e Geriadur an Diaoul e 1911 :

E gwirionez, evit oberiañ kerdin bouzelloù e implijer toneg kreiz bouzellenn
voan un dañvad, a zo gouzañvus ar gwiennoù anezhi. Meur a neudenn savet dre he
didroc'hañ en he hed a vez gweet a-gevret (etre 3 ha 5 neudenn evit ur gordenn
mi).

Dav eo d'ur gordenn vouzellenn bezañ kranennek war he hed, ingal he dreuzkiz hag
he gwevnded, stirennek ha treuzwelus he liv. Ma yafe framm an danvez war devaat
pe ma vije direoliek e zouester, kement-se a virfe a gendoniañ peurreizh.
Sebastian Virdung e 1511 ha Mikael Agricola e 1528 o deus roet kemennoù a dalvez
c'hoazh hiziv an deiz evit ensellet purded ur gordenn vouzellenn.

Abaoe derou an XXvet kantved, e reer hiviziken gant un neudenn zir evit kordenn
mi. Diwezhatoc'h, ez eus bet lakaet ivez un rolladur aluminiom da gerdin la ha
re, a zo graet ar graoñell anezho gant bouzelloù pe gwiennoù kevanaozet. An
danvez diwezhañ-mañ a zo bremañ ar muiañ implijet (nemet evit an hensonerezh),
dre ma n'eo ket ken kizidik ouzh an digeidañ, ha n'eo ket ken skoemp da oberiañ,
e-se e c'hall bezañ produet hervez hentennoù greantel. Implijout a reer ivez
aliezik kerdin-strad nezet dezho ur graoñell zir, a daol ur son sklaer hogen
sec'h. Evit kendoniañ aesoc'h ar c'herdin dir, kalz kizidikoc'h ouzh an tennder,
ez eus bet lakaet en o reizh gwikefreoù dre viñs dibar, siket ouzh al lostenn,
ar stigneroù, anezho rodigoù munut.

Ma vije an hevelep treuzkiz gant holl gerdin ur benveg, e vefe disteroc'h an
tennder evit ar c'herdin-strad. Neuze ne vije ket ingal dasparzh ar gwask war an
daol na zegemeradus sonusted ar c'herdin-strad dre benn d'ar gwan ma vije an
dasson. Setu perak o deus ar c'herdin treuzkizoù disheñvel, hogen un tennder
tost heñvel, a zo diouzh uhelvennad ar sonusted. Stignet e vez kreñvoc'h kordenn
mi, a zo skoret war droad dehoù ar pontig, a-benn reiñ dezhi un nerzh hag ur
sked brasoc'h. Ar benveg na fraoñv reizh en holl e barzhioù ken nemet pa vez
tennder ar c'herdin en ur c'heñver rik.

Ar pontig a zo un plankennig kizellet e skav-gwrac'h gwenn lec'hiet a-skouer
gant an taol-zasson etre ar brenkoù hag a zo dezhi div gefridi. Delc'her a ra ar
c'herdin en ur c'hefluniadur kromm (n'emañ ket ar c'herdin war an hevelep
talenn), evit ma c'hallo pep hini bezañ rimiet distag. Ul levezon he deus ivez
war sonusted ar violin, dre ma treuzkas fraoñv ar c'herdin d'an daol-zasson.

O vezañ m'emañ tener a-walc'h ar c'hoad implijet evit ar pontig, ha gant kordenn
mi o waskañ kreñv war un takad bihan-tout (ur skouergorneg he gorread par da
dreuzkiz ar gordenn liesaet gant treuz ar pontig), techet e vije ar gordenn-se
da sankañ er c'hoad evel un orjalenn en amann. Setu perak ez eus un tammig
kroc'hen taboulin etre ar pontig ha kordenn mi, pe neuze un granennig plasteg
tro-dro d'ar gordenn, a vez staliet er memes lec'h pa cheñcher kordenn.

Stignet eo ar peder c'hordenn war-bouez ar stegnelloù. Tremen a reont dre ar
gennig hag a-us d'ar pontig. Dalc'het int e sol ar violin dre ar lostenn, anezhi
ur pezh du en ebena siket ouzh ar c'hef gant un nozelenn.

Ar c'herdin, eus an hini boudañ d'an hini skiltrañ a zo kendoniet dre
bempedelladoù en doare a heul : sol, re, la ha mi.

Gwechall e raed skiltrenn ha boudenn eus kerdin mi ha sol. Kavout a reer roud
eus kement-mañ e troidigezh hentenn Leopold Mozart da skouer. Hiviziken, e
notenner ar c'herdin eus I da IV, en ur gregiñ gant hini ar mi.

Ar binvioù-seniñ dre gerdin koshañ a veze dreist holl kravet (da sk. al lourenn
c'hresian). Binvioù dre wareg a c'hellfe bezañ kellidet e sevenadurioù
war-varc'h eus Kreiz Azia, ur skouer a zo ar benveg Mongolian Morin huur :

Peadra zo da grediñ en em ledas en diwezh ar binvioù-se war-zu Sina, Indez, hag
ar Reter-kreiz, lec'h ma emdrojont da vinvioù evel an erhu (Sina), ar rebab
(Reter-kreiz), hag an esraj (Indez). Ar violin en e stumm a-vremañ a ziwanas e
deroù ar XVIvet kantved en norzh Italia, e-lec'h ma talc'he kêrioù-porzh Venezia
ha Jenoa liammoù don dre hentoù kenwerzh an Impalaerezh Mongol.

Ar violin europat modern a emdroas diwar lies benveg dre gerdin gwareget a voe
degaset eur ar Reter-kreiz. Sur a-walc'h ez amprestas ar saverien biolinoù
kentañ diwar tri seurt benveg boas : ar rebed, en implij abaoe an Xvet kantved
(deveret e-unan eus ar rebab arab), biol an Azgivinelezh, hag al lira da
braccio. Unan eus deskrivadurioù fraezh koshañ ar benveg, doare d'e gendoniañ
hag all, a gaver en Epitome musical gant Jambe de Fer, embannet e Lyon e 1556.
D'an ampoent e oa krog dija ar violin d'en em ledañ dre Europa a-bezh.

Ar violin teuliaouet koshañ dezhi peder c'hordenn, evel ar violin a-vremañ, a
voe oberiet e 1555 gant Andrea Amati. (Biolinoù all, teuliaouet un tamm mat
abretoc'h, n'o doa ken nemet teir c'hordenn.) Da hollvrudet ez eas kerkent ar
violin, e metoù ar sonerien straed kement hag e-touez an noblañs, evel m'en
diskouez ar 24 biolin bet gourc'hemennet gant ar roue gall Charlez IX digant
Amati e 1560. Ar violin koshañ deuet betek ennomp, deiziataet e-barzh, a zeu
deus an teskad-mañ, bet oberiet e Cremona w.-d. 1560, hag ober a reer ar
"Charlez IX" anezhi. "Ar Mesiaz" pe "Le Messie" (a reer ivez ar "Salabue"
anezhi) oberiet gant Antonio Stradivari e 1716 a chom flamm-flimin, pa n'eo
morse bet implijet. Lec'hiet eo bremañ en Ashmolean Museum eus Oxford.

Al luderien vrudetañ etre diwezh ar XVIvet kantved hag an XVIIIvet kantved a
gaver en o zouez :

C'hoarvezout a reas kemmoù heverk e doare sevel ar violin er XVIIIvet kantved,
dreist-holl en hirder ha korn an troad, evel gant ur varrenn-zasson pounneroc'h.
Ar vras eus ar binvioù kozh o deus gouzañvet ar c'hemmoù-se, da heul ez int en
ur saviad disheñvel a-walc'h diouzh o hini pa kuitajont daouarn o oberierien,
gant kemmoù hep mar ebet er son hag en dastaol. Met ar binvioù-se en o stad
a-vremañ eo o deus termenet ar pimpatrom evit oberiezh ha son ar violin, hag
obererien biolin dre ar bed a-bezh a glask tostaat gwellañ ma c'hellont eus an
uhelvennad-se.

Abaoe 1950 ez implijer adarre muioc'h mui evit jubenniñ sonerezh abred
(1600-1830), biolinoù en o stad orin, a reer anezho hiziv biolinoù barok. Neoazh
ne reer ket bepred gant ar c'hendoniañ mod barok dre ma ne oa ket termenet al la
en un doare unvan, ha n'eus chomet doare ebet evit termeniñ un dalvoudenn bezet
ur maread hag ul lec'hiad. Brasjedet ez eus bet hervez an drovezhioù hinouriezh
hag ar boazioù rannvroel talvoudoù etre 390 Hz ha 415 Hz, met anavezout a reer
talvoudoù dibar a 465 Hz.

Félix Savart a lakaas en e reizh en XIXvet kantved ur violin stumm un tristurieg
d'he c'hef dasson, gant brenkoù eeun. Reizhabeg stumm ar c'hef a oa mont dreist
ar skoilh a veze eus stumm bolzek an daol a-fet emastenn ar son, tra ma stumm ar
brenkoù da bal dezhañ strishaat ar gorread kollet a-rez gant an digoroù-se
dre-benn d'o stumm doare un ƒ, a sav d'un drederenn gouez d'e vrasjedadennoù.
Kavout a rae da d-Tolbecque e tenn ar violin-se d'ur « gozh megin gegin » tra
ken, ha « siwazh, evit a sell ar son, ne oa ket deuet gwelloc'h emichañs ».
Miret e vez ur skouerenn anezhi e Skol Liesijinerezh Palaiseau.

Ar violin kinniget gant François Chanot e 1819, ma chome tostoc'h eus stumm
hollek ar benveg, a oa ivez disheñvel-mat eus ar patrom. An daol hag ar strad
n'o doa korn ebet a-rez gant ar c'hrouizadurioù, ar brenkoù a oa anezho faoutoù
digemm o led a heulie bevennoù an daol, eilpennet e oa ar penn evit lakaat
aesoc'h en he flas an eil kordenn, hag ar c'herdin a veze staget neket ouzh al
lostenn met war-eeun ouzh an daol. Diframmañ an daol a oa disoc'h ar c'hraf
diwezhañ-mañ, ha goude barnadennoù meuleudius-kenañ a-zivout ar sonusted,
keñveriet gant hini ur Stradivarius, hag a-zivout ar priz (kant skoed), ne voe
ket degemeret ar benveg a-vras.

Loc'hañ a reas Suleau gant ar soñj e oa ret brasaat gorread froumadus ar violin
a-benn kreñvaat nerzh ar son. Pa ne c'halle na ledanat re ar c'hef, nag e zonaat
diharz, na kemmañ e hed abalamour da voazioù ar violinourien, divizout a reas
kleuziañ irvi, reteret a-skouer gant ar gwiennoù, en ur zelc'her war un dro un
tevder digemm d'an daol, ar pezh a rae d'an daol bezañ heñvel ouzh un heuliad
gwagennoù ingal pa veze gwelet a-gostez. Dre ma ne oa ket an disoc'hoù a-fet son
diouzh ma c'hortoze e klaskas lakaat an irvi memes tu ha gwiennoù ar c'hoad, en
aner.

Augustus Stroh a empentas hag a breouas e 1899 ur violin hep taol, deskrivet
evel-henn :

Pa veze graet « danvez roue ar c'hlaviaz » anezhi e deroù e implij, e voe
implijet biolin Stroh ur mareadig evit an enrolladennoù sonskriverez, diskoulmet
e veze kudenn ar mikrofonoù nemeur kizidik. Aet eo e implij war zisteraat ingal
da c'houde, peogwir eo rouez an testenioù war e zivout, pelloc'h eget at
bloavezhioù kentañ, ha n'emañ ket en hor c'herz roadennoù a rofe da c'houzout
pet skouerenn a zo c'hoariet hiziv an deiz.

En e levr e tispleg Auguste Tolbecque en deus oberiet ur violin a zo lec'hiet ar
brenkoù anezhi war ar sklisennoù, a-rez gant ar c'hrouizadurioù, kement-se
bepred e sell da chom hep koll un drederenn eus gorread an daol a-rez gant ar
pontig. Neoazh, n'eus ket en hor c'herz muioc'h a roadennoù a denn ouzh an
implij anezhi.

E diwezh ar bloavezhioù 1930 ez eus bet lakaet en o reizh biolinoù
klevet-ha-tredan dezho ur c'hef kleuz gant luderien evel Victor Pfeil, Oskar
Vierling, George Eisenberg, Benjamin Miessner, George Beauchamp, Hugo Benioff
hand Fredray Kislingbury. Ar re gentañ d'e implijout a oa sonerien jazz pe
diseurtaj. Diwezhatoc'h ez eus bet empentet biolinoù tredan hepken, memes doare
hag ar gitar tredan e gorf fetis ijinet e 1942. Implijet eo bet e doare jazz
gant Jean-Luc Ponty peurgetket, hag e doare diseurtaj gant ar ganerez Catherine
Lara ha gant ar jubennourez yaouank Vanessa-Mae.

E tro ar bloavezhioù 1990, ez eus bet lakaat e reizh biolinoù gant gwiennoù
karbon dezho ur splet dreist : o friz izel a-walc'h. Ne servijont an aliesañ ken
evel biolinoù studi. Ma 'z int bet dibabet gant sonerien zo evit sonadegoù
abalamour d'o ferzhioù a nerzh, a sklaerded hag a meizusted, ez eus kavet dezho
goude hir embreg ez int ennoeüs, gant ar « plaen » m'eo ar son, heñvel bepred
forzh peseurt arliv a vo lakaet en embreg, hep eztaolusted. Aes-tre eo anavezout
ar biolinoù-se dre-benn d'o zaol zu a gaver warni ur c'harezennadur teñval
munut.

E 2002 e kinnig ar c'hevredad Yamaha e rummad Silent ma kaver en e ser biolinoù
a reer didrouz anezho (hesonoc'h evit gwir) dre ma fazi ur c'hef-dasson dezho.
Pourvezet eo an amplaat a-drugarez d'ur reizhiad elektronek kontet ennañ ur
ragamplaer. Kemer a reont nebeutoc'h a lec'h a-dreuz hag a-led a-drugarez da
waregennoù lem-laka. Kement-mañ a zo splannoc'h evit a sell gourbiolinoù ar
rummad, a c'hall diskenn o led betek 10cm goude bezañ bet divarc'het ent darnel.
Sevel a ra priz biolinoù ar rummad-se da 760  mui pe vui.

Gildas Bellego en deus lakaet en e reizh ur violin ouzh e ober un daol e
pin-kroaz mui ur strad hag sklissennoù e gwiennoù karbon ha polietilen. N'eus
korn ebet nag er c'hef abalamour da dres an daol hag ar strad heñvel ouzh biolin
Chanot, na kennebeut er juntadurioù strad-sklissennoù ha sklissennoù-taol. Dre
ma ne sav ken nemet da 15 niver ar pezhioù da varc'hañ gant moulladur ar strad
astennet-se, digreskin a ra ar priz war un dro, da 2000 .

Savet he deus an embregerezh stadunanat QRS « Virtuoso Violin », ur violin a son
e-unan kevrollennoù er furmad MIDI, a-drugarez d'ur reizhiad gwikefreoù evit ar
wareg ha d'ur reizhiad tredanwarellek evit termeniñ savied an notennoù.

Abaoe ar marevezh barok eo bet ar violin unan eus pennañ binvioù ar sonerezh
klasel, evit meur a abeg. Merzet e vez son ar violin a-us da vinvoù all, e-se e
tegouezh evit seniñ ar gerzenn. Etre daouarn ur soner ampart ez eo mibin-kenañ
ar violin, ha gallout a ra embreger steudadoù notennoù prim ha diaes.

Mont a ra biolinoù d'ober ul lodenn vras eus ur c'hlaviaz, hag ar peurvuiañ ez
int ingalet e div gevrenn a reer ar biolinoù kentañ hag an eil biolinoù anezho.
Gant ar sonaozourien e vez fiziet alies ar gerzenn er biolinoù kentañ, tra ma
son an eil biolinoù klotadoù, tresoù eiladur pe ar gerzenn un eizhvedellad
izeloc'h eget ar biolinoù kentañ. Heñvel eo ar gont evit ur pevarad-kerdin en
deus rollennoù evit kentañ hag eil biolinoù, kement hag ul rollenn arvoud, hag
ur benveg strad, evel ar gaolbiolin pe, ral a wezh, ur gourbiolin.

Ar menegoù koshañ eus abadennoù jazz oc'h implijout ar violin evel benveg solo a
gaver e-barzh teulioù dekvedoù kentañ an XXvet kantved. Joe Venuti, anezhañ unan
eus kentañ biolinourien jazz, a zo anavezet evit e labour gant ar gitarour Eddie
Lang e-doug ar bloavezhioù 1920. Abaoe ar maread-se ez eus bet meur a violinour
primaozer en o zouez Stéphane Grappelli, Stuff Smith, Regina Carter, Johnny
Frigo, John Blake ha Jean-Luc Ponty. Daoust dezho na vezañ da gentañ-penn
biolinourien jazz, Darol Anger ha Mark O'Connor o deus tremenet ul lodenn vat
eus o red-micher o seniñ jazz.

Betek ar bloavezhioù1970, ar bras eus doareoù pop a implije kerdin dre wareg. Ar
gompagnunezh Motown, hollvrudet er Stadoù-Unanet Amerika, a rae un implij stank
anezho er bloavezhioù 1960 ha 1970, kement ma oa deuet da vezañ ur seurt
sinadur. Doreoù sonerezh pop koshoc'h, er-maez eus luskad ar rock'n roll da
nebeutañ, a oa tuet da implijout klaviazoù hengounel-tre, a-wezhioù lod
bras-kenañ ; gallout a reer menegiñ da skouer "Crooneroù" stadunanat evel Bing
Crosby. Kement-mañ hor c'has betek sonerezh disco ar bloavezhioù 1970 evel I
will survive gant Gloria Gaynor ha Love's theme gant Love Unlimited Orchestra.

Gant ar Sonerezh electronek o tiorren er bloavezhioù 1980 ez eo aet o impij
war-gil, dre ma oa bet kemeret o lec'h gant kevrennoù kerdin kevanaozet.
Koulskoude, petra bennak m'eo treut implij ar violin er sonerezh rock, liammoù
en deus gant ar rock araogennour (da sk. The Electric Light Orchestra, King
Crimson, Kansas) ha brasoc'h c'hoazh eo e lec'h gant strolladoù eus al luskad
kendeuziñ arnevez, The Corrs pergen. Lodek eo bet an violin er sonerezh
Folk-rock breizhveuriat, evel e skouerioù a seurt gant Fairport Convention ha
Steeleye Span.

Leun eo sonerezhioù pop indezat hag arabek a sonioù biolinoù, ken unsoner ken
a-stroll.

E-doug ar bloavezhioù 1990 ha 2000 e voe gwelet aliesoc'h biolinoù er sonerezh
rock. Gant Yellowcard e voe zoket fiziet er benveg ur roll kevetal da hini ar
gitar e kalz eus o kanaouennoù. Anavezet mat eo Smashing Pumpkins evit o
c'hevrennoù diwar biolinoù, ha Saul Davies eus James, a zo ivez ur gitarour, a
voe enfredet er strollad evel biolinour.

Arzourien dizalc'h evel Owen Pallet hag Andrew Bird o deus ivez adlañset an
evezh evit ar benveg. Gant ar strolladoù dizalc'h e vez embreget alies doareoù
kempenn nevez ha divoas, pezh a ro dezho muioc'h a frankiz evit lakaat ar violin
en implij eget d'o genseurted eus ar meurembregerezhioù. Implijet eo bet er rumm
post-rock gant strolladoù evel Sigur Rós, Zox, Broken Social Scene, ha A Silver
Mt. Zion. En ur c'henarroud a sonerezh diazeet war ar stokellegoù eo bet
implijet zoken ar violin tredan gant strolladoù evel The Crüxshadows.

Un darn pouezus-meurbet eus sonerezh klasel Su-Indezat (Sonerezh karnatek) eo ar
violin. Krediñ a ra d'an dud eo bet degaset e-barzh an hengoun Su-Indezat gant
Baluswamy Dikshitar. Goude ma voe implijet da gentañ-penn evel benveg eilerezh
en deus tapet brud evel unanbenveg er c'hlaviazadur. Sonaozourien filmoù poblek
evel Ilaiyaraaja o deus graet un implij ledan eus ar violin e-ser kempenn o
sonerezh.

Evel meur a venveg all implijet er sonerezh klasel e tever ar violin eus
hendadoù pell a veze implijet er sonerezh hengounel. Da heul ul lankad a ziorren
fonnus e diwezh an Azgivinelezh, en Italia dreist-holl, e oa gwellaet ar violin
(e-keñver nerzh, sonliv ha mibinded), kement ha ken bihan ma teuas da vezañ
neket hepken ur benveg a-bouez-kenañ evit ar sonerezh arzel, met ivez unan
e-tailh da hoalañ sonerien hengounel. E fin ar gont, ar benveg nevez en em ledas
pell hag a bep tu, en ur gemer a-wezhioù lec'h binvioù dre wareg koshoc'h. Gant
an etnosonourien eo bet arsellet e implij ledet en Europa, Azia, hag Amerikaoù.

Gant pobloù 'zo eo bet dioroet teknikoù-seniñ dibar. Gallout a reer menegiñ e
kreiz-Europa ar Jipsianed hag an Achkenazed (sonerezh Klezmer) ; en norzh-Europa
an Norvegiz ha pobloù an Inizi predenek, an Iwerzhoniz pergen (hag o deus
levezonet don sonerezh-pobl ar Stadoù-Unanet). E su-Amerika en deus graet ar
violin e dreuz ken e-touez an henvroiz (re ar sevenadur Guaraní pergen), ken e
metoù ar c'herioù a boblañs europat evel en Arc'hantina e-lec'h m'eo bet ganet
an Tango.

E Breizh ez eus testenioù niverus (adalek ar XVIIvet kantved da nebeutañ) eus e
implij gant sonerien hengounel er vro a-bezh. Padet en doa daoust da gevezerezh
an akordeon betek ar brezel 1914 da nebeutañ e meur a gornad, evel e
goueled-Leon, tro-dro da Lannuon, da Bontivi, da Bennmarc'h, en Inizi Groe hag
ar Gerveur. Aet e oa e implj war goazhañ avat betek mare folk revival ar
bloavezhioù 1970, ma chome c'hoazh un hengoun bev d'ober gant ar violin e
Bro-Roazhon, Bro ar Vez, ha Bro-Pentevr pergen. Da neuze, ez eus deuet war wel
sonerien mennet da zaspugn an hengoun bev ha d'e lakaat da genderc'hel, war un
dro gant sonerien levezonet gant hengoun an Inizi Predenek (re Bro-Skos hag
Iwerzhon dreist-holl, zoken ma ranker menegiñ hiniennoù ha strolladoù saoz
a-bouez, evel Steeleye Span ha Fairport Convention). Krouet o deus ar re-mañ ur
stil evit seniñ gant ar violin, war un dro gant ar fleüt-treuz, tonioù a veze
boazet gant an daouad biniou-bombard.

Gant plastegezh an empenn e reer anv eus barregezh an empenn da gemmañ e framm
pe e mont en-dro goude e staliadur e-kerzh ma vez ganet en egin.



https://br.wikipedia.org/wiki/BIOS

Ar goulev (pe programm) o talvezout kement hag ur c'hetal (pe etrefas) etre ar
reizhiad korvoiñ hag ar bennwal ("mother board") eo ar BIOS (Basic Input/Output
System). Kadavet eo ar BIOS e-barzh ur vemor sonn (ROM) war ar bennwal hag e
c'hell implijout ar roadennoù kadavet e-barzh ar CMOS d'anavezout aveadur
alvezel ar reizhiad.

Tu 'zo kefluniañ ar BIOS dre ober gant ur etrefas anvet "BIOS Setup" e c'heller
haeziñ ennañ pa vez an urzhiataer o loc'hañ dre bouezañ war ur stokell eus ar
c'hlavier ("F2" da skouer pe "Suppr"). An arventennoù kefluniet gant ar "Setup"
a vez kadavet er CMOS.

Ha ma vo ar POST o kavout ur fazi bennak ec'h arnodo da genderc'hel da loc'hañ
an urzhiataer evelkent. Hogen, ma eo re c'hrevus ar fazi e paouezo ar BIOS al
loc'hañ hag ec'h arnodo da wereañ , mar bo gallus, ur c'hemmenad ouzh ar skramm.
Ec'hodiñ (pe skignañ) a raio ar BIOS ivez ur steudad sonioù ("beep" e saozneg) a
roio an tu d'ober un deznaouad (pe diougan) evit ar fazi (an niver a sonioù a
savel rizh ar fazi hervez merk ar BIOS evel e vo gwelet diwezhatoc'h). Kas a
raio ouzhpenn war porzh a-steud an urzhiataer ur boneg (ar boneg POST pe kod
POST) a c'hello bezañ lennet gant un ardivink azas.

Gallout a reer kemmañ arventennoù ar BIOS, kadavet e-barzh ar vemor CMOS
gwaredet gant ur pil, gant ur goulev kefluniañ anvet SETUP. Hogen e c'heller
ivez deraouekaat ar BIOS mar be ezhomm. D'hen ober hag hervez merk ar BIOS, e
ranker pouezañ war ur stokell eus ar c'hlavier. Da skouer, evit ur BIOS Phoenix
e c'heller adsavelañ arventennoù anspizet ("default parameters") kenderc'her
(produer) ar bennwal o pouezañ war ar stokell F9. Evit ur BIOS Award e c'heller
adsavelañ arventennoù anspizet ar BIOS o pouezañ war ar stokell F6.



https://br.wikipedia.org/wiki/Arkeologiezh

Archeologiezh : arkhaios "hen" + logos "gouiañs / skiant" + iezh (arkhaiologia e
gresianeg)

An arkeologiezh pe henoniezh a zo unan eus skiantoù an den. Klask a ra, dre ober
studiennoù war an dachenn, dre studïañ danvez ha gant teknikoù skiantel,
resisaat penaos e oa doare an dud gwezhall gozh, o liammoù gant o endro, an
darempredoù kenetrezo, hag o c’hredennoù. Gant an arkeologiezh e vez adaozet
buhez hon hendadoù dre arverañ kement roudenn a zo chomet war o lerc'h (skridoù,
rivinoù, relegeier, oustilhoù, livadurioù, podoù-pri, armoù, pezhioù moneiz,
bizoù, gwiskamantoù...) a-benn kompren o modoù da vevañ. Dre-se e c'haller
anavezout kalz gwelloc’h amzer dremenet ar sevenadurezhioù a-vremañ, hon broioù
gwechall, hag e vez komprenet perak emañ ar bed evel m’emañ, ar perag eus an
darempredoù etre ar broioù bremañ, betek kinnig martezeadennoù a-fed an amzer da
zont, pe diwall da gaout diaesterioù en dazont. Rak da-lavaras un den : « ur
sevenadurezh hep tremened a zo ur sevenadurezh hep dazont ».

E brezhoneg e kaver a-wechoù ar stumm hendraoùouriezh diwar hen (kozh) + tra -où
+ -ouriezh (ar ouiziegezh pe ar studi). Implijet eo bet gant Frañsez Vallée ha
Meven Mordiern en o levrioù war istor ar Gelted kozh pe istor ar bed.



https://br.wikipedia.org/wiki/Walt_Disney

Savet eo ar pennad-mañ diwar labour bet graet gant skolidi. Sikourit da wellaat
an danvez, mar plij ganeoc'h.

Walt Disney a voe ganet d'ar 5 a viz Kerzu 1901 e Chicago e SUA, ha mervel a
reas e Los Angeles d'ar 15 a viz Kerzu 1966 da 65 bloaz. E anv gwir a oa Walter
Elias Disney, Elias a oa anv-bihan e dad ha Walter hini ur mignon bras d'e dad
Walter Parr, a oa beleg hag en doa badezet anezhañ d'an 8 a viz Even 1902.
Pevare mab Elias Disney ha Flora Call e oa. Ganet e oa en un tiegezh izelek, tri
breur brasoc'h evitañ en devoa hag ur c'hoar daou vloaz yaouankoc'h evitañ.
E-pad e grennardiezh ne rae nemet labourioù bihan a-hed an hañv hag un darempred
bihanik e oa gant ar Chicago Art, met ne oa ket tonket tamm ebet d'ar vrud.
Anvet e oa evel kenderc'her, sevener ha leurenner tresadennoù-bev evit
arvesterien liesseurt-tre. Un den dedennet-tre gant e vicher, gouestlet en deus
e vuhez d'e arvesterien ha d'e zudennoù ken disheñvel an eil d'egile. E penn ar
firm etrevroadel Walt Disney Company edo. Krouet gantañ e 1923 ha chomet en e
benn betek e varv, ez eas war-gresk an embregerezh betek dont da vezañ unan eus
produerien filmoù pennañ. Eñ hag an dud a laboure gantañ o deus krouet ul lodenn
vras eus tudennoù azeul bed an tresadennoù-bev. Unan anezho a zo soñjet evel un
dudenn hag a skeudenn Walter Elias Disney en e berzh : Mickey Mouse. Laosket en
deus ur vrud hag un azeulerezh eus e labour war e lerc'h ha c'hoazh war-lerc'h e
varv e chom roue war rouantelezh an tresadennoù-bev. Bevet en deus Walt Disney
diwar e entan, hag en deus lakaet anezhañ da grouiñ bedoù burzhudus gant o
zudennoù ken ispisial, peadra da lakaat an holl da huñvreal.

Er bloavezhioù 30 e oa deuet Walt Disney da vezañ un dudenn arouezel ha brudet
er bed a-bezh. Alies e oa keñveriet gant Charlie Chaplin ha diskrivet evel ur
mailh war ar sinema. Daoust ma oa hollvrudet Walt Disney hag e embregerezh e
chome atav diloc'h ha ne lakae ket tout ar mennozhioù hag al labour war e gont.
E 1931 e tivizas Disney e oa ret da dresourien an embregerezh gwellaat o live ha
neuze e kasas anezho d'ar Chouinard Art School. E 1932 Art Babbit a gendrec'has
anezhañ e vefe gwelloc'h aozañ ar c'hentelioù er studio, ar pezh a voe lakaet e
plas en ur grouiñ an Disney Art School d'ar 15 a viz Du 1932. Er mare-se, e
kinnigas Disney e raktres da sevel Gwennerc'h hag ar seizh korrig. Ur film hir e
oa, neuze e strishaas al labour hag e klaskas gwellaat anezhañ,a-benn kaout ur
skipailh hag ur studio gouest da dremen eus filmoù berr, eizh munutenn, da
filmoù hir. Er memes mare e vrasaas tiegezh Walt Disney gant e verc'h henañ,
Diane Marie Disney ganet d'an 18 ar viz Kerzu 1933 hag e eil verc'h Sharon Mae
Disney ganet d'an 21 a viz Kerzu 1936. Adalek 1942 e oa empleget ar
Stadoù-Unanet er brezel-bed penn-da benn, ar pezh a lakae diaes ar studioioù dre
ma veze reduet an niver a implijidi, hag a-gaoz d'an enkadennoù e oa difennet
sevel filmoù hir ha koustus. "Levr ar Jañglenn" a voe ar film diwezhañ sevenet
gant Walt Disney. E 1966 e tisklêrias ur medisin e voe tapet Walt Disney gant
krign-bev ar skevent dre ma oa ur butuner bras. Dre ma oa avañset-tre ar
c'hleñved e voe tennet ur skevent digantañ. 6 sizhunvezh war-lerc'h, d'ar 15 a
viz Kerzu, e varvas en e gambr en Ospital Sant-Josef e Burbank, a-dal d'ar
studio savet gantañ. Douaret e voe e bered Forest Lawn Memorial Park e Glendale
e California.

Krouet e oa bet ar Walt Disney Company e 1923, gant Walter Elias Disney hag unan
eus e dri breur brasoc'h Roy Oliver. Er penn kentañ o devoa krouet ur studio
produiñ filmoù: an Disney Brothers Studio, staliet e karrdi o eontr Robert.
Produet o devoa e-pad 3 bloaz un nebeut rannoù eus ur rummad skinwel anvet Alice
Comedies , a voe skignet er skinwel. N'eo nemet adalek 1929 ma vezas anvet ar
studio : Walt Disney Productions, hag adalek 1986 : Walt Disney Company. Ar film
hir kentañ a vezas kaset da benn adalek 1932 a oa Gwennerc'h hag ar seizh
korrig. Tri bloaz e padas savidigezh ar film, hag a verkas penn kentañ brud ar
studioioù Disney en o ferzh. War-lerc'h e voe kaset da benn ar filmoù Pinocchio
ha Fantasia, hag a oa bet aozet evit advrudañ Mickey. Dre ma n'o devoa ket ar
filmoù-se graet berzh e voa sevenet Dumboevit adtapout al live. Da heul etre
1950 ha 1953 e sevenas-eñ tri film, Cendrillon hag a blijas d'an holl, Alice e
Bro ar Marvailhoù, hag a oa bet ur c'hwitadenn, ha Peter Pan a ziskoueze e oa
gwellaet live labour an dresourien hag ar skipailh produiñ a-bezh. D'ar 17 a viz
Gouere 1955 e oa bet digoret ar park Disneyland kentañ e Anaheim e California.
Pa oa an embregerezh en e varr, e oa frouezhus ar mennozhioù nevez gant Walt
Disney hag e skipailh; c'hoant o devoa kas an embregerezh d'ar pep gwellañ. Kalz
a vennozhioù parkoù all a oa gante. Ar c'hoant a oa gant Walt Disney sevel unan
bedel, met mervel a reas a-raok bezañ kaset da benn ar raktres hag en devoa
frouezhet e-pad meur a vloavezh en e benn. Hiziv an deiz eo deuet Walt Disney
Company an hini kentañ war marc'had an dudi kleweled er bed, hag ar parkoù a zo
eus ar re ar muiañ gweladennet.



https://br.wikipedia.org/wiki/Unix

Unix (UNIX® eo ar merk marilhet ent ofisiel, a vez skrivet a-wezhioù Unix, pe
Unix® gant pennlizherennoù bihan) a zo ur reizhiad korvoiñ evit an urzhiataerioù
diorroet da gentañ-penn adalek 1969 hag a-hed ar bloavezhioù 1970 gant ur
strollad implijidi eus ar c'hevredad AT&T en arnodvaoù Bell Labs Murray Hill en
New Jersey (Stadoù Unanet), en o zouez Ken Thompson, Dennis Ritchie ha Douglas
McIlroy. Reizhiadoù Unix a-vremañ a zo dasparzhet etre skourroù diseurt,
diorroet e-doug an amzer gant AT&T, war un dro gant lies pourvezer kenwerzhel
hag aozadur hep pal kenwerzhel.

Ar merk marilhet UNIX® a zo hiviziken (e 2007 bepred) perc'henniezh The Open
Group, ur c'hengevread reoladoù greantel. Reizhiadoù kenglotus ha kempleg (pe
kenstumm) ouzh Spizadur eeun UNIX eo ar re nemeto a c'haller ober "UNIX®" anezho
(ar re all a reer "Reizhiadoù Unix-heñvel" pe "Unix-heñvel" anezho).

E-kerzh dibenn ar bloavezhioù 1970 ha derou ar bloavezhioù 1980, levezon Unix er
metoù skolveuriek en deus graet dezhañ bezañ degemeret a-vras(dreist-holl ar
varienn BSD, a zeu eus Skol-Veur Kalifornia, Berkeley) a-berzh plog
embregerezhioù, Sun Microsystems eo an hini heverkañ anezho. Hiziv, pelloc'h
eget ar reizhiadoù testeniekaet diouzh Unix, reizhiadoù korvoiñ "Unix-like"
(Unix-heñvel) evel Linux ha BSD zo deuet da vezañ boutin-kenañ.

A-wezhioù e c'haller implijout ar meneg Unix hengounel evit deskrivañ un Unix pe
ur reizhiad korvoiñ dezhañ dezverkoù eus Unix Aozadenn 7 pe UNIX System V.

Reizhiadoù korvoiñ Unix a vez implijet stank ken war servijerioù ken war staeloù
labour. An endro Unix hag ar patrom programmiñ arval-servijer a voe elfennoù
kreiz evit diorren ar Genrouedad hag adframmañ an urzhiataerezh war-zu rouedadoù
kentoc'h eget war-zu urzhiataerioù hiniennel.

Ken Unix ken al lavar programmiñ C a voe diorroet gant AT&T ha dasparzhet da
ensavadurioù gouarnamant ha skolveuriek, pezh a reas dezho o daou bezañ douget
war muioc'h a seurtoù familhoù ardivinkoù eget forzh pe reizhiad korvoiñ all. Da
heul ez eas Unix da gevatal eus "reizhiadoù digor".

Empentet eo bet Unix e seurt da vezañ hezoug, lies-trevell ha lies-implijer en
ur c'hefluniadur amzer rannet. Dezverket eo ar reizhiadoù Unix gant kealioù
liesseurt : implijout ar skrid plaen evit stokañ roadennoù ; ur reizhiad restroù
urzhazel ; ober diouzh gwikefreoù ha seurtoù kehentiñ etre-argerzhoù (IPC) zo
evel restroù ; hag ober gant un niver bras a brogrammoù bihan a c'haller ereañ
etrezo dre-benn d'ur jubenner linenn urzhiañ en ur implijout sanioù-stlenn,
neket implijout ur programm unpezh enlakaet ennañ an holl arc'hwelioù war un
dro. Ar c'healioù-se a reer Prederouriezh Unix anezho.

Dindan Unix, ar "reizhiad korvoiñ" a zo ouzh e ober kalz eus ar mavegoù-se
a-gevret gant ar programm reoliañ mestr, ar graoñell. Ar graoñell a bourchas
servijoù evit loc'hañ ha paouez programmoù, embreger ar reizhiad restroù ha
trevelloù boutin all a "live uhel" rannet gant ar bras eus ar programmoù, ha,
pouezusat tra marteze, a steuñva diraez d'ar periant evit tremen hep enebiezh ma
klask daou brogramm diraeziñ an hevelep danvez pe wikefre. E sell da hanterañ ar
seurt diraez, e voe roet gwirioù dibar d'ar graoñell war ar reizhiad, pezh a
vroudas d'an disparti etre egor an implijer hag egor ar graoñell.

Gant ar gorrgraoñell ez eus bet klasket eilpennañ kresk dizehan ment ar
c'hraoñelloù ha distreiñ d'ur reizhiad e-lec'h ma vez sevenet ar bras eus an
trevelloù gant mavegoù bihanoc'h. D'ur mare ma veze un urzhiataer "boas" ouzh e
ober ur bladenn galet evit stokañ hag un dermenell roadennoù evit enkas ha
diskas (E/D), ez ae madik a-walc'h ar patrom restroù Unix dre ma oa "lineel" ar
bras eus an E/D. Padal, reizhiadoù modern a gaver enno gwikefreoù nevez rouedad
hag all. Deskrivañ un etrefas implijer grakikel renet war-bouez ul logodenn en
un doare "bleniet gant an degouezhioù" na gerzhe ket ken mat gant ar patrom
kozh. Da heul al labour war reizhiadoù a enframme ar gwikefreoù nevez-se er
bloavezhioù 1980 e tisoc'has peadra evit E/D nann-stoc'hus, doareoù kehentiñ
etre-argerzhoù all eget sanioù-stlenn hepken, war un dro gant eztennañ
arc'hwelioù evel protokoloù rouedad diwar ar graoñell.

Er bloavezhioù 1960 ar Massachusetts Institute of Technology, AT&T Bell Labs, ha
General Electrics a laboure war ur pikol raktres a reizhiad korvoiñ, Multics e
anv (Multiplexed Information and Computing Service). Tonket e oa ar reizhiad-se
d'ar meururzhiataer GE-645, e sell d'e werzhañ, met ne reas ket berzh. Multics a
oa ur reizhad etregwezhiat ennañ nevezadennoù a-bouez, en o zouez ar surentez.
Ar raktres a zisoc'has war aozadennoù produiñ, ar re gentañ anezho gwall dreut o
barregezhioù avat.

AT&T en em dennas hag a lakas e beadra war raktresoù all. Unan eus diorroerien
skipailh arnodvaoù Bell, Ken Thompson, a zalc'has da ziorren evit ar
meururzhiataer GE-645, hag evitañ e skrivas ur c'hoari Space Travel e anv,
anezhañ darvanerezh ur veaj a-dreuz koskoriad an Heol. Koulskoude e kave dezhañ
ez ae re c'horrek ar c'hoari war an ardivink GE hag e kouste re ger, 75 $ evit
un amzer seveniñ rouez..

Neuze ec'h adskrivas Thompson ar c'hoari e lavar gronnañ evit ur
c'hrennurzhiataer PDP-7 digant Digital Equipment Corporation gant skoazell
Dennis Ritchie. An ober-se, a-gevret gant e labour war ar raktres Multics, a
vroudas Thompson da embreger ur reizhiad korvoiñ nevez evit ar PDP-7. Thompson
ha Ritchie a rene war ul laz diorroerien er Bell Labs, en o zouez Rudd Canaday,
ha pleustriñ a raent war ur reizhiad restroù war un dro gant ar reizhiad korvoiñ
lies-trevell e-unan. Enlakaat a rejont ur jubenner linenn urzhiañ hag ur maveg
bihan bennak.

E 1970 e voe graet Unics eus ar raktres (berradenn Uniplexed Information and
Computing System) hag ar reizhiad a c'helle degemer daou implijer kevadeg. Brian
Kernighan a ijinas an anv en ur zaveiñ (hag enebiñ war un dro) da Multics — Unix
ne rafe ken nemet un dra, hag hen ober mat, gwelloc'h bepred eget ar reizhiad
hollek betek re ha stoc'het a oa eus Multics. Diwezhatoc'h e voe kemmet ar
skrivadur da Unix.

Betek ar mare-se ne oa ket bet a skor kellidel a-berzh ar Bell Labs. Pa fellas
d'ar Strollad Imbourc'h war an Urzhiataerezh implijout Unix war un ardivink
brasoc'h a galz eget ar PDP-7, Thompson ha Ritchie a dapas kevraouiñ ar bromesa
da ouzhpennañ barregezhioù skridtreterezh da Unix en eskemm d'un ardivink
PDP-11/20. Alese Bell a zeroas ur skor kellidel bennak. Evit ar wezh kentañ e
1970 e voe anvet ar reizhiad korvoiñ Unix ent ofisiel ha seveniñ a reas war ar
PDP-11/20. Ouzhpennañ a raed ur programm furmadiñ skrid anvet roff hag un aozer
skrid. An tri anezho a voe skrivet e lavar gronnañ PDP-11/20. Ar Bell Labs a
implijas ar "reizhiad skridtreterezh" deraouiñ-se, a zegouezhe eus Unix, roff,
hag an aozer, evit skridtreterezh ar goulennoù breouioù. Roff a amdroas buan e
troff, ar programm embann elektronek kentañ gant ur varregezh skriverezañ
gwirion. Dornlevr ar Programmer UNIX a voe embannet d'an 3 a viz Du 1971.

E 1973 e voe adskrivet Unix el lavar programmiñ C, enep meno an holl d'an
ampoent a gave dezho "un dra ken kemplezh hag ur reizhiad korvoiñ, hag en deus
da blediñ gant darvoudoù arvarus a-fet amzer, n'haller e skrivañ ken nemet e
lavar gronnañ".. Tremen eus al lavar gronnañ d'al lavar a live uhel C a
zisoc'has gant ur meziant hezougoc'h a-galz, e-lec'h ma ne chome ken ur
c'hementad bihan a-walc'h a god diouzh an ardivink da erlec'hiañ pa veze douget
Unix war ur savenn all.

AT&T a lakas Unix e kerz skolioù-meur ha kevredadoù kenwerzhel, war an dro gant
Gouarnamant ar Stadoù Unanet hervez kendivizadoù aotre. Ar c'hendivizadoù aotre
a endalc'he ar c'hod tarzh en e bezh kontet ennañ al lodennoù eus ar graoñell
diouzh an ardivink, hag a oa skrivet e lavar gronnañ PDP-11. Skouerennoù
notennet eus ar graoñell Unix diouzh an ardivink a veze kavet stank e diwezh ar
bloavezhioù 1970 dindan stumm ul levr eilet-kenañ gant John Lions eus the
Skol-Veur Su-Kembre-Nevez, al Lions' Commentary on UNIX 6th Edition, with Source
Code, a vroudas kalz da zegemer Unix evel reizhiad korvoiñ kelennadus.

Aozadennoù eus ar reizhiad Unix a raed dave outo gant embannadurioù e dornlevr
implijer, e seurt ma talveze (da skouer) "Pempvet Embannadur UNIX" kement ha
"UNIX Aozadenn 5". War emledañ ez eas an diorren, gant Aozadennoù 4, 5, ha 6 a
zeuas er-maez a-benn 1975. Gant an aozadennoù-mañ e teuas meiziad ar
sanioù-stlenn (pipes), a gasas da ziorren un diaz kod muioc'h molladel, ha da
heul un tizh diorren brasoc'h c'hoazh. Aozadenn 5 ha dreist-holl Aozadenn 6 a
zisoc'has war ur yoc'h aozadennoù Unix disheñvel ken e-barzh ken e-maez Bell
Labs, en o zouez PWB/UNIX, IS/1 (an Unix kenwerzhel kentañ), ha doug Skol-Veur
Wollongong d'an Interdata 7/32 (an Unix kentañ nann-PDP).

E 1978 e voe embannet UNIX/32V, evit ar reizhiad VAX. D'ar mare-hont, en tu-hont
da 600 ardivink a sevene Unix en un tu bennak. Unix Aozadenn 7, an aozadenn
diwezhañ eus Research Unix da zont er-maez war ur skeul vras, a voe embannet in
1979. Aozadennoù 8, 9 ha 10 a voe diorroet e-kerzh ar bloavezhioù 1980 met kaset
e voent d'un nebeud skolioù-meur hepken, petra bennak m'o deus ganet pennadoù
evit deskrivañ al labour nevez. Disoc'hiñ a reas an imbourc'h-mañ war ziorren
Plan 9 eus Bell Labs, ur reizhiad hezoug dasparzhet nevez.

AT&T a werzhe aotre UNIX System III, diazezet dre vras war an Aozadenn 7, evit
un implij kenwerzhel. An embann kentañ anezhañ a zeuas er-maez e 1982, hag ennañ
e kaved ivez skor evit ar VAX. AT&T a zalc'he da werzhañ aotreoù evit aozadennoù
koshoc'h Unix. A-benn echuiñ gant ar c'hemmesk etre holl e aozadennoù diabarzh
disheñvel, AT&T o c'hendeuzas e-barzh UNIX System V Embann 1. Ennañ e voe
degaset un nebeut arc'hwelioù evel an aozer vi ha curses digant skourr Berkeley
Software Distribution eus Unix diorroet e Skol-Veur Kalifornia, Berkeley.
Ouzhpennet e oa ivez skor evit ar rummad ardivinkoù Western Electric 3B.

Dre ma ne oa ket an aozoù aotre kenwerzhel UNIX nevez ken spletus evit un implij
skolveuriek eget gant aozadennoù koshoc'h Unix, imbourc'herien Berkeley a
zalc'has da ziorren Unix BSD evel un dazeilad da UNIX System III ha V, da
gentañ-penn war an adeiladerezh PDP-11 (an embannoù 2.xBSD, betek an hini
2.11BSD) ha diwezhatoc'h evit ar VAX-11 (an embannoù BSD 4.x). Degasadennoù
niverus da Unix a voe gwelet da gentañ war embannoù BSD, pergen ar C shell gant
kontroll an trevelloù (diwar batrom ITS). E-touez ar strivoù diorren BSD, bezañ
ouzhpennet kod ar rouedad TCP/IP d'ar graoñell Unix pennañ a voe moarvat an hini
heverkañ. Strivoù diorren BSD a zisoc'has war meur a embann talvoudus enno kod
rouedad : 4.1cBSD, 4.2BSD, 4.3BSD, 4.3BSD-Tahoe (lec'h m'eo "Tahoe" lesanv
adeiladerezh Computer Consoles Inc. Power 6/32, bet an embann kentañ nann-DEC
eus ar graoñell BSD), Net/1, 4.3BSD-Reno (evit klotaat gant an anvadur "Tahoe",
ha gant ma tenne an embann-se eus ur c'hlaoustre tamm pe damm), Net/2, 4.4BSD,
ha 4.4BSD-lite. Ar c'hod rouedad enklozet en embannoù-se a zo an hendad eus
kalzig eus ar c'hod rouedad TCP/IP en implij hiziv, en o zouez ar c'hod a voe
embannet diwezhatoc'h en UNIX System V gant AT&T hag aozadennoù abred Microsoft
Windows. An API Socketoù Berkeley a zeu a-gevret a zo ur standard de facto evit
APIoù rouedad hag eilet eo bet war meur a savenn.

Kevredadoù all a grogas da ginnig aozadennoù kenwerzhel eus ar reizhiad UNIX
evit o krennurzhiataerioù hag o staeloù labour dezho. Ar bras eus an argemmoù
nevez-se a voe diorroet adalek un diaz System V hervez un aotre digant AT&T ;
evelato, lod all a voe diazezet kentoc'h war BSD. Unan eus diorroerien pennañ
BSD, Bill Joy, a yeas da genziazezer Sun Microsystems e 1982 hag a grouas SunOS
(bremañ Solaris) evit o staeloù labour. E 1980, Microsoft a gemennas e Unix
kentañ evit korrurzhiataerioù 16-bit Xenix e anv, a voe douget e 1983 war ar
c'hewerier Intel 8086 gant Santa Cruz Operation (SCO), hag a-benn an diwezh e
troas Xenix da SCO UNIX e 1989.

Un nebeut bloavezhioù-pad d'ar mare-se (a-raok na gemerfe urzhiataerioù
kenglotus ouzh ar PC gant MS-DOS o c'hreñv), arsellerien ar greanterezh a oa
engortoz ez afe UNIX da reizhiad korvoiñ standard ar c'horrurzhiaerioù, dre-benn
d'e barregezhioù pinvidik ha gant an hezoug ma oa. E 1984 meur a gevredad a
savas ar c'hengevread X/Open da bal dezhañ krouiñ spizadur ur reizhiad digor
diazezet war UNIX. Goude an araogennoù abred, ar striv reolata a gouezhas e
poull ar "brezelioù Unix", gant kevredadoù liesseurt o stummañ strolladoù
reolata kevezer. Ar reolatadeg a reas ar berzh brasañ en diwezh a voe spizadur
POSIX digant an IEEE, empentet evel un EPA (API) a dreuzemglev enkorfet didorr
ken war savennoù BSD ken war re System V, embannet e 1988 ha dizale endalc'het
gant Gouarnamant ar Stadoù Unanet evit kalz eus e reizhiadoù dezhañ.

AT&T a ouzhpenas arc'hwelioù liesseurt e-barzh UNIX System V, evel prennañ ar
restroù, merañ ar reizhiad, froudadoù, stummoù nevez a KEA, ar Reizhiad Restroù
A-bell hag an EGT. Kenlabourat a reas AT&T gant Sun Microsystems hag etre 1987
ha 1989 e voe teuzet arc'hwelioù eus Xenix, BSD, SunOS, ha System V e-barzh
System V Release 4 (SVR4), ent-dizalc'h diouzh X/Open. An embann nevez-se a
sonnas an holl arc'hwelioù kent en ur pakad hepken, ha skeudenniñ a reas diwezh
an aozadennoù kevezer. Kreskiñ a reas war un dro ar gounidoù aotren.

E-pad ar mare-se e krogas meur a bourvezer en o zouez Digital Equipment, Sun,
Addamax ha re all da sevel aozadennoù diogel eus UNIX evit meziantoù uhel o
surentez, empentet dreist-holl evit arloadoù milourel ha seveniñ al lezenn.

E 1990 ec'h embannas an Open Software Foundation OSF/1, lakaet e pleustr ennañ o
Unix reolataet ; diazezet e oa war Mach ha BSD. Ar Bonsavadur a zo bet roet lañs
dezhañ e 1988 hag arc'hantaet e oa gant lies embregerezh liammet gant Unix ha
mennet da zizarbenn kenlabour AT&T ha Sun war SVR4. Da heul, AT&T hag ur
strollad aotreidi all a savas ar strollad "UNIX International" e sell da
zizarbenn an OSF. Diwar ar maread-se ma kreske an enebiezh etre pourvezerien
kevezer e reas berzh adarre an droienn "brezelioù Unix".

E 1991, ur strollad a ziorroerien BSD (Donn Seeley, Mike Karels, Bill Jolitz, ha
Trent Hein) a zilezas Skol-Veur Kalifornia evit diazezañ Berkeley Software
Design, Inc (BSDI). BSDI a zanzeas un aozadenn genwerzhel hollarc'hwelek eus BSD
Unix evit ar savenn Intel marc'hadmat hag hollvezant, pezh a lakaas ur mor a dud
d'ober fed ouzh implij periantoù marc'hadmat en urzhiataerezh a genderc'h. Bill
Jolitz a guitas BSDI nebeut goude ma voe bet diazezet, evit kendelc'her dasparzh
386BSD, anezhañ hendad meziantel digoust eus FreeBSD, OpenBSD, ha NetBSD.

A-benn 1993 ar bras eus pourvezerien kenwerwhel UNIX o doa kemmet o argemmoù eus
Unix evit o diazezañ war System V gant meur a arc'hwel BSD ouzhpennet
war-c'horre. Krouidigezh eus an intrudu COSE er bloavezh-se gant aktourien
pennañ Unix a verk diwezh maread heverkañ ar brezelioù Unix, hag heuliet e voe
gant kendeuz UI hag OSF e 1994. An ensavadur kevredet nevez, hag a viras an anv
OSF, a baouezas da labourat war OSF/1 er bloavezh-se. D'an ampoent a oa Digital
ar pourvezer nemetañ en implije, hag a gendalc'has d'e ziorren evitañ e-unan, en
ur gemmañ merk e brodu da Digital UNIX e deroù 1995.

Nebeut goude bezañ kenderc'het UNIX System V Release 4 e werzhas AT&T he holl
wirioù war UNIX da Novell. (Dennis Ritchie a geñverias kement-mañ gant istor
Esau er Bibl a werzhas e wir a henaour evit ar "pladad fer" hollvrudet.) Novell
a ziorroas hec'h aozadenn dezhi, UnixWare, en ur deuziñ he NetWare gant UNIX
System V Release 4. Klask a reas Novell implijout kement-mañ evit stourm ouzh
Windows NT, met gwallgaset spontus e voe he fennmarc'had.

E 1993 e tivizas Novell da dreuzkas ar merk marilhet UNIX® hag ar gwirioù
testeniekaat d'ar c'hengevread X/Open. E 1996 e teuzas X/Open gant an OSF pezh a
grouas The Open Group. Meur a reolad digant the Open Group a dermen bremañ petra
eo ha petra n'eo ket ur reizhiad korvoiñ "UNIX", pergen an Spizadur eeun UNIX
a-c'houde 1998.

E 1995 e voe gwerzhet gant Novell da Santa Cruz Operation an obererezh merañ ha
skoazellañ an aotreidi UNIX beziat, hag ar gwirioù da ziorren pelloc'h diaz kod
System V.[1] Daoust ha Novell he doa gwerzhet war un dro ar gwriroù eilañ, setu
bremañ danvez ur breud (gwelet a-is).

E 1997, Apple Computer a glaske un diazez nevez evit reizhiad korvoiñ e
Macintosh ha dibab a reas NEXTSTEP, ur reizhiad korvoiñ bet diorroet gant NeXT.
Kalonenn ar reizhiad korvoiñ, a oa diazezet war BSD hag ar graoñell Mach, a voe
adanvet Darwin goude bezañ bet prenet gant Apple. Bezañ skignet Darwin e-barzh
Mac OS X a ra eus hemañ diwezhañ, gouez da zislêriadur un implijad eus Apple
dirak ur c'hendalc'h USENIX, ar reizhiad diazezet war Unix ar muiañ implijet e
marc'had an urzhiataerioù burev.

E 2000 e werzhas SCO e obererezh UNIX hag e gaoudoù a-bezh da Caldera Systems,
hag a gemmas diwezhatoc'h e anv da The SCO Group. An aktour nevez-mañ a grogas
neuze gant un ensav gwiraouel enep da lies implijer ha pourvezer eus Linux. SCO
a lakae en a-raok e vez kavet e-barzh Linux kod Unix miret strizh e wirioù ha
perc'hennet bremañ gant The SCO Group. E-touez al lakadennoù all ez eus
gwalladur sekredoù-kenwerzh gant IBM, pe gwalladurioù kevrat a-berzh arvalien
gozh Santa Cruz a zo tremenet da Linux dibaoe. Neoazh e savas Novell a-enep da
SCO pa embanne hemañ edo en e gerz gwirioù eilañ diaz kod UNIX. Hervez Novell,
SCO (ha da heul the SCO Group) a zo e gwirionez oberataerien frañchizet ouzh
Novell ; en e berc'henniezh e vije ivez ar gwirioù eilañ pennañ, gwirioù veto
war obererezhioù aotreiñ SCO da zont, ha 95% eus korvoder ar gwirioù aotre.
Dinac'h a reas The SCO Group kement-se, ha dont a reas an dael da vezañ ar breud
SCO vs. Novell.

E 2005, Sun Microsystems a embannas ar bras eus kod e reizhiad Solaris (diazezet
war UNIX System V Release 4) en ur raktres tarzhioù digor OpenSolaris e anv.
Technologiezhoù Sun OS nevez evel ar reizhiad restroù ZFS a zo bremañ embannet
da gentañ evel kod tarzhioù digor dre ar raktres OpenSolaris ; e 2006 hemañ
diwezhañ en doa roet lañs da lies dasparzhadenn nann-Sun evel SchilliX, Belenix,
Nexenta ha MartuX.

Freuz ar Brokerezh war ar Genrouedad en deus bet da zisoc'h tolpañ ar raktresoù
Unix. Diwar an argemmoù kenwerzhel niverus eus Unix a voe ganet er bloavezhioù
1980, n'eus ken Solaris, HP-UX, hag AIX hag a ra mui pe vui berzh c'hoazh er
marc'had, daoust ma talc'has IRIX eus SGI evit ur pennadig c'hoazh. En o zouez
eo lodenn Solaris an hini brasañ, ha galloud a rafe mont da vrudetoc'h dre-benn
d'e skalfad arc'hwelioù hag ivez gant ma 'z eus bremañ un aozadenn tarzhioù
digor anezhañ.

Un embregadeg evit reoliata ur reizhiad korvoiñ digor, loc'het e diwezh ar
bloavezhioù 1980 hag anavezet bremañ dindan an anv POSIX, a bourchasas un diaz
boutin evit an holl reizhiadoù korvoiñ ; an IEEE a savas POSIX tro-dro d'ar
framm boutin en argemmoù kevezer pennañ eus ar reizhiad Unix, hag a embannas ar
reolad POSIX kentañ e 1988. E deroù ar bloavezhioù 1990 un embregadeg distag
hogen heñvel-kenañ a voe loc'het gant ur c'hengevread greantel, an intrudu COSE,
a zeuas en diwezh da vezañ an Spizadur eeun UNIX meret gant The Open Group.
Adalek 1998 the Open Group hag an IEEE a roas lañs da Strollad Austin, a-benn
pourchas un termenadur boutin eus POSIX hag an Spizadur eeun UNIX.

En un embregadeg war-du ar c'hlotusder, e 1999 lies pourvezer reizhiadoù Unix en
em glevas evit lakaat Executable and Linkable Format SVR4 (ELF) da reolad evit
ar restroù binarel hag ar kod traezenn. Gant ar furmad boutin-mañ eo kenglotus
restroù binarel diwar lies reizhiad Unix adal ma sevenont war ar memes
adeiladurezh UKT.

Krouet ez eus bet ar Reolad Urzhaz ar Reizhiad Restroù evit pourchas un aozadur
kavlec'hioù dave evit ar reizhiadoù korvoiñ Unix-heñvel, Linux pergen. Ar seurt
reolad-mañ a zo danvez daelerezh avat, ha n'eo ket degemeret gant an holl na
dost e-ser kumuniezh Linux paneveken.

Ar reizhiad Unix a zo ouzh e ober lies parzh a vez peurvuiañ pakadet a-gevret.
En ur enlakaat — ouzhpenn ar graoñell eus ar reizhiad korvoiñ — an endro
diorren, al levraouegoù, an teulioù, hag ar c'hod-tarzh hezoug, hegemm evit an
holl barzhioù-mañ, Unix a oa ur reizhiad meizantel emendalc'het. Kement-mañ a
voe unan eus ar pennabegoù o deus graet dezhañ bezañ degemeret evel ur benveg
kelenn ha deskiñ a-bouez ha bezañ bet ul levezon ken kreñv.

Skrivet eo bet en ul lavar a live uhel, neket en ul lavar gronnañ (pezh a soñjed
e oa ret evit enkorfañ reizhiadoù war an urzhiataerioù abred). Petra bennak ma
heulie kement-mañ skouer Multics ha Burroughs, Unix an hini eo en deus ledet ar
mennozh.

Ur patrom restroù eeunaet a-galz en doa Unix e-skoaz paot-mat a reizhiadoù
korvoiñ kempred, en ur ober diouzh an holl seurtoù restroù evel taolennoù
oktedoù, tra ken. En urzhaz ar reizhiad restroù e kaved servijoù ha gwikefreoù
ardivink (evel moullerezed, termenelloù, pe lennerioù pladennoù). Kement-mañ a
bourchase un etrefas unvan, met eus un tu all e redias da gaoud diouzh an dro
gwikefreoù ouzhpenn evel ioctl ha bannieloù mod a-benn haeziñ keweriusterioù ar
periant na glotent ket gant ar patrom eeun "froudad oktedoù". Ar reizhad korvoiñ
Plan 9 a gasas ar patrom-se pelloc'h c'hoazh, kement-mañ hep gwikefre ouzhpenn.

Gant Unix e voe brudet ivez ar reizhiad restroù urzhazel gant iskavlec'hioù
kempret ent tidel, a oa bet degaset en deroù gant Multics. Reizhiadoù korvoiñ
boutin all eus ar maread a oa ganto doareoù evit rannañ un ardivink stokañ e
meur a gavlec'h pe lodenn, met un niver digemm a liveoù o doa, alies ul live
hepken. Lies reizhiad korvoiñ perc'henn a-bouez a ouzhpennas en diwezh un tu
d'ober gant iskavlec'hioù askizel diazezet ivez war patrom Multics. An urzhaz
"strollad, implijer" eus RSX-11M gant DEC a droas da gavlec'hioù VMS, pezhiennoù
CP/M a droas da iskavlec'hioù MS-DOS 2.0+, hag an urzhaz group.account eus MPE
gant HP ha SSP ha reizhiadoù levraouegoù OS/400 gant IBM a zisoc'has war
reizhiadoù restroù POSIX galloudusoc'h.

Ober eus ar jubenner urzhiadoù ur programm boutin eus al live implijer, gant
urzhiadoù ouzhpenn pourvezet evel programmoù distag, a voe un nevezadenn all eus
Multics brudet gant Unix. Ar Shell Unix a implije ar memes lavar evit urzhiadoù
etregwezhiat hag evit skriptoù (skriptoù shell — ne oa ket a lavar kontrollañ an
dleadoù distag evel ar JCL gant IBM). Gant ma oa eus ar shell hag an urzhiadoù
RK "ur programm all, tra ken", e c'halle an implijer dibab (pe zoken skrivañ) e
shell dezhañ. Urzhiadoù nevez a c'halled ouzhpennañ hep kemmañ ar shell e-unan.
Ereadur nevezadus al linenn-urzhiañ Unix evit krouiñ chadennoù argerzhoù
produer-bevezer (sanioù-stlenn) a reas d'ur paradigm programmañ galloudus
(kedroudennadoù) bezañ hegerz a-vras. Meur a jubenner urzhiadoù dre linenn
urzhiañ krouet war-lerc'h a zo bet awenet gant ar shell Unix.

Ur bennaenn ziazez eeunadus eus Unix a oa bezañ lakaet e pleustr an destenn
ASCII evit tost an holl furmadoù restroù. Ne oa ket a aozer "binarel" en
aozadennoù orinel eus Unix — ar reizhiad a-bezh a veze kefluniet en ur implijout
skriptoù urzhiadoù shell mod-testenn. An anver boutin er reizhiad E/D a oa an
okted — neket evel ar reizhiadoù restroù "dre enrolladenn". Bezañ kreizennet war
an destenn evit enkorfañ tost pep tra en deus graet d'ar sanioù Unix bezañ
talvoudus-tre, ha broudet en deus da ziorren ostilhoù simpl hag hollek a
c'hellfed kenstrollañ aes evit kas da benn trevelloù ad hoc luzietoc'h. Bezañ
degemeret an destenn hag an okted en deus lakaet ar reizhiad e-tailh da vezañ
kresket ha douget muioc'h eget reizhiadoù all. Gant red an amzer, an arloadoù
diazezet war an destenn o deus graet berzh ivez e tachennoù evel al lavaroù
moullañ (PostScript), hag e gwelead an arloadoù eus Protokoloù ar Genrouedad, da
sk. Telnet, FTP, SSH, SMTP, HTTP hag SIP.

Gant Unix e voe brudet un ereadur evit an troiennoù reoliek en deus kavet un
implij ledan. Etrefas programmiñ Unix zo deuet da vezañ sichenn ur reolad
etrefas reizhiadoù korvoiñ lakaet e pleustr a-vras (POSIX, gwelet a-us).

Al lavar programmiñ C na voe ket pell oc'h en em ledañ pelloc'h eget Unix, ha
bremañ emañ hollvezant e programmadur ar reizhiadoù hag an arloadoù.

Diorroerien abred Unix a voe bras o fouez evit degas damkaniezh ar molladusted
hag an adimplijusted e doareoù an ijin meziantel, dihadet o deus ul luskad evit
an "Ostilhoù Meziantel".

Unix a bourchasas ar protokol rouedad TCP/IP war urzhiataerioù marc'hadmat
a-walc'h, pezh a vroudas da gevreañ ardivinkoù ar bed-holl betek berzh marzhus
ar Genrouedad. Talvezout a reas da ziazez evit hel lakaat e pleustr war meur a
savenn all. (Gant se ivez e voe lakaet anat frailhoù surentez niverus en
enkorfadurioù rouedad.)

Tuadur Unix da bourchas an teuliadur klok en-linenn ha moned (bloavezhioù pad)
ouzh kod tarzh ar reizhiad a-bezh a reas d'ar brogrammourien bezañ war-c'hed eus
un endro gwelloc'h eget kent, ha disoc'h a reas da lañsañ luskad ar meziantoù
frank e 1983.

Gant red an amzer, diorrerien pennañ eus Unix (hag ar programmoù a ya en-dro
warnañ) o deus savet un teskad a reoladoù sevenadurel evit diorren meziantoù, ha
deuet eo ar reoladoù-se da gemer kement a bouez hag a levezon ha teknologiezh
Unix e-unan ; kement-mañ eur boas d'ober ar brederouriezh Unix anezhi.

Gant Unix e vez stoket variennoù eur ar reizhiad evel an niver a eilennoù
tremenet abaoe hanternoz d'ar 1añ a viz Genver 1970 (ar "c'houlz Unix") e
variennoù eus ar seurt time t, termenet ent istorel evel "anterin 32-bit sinet".
D'an 19 a viz Genver 2038, an eur red a winto eus ur zero heuliet gant 31 unan
(01111111111111111111111111111111) da un unan heuliet gant 31 zero
(10000000000000000000000000000000), pezh a adderaouo an eur d'ar bloavezh 1901
pe 1970, diouzh an enkorfadur, dre ma eilpenno ar bit sin. O vezañ ma implij
meur a arload roudennadoù eus levraouegoù ar RK evit jediñ an deiziad, skog
kement-mañ a c'hellfe anadiñ kalz abretoc'h eget 2038 ; da skouer e c'hellfe ur
prest war gampi 30 bloavezh-pad bezañ jedet direizh adalek ar bloavezh 2008.

O vezañ m'eo ral a wezh eztaolet e furmad an eur Unix deiziadoù a-raok 1970, un
diskoulm posupl, hag a zo kenglotus ouzh ar furmadoù binarel bezant, a vefe
adtermeniñ time_t evel "anterin 32-bit ansinet". Koulskoude, un dalfasadenn
evel-henn ne rafe ken nemet dreistlec'hiañ ar gudenn d'an 7 a viz C'hwevrer
2106, hag e c'hallfe silañ drein e meziantoù a genveria daou deskad eurioù.

Aozadennoù zo eus Unix o deus pledet gant kement-mañ endeo. Da skouer, gant
Solaris war reizhiadoù 64-bit, time_t a zo 64 bit e hed, da lavaret eo ar RK
e-unan hag an arloadoù 64-bit a embrego reizh an deiziadoù 292 miliard a
vloavezhioù-pad (meur a wezh muioc'h eget oad an hollved). Arloadoù 32-bit hag a
implij un time_t 32-bit a zalc'ho da vont en-dro war reizhiadoù Solaris 64-bit,
met techet ez vint c'hoazh d'an draen 2038.

E 1983, Richard Stallman a gemennas ar raktres GNU, ur striv youlek evit krouiñ
ur reizhiad meziantoù frank Unix-heñvel ; "frank" e doare kement hini a resev ur
skouerenn anezhañ a vije frankiz gantañ d'e implijout, studiañ, kemmañ, hag
ingalañ pelloc'h. Pal GNU a voe sevenet e 1992. E raktres diorren ur graoñell,
GNU Hurd, ne oa ket disoc'h gant ur graoñell oberiant, met ur graoñell kenglotus
Linux e anv a voe embannet evel meziant frank e 1992 hervez an Aotre Foran
Hollek GNU. An daou a-gevret a vez graet aliesig "Linux" anezho, daoust ma ra ar
Free Software Foundation ha dasparzhadennoù Linux, evel Debian GNU/Linux, gant
an anv kevredet GNU/Linux.

Ouzhpenn o implij er reizhiad korvoiñ Linux, kalz a bakadoù GNU — evel an
Dastumad Kempunerioù GNU (ha nemorant ar chadenn ostilhoù GNU), al levraoueg C
GNU hag ar mavegoù kreiz GNU — o deus kendalc'het ivez da c'hoari ur roll kreiz
e reizhiadoù Unix frank.

Dasparzhadennoù Linux, a gaver enno Linux ha dastumadoù bras a veziantoù
kenglotus, o deus tapet brud war un dro e metoù an amatourien hag e bed an
aferioù. E-touez an dasparzhadennoù brudet emañ Red Hat Enterprise Linux,
Fedora, SUSE Linux Enterprise, openSUSE, Debian GNU/Linux, Ubuntu, Mandriva
Linux, Slackware Linux ha Gentoo.

Un deveradenn frank eus Unix BSD, 386BSD, a voe ivez embannet e 1992 ha disoc'h
a reas gant ar raktresoù NetBSD ha FreeBSD. Hervez ar varnadenn douget e 1994 er
breud savet gant UNIX Systems Laboratories enep da Skol-Veur Kalifornia ha
Berkeley Software Design Inc. (USL v. BSDi), e voe lakaet sklaer edo gant
Berkeley ar gwir da zasparzhañ Unix BSD — evit netra, ma venne kement-mañ.
Dibaoe, Unix BSD zo bet diorroet hervez lies tuadur, en o zouez OpenBSD ha
DragonFly BSD.

E 2005, Sun Microsystems a embannas ar bras eus kod tarzh e reizhiad korvoiñ
Solaris, un argemm eus System V, dindan an anv OpenSolaris, en ur ober anezhañ
ar c'hentañ reizhiad Unix kenwerzhel diorroet da vat da vont tarzhioù digor
(meur a vloaz abretoc'h, Caldera en doa embannet kalz eus ar reizhadoù Unix
koshoc'h hervez un aotre kelenn ha diwezatoc'h BSD). Da heul, ul lodenn vras eus
ar c'hod bet perc'henniezh AT&T/USL eur bremañ frank da sellet outi.

E miz Here 1993, Novell, ar c'hevredad a oa perc'henn da kod tarzh Unix System V
d'an ampoent, a dreuzkasas merk marilhet Unix d'ar c'hevredad The X/Open Company
(bremañ The Open Group), ha gwerzhañ a reas e 1995 an obererezh kenwerzhel
kenstag da Santa Cruz Operation. Daoust ha Novell he doa gwerzhet war un dro
gwriroù eilañ ar meziant a oa danvez ur breud kevreadel, SCO v. Novell, a voe
gounezet gant Novell ; galv a zo war ar breud. Ar pourvezer Unix SCO Group Inc.
a damall da Novell c'hwibañ e wirioù.

Perc'henn a-vremañ d'ar merk marilhet UNIX® eo The Open Group, ur c'hengevread
reoladoù greantel. N'eus ken nemet reizhiadoù hollgenglotus ha testeniekaet
diouzh Spizadur eeun UNIX a zoug an anv "UNIX®" (reoù all a reer "Reizhiad
Unix-heñvel" pe "Unix-heñvel" anezho).

Hervez un diferad eus The Open Group, an termen "UNIX®" a zave muioc'h d'ur
renkad a reizhiadoù korvoiñ eget d'un enkorfadur dibar a reizhiad korvoiñ ;
hiziv e c'hallfe ar reizhiadoù korvoiñ a wiria an Spizadur eeun UNIX digant The
Open Group bezañ e-tailh da zougen ar merk marilhet UNIX® 98 pe UNIX® 03, goude
m'en devo paet pourvezer ar reizhiad korvoiñ frejoù da The Open Group. E-touez
ar reizhiadoù aotreet da implijout ar merk marilhet UNIX® emañ AIX, HP-UX, IRIX,
Solaris, Tru64 (gwezhall "Digital UNIX"), A/UX, Mac OS X 10.5 war savennoù
Intel, hag ul lodenn eus z/OS.

"Unix" a oa an doare-skrivañ orinel, met ledet a-walc'h e chom implij ar stumm
"UNIX" o vezañ ma oa, gouez da Dennis Ritchie p'en doa distaget ar brezegenn
Unix orinel d'an trede Kendalc'h ar Reizhiadoù Korvoiñ eus an Association for
Computing Machinery stadunanat, « en em gavet ganeomp ur skriverez nevez ha
troff a oa o paouez bezañ ijinet ha sordet e oamp dre ma c'hallemp produiñ
pennlizherennoù bihan. ». Kalz eus diaraogerien ha kempredidi ar reizhiad
korvoiñ na implije ken nemet pennlizherennoù, da heul kalz a dud a skrivas an
anv gant pennlizherennoù gant ar boazet ma oant.

Meur a seurt liester eus Unix a zo en implij e saozneg pa reer dave da lies
seurt reizhiad Unix hag Unix-heñvel. An hini boazetañ a zo an "Unixes" boutin,
met ar sevenadur hacker hag a grouas Unix a zo tuet d'ober fent gant ar yezh, ha
brudet eo ivez "Unices" (a sell ouzh Unix evel un anv Latin eus an trede
troadur). Ar stumm liester hensaoznek "Unixen" a zo divoaz, daoust ma 'z er
gweler gwezh an amzer. E brezhoneg eo ar stumm "Unixoù" an hini vo degemeret,
emichañs.

Anvioù merkoù a c'hell bezañ marilhet gant ensavadurioù disheñvel e broioù
disheñvel, hag ar reolennadur war ar merkoù e broioù zo a aotre an hevelep merk
da vezañ perc'hennet gant meur a ensavadur keit ha ma implij pep ensavadur ar
merk e rummadoù aes da zigejañ. Se zo kaoz e weler Unix implijet da verk
marilhet evit produioù liesseurt en o zouez stalikennoù levrioù, liv-skrivañ,
peg e boutailhoù, trezhoù babiged, sec'herioù-blev hag endalc'herioù boued. [2].



https://br.wikipedia.org/wiki/Tolead_k%C3%AAr

Un tolead kêr zo un tolead gant tier (tier-annez, industriezh, melestradurezh),
ennañ ur greizenn annezet stank hag he ziriadoù tro-dro ha n'int ket annezet ken
stank. N'eo ket en abeg d'ar stank m'eo annezet e greizenn hepken e vez sellet
ouzh un takad evel un tolead kêr, met ivez en abeg d'e bouez sokial hag
ekonomikel er riez m'emañ.

E Frañs eo resis termenadur an tolead kêr roet gant an INSEE : bez' eo un teskad
kumunioù en ur pezh, hep enklozadur, gant ur pol kêrel (tolpad kêrel gant
ouzhpenn 10 000 post-labour) hag e gurunenn drogêrel a labour ennañ ouzhpenn
40 % eus ar boblañs oberiant annezour.

Ar memes termenadur a zo d'an toleadoù krenn met gant un niver a bostoù-labour
etre 5 000 ha 10 000, ha d'an toleadoù bihan gant un niver a bostoù-labour etre
1 500 ha 5 000.

Eurostat, ensavadur ar stadegoù en Unaniezh Europa, en deus savet ur meizad
anvet Larger Urban Zone (LUZ) (Takad Kêrel Ledanaet), damheñvel ouzh an takad
kêrel termenet gant an INSEE, evit gellet keñveriañ gwelloc'h ar poblañsoù kêr.
An takadoù-se a zo enno ar gêr greiz hag ar bannlevioù bihan ha bras tro-dro
dezhi..



https://br.wikipedia.org/wiki/Tibet

Tibet (tibeteg: བོད་, Bod, distaget pö [pʰø̀ʔ] e rannyezh Lhasa; sinaeg ofisiel
西藏; pinyin: Xīzàng; sinaeg implijet a-wezhoù gant Tibetiz a-du gant an Dalai
Lama: 吐博 Tǔbó) a zo ur vro eus kreiz Azia, dalc'het gant Republik Pobl Sina
abaoe 1949. 4.900 m eo hec'h uhelder etre, dre-se e reer toenn ar bed anezhi
alies.

Pa gomzer eus Tibet e c'haller komz eus tri zakad disheñvel stag an eil ouzh
egile :

Kontet e vez 6 milion a Dibetaned ha 7,5 milion a Sinaiz ouzhpenn, deuet nevez
'zo. Kêr-benn istorel, ul lec'h-kreiz e-lec'h ma vez ordin pennoù bras relijion
Tibet, sed Lhasa.

A-raok bezañ bet staget ouzh Republik pobl Sina e 1949, oa gouarnet Tibet gant
un Dalai-Lama (ur rener relijiel hag a oa dileuriet gant e bared hag a oa en e
gerz ar galloud sekulier) ha rannet e oa e 3 c'hornad-bro :

Tibet istorel zo tri harz dezhañ gant Turkestan, Mongolia, Sina, Birmania,
India, Bhoutan, ha Nepal.

Diazezet e oa Republik Sina d'ar c'hentañ a viz Genver 1912 hag ur miz
diwezhatoc'h rejant Qing Emperor Xuantong a roas e zilez.. E miz Ebrel 1912 en
em zaskoras soudarded gwarnizon sinaat Lhasa d'ar renerien tibetat daoust ma
felle d'ar gouarnamant republikan sinaat ober e zileuriad nevez eus komandant ar
soudarded sinaat e Lhasa.

Distreiñ a reas an Dalai Lama da Dibet eus India e miz Gouere 1912. E diwezh
1912 e oa distroet ar soudarded sinaat d'o bro goude tremen dre India.

E deroù 1913, Agvan Dorzhiev ha daou zileuriad dibetat all a sinaas ur
skrid-emglev etre Tibet ha Mongolia, en Ourga, a embanne e anavezent an eil
egile hag e anavezent ivez e oant dizalc'h diouzh Sina. Koulskoude, aotrouniezh
Agvan Dorzhiev da sinañ un hevelep emglev zo bet atav breutaet diwar he fenn -
hag e vez c'hoazh - gant tud zo, en o zouez arbennigourien war a gwir.

Nac'hañ a reas an XIIIvet Dalai Lama e-unan en dije aotreet Agvan Dorzhiev da
sevel an disterañ skrid-emglev diwar-benn an Tibet.. Biskoazh ne oa ratifiet ar
skrid-emglev-se gant gouarnamant Tibet ha biskoazh ne oa embannet an nep stumm
tibetat eus an emglev-se gant gouarnamant Tibet. Un diplomat rusat a zisklêrias
d'ar c'hannad saoz e oa peadra da gaout douetañs diwar-benn barregezh lezennel
Agvan Dorzhiev da sinañ un hevelep emglev rak ur sujed rusat a oa anezhañ.

Un nebeud skrivagnerien saoz o deus displeget o disfiz e_keñver bezañs ur seurt
skrid-emglev, met tud skol-veur Mongolia peurvuiañ a lavar ez eus bet anezhañ a
lavar krenn ez eus anezhañ, as were skrivagnerien eus ar mare-se. Testenn ar
skrid-emglev e mongoleg zo bet embannet, da skouer, gant Akademiezh ar skiantoù
Mongolia e 1982.

E 1914, dileuridi eus Sina, Tibet ha Breizh-Veur a varc'hatas ur skrid-emglev en
India: Kendalc'h Simla e oa. E-doug ar c'hendalc'h e klaskas ar Saozon rannañ
Tibet e daou : Tibet Diabarzh ha Tibet Diavaez (evel Mongolia). Pa baouezas an
divizoù abalamour d'an dizemglevioù diwar-benn ar bevennoù resis etre Tibet
Diavaez ha Tibet Diabarzh, e c'houlennas ar Saozon e-lec'h kement-se lakaat o
linenn kontrol pelloc'h war-raok, ar pezh a roe an tu dezhe da gemer 9000
kilometrad karrez eus tiriad hengounel an Tibet er su, bro Tawang, a glot gant
gwalarn ar Stad indian a-vremañ anvet Arunachal Pradesh, tra ma anavezent
aotrouniezh Sina war Tibet hag e statud evel ul lodenn eus an tiriad sinaat,
gant promesa gouarnamant Sina na zeufe ket da vezañ ur broviñs sinaat avat.
Sinañ a reas an dileuridi tibetan daoust ma ne save ket Sina a-du gant an
emglev, Kentoc'h evel ur sin disfiz bremañ ma oa aet an arme sinaat a-raok;
goude diwezh aotrouniezh Sina en Tibet e 1912. Sina a zalc'h mort e oa sinet
abalamour m'o doa pouezet ar Saozon war ar re all. Koulskoude dileuriad
gouarnamant kreiz Sina a lavaras ne halle ket asantiñ e vije kemeret douaroù
gant ar Saozon. Ar vevenn diferet er skrid-emglev, al Linenn McMahon, a oa
sellet outi gant Saozon ha diwezhatoc'h gouarnamant India dizalc'h evel an
harzoù etre an div vro. Koulskoude diouzh Sinaiz abaoe, dre ma ne oa ket bet
sinet ar skrid-emglev gant Sina a oa dezhi an aotrouniezh war Tibet, e oa
didalvoud an emglev, hag e oa a-enep al lezenn ar stagidigezh hag an dalc'h eus
lodennoù zo eus Arunachal Pradesh gant India. Digeriñ a rae an hent d'ar brezel
sinaat-hag-indiaat, e 1962, ha d'an dizemglev etre Sina hag India hiziv
diwar-benn tres an harzoù.

Da-heul deroù ar Brezel Bed Kentañ ha pa oa lodennet Sina etre strolladoù armet
renet gant aotronez brezel a soñjas broioù ar c'hornôg hag ar c'hostezennoù a
stourme e Sina e traoù mallusoc'h evit an Tibet, hag an XIIIvet Dalai Lama a
renas ar vro dinec'h betek e varv e 1933. D'ar c'houlz-se, gouarnamant Tibet a
rene an holl Ü-Tsang (Dbus-gtsang) ha kornôg Kham (Khams), ar pezh a glot
tamm-pe-damm gant bevennoù Rannvro emren Tibet hiziv. Kham ar reter, en tu all
d'ar stêr Yangtze a oa dindan an aotrou brezel Liu Wenhui. En Amdo (Qinghai) e
oa luzietoc'h an traoù, gant korn-bro Xining kontrolet goude 1928 gant an aotrou
brezel Hui Ma Bufang, a strivas dibaouez da lakaat ar peurrest eus Amdo
dindanañ.

E 1934, nebeut amzer goude marv an XIIIvet Dalai Lama, e embanns ar c'hKashag o
mennozh eus 1914, da lâret eo e chome Tibet ul lodenn eus Sina en un doare
arouezel, gant ma c'hallfe ren e aferioù politikel e-unan.

E 1940, goude un dro e Tibet e 1936–7, e skrivas an ofiser breizhveurat Freddie
Spencer Chapman :

"Abaoe the expulsion Sinaiz, da-heul dispac'h 1910, n'eus bet dileuriad ofisiel
sinaat ebet e Lhasa. E 1934, koulskoude, pa zistroas ar jeneral Huang Mu Sung da
Sina, e lezas e ardivink skingas e karg ur serten aotrou Tsang. Evel ma ne oa
ket un hevelep ardivink gant an Dibetaned e teuas Tsang da vezañ un den a-bouez.
Sklaer-kenañ e teuas da vezañ n'eus ket pell, e-pad an trubuilhoù war an harzoù
Sinaat-ha-Tibetat, rak mont a reas dek devezh pe pemzek d'un den war varc'h o
tont eus Lhasa da dizhout Derge pe Chamdo. Pa ne blije ket ar gemennaden da
Dsang e kemme anezhañ; pa zisplije dezhañ a-grenn, ne gase ket anezhañ".

E 1935 e oa ganet ar XIVvet Dalai Lama, Tenzin Gyatso en Amdo e reter Tibet hag
anavezet e oa evel an adenkorfadur diwezhañ. Kaset e oa da Lhasa e 1937 ha
diwezhatoc'h, e 1939, e oa lidet e zonedigezh gant ul lid ofisiel. E 1943 e
anavezas gouarnamant ar Stadoù-Unanet en un doare ofiziel e oa eus Tibet ul
lodenn eus Sina E 1944, e-doug an Eil Brezel Bed, daou alpaer a orin eus
Aostria, Heinrich Harrer ha Peter Aufschnaiter a erruas e Lhasa, ma teuas Harrer
da vezañ kulator ha mignon an Dalai Lama yaouank. Kelenn a reas dezhañ un
anaoudegezh vat eus sevenadur broioù ar c'hornôg hag eus ar gevredigezh vodern,
a-raok bezañ rediet da vont kuit e 1959.

Na Republik Pobl Sina na Republik Sina n'o deus paouezet biskoazh da c'houlenn
adsevel aotrouniezh Sina war Tibet. E 1950 e teuas Arme Dieubiñ ar Bobl da
aloubiñ tolead tibetat Chamdo, ha ganti e voe skubet arme Tibet, dister hag
armet fall Abaoe ma oa bet sinet an Skrid-emglev e seitek poent, e 1951, eo bet
lakaet Tibet e-barzh Republik Pobl Sina en un doare ofisiel. Hervez ar
skrid-emglev-se etre gouarnamant Tibet ha hini Sina, e tlee al lodenn eus Tibet
a oa bet dindan an Dalai Lama dont da vezañ un tolead emren-kenañ eus Sina.

A-raok 1951, hervez antropologourien, lod bras eus annezidi Tibet a oa served
("mi ser"), stag alies ouzh un douar perc'hennet gant manatioù ha tudjentil.
Tibetiz en harlu o deus lavaret ez ae ar served hag o mistri d'ober ul lodenn
vihan eus kevredigezh an Tibet, hag e vije aet o bro war vodernaat hec'h-unan
hep emell Sina. Diouzh e du e lavar gouarnamant Sina e oa served eus ar pep
brasañ eus Tibetiz c'hoazh e 1951, ha disklêriet en deus e vire gouarnamant
Tibet ouzh diorroadur ar vro-se e-doug e brantad emrenerezh etre 1913 ha 1959,
ha ma enebe ouzh strivoù gouarnamant Sina da vodernaat ar vro.

Ar skrid-emglev sinet e 1951 a oa lakaet e pleustr da-gentañ el lodennoù eus
Tibet a oa renet gant meslestradur an Dalai Lama (Ü-Tsang ha kornôg Kham).

Koulskoude e selle Sinaiz ouzh Kham ar reter hag Amdo (Qinghai) evel broioù na
oant ket dindan melestradur gouarnamant Tibet e Lhasa. Abalamour da se e oa bet
graet enni evel en ur broviñs sinaat all hag adingalet e oa an douaroù
penn-da-benn. Kemeret e voe ar pep brasañ eus an douaroù digant an dudjentil hag
ar manatioù hag ingalet e voent d'ar served. Abalamour da se e tarzhas un
emsavadeg renet gant tudjentil ha manatioù en Amdo hag e reter Kham e miz Even
1956. An emsavadeg a oa harpet gant ar CIA, en em ledas betek Lhasa. trec'het e
voe e 1959. E-pad an darvoudoù e oa lazhet degadoù a viliadoù a Dibetaned.
tec'hout a reas ar XIVvet Dalai Lama hag ar gouarnamant da India, en harlu, met
derc'hel a reas lod da stourm e Tibet betek 1972 pa baouezas ar CIA da harpañ an
harzherezh. Goude emsavadeg Lhasa e 1959, e vihanaas gouarnamant Sina live
emrenerezh kreiz Tibet, hag a gasas da benn un adingaladeg eus an douaroù en
holl Dibet.

D'ar 5 a viz Even 1959, Purshottam Trikamdas, Avokad henaour e lez-uhel India, a
ginnigas un danevell diwar-benn Tibet da vodadeg etrebroadel ar wiraourien (an
NGO). Er brezegenn graet evit ar gazetennerien a-zivout an danevell e lenner er
rannbennad 26 :

“ diwar ar fedoù disklêriet a-us e c'haller diferañ ar pezh zo da-heul : … (e)
Sellet pizh ouzh kement hevelep prouenn en deus bet ar vodadeg hag ouzh ar re a
zeu eus mammennoù all ha kas an oberoù azas da benn, ober mennozh ar vodadeg
peurgetket diwar-benn gouzout hag eñ ez eo prouet an torfed gouennlazh — a
ziskreder anezhañ kalz war Sinaiz dija — ha ma'z eo prouet, reiñ lusk d'an
oberoù rakgwelet e feur-emglev 1948 diwar-benn ar gouennlazh ha gant Karta ar
Broadoù Unanet da stourm ouzh an ober-se ha da gavout un digoll a jaoj”

E 1989 e oa aotreet ar Panchen Lama da zistreiñ da Shigatse gant gouarnamant
Sina a-benn ar fin, e lec'h ma reas ur brezegenn dirak un engroez a 30 000 den
ha ma teskrivas ar pezh a wele evel poan Tibet hag an droug a oa graet d'e vro
en anv an adreizhadenn sokialour dindan dalc'h ar Strollad Komunour Sinaat. Tost
e oa e gomzoù d'ar pezh a oa skrivet er sinadeg en doa kinniget da Zhou Enlai e
1962. Pemp devezh diwezhatoc'h e varvas diwar ul lamm-kalon d'an oad a 50 vloaz.

Derc'hel a ra Republik Pobl Sina da zeskrivañ e ren e Tibet evel ur wellaenn
vras, met derc'hel a ra gouarnamantoù estren zo da sevel o mouezh bep ar mare
a-zivout an doare ma talc'h Tibet abalamour d'an testenioù diwar-benn gwallerezh
gwirioù mab-den e Tibet a-berzh strolladoù evel an "Human Rights Watch". Holl ar
gouarnamantoù, avat, a anavez mestroni Republik Pobl Sina war Dibet hiziv, hag
hini ebet n'en deus anavezet gouarnamant Tibet en harlu en India.

E 2005, ar c'hentañ maodiern Wen Jiabao en doa kinniget kaozeal gant ar XIVvet
Dalai Lama diwar-benn Tibet, gant ma tilezfe goulenn an dizalchiezh. Lavaret a
reas an Dalai Lama en un atersadenn gant ar South China Morning Post : "Fellout
a ra dimp bezañ ul lodenn eus Republik Pobl Sina, da gaout he gouarnamant hag he
gwarant da wareziñ hon sevenadur tibetat, hor speredelezh hag hon endro.
Disklêriet en doa dija e tigemerfe mestroni Sina war Dibet met pouezet en doa
war un emrenerezh gwirion war dachenn ar relijion hag ar sevenadur. Ar
gouarnamant tibetat en harlu a c'houlennas ur respont digant gouarnamant Sina.
Displijet e oa lod eus Tibetiz en harlu, e-touezh ar rummadoù yaouank
dreist-holl.

E miz Genver 2007 e tisklêrias an Dalai Lama, e-doug un atersadenn evit ur
chadenn skinwel prevez : "Ar pezh a c'houlennomp digant gouarnamant Sina zo
muioc'h a emrenerezh d'an Dibetiz da wareziñ o sevenadur." Lâret a reas ouzhpenn
en doa lavaret da Dibetiz nompas soñjal oc'h en em ziazezañ war an istor hag
asantiñ e oa Tibet ul lodenn eus Sina.

E 1991 e lavaras an Dalai Lama e oa lakaet war sav un "Apartheid sinaat," gant
an drevadennerien sinaat e Tibet. Disklêriañ a rae : "An drevadennerien sinaat
nevez o deus krouet ur gevredigezh all : un apartheid sinaat a c'hourdrouz
flastrañ ha lonkañ Tibetiz en diwezh, pa nac'h dezhe ur statud ekonomikel ha
sokial en o bro dezhe o-unan.". Ar melestradur tibetat kreiz a zisklêr ez eo
tost niver ar re re zo marvet e-doug al Lamm Bras War-raok, diwar ar feulster,
pe diwar abegoù dieeun all abaoe 1950, da 1,2 milion a dud. Hervez Patrick
French, bet rener ar c'houlzad "Free Tibet" diazezet e Londrez, hag un harper
eus Kaoz Tibet, a oa bet gouest da sellet ouzh an titouroù hag ouzh ar
jedadennoù, n'hallfer ket fiziañ er vrasjedadenn-se abalamour ma ne vije ket bet
gouest Tibetiz da implijout an titouroù mat a-walc'h evit kaout un disoc'h
gwirheñvel. Diouzh French e oa diazezet an niver-se war atersadennoù repuidi,
met miret e veze ouzh re an diavaez da welet an titouroù diazez. French, hag a
zeuas a-benn da sellet oute, ne gavas anv ebet, met "lakaet e vije bet niveroù
choazet dre zegouezh, war a seblant, e pep rann, hag e vije bet kopiet traoù hep
o gwiriañ.". Ouzhpenn e kavas ne oa e-touez an 1,1 milion a dud varv enrollet,
ken 23 364 maouez (Ar pezh a dalvez e oa marvet 1,07 milion a dud diwar hollad
ar boblañs val a oa eus 1,25 milion a dud). Skrivet en deus an tibetologour Tom
Grunfeld ne oa prouenn asur ebet eus ar sifroù-se.". Bez e oa bet kalz marvioù
koulskoude, marteze kement ha 400 000 den. Muchet eo an niver-se diwar
jedadennoù graet gant Warren W. Smith diwar census Tibet a ziskouez e vank 200
000 den e Tibet. Memes Levr du ar gomunouriezh, a vez dizemglev diwar e benn, a
ziskouez douetañs war ar an niver a 1,2 milion a re varv. Disklêriañ a ra e oa
2,8 milion a dud er boblañs tibetat e Republik Pobl Sina e 1953, hervez ar
census sinaat, met 2,5 milion hepken e 1964! Hervezañ e vefe marvet 800 000 den
hag e vefe bet bac'het kement ha 10% eus Tibetiz, gant nebeut anezhe chomet bev
war-lerc'h. Istimet o deus an demografourien sinaat e oa tec'het 90 000 eus an
300 000 Tibetad "a vank" er-maez ar vro.

Gouarnamant Tibet en harlu a lavar ivez ez eus kaoz eus gwir ar bobl tibetat da
zivizout e amzer da zont e-unan. Disklêriet en deus an Dalai Lama e youl da
vreutaat gant Sina diwar-benn un emrenerezh gwirion. Hervez ar gouarnamant en
harlu hag ar strolladoù dizalc'hour tibetat, ar pep brasañ eus Tibetiz a
c'houlenn atav dizalc'hiezh klok an Tibet. An Dalai Lama a wel ar milionoù
embroidi han degaset gant gouarnamant Sina hag ar politikerezh sokioekonomikel,
evel ur gourdrouz mallus evit ar vroad tibetat dre ma laer an danvezioù diaoz
talvoudus evit an armerzh ha ma voug sevenadur Tibet. En desped d'an
taolioù-arnod nevez da adsevel neuz ar sevenadur tibetat orin evit sachañ
touristed, eme ar strolladoù tibetat en harlu, ez eo kemmet an doare bevañ
hengounel tibetat da viken bremañ. Tashi Wangdi, dileuriad an Dalai Lama, en
deus lavaret e-doug un atersadenn e vez pourchaset peadra da annezañ en Tibet
d'ar Siniz han gant ar programm sinaat evit diorroen Sina ar c'hornôg. Forzh
peseurt gweladenner evel un tourist a c'hall en gwelet, holl an diorroadur a vez
graet er c'hêrioù sinaat. Annezidi orin ar vro zo lezet muioc'h-mui a-gostez."

Gouarnamant Sina a lavar e oa bet displijet Hu Yaobang, sekretour hollek ar
strollad komunour sinaat, pa weladennas Lhasa e 1980 pa zizoloas ne'n doa ket
emrenerezh a-walc'h ha ma chome dister diorradur ar rannvro e-kichen hini ar
proviñsoù amezek. Kemmet e oa choazoù ar politikerezh, en o zouez advuhezekaat
sevenadur, relijion ha yezh Tibet. Abaoe neuze, ar gouarnamant kreiz e Tibet en
deus lavaret en doa roet ar pep brasañ eus ar frankiz relijion, daoust da
destenioù eus ar c'hontrol strishoc'h lakaet e plas gant ar gouarnamant war ar
manatioù tibetat. Koulskoude, e 1998 tri manac'h ha pemp leanez zo marvet en
toull-bac'h, diwar taolioù ha boureviadurioù abalamour m'o doa huchet luganioù
a-du gant an Dalai Lama ha dizalc'hiezh an tibet.. Kalz Tibetiz a zalc'h da
glask tec'hout Tibet.

Raktresoù zo er programm armerzhel da ziorren Sina ar C'hornôg, hag a vefe bet
mat evit an Tibet da lâras ar Strollad Komunour Sinaat, evel an hent-houarn
Qinghai-Tibet, o deus roet nec'hamant rak a-drugarez dezhañ e c'hall an arme
sinaat degas soudarded buanoc'h hag an Haned a c'hall embroañ aesoc'h. Bez’ ez
eus atav un digempouez en orin etnek er re zo anvet er servijoù sivil hag er
servijoù justis e Rannvro Emren Tibet, ha nebeut-kenañ a Dibetiz a vez anvet er
postoù-se.

Disklêriañ a ra gouarnamant Republik Pobl Sina ne oa bet graet netra gant
gouarnamant Tibet da wellaat stad buhez Tibetiz war an dachen ekonomikel ha
politikel pa oa e penn ar vro etre 1913 ha 1959, ha ma oa bet a-enep an holl
adreizhadennoù kinniget gant gouarnamant Sina. Hervez gouarnamant Sina ez eo an
abeg ma oa aet tennoc'h an darempredoù etre lod eus pennadurezhioù ar
gouarnamant kreiz ha gouarnamant lec'hel Tibet e 1959. Gouarnamant Republik Pobl
Sina a zistaol ivez an tammall e vije fallaet buhez Tibetiz ha lavaret a reont
eo bet gwellaet o buhez forzh pegement e-keñver ar pezh a oa kent 1950.. Etre
1951 ha 2007, ar boblañs tibetat e lodenn Tibet meret gant Lhasa zo tremenet eus
1,2 milion da 3 milion. Meneget eo da-heul ar gounidoù tennet gant Tibet zo da
lakaat war gont renerezh gouarnamant Sina hervez hemañ. Labourerien Tibet o deus
ar goproù zo an eil uhelañ e Sina,. Rannvro emren Tibet en deus 22500 km
hentoù-real, pa n'en doa hini ebet e 1950. Krouet eo bet holl an deskadurezh
laik e Rannvro emren Tibet goude an dispac'h. Bout a ra 25 skol-uhel imbourc'h
pa ne oa hini e 1950. Diskennet eo feur mervel ar vugale eus 43% e 1950 da
0,661% e 2000. Savet eo ar spi da vevañ eus 35,5 bloaz e 1950 da 67 e 2000.
Dastumet hag embannet eo bet an oberenn hengounel anvet Gwerz-veur ar roue
Gesar, zo an hirañ meurgan er bed hag e oa bet dalc'het gant an hengoun dre gomz
hepken betek-henn. 300 milion Renminbi a vije bet postet abaoe ar bloavezhioù
1980 evit gwareziñ ha derc'hel e ratre manatioù Tibet.

An Dispac'h sevenadurel hag ar gaou en deus graet ouzh ar sevenadur en holl
Republik Pobl Sina a vez kondaonet peurliesañ eno evel ur gwallreuz broadel, a
zo bet barnet he atizerien bennañ, hervez Republik Pobl Sina, "Pare ar Pevar".
Ar raktres evit diorroadur kornôg Sina, hervez Republik Pobl Sina, zo ur pikol
embregadeg, madoberus ha brogarour ma skoazell aod ar reter, pinvidikoc'h,
broioù kornôg Stad Sina, en o zouez Tibet, da adtapout o dale e-keñver finborte
ha doare bevañ.

D'an 10 a viz Meurzh 2008, deiz-ha-bloaz emsavadeg Tibet a-enep Sina e 1959, ez
eus bet manifestadegoù a-enep d'ar galloud sinaat war atiz menec'h. D'ar 14 e
washaas an traoù da vat hag en em ledas an darvoudoù e lec'hioù all poblet gant
Tibetiz. Mouget e oa an taolioù-dispac'h en un doare feuls. Lazhet e oa tud ha
serret e oa Tibet d'an estrañjourien. Keulfe a oa lakaet ivez e Tibet. E miz
Ebrel 2008 e oa kondaonet 17 manifester harzet gant ar polis sinaat gant
tribunal pobl Lhasa. Roet e oa dezho kastizoù a yae eus tri bloaz prizon betek
an toull-bac'h buhez-pad abalamour d'o roll e "taolioù-dispac'h" Lhasa e miz
Meurzh. Souezhet e oa gouarnamant Sina gant ar from er bed a-bezh. Argas a reas
evezhiadennoù ar broioù all en un doare reut. Manifestadegoù taer a oa e Sina
a-enep d'ar broioù e-lec'h ma oa bet eneberezh ouzh emzalc'h gouarnamant Sina e
Tibet hag evit klask boikotiñ c'hoarioù olimpek 2008 e Beijing.

Implijet eo an tibeteg gant Tibetiz, ur yezh eus familh ar yezhoù sinek-tibetek.

Tibet eo kreizenn hengounel ar voudaegezh tibetat, ur seurt Vajrayana
a-ziforc'h, zo kar ivez da hengoun ar voudaegezh Shingon e Bro-Japan. Kavout a
raer ar voudaegezh tibetat n'eo ket hepken e Tibet met ivez e Mongolia, Nepal,
Bhoutan, Ladakh, er Republik Bouriat, er Republik Touva, hag e Republik
Kalmikia. Ar voudaegezh zo ur relijion hag a oa anezhi er VIIIvet kantved
c'hoazh, hag a oa deuet da vezañ hini lod brasañ an dud en XIvet kantved.

Ar bon zo anezhi relijion hengounel Tibet. Kemeret eo bet he flas gant ar
voudaegezh peurvuiañ, adalek an XIvet kantved.

Er c'hêrioù tibetat ez eus ivez kumuniezhioù bihan muzulmaned tibetan, anvet
ivez Kache. Savet e oant bet gant divroidi eus teir bro dreist-holl : Kachmir
(Kachee Yul e Tibeteg, gwezhall), Ladakh ha broioù turk kreiz Azia. Islam Persia
en deus bet ul levezon e Tibet ivez. Goude 1959 ur strollad muzulmiz tibetan a
c'houlennas ar vroadelezh indian abalamour d'o gwrizioù istorel e Kachmir ha
disklêriañ a reas gouarnamant India e oa keodedourien indiat eus holl vulzulmiz
tibetat er memes bloavezh. Bout a ra ivez ur gumuniezh muzulmat sinaat (gya
kachee) diazezet mat, a ziskenn eus pobl an Huied eus Sina. War a lavarer e
antreas divroidi vuzulmat Kachmir ha Ladakh e Tibet adalek an XIIvet kantved.
Kresket en deus ar gumuniezh-se betek mont d'ober ur strollad brasik en-dro da
Lhasa.

N'eo ket diorroet brav an armerzh. An obererezhioù pennañ eo ar magañ deñved, ar
givri hag ar yaked, an trevadoù ed (e-barzh traoñienn ar Su hag ar Gevred) hag
an diskar gwez (er Su). Deuet eo bremañ an touristañ, goude ma n'eo ket sterniet
mat c'hoazh, da vezañ ul lod a-bouez eus armerzh ar vro.



https://br.wikipedia.org/wiki/Tetris

Tetris a zo ur c'hoari video, e doare ur puzzle-game, savet e 1985 gant Alexei
Pajitnov, hag unan eus ar re anavezetañ er bed, e-kichen Pong, Space Invaders,
Pac-Man, diazezet war ampartiz, preder ha refleksoù ar c'hoarierien.

Larêt e vez (dre fent) e oa marteze arm vrezel efedusañ an URSS dre ma lakaas
bloc'had ar c'hornôg da goll ur bern amzer e-pad amzerioù diwezhañ ar brezel
yen.

Hervez ar c'hazetenner Bill Kunkel, lâret gant Daniel Ichbiah en e levr
Bâtisseurs de rêves, "Tetris a respont mat-tre da zisplegadenn ar gwellañ er
c'hoari : ur vunutenn evit deskiñ, ur vuhez a-bezh evit mestroniañ".

Alexei Pajitnov en deus un diplom e 1979 e kreizenn stlenneg akademiezh Russia,
lerc'h ma zeu da vezañ diouzhtu klasker e anavezadur ar c'homz. E 1985, o klask
adober unan eus e c'hoarioù karetañ, ar pentomino, ijin a ra ar c'hoari Tetris
hag ar program. Buhan-tre, e geneiled a zo tapet er c'hoari adiktivel-tre. An
holl akademiezh en em lak da c'hoari.

Pajitnov en deus bet c'hoant neuze da lakaat e brogram war an IBM PC,
nevez-flamm. Sikouret eo bet gant Vadim Gerasimov, un hacker.

Diaes eo embann ar c'hoari siwazh, dre m'eo diaes kendrec'hout rener an
Akademiezh ar Skiantoù. Pajitnov a zeu a-benn da gendrec'hout Victor Brjabrin, e
rener, dre ma lâr e vo holl gwirioù ar c'hoari gant an akademiezh. Bjarbin, a oa
e darempred gant ar bed diavaez (ar pezh a oa rall d'ar mare-se), a gas ur
gopienn eus ar c'hoari da Novotrade, embanner c'hoarioù hungarat. Pladennigoù a
vo kaset e pep lerc'h e Hungaria betek Polonia. Hungaria a oa ivez e bloc'had ar
reter ha Robert Stein, ur saozon ganet e Hungaria, a rae eskemmoù reter-kornog
hag a oa ajant etrevroadel e kenwerzh ar poelladoù, a vello holl galloudegezh
gwerzh Tetris. Gervel a ra Pajitnov ha Brjabrin a gas dezhañ dre faks an aotre
evit korvoiñ ar c'hoari etrezek ar c'hornog dre ar gevredigezh Andromedia
Software.

Dre e jubenn, resev a ra an embanner Mirrorsoft ( netra da welet gant Microsoft)
an aotre eus Tettris, en ur lakaat ur cheñchamant evit Sinclair ZX Spectrum : al
liv. Ar c'hoari a zeu maez e 1987 e Europa hag er Stadoù-Unanet gant ar meneg
"Savet er Stadoù-Unanet Amerika, meizad estren". Berzh a raio ar c'hoari.

Hogen, d'ar c'houlz-se ne oa emglev korvoiñ ebet evit ar c'hoari estreget faks
Patjinov ha Brjabin. Goude kalzig a gudennoù burevel, Bjarbin hag an Akademiezh
a roio gwirioù ar c'hoari da Mirrosoft evit dek vloaz. Dont a ra da vezañ ar
c'hoari anavezet er bed a-bezh. Patjinov na gounezo tamm arc'hant ebet : "Ar fed
ma kement a dud a gav plijus va c'hoari a zo trawalc'h din", met dont a raio da
vezañ brudet er bed a -bezh, evit e desinterest ouzh an arc'hant nemetken
marteze.

E 1997, Patjinov a envro er Stadoù-Unanet. Adkemer a ra e 1996 gwirioù ar
c'hoari ha krou a ra an Tetris Company

Ar c'hoari a zo lakaet war an holl savennoù, zoken ar c'hoñsolennoù c'hoari hag
an iPod (e Genver 2007 eo ar c'hoari gwerzhet ar muiañ war an iPod). Ar stumm
Game Boy en deus ivez bet ur berzh bras, tud 'zo o prenañ ar Game Boy evit ar
c'hoari-mañ nemetken.

Pezhioù tetris, hag a zo diazez ar c'hoari, a zo tetrominos. Bez ez eus seizh
pezh disheñvel, holl diazezet war ur meskaj pevar pezh karezenneg - ar ger
"Tetris" (gant ar rakger gresion tetra-, a dalv pevar) a gemer holl e
dalvoudegezh.

Ar spas c'hoari, ivez anvet "puñs" e-barzh an Tetrisoù kozh ha "matris" e-barzh
ar re nevez, a zo ar spas lerc'h ma gouezh ar pezhioù. Ur gazell en deus e foñs,
a vez gwelet pe get, ha lerc'h ma vez ment ar kazennoù, ment karez ar blokoù.
Bez en deus ivez un "tetrion", lerc'h ma n'eus ket tu d'ar pezhioù tremen, hag a
zo harzhoù ar c'hoari.

Hervez Tetris Guidline, ment ar spas c'hoari en norm a zo dek kazenn ledander ha
daou warn-ugent kazenn uhelder. Padal, c'hoarioù a lak hirderioù disheñvel evel
Tetrinet (daouzek kazenn ledander) pe Tetris Jr. (eizh kazenn ledander).

Lodenn brasañ ar c'hoarioù Tetris en deus, tro-dro d'ar spas c'hoari,
kellaouenoù. Bez e vez enno an niver a linennoù leuniet abaoe penn kentañ ar
c'hoari, heuliet gant ar poentoù. Da heul e vez al live, a gresk hervez ar
poentoù pe al linennoù leuniet, ha seul brasoc'h eo, seul buhanoc'h e gouezh ar
pezhioù. Kavet e vez ivez ar pezh, pe meur a hini, a zeuio goudean hini a zo o
kouezhañ.

Ar rekord war ur born arkad a za gant Stephen Krogman, ar 5 aviz Even 1999, gant
ur skor a 1.648.905.



https://br.wikipedia.org/wiki/TCP/IP

Ur c'homenad kehentiñ evit ar rouedadoù stlennegel eo TCP/IP (pe evit lavaret
resisoc'h, un dastumad komenadoù).

E mil nav c'hant tri ha eikont (1983), an DARPA (Defense Advanced Research
Project Agency) o vezañ bet skoueriekaet ar molladoù pennañ a redias an holl
staelioù kennasket ouzh ARPANET d'ober gant TCP/IP.

Emdreiñ a reas ARPANET eus ur rouedad bihan trec'haoliñ duilhioù war ereadoù
pellgomz poent ouzh poent d'ur rouedad divent hiron : ar Genrouedad.

Kenstagadur ar c'homenadoù kenrouedad e-barzh Unix BSD (Berkeley Software
Distribution) hag ar skignadur er skolioù meur a roas lañs da berzh an TCP/IP e
bed ar stlenneg.

N'eus, war a wellomp neuze, embregerezhioù pe aozadurioù skoueriekaat ebet
perc'henn war an TCP/IP, na war an pennaouennoù hag an arloadoù danzeet
diwarnañ.

Deut e oa TCP/IP¨dek bloaz a-raok ar patrom OSI. Evit gwir, ne glot TCP/IP nemet
gant liveoù rouedad ha dezougerezh ar patrom-se.

> Al live ketal rouedad a glot gant al liveoù unan ha daou eus ar patrom OSI. Ne
labour ket ar c'homenad war al liveoù-se.

> Al live arload a glot gant al liveoù pemp, c'hwec'h ha seizh eus ar patrom
OSI.

Ur reizhiad deroadur duilhioù hep kennaskañ ha nann solius a bourvez IP
(Internet Protocole). Ardeiñ a ra ennegoù meziantel a zo hennadurioù pep klom
war ar rouedad. An ennegoù-se a vez kenaozet gant un niverenn rouedad meziantel
hag un niverenn da hennadiñ pep trobarzhel, war pevar eizhbit (IPv4) pe c'hwec'h
eizhbit (IPv6). An ennegañ IP 'ni eo.

War al live-se eo ivez e vez ar c'homenad ARP (Address Resolution Protocol) o
labourat. Gantañ e vez didermenet enneg MAC ur c'hlom eus e enneg IP oc'h ober
ur skignerezh war ar rouedad. Rekis eo an diskoulmañ-se da c'halloud war-eeun
dereiñ an irienn d'an drobarzhell mat war ar rouedad IP load.

Ur c'homenad dezougerezh eo TCP (Transmission Control Protocol) a ziogel ur
gwazadur solius durc'haet kennaskañ evit ur froud eizhbitoù.

E ragenep diouzh TCP, UDP (User Datagram Protocol) a zo ar c'homenad dezougerezh
nann durc'haet kennaskañ. Herrus-kenañ eo neuze hogen nebeut solius war an dro.
Arveret eo gant ar Genrouedad evit treankañ sten "war ar prim" war lec'hienn
skingomzioù pa n'eo ket dleet evit ar roadennoù treuzkaset bezañ peurvat.

> SMTP : Ur c'homenad treuzkas eeun eo, arveret evit an anvonerezh elektronek a
ra gant UDP hag IP.

> NFS : Ar c'homenad-se, danzeet gant SUN e pemp ha eikont (85), a zo ur
reizhiad ardeiñ ar restroù dasparzhet en un amva dizungenezh.

> DNS : Komenad arveret evit ar reiñ disentez d'an anvioù deverket d'ar c'hlomoù
war ur rouedad, dreist-holl war ar Genrouedad (treiñ anvioù e ennegoù IP).

> DHCP : Ur c'homenad kefluniañ a ro ent emgefreek an arventennoù TCP/IP d'an
arvaloù (pratikoù) war ur rouedad eo.

> SNMP : Ur c'homenad rez eo a ra gant UDP a ro al lank da ardeiñ a-bellder
aveadurioù pe meziantoù.

> HTTP : HTTP a zo ivez ur c'homenad treuzkas restroù hogen e kevaraez
d'ezvonegañ un areg spesadel anvet HTML arveret evit krouiñ "pajennoù Web".



https://br.wikipedia.org/wiki/Stadegouriezh

Ar stadegouriezh a zo ar skiant hag ar pleustr hag a zo o fal tennañ
anaoudegezhioù diouzh anadennoù eztaolet dindan ur stumm a gementadoù. Diazezet
eo war teorienn ar gwirheñvelder, ur skourr eus ar matematik da dalvezout.
Hervez teoriennoù ar stadegouriezh e vez lakaet da batromoù an arvarusted hag an
amzivin. O pleustriñ war ar stadegouriezh e labourer evit sevel steuñverezh hag
evit krennañ ha displegañ an arselloù, hep ankounac'haat lakaat da c'hoari ar
c'hemmusted hag an amzivin e-barzh.

Dont a ra an termen brezhonek eus ar c'hembraeg ystadegau hag hemañ eus al latin
stastisticum collegium (kuzul ar Riez pe Stad). Eus al lavarenn-mañ e teu ar ger
italianeg statista (Den a riez pe bolitikour). Implijet e oe e 1749 gant an
Alaman Gottfried Achenwall ar ger statistik hag e oe troet e saozneg
(en:statistics). Sevel stadegoù a zo bet pleustr ar riezoù hag o
melestradurezhioù. Bremañ e vez savet stadegoù gant embregerezhioù ha tud oc'h
ober diwar-benn skiantoù an Natur, ar skiantoù kevredigezhel, ar medisinerezh
hag all.br:Statistikoù



https://br.wikipedia.org/wiki/Skoteg

Ar skoteg a zo ur yezh c'hermanek komzet e kreisteiz Bro-Skos hag ivez e
Norzhiwerzhon, ma'z eo anavezet evel Ulster Scots. A-wezhioù e vez graet
Lowlands Scots anezhañ evit ober ar c'hemm gant Gouezeleg Skos.

Diaes eo termeniñ ar yezh-se en un doare klok peogwir n'eus termenadur resis
ebet evit ober un diforc'h etre ur yezh hag ur rannyezh. A-wezhioù e vez sellet
outi evel ur rannyezh eus ar Saozneg, a-wezhioù e vez sellet evel ur yezh
c'hermanek ken kar d'ar saozneg ha ma c'hallfe bezañ an norvegeg d'an daneg.

Komzerien ar skoteg a implij anvioù evel braid Scots (Skoteg ledan), pe anvioù
rannyezhel evel Doric pe Buchan Claik. Daoust ma n'eo ket ken diouzh ar c'hiz e
vez implijet c'hoazh Scotch e Norzhiwerzhon, dreist-holl. Lallans a zo implijet
ivez. Ulster Scots a zo implijet e Norzhiwerzhon (pe Ulstèr Scotch gant ar re a
glask ledanat tachenn ar yezh), pe c'hoazh Ullans, meskaj etre Ulster ha
Lallans.

Ur meskaj etre an henskoteg Scottis hag an hensaozneg diwezhañ Scottisc (Saozneg
a-vremañ : Scottish), en deus erlec'hiet ur stumm koshoc'h Scyttisc (gant ur
c'hemmadur en "i"). A-raok ar XVvet kantved e veze anavezet ar yezh c'hermanek
komzet e Bro-Skos evel "saozneg" (skrivet Ynglis pe Inglis d'ar mare-se), pa
veze implijet Scottis evit ar gouezeleg. Dont a ra an anv brezhoneg eus Scottis.
Goude ar XVvet kantved eo deuet ar yezh c'hermanek komzet e kreisteiz Bro-Skos
da vezañ disheñveloc'h-disheñvelañ diouzh ar rannyezhoù saoznek, hep kaout un
anv dezhi koulskoude. Adalek 1495 eo bet implijet muioc'h-mui ar ger Scottis
evit ar skoteg pa veze implijet Erse (a dalvez Iwerzhoneg) evit ar gouezeleg,
a-raok ma vefe implijet Gaelic, Scots Gaelic pe Scottish Gaelic evit ar yezh-se.



https://br.wikipedia.org/wiki/Sadorn_(planedenn)

Sadorn (anvet Saturnus e latin) eo c’hwec’hvet planedenn sistem an Heol. Ur
blanedenn ramzek c'hazus eo, an eil hini a-fet mas ha volum war-lerc’h Yaou.
Tennañ ra hec’h anv eus an doue roman Sadorn (Saturnus).

Form un ellipsoid zo da Sadorn : plataet eo Sadorn en he folioù ha bolzennet er
c'heheder. Un diferañs a 10% zo etre he diametroù kehederel ha polel (120 536 km
evit an hini kentañ, 110 466 km evit an eil). Kement-mañ zo disoc’h he fiñv
troial prim warni hec’h-unan ha fluidegezh ar materi ac’h a d’ober anezhi. Ar
planedennoù ramzek gazus all eus Koskoriad an Heol (Yaou, Ouran ha Neizhan) zo
plataet ivez met nebeutoc’h.

Sadorn zo graet dreist-holl gant hidrogen H2, heliom He, metan CH4, etan (C2H6),
ammoniak (NH3) ha gant ur c’hrek roc’hellek doues-tre.

Sadorn eo ar blanedenn dezhi ar bihanañ douester e sistem an Heol : he douester
krenn a dalvez 0,69 ; esplikañ 'reer kement-mañ gant douester bihan atmosferenn
uhel Sadorn, graet dreist-holl a hidrogen, anezhañ ar gaz skañvañ.

Heñvel e tlefe bezañ kompozision diabarzh Saturn ouzh hini Yaou, gant ur c’hrek
roc’hellek a silikatoù hag houarn, gronnet gant ur gwiskad hidrogen metalek, un
eil a hidrogen likid, hag un trede a hidrogen gazus. An tremen eus un eil
gwiskad d’egile a dlefe bezañ progresivel ha ne vefe gwir c'horre ebet d’ar
blanedenn.

Sadorn zo dezhi un temperadur diabarzh uhel-tre, moarvat e-tro 12 000 K er
c’hrek, ha dilaoskel 'ra muioc’h a energiezh evit na resev eus an Heol. Dont a
ra al lodenn vrasañ eus an energiezh-mañ eus ar c’henwask gravitadurel (mekanism
Kelvin-Helmholtz), met n’eo ket a-walc’h an efed-mañ evit esplikañ ar broduksion
wrez. Bez’ e c’hellfe dont ivez diwar glav takennoùigoù heliom e taoleadoù don
Sadorn : kement-mañ a zilaoskfe gwrez diwar froterezh en ur gouezhañ war ur mor
hidrogen skañvoc’h.

Atmosferenn Sadorn zo frammet e bandennoù parallel un tamm evel hini Yaou ; met
bandennoù Sadorn n’int ket ken aes da welet ha ledanoc’h int tost d’ar
c’heheder. E gwirionez e oa bet evezhiet evit ar wech kentañ sistem koumoulennoù
Sadorn da vare ar misionoù Voyager. Abaoe ec’h eo bet gwellaet da vat an
teleskopoù war-zouar ken e c’hellont heuliañ ar fiñvoù en atmosferenn Sadorn.
Doareennoù atmosferenn Yaou (evel an arnevioù oval hirbad) zo bet gwelet ivez
war Sadorn. E 1990 ec’h eo bet evezhiet gant an teleskop spasel Hubble ur pezh
koumoulenn wenn tost da geheder Sadorn, hag ar goumoulenn-mañ ne oa ket diouti
da vare tremen ar sontennoù Voyager. E 1994 e oa bet gwelet un arnev all a vent
vihanoc’h.

Gwalennoù Sadorn zo unan eus ar c’haerañ arvestoù e sistem an Heol ha doareenn
bennañ ar blanedenn int. Skedus-tre int, a gontrol da reoù ar planedennoù ramzek
gazus all (albedo etre 0,2 ha 0,6) ha posupl eo gwelet anezhe gant divlunedoù.

Betek-henn (hanter 2012) ez eus bet renablet 62 loarenn o treiñ en-dro da
Sadorn. Ingal e vez dizoloet reoù nevez, reoù vihan avat.



https://br.wikipedia.org/wiki/Rouedad_stlennegel

Ur rouedad stlennegel a zo un trevnad urzhiaraerioù ha trobarzhelloù stlennegel
kevreet an eil re gant ar re all a-benn ma vint gouest da lodennañ gwazadurioù
stlennegel ha loazioù a zeu da vezañ kenloazioù neuze. Ur rouedad stlennegel a
c'hell bezañ bihan tre (daou pe dri urzhiataer kennasket gant ur voullerez da
skouer) pe bras meurbet evel ar genrouedad Internet. Anwenet a oa bet seurtadoù
rouedadoù hervez o ment ha dreist-holl ar c'horreenn int bet displeget warni.
Evel-se ez 'eus rouedadoù LAN (Local Area Network) evit ar re implijet e-barzh
embregerezhioù bihan pe etre pe c'hoazh e-barzh tier-kêr bihan (rouedadoù load),
MAN (Metropolitan Area Network) evit ar rouedadoù displeget war ur gêr a-bezh pe
dost, WAN (Wide Area Network) a vez kennasket gantañ meur a rouedad e meur a
lec'h (rouedadoù e-barzh un nebeut kêrioù emañ diazezet stalioù un embregerezh
vraz enne kevreet an eil re gant ar re all da skouer).

Er bloavezhioù 50 e oa deut ar stlenneg en embregerezioù, pezh a voe ur reveulzi
. En amzer-se ne oa ket korrurzhiataerioù c'hoazh hag an aveadurioù e veze graet
gante e oa termenellioù, da lâret eo ur skramm hag ur c'havier. An termenellioù
a veze kevreet ouzh un urzhiataer kreiz ("mainframe" e saozneg). Un adeiladezh
greizennet e oa a roe da c'hoût petra e oa ur rouedad : un trevnad aveadurioù o
kehentiñ an eil re gant ar re all dre mediaoù pe skoroù treuzkas.

Un dra nevez a oa deut er-maez er bloavezhioù 70. Ar c'horrurzhiataer an 'ni eo
a oa gouest da vont en dro e-unan hep ma veze red kevreañ anezhañ ouzh ur
rouedad. Er c'houlz-se eo e oa bet IBM o kinnig ar PC ("Personnal Computer")
kentañ war ar marc'had. Buan-tre e oa bet kavet an tu da reiñ o flas dezhe er
rouedadoù : ganet e oa bet ar stlenneg dasparzhet a dalvez kement ha ma vez pep
ardivink barrek da gemer e-karg is-gwezhiennoù eus ar c'heweriañ hollek. Graet e
vez an dasparzhañ stlennoù gant ar gwazadurioù stlennegel a ro an tu da bep
stael d'ober gant an hevelep keweriusterioù.

E dibenn ar bloavezhioù 60 e oamp en Europa ha dreist-holl er Stadoù Unanet e
"brezel yen" a-enep bro Russia. D'un doare ofisiel, e oa red d'an amerikaned
kavout an tu da ziskoulmañ ur gudenn a lodennañ roadennoù etre kreizennoù
enklask rannet war an tiriad a-bezh. Sañset e oa tud an ARPA (Advanced Research
Projects Agency) o klask lakaat roadennoù evit ar skiantourien war ur rouedad
kentoc'h evit prenañ un urzhiataer da bep kreizenn enklask, pezh a vije bet
koustet gwell ger d'ar c'houlz-se (hag ivez, n'o doa ket an urzhiataerioù nag ur
galloudezh nag un tizh gwell dereat e-keñver ezhommoù ar skiantourien). Un tu e
oa da lakaat al loazoù hag ar roadennoù da vezañ lodennet war un tiriad bras ha
war an dro gounid tizh hag efeduster o reiñ da bep hini an tu da zibab an
urzhiataer d'ober gantañ hervez ur gwezhiadur roet.

E-gizh-se e oa bet ganet e 1970 ar rouedad gentañ dre trec'haoliñ duilhioù : an
ARPANET (ARPA Network). Ar rouedad gentañ oc'h arverañ al linennoù pellgomz e oa
a roio al lañs diwezhatoc'h da diorren an Internet (pe ar Genrouedad e
brezhoneg). E 1972, ur 40 bennak a oa kevreet kenetreze oc'h ober gant
gwazadurioù postel ha kennaskañ a-ziabell. E 1974 eo e oa bet ganet an Internet
gant donedigezh ar c'homenad TCP/IP. Hag e 1980 e oa bet divizet gant an DARPA
(a vere ARPANET) da baouez ober gant an TCP/IP evel ur c'hevrin milourel.

Roll ar reizhiad korvoiñ rouedad a zo reiñ an tu da veur a zen kevreet ent
beziadel ouzh ar rouedad da labourat gant an hevelep loazioù. Pourveziañ a ra ar
gwiriañ haeziñ d'ar rouedad en ur genurzhiañ an haeziñ d'al loazioù. Meur a hini
zo evel UNIX, Microsoft Windows NT, MS Windows 2000, 2003 Server, Linux, Novell
...

An adeiladezh vezoniel a vez anezhi bepred gant ar c'heal pratik-dafariad. Daou
seurt adeiladezh 'zo : ar stael ouzh stael hag ar rouedad greizennet. Ur roll
heñvel an eil ouzh egile o deus ar staelioù war ar rouedad evit ar pezh a sell
ouzh an adeiladezh gentañ (Peer to peer e saozneg). Gallout a reont bezañ kement
evel pratik (stael labour) pe dafariad ouzh unan all evit ar pezh a sell ouzh
dasparzhañ al loazioù. Ar rouedad greizennet e vez pourveziet muioc'h a surentez
ganti peogwir e vez kreizennet ha gwiriet haeziñ d'al loazioù gant kevreañ
dafariaded arbennik ouzh ar rouedad.

Ar surentez war ar roadennoù : possubl eo aozañ ur gourleizh d'ar roadennoù
e-barzh ur rouedad da lakaat da dalvezout ar c'hael "gougemer ouzh ar
sac'hadennoù". Da lâret eo gwarediñ ar roadennoù bete-goût e vefe ur falladur
gant unan eus an elfennoù beziadel (ur gantenn galet da skouer). Ar bennaenn-se
a vez lakaet da dalvezout peurliesañ oc'h ouzhpennañ aveadurioù arbennik evel ar
reizhiadoù RAID da skouer.

A-hend-all e vez aozet war ur rouedad ur reizhiad naoudiañ d'aotreañ an haeziñ
war al loazoù nemet evit an arveriaded marilhet, ha c'hoazh droedoù spesadel war
al loazoù evit pep hini anezhe. Un dilesadur (anavezout an arveriad) a zeu
diaraok ur c'hennaskañ neuze.

Meur a reizhiadoù korvoiñ rouedad e vez kemeret gante renkoù da ziogelañ ur
surentez war ar rouedad hag ar roadennoù. Alies bremañ e vez kreizennet an
naoudiañ gant un dafariad arbennik o ren ennañ ur reizhiad dilesa (deist-holl
evit an domanioù).

Hag e c'hellomp menegiñ ivez ar reizhiad UPS da wareziñ ar rouedad hag he loazoù
ouzh ar sac'hadennoù tredan.

Tu zo arverañ an erenad a-steud da lakaat staelioù da kehentiñ an eil re gant ar
re all met n'eo ket implijet gwell alies ken an doare-se. Un deknologiezh
herrusoc'h a vez arveret bremañ oc'h implijout ar c'hartennoù rouedad.

Ur gartenn rouedad (ur gartenn elektronek arbennik) a zo e pep hini eus ar
staelioù hag eus an trobarzhellioù da kehentiñ war ar rouedad. Pep hini anezhe
he deus un enneg rouedad unel d'anavezout anezhi war ar rouedad. Gante e vez
kavet lugellioù spesadel a glot gant seurtadoù funioù a zo moaien implijout
(RJ45, BNC ...). Lies seurt skoroù treuzkas a zo evel da skouer ar fun gevahel
pe ar fun re wedenneg UTP (an hini ar muiañ arveret en amzer a-vremañ). Tu zo
ivez arverañ teknologiezhioù "hep fun" evel da skouer an danruz pe ar wagenn
radio. Ar rouedadoù astennet a c'hell ober gant an treuzkas dre amgerc'hell pe
ar rouedadoù kelligek (ur modem a vez ezhomm neuze etre ar gartenn rouedad hag
ar skor treuzkas).

Ar c'hennaskañ hag an eskemm stlennoù war ar skoroù eo e vez graet gant ar
pezhioù dafar. Hogen eo red ober gant reolennoù ha kendivizadoù da lakaat anezhe
da gehentiñ kenetreze. Komenad kehentiñ e vez graet gante.

Da lakaat daou stael da gehentiñ an eil gant egile war ur rouedad eo red arverañ
ur c'homenad kehentiñ. Meur a hini 'zo evel, da skouer, Netbios (ur c'homenad
evit ar rouedadoù Microsoft), ar c'homenad AppleTalk, ar c'homenad TCP/IP (ar
muiañ anavezet hag implijet, hini ar Genrouedad). An hini diwhezañ-mañ e vez
kaset ar stlennoù dre trec'haoliñ strobadoù gantañ. Evit gwir e vez rannet ar
stlennoù a strobadoù ha treuzkaset pep strobad an eil goude egile oc'h implijout
ennegoù mezoniel da anavezout pep stael war ar rouedad ha neuze da gas ar
stlennoù d'ar stael mat. Ennegoù IP e vez graet eus an ennegoù-mañ a vez roet da
bep stael pe drobarzhell pa e vezer o kevreañ unan war ar rouedad.

Evit skoueriekaat ar c'hehentiñ ha respont d'an erverkadioù-se eo bet ijinet ur
reolad : ar reolad OSI (Open System Interface) krouet gant an ISO (International
Organization for Standardization). Ar c'homenad TCP/IP a heul tamm pe damm ar
reolad-se pe resisoc'h, un darn anezhañ.

Gant an hini kentañ e tesellomp an doare alvezel ma vez luget an aveadurioù
(gant ar funioù hag an trobarzhelloù kevreañ evel da skouer an tolperioù. An
dopologiezh vezoniel e vez desellet outi evel an doare mezoniel e vez ar
stlennoù o redek poent ouzh poent (ur poent a zo ur stael pe un drobarzhell
luget ouzh ar rouedad).



https://br.wikipedia.org/wiki/Riez

Ur riez a zo un aozadur politikel frammet oc'h ober e annez en un tiriad
termenet gant harzoù, ur gouarnamant en e benn hag en deus ur riegezh en diavaez
koulz hag en diabarzh.

Peurvuiañ, evit bezañ gouest da sinañ emglevioù etrebroadel pe etreriezel ez eo
ret d'ur riez bezañ bet anavezet evel ur vro dizalc'h goude m'he deus embannet e
oa aet en he frankiz, o vezañ n'eus ket ret evit un nebeud emglevioù.<!!-- evel
hini Montevideo.-->

Diwar elfennoù diabarzh ivez e termener ar riez. Da skouer e skrive Max Weber :
"ur riez a zo ur gumuniezh denel a embann he deus gwir da vont dre nerzh en un
doare reizhel ouzh n'eus forzh piv en un tiriad dibar". Diouzh ar ster roet d'ar
bomm "doare reizhel" ez intenter talvoudegezh al lavarenn. Eus ober ar
gouarnamant, da lavaret eo ar c'horf politikel a zo e penn ar riez, eo ez eus
kaoz amañ.

Kentañ testeni eus implij ar ger gallek État, "Stad", evit ur vro riek a gaver e
skrid ar feur-emglev anvet Peoc'h Westfalia (1648). Komzet e vez eus "riez
mod-Westfalia". Ur vro riek pe ur riez a zo ur voudelezh dezhi an emzalc'husted
evit merañ hec'h oberoù politikel ha kevredigezhel hep na yafe riezoù pe
c'halloudoù all da emellout enno.

Lod a lavar ez a war diskar tamm-ha-tamm ar riez mod-Westfalia diouzh emdroadur
ar sistem etrebroadel a sil kemmoù armerzhel, politikel ha sevenadurel ha diouzh
ar c'hemmoù teknologek ken e weler anadennoù nevez ha kreñv evel ar bedeliadur
ha diorroadur tolpadurioù-riezoù rannvedel ha dreistriezel evel Unaniezh Europa.

E brezhoneg e vez implijet kalz ar ger "Stad" evit ur riez, hag ouzhpenn ez eus
Stadoù ha n'int ket riezoù, e-barzh riezoù krevredel da skouer. Setu perak e vez
kaoz eus Stadoù-Unanet Amerika, ar re-mañ oc'h ober ur riez asambles. E saozneg,
e galleg hag e spagnoleg e vez graet Stad eus meur a dra, e brezhoneg e c'haller
ober ivez.

E komzoù boutin e vez mesket alies a-walc'h bro, broad ha riez, met ret e vefe
pouezañ war an diforc'hioù bras a gaver etrezo :

Hiziv eo bet rannet gorread ar Voul-Douar etre 200 riez pe war-dro hag
ouzhpenn-se ez eus un tiriad dibar, Antarktika ha tiriadoù a zo dindan ur
galloud riezel sañset, met n'int ket evit gwir, da skouer, Somalia hag Irak.



https://br.wikipedia.org/wiki/Riegezh

Ar riegezh a zo ur meizad politikel evit termeniñ an aotrouniezh hag ar veli war
un tiriad pe war ur strollad pobloù. Ar rieg (eus an hengeltieg hag henvrezhoneg
ri kevatal d'ar rex latin ha d'ar brezhoneg roue) a zo an hinienn a zo an
aotrouniezh bennañ gantañ, un den a zo e penn ar riez, prezidant, impalaer, roue
pe priñs. E-doug an Grennamzer, war-dro an XIIIvet kantved eo bet distaget tamm
ha tamm ar riegezh eus an hinienn unpenn evit bezañ staget ouzh ar riez, hemañ
ur boud strollel, ur strollegezh dezhi ar veli war un tiriad
termenet-termenetañ. Kadarnaet eo bet riegezh ar riezoù e 1648 gant Feur-emglev
Westfalia pa oe embannet m'eo pep riez mestr war e vont-en-dro diabarzh.
Koulskoude, abaoe kreiz an XXvet kantved, riegezh ar riezoù en deus kroget gant
bezañ disnasket diouzh meizad ar riez p'eo bet treuzkaset darn o velioù d'an
aozadurioù etrebroadel.

E Europa, n'eus ket tu distagañ ar riegezh eus tarzherezh ar riezoù modern etre
an XIIved kantved hag er XVIvet kantved. Ar meizad a c'hell bezañ merzet en
dekred "Per venerabilem" embannet gant ar Pab Inosant III e 1202 pa 'z eus bet
graet un diforc'h etre pennaotrouniezh ar roueed hag o riegezhioù. Daoust bezañ
bet embannet e 1215 diwar-goust galloud ar roue saoz Yann Dizouar en deus kroget
ar Magna Carta da dalvezout tamm ha tamm goude m'eo bet krennet hag adembannet
gant Herri III e 1297. Dre vras, ne veze ket lakaet un harz c'hoazh da galloud
ar Roue nemet e-keñver an noblañs hag an Iliz katolik. Pelloc'h e gaver un
termenadur eus ar re resisañ e-barzh levr hir (6 levrenn e 1524)) Jean Bodin, Ar
Republik (er mare-se e talveze republik evit riez). Hervezañ eo "ar riegezh ...
galloud diharz hag hollbad ar Republik". Un termenadur klok a zo bet kinniget
gant Louis Le Fur e diwezh an XIXvet kantved : "Ar riegezh a zo barregezh ar
riez chom hep bezañ rediet d'ober traoù pe ren an traoù a-stumm gant ar palioù
en deus divizet seveniñ nemet diwar abeg e volontez hag hervez pennaennoù ar
gwir.

Ar riegezh a zo liammet gant keal ar galloud bonreizhañ pa 'z eus da sevel
skeuliadur ar reoladoù gwiraouel ha reolad uhelañ ar riez eo ar bonreizh. Abaoe
diwezh an Eil Brezel-Bed ez eus bet kemmet an dra pa 'z eus treuzkasadennoù
galloudoù riegezh daved an aozadurioù etrebroadel.

Hervez ar wirourien alaman e c'hell bezañ termenet ar riegezh evel beli war ar
belioù ken eo ar riez an aozadur a gemer divizoù war biv a c'hell seveniñ tammoù
ar beli war bep a zanvez. Treuzkasadenn ar belioù ne vir ket ar rieg (hag ar
riez) kaout ar belioù en e gerz p'eo posupl dezhañ o adkemer.

Hervez Kuzul ar Vonreizh gall n'eus ket tu treuzkas elfennoù riegezh pa 'z eus
tu treuzkas d'an Unaniezh Europa belioù, met eneberien an Unaniezh a gav dezho
eo didalvez an diforc'h pa ne gredont ket e c'hellfe riezoù unanet Europa terriñ
o liammoù hag adkemer o belioù treuzkaset.

Tabutoù a zo evit termenañ ar pezh a zo belioù dibar ar riezoù. Hervez ar
frankizourien, ne ya gant ar riez nemet belioù pe gargoù "riegek" a denn d'ar
surentez politikel hag armerzhel (difenn, polis, moneiz dreist-holl). Teorienn
ar riez kêrreizh eo. Hervez teorien ar riez ragevezhiek eo ledanoc'h e velioù
p'en deus un dever gwareziñ kempouez sokial hag armerzhel ar gevredigezh.

Er Stadoù-Unanet ez eus un tech nevez e-keñver an termenadurioù-se pa vez fiziet
darn ar c'hargoù surentez da aozadurioù prevez zo.

E Europa ar Grennamzer ez eus bet embannet gant ar Bibien e teufe war eeun ar
riegezh eus Doue ken e oa ar roueed sujidi ar Bibien, |dileuridi an doueezh ma
embannont bezañ ar re-se. Pa vez mesket riegezh dindan Doue ha riegezh an
unpennoù e vez graet an douebeliezh (?) eus ar renadur-se. Er Grennamzer eo bet
graet tamm ha tamm an diforc'h etre galloud speredel ar Pab hag an ilizoù evit
ren ar feizidi diwar o pa veze lezet d'an unpennoù ar galloudoù temporal war ar
pezh a c'hoarveze war o ziriadoù.

Hervez Jean-Jacques Rousseau hag darn ar brederourien ha politikourien
grenn-ha-krenn e vez un elfenn eus ar riegezh e pep hinienn eus ar bobl. Evit
herzel ouzh ma vez dilammet an elfenn-se e tleer sevel un demokratelezh eeun
gant votadegoù an holl ha referandomoù. Ar bobl a zo hollad ar re vev, un hollad
gwir tud. M'eo re niverus an dud evit ur votadeg hollek ez eus un tech da reiñ
respetoù rekis d'an dileuridi. Dre vras e ra berzh bras ar c'healioù-se re en tu
kleiz pellañ.

Riegezh ar vroad (pe hini an nasion) a zo bet ar c'heal difennet gant ar
republikanerien voderet e diwezh an XVIIIvet kantved hag a zo bet trec'h e-doug
an Dispac'h gall. Ul levezon bras en deus bet war republikoù Europa hag Amerika.

Evito eo ar riegezh gant ar vroad, ur boud difetis, diwirvoudel ha disrannabl.
Ouzhpenn ar geodedourien vev eo enklozet e-barzh meizad ar vroad ar re a veve
a-raok hag ar re a zeuio war-lerc'h ken eo ar vroad war ur bazenn uheloc'h eget
hini ar geodedourien. Evel adskeudenn wanaet Doue e c'hellfe bezañ gwelet ivez.

Pa n'eo ket ur dra wirvoudel, ne c'hell ket ar vroad bezañ ur sistem gouarnamant
en he unan hag reizhiad an dileuriañ a zo e berzh pennañ. An dileuridi pe
gentoc'h ar gannidi a zo e servij evit ar vroad en e fezh a-raok ober evit o
dilennerien. Muioc'h c'hoazh e vezont sellet evel kannaded ar vroad da-gentañ
holl. Er reizhiad-se, ne c'hell ket ar vroad diwirvoudel o c'hontrolliñ ha ret
eo sevel enepgalloudoù kempouez d'o c'halloudoù en ur sevel disparti ar
galloudoù.



https://br.wikipedia.org/wiki/Profed

Ur profed a zo un den gwelet evel jubennour un doue, pe evel un diouganer, pe
c'hoazh evel un divinour. Dont a ra an termen eus an henc'hresianeg προφήτης
profetis "jubennour un doue", dre al latin-iliz popheta, heñvelster. Evel kannad
un doue e teu, sañset, evit kemenn, lakaat war ziwall pe diskuliañ ar wirionez
d'un toullad tud (d'ur vroad, da skouer) pe d'an holl dud. Pa n'eo ket reoù o
relijion, ar feizidi a wel ar brofeded all evel faos.

E metoù ar yuzevegezh hag ar gristeniezh e vez implijet an dro-lavar "Ar
Brofeded" evit levrioù ar Brofeded a gaver e Bibl, e lodenn an Testamant Nevez
evit ar gristenien). Troidigezh ar ger hebraek Neviim eo, da lavaret eo liester
נביא nabi. N'eo ket bet urzhiet er memes doare al levrioù-se gant ar Yyuzevien,
ar gatoliked, ar reizhkredourien hag ar brotestanted.

Jezuz Nazaret zo ur profed gant an islam, nemet gant ar gristenien ez eo "Gwir
Doue ha Gwir den", eil person an Dreinded, Jezuz ar C'hrist, da lavarout eo an
hini olevet, an Emmanouel hag ar Mesiaz hirc'hortozet gant diouganerien (pe
brofeded) an Testamant Kozh.

En Testamant Nevez, en Aviel, e kaver anv dre veur a wech eus Yann-Vadezour, ha
lavaret e vez ur profed anezhañ : ur wech e lavar Lukaz (II- 36-38) eus ar
brofedez Hannah (Anna) ha hi un intañvez kozh o prezegenniñ e-barzh Templ
Jeruzalem diwar-benn Jezuz-Krist.

Meur a wech e vez kaoz eus profeded dizanv : hervez ar gristenien o dije bet
resevet donezonoù ar Spered santel.

N'eus nemet 25 profed ha roet o anv er C'horan. En ur hadith (bomm-lavar
Mohammed pennaouet goude e varv) eo bet meneget ez eo bet ur profed evit pep
pobl ha 124 000 en holl. Ada eo bet an hini kentañ ; Noe, Abraham, Moizez ha
Jezuz eo bet ar re veur a-raok Mohammed. Meur a rasûl (rasoul, "kannad") zo
meneget er C'horan ivez, en o zouez patriarked ha n'int ket gwelet evel profeded
er Bibl.

Er sourated XXI (Ar Brofeded), IV (Ar maouezed), et III (`Imran) eo bet meneget
profeded e roll an "dud reizh" (الصَّالِحِين [aṣ-ṣāliḥīn]).



https://br.wikipedia.org/wiki/Priz_Nobel_ar_Peoc%27h

Priz Nobel ar Peoc'h eo anv unan eus ar pemp priz Nobel savet gant an embregour
ha skiantour Alfred Nobel (1833-1896). Hervez testamant A. Nobel, Priz ar Peoc'h
a zlee bezañ roet « d'an den en devo graet ar muiañ pe al labour gwellañ evit ar
vreudeuriezh etre ar broadoù evit kas an armeoù da get pe o bihanaat, pe evit
aozañ ha brudañ kendalc'hioù peoc'h. »

E 1876 e teuas Bertha von Suttner da vezañ sekretourez Alfred Nobel met goude ur
sizhunvezh e tistroas d'he bro da eurediñ Arthur Gundaccar von Suttner. Daoust
ma oa berr an amzer a dremenas e kompagnunezh Alfred Nobel e kenskrivas gantañ
betek marv hemañ e 1896, ha krediñ a reer e oa hi he devoa ar muiañ a bouez e
krouidigezh ur Priz Nobel ar Peoc'h e-touez ar prizioù Nobel all a oa savet
hervez testamant ar skiantour.

Bep bloaz e vez roet ar priz Nobel en Oslo, kêr-benn Norvegia, rak spisaat a rae
testamant Alfred Nobel e oa rekis reiñ ar priz Nobel er gêr-se. Roet e vez atav
d'an 10 a viz Kerzu, a zo deiz-ha-bloaz marv Nobel, dirak roue Norvegia. Tri zra
a vez profet d'al loreidi : ur skrid-testeni, ur vedalenn hag ur baperenn a
resisa sammad ar priz gounezet. Dalc'het e vez an abadenn e sal-kêr Oslo, hag
antronoz e vez heuliet gant sonadeg Priz Nobel ar Peoc'h, a vez skignet da
ouzhpenn 450 milion a diegezhioù e muioc'h evit 150 bro er bed. Brudet eo an
abadennoù er bed a-bezh, ha tud brudet-kenañ a vez pedet d'o c'hinnig pe da
gemer perzh enno. Dibab loreidi Priz Nobel ar Peoc'h a laka a-wezhioù rendaelioù
da sevel, rak kavout a reer war roll al loreidi tud o devoa implijet
doareoù-ober feuls evit diskoulmañ kudennoù kent ober strivoù bras dre implijout
doareoù difeuls evit klask skoulmañ ar peoc'h. Priz Nobel ar Peoc'h eo ar Priz
Nobel nemetañ na vez ket roet e Stockholm, e Sveden.



https://br.wikipedia.org/wiki/Ploudon_(korrblanedenn)

Ploudon (Pluto e latin ha (134340) Ploudon hervez hec’h anv ofisiel), a zo
anezhi ur blanedenn gorr eus Koskoriad an Heol abaoe diviz an Unvaniezh
Astronomel Etrebroadel (UAE) ar 24 a viz Eost 2006. A-raok e oa degemeret da
navet planedenn ar sistem Heol daoust da soñj un darn eus ar steredoniourien.
Kavet e oa bet er bloaz 1930 gant Clyde W. Tombaugh. Divizet ez eus bet gant
UAE, d'ar 24 a viz Eost 2006 ivez, lakaat Ploudon da vezañ "prototip" ur rummad
nevez a draezoù treuzneizhanat.

Ar blanedenn gorr gentañ eus Gouriziad Kuiper eo, hag an eil brasañ war-lerc'h
Eris hervez ar pezh a anavezomp evit ar poent.

Hervez diviz UAE 2006 ez eo e gwirionez un divblanedenn gorr gant C'haron,
daoust ma n'eo ket sklaer c'hoazh.

Ploudon he deus pemp loarenn anavezet. An hini vrasañ anezho, C'haron, a oa bet
kavet er bloaz 1978. Div loarenn vihanoc’h a zo bet dizoloet e 2005, anvet int
bet Hydra ha Nix, hag ur bevare kavet e 2011, bet anvet Kerberos, hag ur bempet
e 2012, anvet Styx. Hervez arselladenn ar sontenn New Horizons e 2015 ne zlefe
bezañ loarenn ouzhpenn all ebet o treiñ en-dro da Bloudon.



https://br.wikipedia.org/wiki/Ovidius

Ovidius, pe Publius Ovidius Naso a oa ur barzh latin, ganet d'an 20 a viz Meurzh
43 kent JK e Sulmona, e kreisteiz Italia, ha marvet er bloavezh 17 goude JK , en
harlu e Tomes, a zo Constanţa hiriv e Roumania.

Bevañ a reas da vare ginivelezh an impalaeriezh roman: ganet e oa bloaz
war-lerc'h muntr Caesar, pa erruas Aogust er galloud, ha pa droas ar republik,
gant skoazell ar sened roman , en un imapaleriezh. Mervel a reas tri bloaz
war-lerc'h an impalaer kentañ.

Ganet e oa en un tiegezh marc'heion. Studiañ a reas ar retorik e Roma. Dilezel a
reas al labour war ar gwir hag ar velestradurezh, ha brudet e voe gant e
varzhonegoù.

D'e 18 vloaz e voe aotreet gant e dad da vont da veajiñ da Hellaz. Roud ar
veaj-se a verko e oberenn. Pa voe 40 vloaz e tilezas ar varzhoniezh erotek evit
skrivañ ar Metamorfozoù, barzhoneg ennañ 12 000 hegzametr daktilek rannet e 15
levr, diwar-benn ar mojennoù hellazat ha roman.

D'an 19 a viz Du er bloavezh 8 goude JK e voe harluet Ovidius da aod ar
Pont-Euxin. Mont a reas da chom da Domes (Constanţa en Roumania hiziv) dre urzh
Aogust, ar perag n'ouzer ket. Hervez an abeg ofisiel (diaes da grediñ pa seller
ouzh oberennoù tud all) eo dre ma oa anv eus buhez diroll en e levr An Arz da
garout. Tud zo a lavar e oa deuet Ovidius da vezañ serc'heg Julia, merc'h
Aogust, hag e vije bet displijet-bras an tad. Erruout a reas e Tomes d'an 9 a
viz Mae eus ar bloaz 9, ha mervel eno 8 vloaz goude. E seizh gwellañ a reas da
zistreiñ, met ne voe ket aotreet. Ne voe ket kaset e gorf da Roma en-dro.



https://br.wikipedia.org/wiki/Mumbai

Mumbai (मुम्बई    e marathi, distaget /ˈmumbəi/), anvet gwechall Bombay, eo
kêr-benn stad Maharashtra, e kornôg India. E 2006 e oa war-dro 13 milion a
annezidi e kêr, ha tost da 20 milion a dud a oa o chom e tolpad-kêrioù Mumbai,
ar pezh a ra anezhi unan eus an dek kêr vrasañ er bed.

Emañ Mumbai war an aod ha porzh brasañ India eo. Kêr-benn armerzhel India eo
ivez ha kresket eo kalz e dibenn an XXvet kantved. Muioc’h c’hoazh eget lec’hioù
all en India ez eo ur gêr ma weler kichen-ha-kichen tud pinvidik-mor ha re all
paour-razh. E Mumbai emañ karter Bollywood, anvet evel-se diwar anv Hollywood,
rak eno ez eus studioioù ma vez savet kalz eus ar filmoù a vez graet en India.
Ret eo gouzout ez eo India ar vro a brodu ar muiañ a filmoù er bed, bep bloaz.

"Dor India" zo ur monumant a voe savet da vare donedigezh ar roue Jord V e 1911,
hag unan eus arouezioù ar gêr eo bremañ.

Anv ar gêr, Bombay pe Mumbai, a deu eus ar marateg Mumba, doueez, hag Aai,
Mamm ». Homañ eo kêr-benn Maharashtra hag ar gêr ar muiañ poblet en India.
Bombay zo anezhi kêr-benn ekonomikel Bro-India pa brodu 5 % deus ar PIB ha 25 %
eus ar produioù industriel, 40 % eus ar c'hoñvers dre ar mor hep disoñjal 70 %
eus eskemmoù ekonomikel ar Vro. Bombay a zo ivez e-touez dek brasañ kreizenn
finañsoù ar bed. Evit digemer an eskemmoù arc'hantel-mañ, emañ e Bombay Bank
mirlec'h India, yalc'h Bombay, yalc'h broadel India ha sez sokial meur a
gompagnunezh Indian ha liesvroadel. Ekonomiezh ar sinema a zo bras ivez dre
m'emañ lodenn vrasañ ar studioioù skinwel ha filmoù Indian, e Bollywood.

Meur a relijion hag a sevenadur a zo e Bombay diwar ar meskaj a dud deus
ranvroioù disheñvel hag e vez gwelet relijionoù a bep seurt evel an Hindouegezh
(80% eus ar polblañs ), an Islam (14 %), ar gristeniezh hag ar relijionoù Jain
ha Sikh (2,5 %). Ret eo kontañ ouzhpenn war-dro 100 000 Parsi ha 500 000
Boudaad, yuzevien hag ar re hep relijion. C'hoarvez a ra ar memes tra gant ar
yezhoù. N'eus ket a vegalopolennoù all en India e lec'h ma vez kement a yezhoù
hag e Bombay. Ar yezh ar muiañ komzet e Bombay a zo ar Marateg, yezh officiel ar
Maharashtra, evel an hindeg, ar Gujartati hag ar Saozneg. Bez ez eus memes ur
rannyezh, ar Bambaiya hag a zo ur meskaj etre ar Marateg, an hindeg hag saoznek
an Hindouiz, implijet alies er straedoù. Met memestra eo ar Saozneg a chom ar
yezh pennañ e-barzh ar vuhez economikel hag a vez implijet tost en holl
vurevioù.



https://br.wikipedia.org/wiki/Meurzh_(planedenn)

Meurzh (Mars e latin) eo pevare planedenn sistem an Heol hag an eil vihanañ
goude Merc'her. Meurzh zo dezhi div loarenn : Deimos ha Phobos.

Abalamour d’he liv ruz e oa bet roet dezhi, da vare an Henamzer, anv doue
gresian ar brezel Ares, ha goude hini e bar roman Mars. Hirie an deiz e vez
graet "ar blanedenn ruz" anezhi ivez.

Simbol astronomek Meurzh zo ur c’helc’h gant ur saezh troet etrezek ar biz (♂),
skeudenn skoed ha speg an doue. Ar rakger areo- a ra dave da Vars da skouer :
areokroazier, areologiezh...

Dont a ra he liv damruz eus an oksidenn houarn a zo e mineralioù he douar.
Talvezout a ra he gorread kement hag ur c’hard eus hini an Douar hag he mas
kement hag un dekvedenn eus hini an Douar. N’eus mor ebet warni, ar pezh a laka
anezhi da gaout kazimant ar memes gorread a zouaroù sec’h ha gorread douaroù
divor an Douar. Mars zo dezhi div loarenn, Phobos ha Deimos : bihan int o-div
gant furmoù direoliek ; moarvat ec’h int asteroidoù bet trapet gant ar
blanedenn. Div dogenn bolel he deus, graet gant dour skorn ha dioksidenn garbon.
Bez’ he deus ivez menezioù-tan evel Olympus Mons, Arsia Mons, Ascraeus Mons,
Pavonis Mons, Elysium Mons, Albor Tholus, Hecates Tholus hag all. Ar menez
Olympus (Olympus Mons), 27 km uhelder a-us da live etre ar blanedenn, eo an
uhelañ menez anavezet e sistem an Heol.

Tanav-tre eo atmosferenn Veurzh : n’eus ken nemet 7,5 millibar a wask aer war
gorre ar blanedenn, da geñveriañ gant 1 013 millibar war an Douar. En hec'h
atmosferenn ez eus 95% a zioksidenn garbon, 2,7% a nitrogen, 1,6% a argon hag
eskennoù aezhenn dour (0,3%) hag oksigen (0,13%). Nevez ’zo he deus detektet ar
sontenn european Mars Express metan en atmosferenn ar blanedenn. Ar gaz-mañ en
em gav e zonennoù el lec’h ma kaver ivez muioc’h a aezhenn dour : gallout a rafe
bezañ sin un doare buhez dindan gorre Meurzh.

Kalz a gemm zo etre an div hemisferenn : an hini norzh zo an darn vrasañ diouti
dindan live etre ar gorre, nemet ur bladenn uhel-tre anvet Tharsis ;
a-gontrelfed, an hini su zo he douaroù uheloc’h eget al live etre. Neuze, ma
vije terraformet Meurzh dre adkrouiñ morioù, e vefe ur pezh mell mor en
hemisferenn norzh, gant ar bladenn Tharsis evel douar diveuz ; an hemisferenn su
a vefe-hi ur c’hevandir bras.

Evezhiet 'z eus bet ivez kaniennoù ledan ha don (ispisialamant Valles
Marineris), ganet diwar aktivelezh tektonikel Meuzh. E 2005 ez eus bet evezhiet
gant ar sontenn Mars Global Surveyor kemmoù war ar gorre ha na oa ket dioute en
2002, evel rigolennoù ha roudoù reier diruilhet a-hed ur run. Gallout a rafe ar
cheñchamantoù-se dont diwar grenamantoù Meurzh. Sinoù zo, evel gouelezennoù hag
aspadennoù aodoù ha stêrioù dour disec’het, hag a ziskouez ez eus bet kalz dour
hag un aktivelezh hidrologel a-bouez war Veurzh. N’ouvezer ket petra eo deuet an
dour-se da vezañ : gallout a rafe bezañ trapet en togennoù polel, e-barzh an
douar ; moarvat ivez ez eo diaazehennet er spas rak tanav eo an atmosferenn ha
kalz disteroc’h eo ar gravitadur eget hini an Douar.



https://br.wikipedia.org/wiki/Merzher

Ur merzher a zo un den hag a varv evit e gredennoù relijiel, evel a oa
c'hoarvezet e deroù istor ar gristeniezh.

A-wechoù e vez lavaret eus un den hag a zo marvet evit un dra bennak all, evit e
vro pe evit kredennoù politikel. Ar verzherinti a vez lavaret eus ar marv-se.

Merzher a zo tost d'ar ger gresian martyr (stumm kozh : marty o talvezout kement
ha test). Implijet e veze en Azia Vihanañ dindan ar stumm martyriai (testenioù)
evit lakaat da embann anvioù ar begennoù a roe harp d'ar geoded. Lennet e veze
an anvioù ez-publik ha kaset e veze anezho dre skrid d'ar pennoù bras. Diwar an
embannoù-se e kemeras ar gristenien ar ger evit ar verzherinti hag evit ar
verzherien. Danevelloù barnedigezh hag o lazhadennoù a veze gwelet evel
testenioù roet evit kanañ gloar d'ar relijion nevez.

E-pad an tri c'hantved kentañ e veze kroazstaget ar gristenien koulz hag ar
vac'hidi bolitikel hag a-wechoù e vezent roet da zebriñ d'al loened gouez er
sirk. An holl anezho a zo bet anavezet gant an ilizoù kristen kentañ evel
merzherien ha sent. Tertulllian (Eil kantved) a skrivas : sanguis martyrum,
semen christianorum (had ar gristenien eo gwad ar verzherien).

En arabeg e kaver ar ger shahid o talvezout test koulz ha merzher. Ne gaver ket
an termen er c'hKoran, met en Hadith (teskad komzoù Mohammed). Ar verzherez
kentañ eo bet Soumaya bent Khabbab, ur vaouez kozh lazhet gant keodederien Mekka
a-du gant al liesdoueadegezh. Darn eus ar vuzulmaned, ar Chiited, a lid memor ar
shahid Hussein ben Ali a voe lazhet en emgann Kerbala, pa oa o vrezeliñ ouzh an
eil kalif omeyad, Yazid Iañ. Bep bloaz e vez lidet eñvor an darvoud e-pad gouel
an Achoura pa ya ar Chiited er straedoù o huanadiñ hag o stekiñ ouzh o bruched.



https://br.wikipedia.org/wiki/Menez_Everest

Menez Everest (Chomolangma pe Qomolangma e tibeteg, Zhūmùlǎngmǎ Fēng pe Shèngmǔ
Fēng e sinaeg, Sagarmatha e nepaleg, Mount Everest e saozneg) eo ar menez uhelañ
er bed, gant 8 848 metr uhelder. Emañ war an harzoù etre Tibet ha Nepal en
Himalaya.

Meur a anv a oa anavezet evit ar menez-se gwechall, an hini anavezetañ anezho o
vezañ an anv tibetek Chomolangma, a gaver war ur gartenn embannet e Pariz e 1733
gant an douaroniour gall Jean-Baptiste Bourguignon d'Anville.

Andrew Waugh, un ofiser saoz karget da gartennaouiñ India, an hini a gavas e oa
ar menez-se an hini uhelañ en tolead, e-kreiz an XIXvet kantved. Pa oa meur a
anv roet dezhañ e yezhoù ar c’hornad e reas “Peak XV” anezhañ da gentañ, a-raok
divizout reiñ dezhañ an anv “Menez Everest”, diwar anv e ziagentad, ar c’horonal
George Everest. E 1856 e voe muzuliet uhelder ar “Peak XV” gant Andrew Waugh ha
n’eo nemet e 1865 e voe degemeret da vat an anv “menez Everest” evitañ gant ar
“Royal Geographical Society”. Da gentañ e oa savet George Everest a-enep ar
c’hinnig-se ; lavarout a rae e oa ret mirout d’ar menezioù o anvioù hengounel e
yezhoù an tolead, anvioù a c’halle bezañ distaget gant tud ar vro. Bremañ eo
anavezet evel “menez Everest” e kalz a yezhoù avat.

E tibeteg e vez graet Chomolangma pe Qomolangma eus ar menez, ar pezh a dalvez
kement ha "Mamm santel". E sinaeg e vez treuzskrivet an distagadur tibetek evel
Zhūmùlǎngmǎ Fēng (珠穆朗玛峰|t=珠穆朗瑪峰), pe treuzskrivet e vez ar ster evel Shèngmǔ
Fēng (圣母峰|t=聖母峰), a dalvez ivez kement ha "Mamm santel". Er bloavezhioù 1960 e
voe divizet gant gouarnamant Nepal reiñ d'ar menez Everest un anv nepalek :
Sagarmāthā (« penn an oabl »). Ne oa anv nepalek ebet gantañ a-raok, rak an dud
e traoñ ar menez a rae gant Chomolangma, an anv tibetek, ha dianav e oa ar menez
Everest e traoñienn Kathmandu hag en toleadoù ma vez kaozeet nepaleg. Met
fellout a rae d’ar gouarnamant kaout un anv nepalek evit ar menez-se, gant e
c’hoant da "unvaniñ ar vroad".

Meur a zen a glaskas pignat gant ar menez uhel-se a-raok an Eil Brezel-bed, an
darn vrasañ anezho eus Breizh-Veur, dre ma ne oa ket aotre da grapañ war ar
menez eus tu Tibet ha ma oa Nepal, en tu all, en Impalaeriezh Breizh-Veur da
neuze. E-pad unan eus an ergerzhadegoù-se, e 1924, e varvas George Mallory hag
Andrew Irvine pa oant o klask tizhout al lein, ha ne ouzer ket daoust ha deuet e
oant a-benn eus o zaol a-raok mervel. E 1999 e oa bet adkavet korf Mallory.

Ar re gentañ a dizhas lein ar menez eo Edmund Hillary ha Tenzing Norgay d’an 29
a viz Mae 1953. Abaoe ez eus bet e-leizh a dud all o deus tizhet lein ar menez
Everest. Hervez kont eo aesoc’h mont betek lein an Everest eget tizhout lein
kernioù all evel K2 ha Nanga Parbat. Daoust da se n’eo ket un dra aes, rak
diaesterioù analañ a zeu diwar an distank m’eo an aer en uhelderioù-se, ouzhpenn
8 000 metr. Meur a zen zo bet o krimpañ ar menez Everest neuze gant sikour
boutailhadoù oksigen. Ha ral eo ar re evel Edmund Hillary ha Tenzing Norgay pe,
nevesoc’h zo, Reinhold Messner ha Peter Habeler (e 1978) zo aet betek al lein
hep ar sikour-se. Bahadur Sherchan, un den 76 vloaz eus Nepal, eo an hini koshañ
zo bet o tizhout al lein ha kement-se en doa graet d’ar 25 a viz Mae 2008.



https://br.wikipedia.org/wiki/Mas

Ar mas zo ur c'hementad fizikel dezverkus eus ar c'hementad danvez zo en ur
c’horf. Ur perzh diazez eus an danvez eo ar mas hag anadiñ a ra dre ziemluskted
ar c'horfoù hag o etreober gravitadurel. E sistem etrebroadel unanennoù ar fizik
(S.I.) ez eo ar c’hilogram hag a dalvez da unanenn vas ha neket ar gram (g).
Implijet e vez ivez an donenn zo par da 1000 kg hag an unanenn vas atomek.

Sistem etrebroadel an unanennoù a laka ur c'hemm diazez etre ar c'hementad
danvez, muzuliet e moloù, hag ar mas, muzuliet e kilogram.

Setu amañ ur skouer. Tri mol heliom 4 zo enne an hevelep niver rik a brotonoù, a
neutronoù hag a elektronoù, da lavarout eo ar memes kementad danvez rik hag ur
mol karbon 12, eleze 6 mol protonoù, 6 mol neutronoù ha 6 mol elektronoù. Met
mas ur mol karbon 12 a dalvez 12 gram dres (Dre dermenadur niver Avogadro) tra
ma talvez mas an tri mol heliom 4 kement ha 3 x 4,0026 = 12,0078 gram.
Kementadoù danvez heñvel-rik a c'hall eta kaout masoù disheñvel.

Er skouer uheloc'h e c'haller displegañ ar c'hemm er mas gant an diforc'h etre
energiezhoù ereañ derc'hanel an heliom hag ar c'harbon.

Arabat eo kemmeskañ ar mas hag ar pouez, gant hemañ ziwezhañ e vez muzuliet an
etreober etre ar mas hag ar park gravitadur (Un nerzh eo ar pouez).

Dont a ra ar mesk a vez etre ar mas hag ar pouez eus ar fed ez eo bet implijet
pell an hevelep ger "kilogram" evit envel unanennoù muzuliañ an daou gementad
fizikel-se zo disheñvel-bras o natur. O c'hevatalennoù da bep hini, M ha ML/T²,
en diskouez splann. Sistem etrebroadel an unanennoù (SI) en deus reizhet ar
meskaj-se peogwir e vez muzuliet an unanenn nerzh, hag an unanenn-pouez ivez
eta, e newton (N).



https://br.wikipedia.org/wiki/Lizherenneg

Ul lizherenneg a zo anezhi un doare-skrivañ diazezet war un niver bihan pe
vihanoc'h a arouezioù a reer lizherennoù eus anezhe hag a dalvez pep hini anezhe
d'ober dave d'ur fonem (pe soniad) en ur yezh bennaket, da lâret eo kement hag
ar c'hensonennoù hag ar vogalennoù.

Cheñch a ra ar yezhoù a-hed an amzer avat, buanoc'h peurliesañ evit ma vez
cheñchet an doare d'o skrivañ ha neuze meur a wech e vez kavet lizherennoù gante
reolennoù skrivañ luziet a-walc'h evel hini ar saozneg pe hini ar galleg e-lec'h
ma ne glot ket al lizherennoù gant bep a fonem.

Evit digresk pe nullañ an diforc'hoù etre ar fonemoù hag ar sistem aroueziañ
gant al lizherennoù e c'hoarvez ma tud e karg a ginnig ma vo kemmet darn an
lizherenneg , da lavaret eo adkempenn an doare-skrivañ. Divizet e vez etre
arbennigourien ar yezh pa 'z eus ur riez evit lakaat an divizoù da vezañ ul
lezenn ret evit an deskadurezh hag ar gwask. Evit ur yezh distad evel ar
brezhoneg adkempennoù an doare-skrivañ (hag al lizherenneg asamblez) a zo bet
kinniget ha degemeret gant ar skrivagnerien vrezhonek. Ar c'hemm brasañ a zo bet
hini al lizherenneg kinniget gant Yann-Frañsez ar Gonideg p'en deus dilezet al
lizherenneg gallek a oa hini an Tad Juluan Maner. Dilezet eo bet gantañ al
lizherennoù c ha qu evit ober gant k en o flas, da skouer.

Dre astenn e vez graet al lizherenneg eus ar voest vras ha plad enni meur a
gombodig e vez implijet gant ar voullerien pa vez prientet ar moulladur,
lizherenn dre lizherenn : rouez-tre eo hiziv. Sellet ouzh ar voullerezh plom.



https://br.wikipedia.org/wiki/Lennegezh

Skrivet gant ar stumm lennégez e oa moulet ar ger e 1821 gant ar Gonideg e-barzh
ar geriadur en devoa graet. Savet eo gant lenn, deuet eus ar ger latin
legendum : pezh zo da lenn, hag al lost-ger -egezh.

Kevatal eo ouzh ar gerioù galleg ha saozneg littérature ha literature, deuet eus
ur ger latin ivez : litteratura (skritur, yezhadur, kultur). Red an amzer a
cheñchas ster ar ger e yezh ar broioù-se. Skouer ar galleg eo : An holl
skriturioù (XIIvet kantved), ar c'hultur dre vras (XVvet kantved) hag adalek an
XVIIIvet kantved e talc'h ar ger an doare a intentomp anezhañ hiziv. Da lavaret
eo :

E brezhoneg bemdez e karg ar ger skrivagner pouez ar skriv : pep hini a skriv zo
ur skrivagner : skrivagner publik ivez ha tout. Arroudet aboae 1499 e teufe ar
ger eur al latin pobl *scribenum. A-fed lennegezh ez eus bet rannet an dud etre
ar re a skriv levrioù ingal, ar re-se zo skrivagnerien. Douget eo bet aze ster
nobl ar re zo skrivañ levrioù o labour. "Skriver" zo ledanoc'h e ster ha bodet
eo an holl a skriv lennegezh, pennadoù da lenn en un doare disuit dindan an anv
a skriver, ul levr a lizheradur da nebeutañ.

Pal al lennegezh eo ar gened. Lamet eo al lizheradur hag an holl levrioù na vez
ket o danvez krouiñ un oberenn eus ar gened evel levrioù war an istor, war ar
brederouriezh, war ar politikerezh. E-maez emañ al levrioù dijapl (Penaos deskiñ
saozneg ?, Desevel ma bugale), daoust ma voe skrivet ul levr a sekredoù kegin
gant Flaubert. Doareoù al lennegezh a veze a-hed an istor tost eus he skorioù.
Pa voe krouet un dra anvet levr gant follennoù nij karrez staget e levrennoù ha
bodet a-gevret dindan ur golo e voe cheñchet an doare da resev ar skriturioù, da
lenn, da skrivañ. Levrioù moulet a voe un cheñchamant all eus an doare da resev
al lenn ha da ober gant ar skrivañ. Traoù nevez a vezo ijinet e korf an
oberennoù lennegel war-bouez implij ar Rouedad. Tammoù lies-media a vezo paket
e-touez ar skriturioù. E-book, ger saozneg evit ul levr elektronek, a zo ur
chañs bras evit an holl n'o devez ket darempredoù gant hanterourien ar c'hultur
evel al levraouegoù, ar skolioù, ar skolioù-meur… en Trede Bed. Er C'hornôg,
avat, e vez divizoù war gwirioù an aozerien. Penaos d'an dud kendelc'her o
micher a skrivagnerien, e-barzh strolladoù musik, evel treserien bannoù-treset…
ma vez roet ar c'hultur d'an dud evit mann.

Pa skriver e raer gant stummoù ha furmoù dibabet : Rummadoù lennegel. Ne vez ket
termenet fin a-wezhioù met e vez sentet an diforc'h etre ur romant, ur barzhoneg
pe ur pezh-c'hoari. Dibabet eo lusk ur skrid hag is-rummadoù a vez rannet : du
evel ma vez romantoù polis zo, karantez leun ar pajennadoù evit al lennegezh
roz, levrioù hag a vez skrivet gant tud gour evit ar re yaouank eo lennegezh ar
yaouankiz. Ne vez ket bevennet resis hag er bed ma vevomp ez eus tremen eus un
doare d'unan all. Degemeret e vez stummoù evel gwir lennegezh ; disprizet e
vezent un amzer zo bet gant kelennerien war al Lizhiri : Skiant-faltazi,
romantoù polis…

E-pad pell ez eus bet ur pal d'ar studi lennegel : rannañ pezh a veze bet
skrivet mat, hervez reolennoù klasel diouzh an holl oberennoù, lezet a-gostez.
Bremañ e vez degemeret muioc'h a zanvezioù ha liesseurt eo deuet da vezañ ar
studiañ lennegezhioù. Kemeret e vez an oberennoù en o amzer, sklêrijennet gant
oberioù ar skrivagner, piv en devoa levezonet anezhañ. Hag al lennegezh
keñveriet a laka keñver-ha-keñver lennegezhioù a bep seurt evit gouzout mont
en-dro al lennegezh studiet.



https://br.wikipedia.org/wiki/Keriom

Un elfenn gimiek eo ar c'heriom ; Ce eo e arouez kimiek, 58 e niver atomek ha
140,116 e dolz atomek.

Div wezh e 1803, e daou lec'h pell an eil diouzh egile, e c'hoarvezas
dizoloadenn an elfenn 58 : e Bastnäs (Sveden) gant ar gimiourien svedat Jöns
Jakob Berzelius ha Wilhelm Hisinger, hag e Berlin gant ar c'himiour prusian
Martin Heinrich Klaproth. Oksidenn an elfenn 58 eo a voe hiniennekaet e
gwirionez, a voe anvet ceria kent bezañ anvet cerium hervez ar gorrblanedenn 1
Keres a oa bet dizoloet e 1801 hag anvet hervez Keres, doueez roman ar
gounezerezh. E dibenn ar bloavezhioù 1830 e teuas ar c'himiour svedat all Carl
Gustaf Mosander a-benn da hiniennekaat keriom en e stumm glan.

Er c'hailhoù allanit (Ca,Ce,La,Y)2(Al,Fe)3(SiO4)3(OH), bastnäsit (Ce,La,Y)CO3F,
monazit (Ce,La,Th,Nd,Y)PO4 pergen e kaver douaroù rouez, n'int ket ken
rouez-se : war-dro 32 g anezho a gaver dre gilogramm e krestenenn an Douar.
N'eus ket kalz mengleuzioù doaroù rouez er bed koulskoude. E Stadoù-Unanet
Amerika hag e Sina e kaver ar muiañ a vastnäsit ; monazit a gaver er
Stadoù-Unanet hag e Sina ivez, koulz hag en Aostralia, Brazil, India, Malaysia,
Sri Lanka, Suafrika ha Thailand. Lec'hioù all zo da vezañ dizoloet c'hoazh, gant
kailhoù apatit, cherallit, eudyalit, loparit ha fosforit. Un andon all eo an
dileizhennoù uraniom bet arveret er greanterezh ur wezh dija.

Aes eo oksidañ ar c'heriom en aer ; lonket e vez skinoù uslimestra ar gouloù
gant oksidennoù ar c'heriom. E 150°C e tev ar c'heriom da reiñ oksidenn
keriom(IV) :

Dazgwerediñ gorrek e ra Ce gant dour yen, ha buan gant dour zomm da reiñ
hidroksidenn keriom :

Eus Ce-123 betek Ce-152 ez astenn skalfad izotopoù ar c'heriom. Pevar izotop
stabil a gaver en natur : 136Ce, 138Ce, 140Ce (an hini paotañ) ha 142Ce.
Skinizotopoù zo bet kavet ivez, 26 anezho, an hini stabilañ o vezañ Ce-144 gant
un hanter-vuhez a 284,893 devezh ; eus ar skiriad derc'hanel e teu 144Ce, a voe
arveret da sevel kefluskerioù nukleel evit ar c'harr-nij Convair X-6 bet studiet
evit aerlu Stadoù-Unanet Amerika etre 1946 ha 1961 hep bezañ savet biskoazh.

Evel al lantanom e veze implijet keriom en e stumm CeO2 da fardañ
envezioù-kannded (anvet "envezioù Welsbach" ivez).

Evel trelusker c'hoazh ez implijer Ce2O3 e greanterezh an eoul-maen, hag evit
fardañ fornioù emnaetaat.



https://br.wikipedia.org/wiki/Hent

Un hent a zo un egorenn ma c'hall an dud mont da vale warnañ eus ul lec'h d'unan
all. Terket e vezont diouzh ezhommoù an dud hag en ur dennañ kont eus ar
skoilhoù naturel pe denel. Dre vras e vez an hentoù war an douar noazh pe
kaledet gant mein bilet. Dre astenn e vez kaoz eus an hentoù war vor koulz ha,
dre skeudenn, pep tra a seblant ober e hent evel war hentoù difetis er spered
hag ar vuhez kevredigezhel. Dre skeudenn ivez e veze gwelet (hag e vez c'hoazh)
un hent en oabl steredennet, Hent (pe Heñchoù) Sant-Jakez (pe Hent Sant-Jalm),
da lavaret eo un darn eus galaksienn m'emañ an Douar enni.

Eus an hentoù koshañ digoret gant an dud kentañ, marteze o heuliañ reoù al
loened bras ha gouez betek hor c'hevredigezhioù modern ez eus bet ezhomm eus ar
c'hehentiñ (ken+hentiñ), da lavaret eo kaout darempredoù etre an dud ha mont
d'ar parkoù evit gounid ar boued. Ne oant nemet gwenodennoù (pe ribouloù pe
hentigoù) war an douar noazh a-raok ma'z eus bet lakaet meur a hini anezho da
vezañ ledan a-walc'h evit tremen an dud war an daou du. Dre m'eo bet an Denelezh
o kreskiñ e-keñver ar boblañs ez eus bet muioc'h-muiañ a hentoù evit mont da bep
lec'h anavezet hag eus pep lec'h da n'eus forzh peseurt lec'h all ken emañ an
holl hentoù o kroaziañ an eil gant egile. Pa vez daou hent pe ouzhpenn o
kroaziañ ez eus ur c'hroashent. War ar c'hroashentoù e vez staliet peurvuiañ
meur a dolpadur-annez bihan ha bras.

Goude ma oa bet ijinet ar rodoù ken ma veze aesoc'h kas an traoù hag an dud war
garbedoù ez eas an hentoù etre an tolpadurioù-annez da vezañ ledanaet diouzh an
tremen ha diouzh ledander ha tizhder ar c'harbedoù. En XXvet kantved, pa greskas
ar boblañs, brasded ar c'harbedoù e voe savet gourhentoù, meur a forzh ganto,
eus daou forzh evit pep tu (hent peder forzh) betek ar gourhentoù daouzek forzh
kavet er Stadoù-Unanet.



https://br.wikipedia.org/wiki/Hebraeg

Ur yezh semitek eus is-skourr ar yezhoù kananek eo an hebraeg, pe hebreeg,
´Ivrith / עִבְרִית en hebreeg, komzet gant 7 500 000 den en Israel, Palestina ha
dre ar bed a-bezh. War-dro 6 000 000 eus e yezherien a zo Yuzevion o chom en
Israel. 700 000 bennak a bPalestiniz en Israel ha Palestina a ra gantañ da eil
yezh.

Skrivet e vez an hebraeg gant al lizherenneg hebraek (hag a vez implijet evit al
lodenn vrasañ eus ar yezhoù yuzevek all ivez), met n'eo ket a orin hebraek e
gwirionez rak amprestet eo bet digant an aramaeg en Henamzer.

An hebraeg hengounel a oa aet da get evel yezh komzet e Judea da c'houde emsav
Bar Koc'hba (135-138 goude JK). E Galilea en doa kemeret an aramaeg e blas
war-dro 200 kent JK dija. E-pad 1800 vloaz e veze implijet war an dachenn
relijiel hepken.

En XXvet kantved ez eo bet lakaet an hebraeg da vevañ adarre a-drugarez da
strivoù Eliezer Ben Yehouda (Eliezer Yitzc'hak Perelman, 1858-1922) dreist-holl.
Hiziv an deiz ez eo unan eus yezhoù ofisiel Stad Israel. Meur a yezh yuzevek all
a zo en arvar da vont da get abalamour da astenn an hebraeg.



https://br.wikipedia.org/wiki/Gwenvred_Latimier-Kervella

Gwenvred Latimier, ganet e 1988 e Dijon, Bourgogn, zo ur skrivagnerez yaouank,
savet ganti ur romant evit ar grennarded ha barzhonegoù. Merc’h eo da Annaig
Kervella ha Herve Latimier.

Tapet he deus ur vachelouriezh lennegel e lise Diwan Karaez, goude bezañ bet e
Skol Diwan Roazhon hag e Skolaj Diwan Bro-Dreger e Plijidi, Bro-Dreger. Goude se
he deus tapet un DEUST (diplôme d'études universitaires scientifiques et
techniques) war micherioù al levraouegoù hag an diellañ e skol-veur Roazhon 2.
War ar memes tro he deus heuliet an daou vloavezh aotreegezh war arzoù an
abadennoù hag ar sinema, ha bremañ eo bet tapet an aotregezh ganti. E 2008 e oa
o prientiñ ivez an arnodennoù evit dont da vezañ skoazellerez bro doareet war ar
glad hag al levraouegoù (« assistant territorial qualifié du patrimoine et des
bibliothèques » (live B)) a-benn gallout kavout ul labour en ul levraoueg
departamant pe kêr er bloavezhioù a-zeu. Un aotreegezh vicherel war vetoù al
levraouegoù he deus ivez.

Dedennet-bras e oa gant ar skrivagnerez Evelyne Brisou-Pellen ha c'hoantaet he
deus ober un tamm evel ar skrivagnerez-se. Plijout a ra dezhi skrivañ levrioù
evit reoù yaouank. Plijout a ra dezhi kalz an traoù faltazius evel Harry Potter,
met ivez traoù all bet skrivet gant Bret Easton Ellis pe Amélie Nothomb, da
skouer. Nebeutoc'h a amzer he devez bremañ abalamour d'he studioù met klask a ra
skrivañ bepred war dammoù follennoù.

Skrivet he deus bet barzhonegoù ivez war ar gelaouenn Al Liamm hag ur romant
anvet "Hunvreoù", evit ar re yaouank (Keit Vimp Bev, 2004).



https://br.wikipedia.org/wiki/Gwener_(deiz)

Ar Gwener eo an deiz etre ar Yaou hag ar Sadorn. Hervez ar reizhiad a laka ar
sizhun da gregiñ gant al Lun, ha homañ eo ar reizhiad erbedet gant ISO 8601, ez
eo ar pempvet deiz eus ar sizhun. Gant ar reizhiad a laka ar sizhun da gregiñ
gant ar Sul, hengounel e meur a vro eus kornaoueg Europa, hag a-orin
yuzev-kristen, ez eo ar c'hwec'hvet devezh. Donet a ra an anv diwar an doueez
Gwener, unan eus doueed pennañ ar Romaned, adalek amzer Julius Caesar.

Deiz marv Jezuz war ar groaz eo, hag abalamour da se e tle ar gristenien ober
vijil en deiz-se. Gwelet ar c'hrennlavar: Ar Gwener, Devezh peñver. E Breizh ne
veze ket debret kig gwechall neuze, hag ar c'hiz e oa debriñ krampouezh pe
pesked. Un devezh a-bouez eo Gwener diwezhañ ar C'horaiz, a vez graet
Gwener-ar-Groaz anezhañ.

Un deiz a-bouez eo Gwener-ar Groaz-er relijion gristen pa lavar Sant Yann
Aveliour eo en deiz ma veze lidet Pask gant ar Yuzevien ez eo bet barnet ha
kondaonet Jezuz-Krist da vezañ kroazstaget. Sul-Fask eo anv ar Sul a zeu goude
ha Yaou-Gamblit ar Yaou en e raok. N'eo ket stabil deiziad Gwener-ar-Groaz pa
vez jedet pegoulz e vo deiz Sul-Fask diwar deiziadur al loar.

Un deiz a-bouez eo pep Gwener evit ar vuzulmaned sunnit ha chiit pa vezont
kustum da vont d'ober o lidoù d'ar voskeenn. Er broioù muzulman ne labour ket
kalz a dud en deiz-se.



https://br.wikipedia.org/wiki/Gwallerezh

Ar gwallerezh pe palforserezh eo an anvioù a roer d'an darempred reizhel graet
dre heg gant un den enep da youl un den all. Dre vras e komzer eus enlakaat tra
pe dra en organoù reizhel un den. En XXIvet kantved ec'h eo un torfed hervez
lezennoù an darn vrasañ eus ar broioù, petra bennak ma c'hall kemmañ ster ar ger
hervez ar broioù. E Kanada n'eus ket anv a wallerezh evel e Bro-C'hall, da
skouer, met eus arsailh reizhel, ar pezh a dalv kement hag ur stokadenn reizhel
graet enep da youl un den.

E mojennoù Hellaz kozh e veze gwallet tud gant an doueed ha doueezed, ha Zeus a
roe ar skouer fall gant an holl nimfenned (Io n'eo nemet unan anezho) arsailhet
gantañ, ma vage fulor e wreg evel-se. E-touez an dud e veze skrapet merc'hed, ha
graet an eured goude, evel ma vez graet c'hoazh e pobloù zo (Tchetchened). Gant
Hades e voe skrapet Persefone, gant Apollon e voe Dafne; gant Aias Oileos e voe
Kasandra, gant Hektor, Andromac'he; gant Ac'hilleus, Poliksene; gant Akamant e
voe Klimene.

En Hellaz kozh e veze kastizet ar maouezed avoultr, dre heg evel dre gaer. Ar
gwaz a c'halle kaout serc'hed.

En amzerioù koshañ en devoa ar pater familias gwir a vuhez hag a varv war dud e
diegezh, ha war ar maouezed ivez eta.

Er Grennamzer e weler o tont war wel ar Ius primae noctis, gwir an nozvezh
kentañ, kemeret gant an aotrou, a c'halle hervez ar boaz, kaout darempred
reizhel gant ur plac'h divoulc'h hag a oa sklavez war e zouar pa zimeze d'ur
sklav all dezhañ.

Eus kement-se ez eus kaoz en oberennoù evel Fuenteovejuna, gant Lope de Vega hag
en La catedral del mar gant Ildefonso Falcones.



https://br.wikipedia.org/wiki/George_Walker_Bush

George Walker Bush eo 43vet prezidant a-vremañ Stadoù-Unanet Amerika. Dilennet
eo bet dre ziv wech hag e penn ar vro eo bet etre an 20 a viz Genver 2001 hag a
20 a viz Genver 2009 Ganet eo bet d'ar 6 a viz Gouere 1946. Mab eo da George
Herbert Walker Bush hag a zo bet prezidant SUA ivez.

Dilennet eo bet gouarnour stad Texas etre 1994 ha 1998 hag etre 1998 ha 2000,
a-raok dont da vezañ ar 43vet prezidant amerikan. Merket eo bet e respet
prezidant gant gwalldaolioù an 11 a viz Gwengolo 2001 ha gant Eil Brezel Irak.

Ur wech echuet gant e garg a prezidant Stadoù-Unanet Amerika, Bush a oa kroget
gant al livañ. E-penn kentañ e oa kroget gant livañ chas pe bleunioù. Goude-se e
oa troet gant al livañ tud. Adal poltriji pennoù-bras ar bed e sav poltredoù
evel re Vladimir Poutin pe [[[Tony Blair]].

Burutellerien an arzoù o devoa degemeret gant ur sell etre e livadurioù. Bill
Arning, rener Mirdi arnevez Houston, a ziskrive ar poltredoù evel reoù "livet
gant tresoù ponner en un doare a c'hellfer gwelet evel 'amatour-uhel'".
Ouzhpennet e oa bet gant ar rener evel ali "Larout a rafen e rankfent bezañ
diazezet nebeutoc'h war un adlivañ poltriji. An tu a zo da welet pa vez unan
bennak oc'h adkemer dre livañ poltriji kavet gantañ evit o livañ[...] d'am soñj
e vefe mat dezhañ labourat gant reoù all, poltriji gant mammennoù lies pe an den
gwirion evit kaout muioc'h a vuhez o tont"



https://br.wikipedia.org/wiki/Franked

Ar Franked a oa unan eus ar pobloù german hag a oa o vevañ er c’hentañ kantved e
traoñienn ar Roen. En trede kantved ez ejont war-zu ar c’hornôg, o ober o annez
e norzh Galia, a oa neuze ul lodenn eus an Impalaeriezh roman. Pa’z eas an
Impalaeriezh d’an traoñ ez ejont pelloc’h c’hoazh, hag aloubiñ un darn vat eus
Galia, betek Arvorig hag ar Pireneoù. Ar roud kentañ eus anv ar bobl-se a gaver
e 250, e skridoù latin a gomz eus ar Francii. Dont a ra an anv-se eus ur
wrizienn c’hermanek a dalvez kement ha (tud) dishual, digabestr. Ar wrizienn
frank a adkaver en anv Frañs, en anvioù ar rannyezhoù frankek pe frankonek, en
anv Franken zo ur rannvro eus Alamagn,hag er brezhoneg frank.

Ur yezh indezeuropek eus ar skourr germanek, ar frankeg, a veze komzet ganto. Da
get ez eas e Galia, tra ma chomas bev dindan stumm ar yezhoù pe ar rannyezhoù
komzet en Izelvroioù, e Flandrez hag en Alamagn.

Daou remziad rouaned zo bet e rouantelezh ar Franked: ar Verovingidi hag ar
Garolingidi. Ar roue brudetañ e-touez ar re gentañ e voe Hlodwig (pe Klovis).
Dindan ren hemañ (kurunet e 481) e oa un darn vat eus ar pezh zo bremañ Frañs,
Belgia, an Izelvroioù ha kornôg Alamagn dindan o o domani. Trec’h e voe Hlodwig
war ar pobloù amezek, evel ar Vurgonded pe an Alemanned. Degemer a reas ar
relijion gristen evitañ ha klask a reas lakaat e bobl d’he degemer ivez.

War-lerc’h ar Verovingidi e teuas ar Garolingidi. Gant an hini anavezetañ
anezho, Karl Veur, e voe savet an Impalaeriezh Roman Santel (800). Rannet e voe
bro ar Franked goude marv Karl Veur ha mont a reas al lodenn gornôg anezhi
d’ober Bro-C’hall tra ma’z ae al lodenn reter d’ober ar pezh a zeuas da vezañ
Alamagn diwezhatoc’h. Daoust ma’z eas yezh ar Franked da get er c’hornôg e voe
dalc’het d’ober gant an anv Franked evit envel annezidi ar vro ha diwar o anv e
voe graet Frañs eus o bro. Gant an Arabed e voe astennet an implij eus ar ger
Franked evit envel an holl gristenien deuet eus Europa, da vare brezelioù ar
Groaz.



https://br.wikipedia.org/wiki/Esperanteg

An esperanteg a zo anezhañ ur yezh savet a-ratozh. Dont a ra war wel evit ar
wech kentañ en ul levrig embannet gant Ludwik Lejzer Zamenhof (Loeiz Lazar
Zamenhof) e 1887. Internacia lingvo (yezh etrebroadel) eo anv kentañ an
esperanteg. Diwar anv-pluenn Zamenhof el levrig-se, Doktoro Esperanto (Doktor a
esper) e teu an anv a vez implijet bremañ. Esperout a rae e teufe ar yezh-se da
vezañ ur yezh etrebroadel evit sikour an dud d'en em gompren dre ar bed. N'en
doa ket da bal e teufe an esperanteg da vezañ ar yezh nemeti er bed, met un eil
yezh boutin d'an holl.

Hiziv an deiz e vez implijet an esperanteg war meur a dachenn : beajiñ,
kenskrivañ, eskemmoù sevenadurel, lennegezh ha kelennadurezh ar yezhoù
peurgetket.

Dre ma 'z eus ur yezh savet eus an esperanteg ez eo berr hag anavezet mat e
istor. Etre dibenn ar bloavezhioù 1870 ha penn kentañ ar bloavezhioù 1880 e voe
savet an esperanteg gant Ludwik Lejzer (Loeiz Lazar) Zamenhof. Goude bezañ
darevet e raktres e-pad un dek vloaz bennak, en ur dreiñ hag en ur sevel
oberennoù pergen, e voe embannet yezhadur kentañ ar yezh etrebroadel e rusianeg
gant an oberour yaouank e Gouere 1887, dindan stumm ul levrig moulet diwar e
goust. Etre 1887 ha 1889 e voe embannet doareoù all e meur a yezh. E-pad an
dekvedoù goude, ne reas ket 'met kreskiñ an niver a dud bet desket an esperanteg
ganto, da gentañ en impalaeriezh rusian hag en Europa ar Reter dreist-holl, ha
goude se en Europa ar C’hornôg hag en Amerika. Da geñver ar brezel etre Rusia ha
Japan e 1904-05 e oa aet an esperanteg tre er Japan. E Sina e voe roet ar
c’hentelioù kentañ e Shanghai e 1906 hag e Canton e 1908. E-pad an dekvedoù
kentañ e chomas implijerien an esperanteg e darempred an eil re gant ar re all
dre gelaouennoù ha dre lizher. E 1905 e voe dalc’het kentañ kendalc’h
etrebroadel an esperanteg e Boulogne-sur-Mer (Frañs). Abaoe ez eus bet dalc’het
kendalc’hioù etrebroadel bep bloaz nemet e-pad an daou vrezel-bed. Ouzhpenn ar
c’hendalc’hioù bras-se e vez lusket bed an esperanteg gant dalc’hioù, stajoù,
emvodoù, hag oberoù etrebroadel all a-stroll. Abaoe 1986, n’eus ket bet un
devezh hep na vije bet an esperanteg yezh unan eus an emgavioù-se un tu bennak
er bed (deiziadoù an emgavioù da zont).

N’eo an esperanteg yezh ofisiel bro ebet, met bez' ez eo yezh labour meur a
gevredigezh diarc’hantus, kevredigezhioù esperantek dreist-holl. Aozadur
Hollvedel an Esperanteg (UEA) eo kevredigezh vrasañ an esperanteg. Emañ e
darempred ofisiel gant ar Broadoù Unanet hag UNESCO evit kuzuliañ.

Dre m’eo an esperanteg ur yezh savet a-ratozh, n’eo ket kar da yezh all ebet.
Koulskoude e c’hell bezañ tostaet ouzh ar yezhoù indezeuropek dre ar pep brasañ
eus orin e c’heriaoueg. Ar rummad yezhoù-se eo bet an diazez en deus savet
Zamenhof ar yezh diwarnañ.

5 vogalenn ha 23 c’hensonenn, 2 hantervogalenn e o zouez, en deus an esperanteg.
War an eil silabenn ziwezhañ e kouez an taol-mouezh atav, nemet er gerioù
unsilabennek evel-just.

Heñvel eo lizherennoù an esperanteg ouzh re al Lizherenneg Fonetikel
Etrebroadel, nemet al lizherennoù c (brezhoneg : tso), ĉ (tcho), ĝ (djo), ĥ
(c’ho kalet), ĵ (jo), ŝ (cho) ha ŭ (wo).

Gwelet ar pennad Lizherenneg an esperanteg Al lizherenneg latin an hini eo a vez
implijet gant an esperanteg, kresket gant c’hwec’h lizherenn dezho un tired : ĉ,
ĝ, ĥ, ĵ, ŝ, ŭ. Ne vez ket graet gant al lizherennoù q, w, x ha y nemet en
eztaoladoù matematikel hag en anvioù divoutin n’int ket bet esperantekaet.

Ar reizhiad diwezhañ-mañ a voe implijet gant Roparz Hemon e niverennoù kentañ e
gelaouenn esperantek Nord-Okcidento, adstaget da Walarn. Goude se e kavas an tu
da ober gant al lizherennoù gwir.

Gwelet ar pennad Yezhadur an esperanteg Ur yezh daspegel eo an esperanteg, evel
an turkeg, ar japaneg pe ar c'horeaneg. Savet e vez ar gerioù dre ouzhpennañ ur
morfem d’ur bennrann a chom digemm da vat :

Lakaet e vez merk al liester (-j) hag hini an akuzativ (-n) war-lerc’h lostger
an anv-kadarn pe an anv-gwan

Frank-tre eo urzh ar gerioù, evel e rusianeg pe e latin : lakaet e vez an anvioù
gwan a-raok pe goude an anvioù a zoareont, ha lakaet e vez ar rener, ar verb hag
ar renadenn (gant merk an akuzativ mard eo ur renadenn eeun) e forzh peseurt
urzh. Ar ger-mell strizh "la" a rank atav bezañ e penn kentañ ar strollad anv
avat. Dont a ra an araogennoù e penn kentañ o strollad anv. Heñvel dra gant ar
ger nac’h ne hag ar stagelloù kenurzhiañ kaj (ha) ha ke (a) e vez lakaet e penn
kentañ a frazenn a zegasont.

Evel e saozneg, n’o deus an anvioù-kadarn reizh ebet. Graet e vez gant ar
lostger -in (diwar an alamaneg Freund - Freundin) evit sevel stumm benel an
anvioù-kadarn : amiko ("mignon") - amik-in-o ("mignonez")

Gwelet ar pennad Geriaoueg an esperanteg Eus meur a yezh e teu ar gwrizioù,
zoken ma'z int an darn vrasañ anezho latin.



https://br.wikipedia.org/wiki/Eskob

Un eskob (el liester: eskobed, eskeb, eskibien) a zo un den uhel en urzh an
Ilizoù kristen, en Iliz katolik roman, en Iliz Katolik Ortodoks, en Iliz
Anglikan hag e lod eus an Ilizoù protestant, hag a zo e penn un eskopti.

Eus ar gregaj e teu ar ger eskob = episkopos (επισκοπος) a c'hell bezañ troet
gant evezhier. Eus ar ger eskob e teu "eskobel" "eskobiezh" "eskopti" ha kement
zo.

Daoust ha n'eo ket bet krouet ar garg-se gant Jezuz-Krist, e seblant bezañ ur
stad reizh e penn kentañ diorroadur ar gristeniezh. Diaes eo ober un diforc'h
gant hini ar presbyter (πρεσβυτερος), met an diagon a weler e Lizher da Dimoteos
a seblant dindan beli an eskob.

E Oberoù an Ebestel e reer eus an eskob ur mesaer evit e dropell, ur skeudenn
voutin implijet en amzer hiziv c'hoazh. El Lizher da Dimoteos e reer "pried ur
wreg nemetken" eus outañ, met n'eo ket sklaer ma 'z eus kaoz eus nac'hañ dezho
an eildimeziñ pe eus al liespriedelezh. Met, n'eus roud ebet eus eskibien a vije
difennet outo dimeziñ ha genel krouadurioù d'ar c'houlz-se.

Diwar obererezh an Tadoù abostol e voe aozet an Iliz kristen nevez en un doare
efedusoc'h ken ma yelo roll an eskibien da vezañ pouezusoc'h en IIvet kantved.

"Lakait an holl da zoujañ ouzh an diagoned koulz hag e tleont doujañ ouzh an
eskob hag eñ skeudenn an Tad ha doujañ ouzh ar veleged ivez, ken e toujer ouzh
ar re-se evel kuzul Doue ha Strollad an Ebestel".



https://br.wikipedia.org/wiki/Deiz

An deiz eo ar c'houlzad etre ar sav-heol hag ar c'huzh-heol (pe "serr-noz"),
etre div noz, da lavaret eo prantadoù teñvalijenn. E-pad an deiz e weler sklaer
ha luc'hus eo an oabl abalamour da c'houloù an Heol. Kemmañ a ra padelezh an
deiz hervez ar c'houlz-bloaz hag al lec'h war an douar. Keit ha 6 miz e c'hall
padout an deiz e daou benn an Douar. Dre astenn eo an deiz (pe an devezh) un
deiz hag un noz asambles, met ar c'houlzad a zo etre un eur resis hag ar memes
hini er memes lec'h d'an antronoz (d'an deiz a zeu goude an noz). Ar seurt
koublad deiz ha noz a vez implijet pa lavarer eus seizh deiz ar sizhun.

Un unvez amzer eo an deiz ha pa n'emañ ket er SI e vez implijet asmables gantañ.
Talvezout a ra 86 400 eilenn hag div arouezenn a ya gantañ: j (arouezenn
c'halleg diwar jour) pe d (arouezenn etrebroadel diwar al latin dies). Sellet
ouzh Lec'hienn Burev Etrebroadel ar Pouezioù hag ar Mentadurioù (e galleg)).

An deiz heolel eo ar c'houlzad ma'z eus ezhomm d'an Douar evit ober un dro pa
vije posupl e welout a-ziwar an Heol, mod-all eo ar c'houlzad a zo etre daou
dremenad an Heol lerc'h-ouzh-lerc'h a-blom d'ar memes hedred. E-barzh ar
c'houlzad-se ez eus troiadur an Douar war he ahel koulz hag e dremen a-hed e
orbit. Dre emglev ez eus 24 eur e-barzh pep deiz eus zero eur betek hanternoz
(hemañ a zo e 24 eur koulz hag en eur zero eus an deiz war-lerc'h. E-barzh ur
bloaz (ur bloavezh) ez eus 365 pe 366 deiz (devezh).

An deiz steredel eo ar c'houlzad ma'z eus ezhomm d'an Douar evit ober un dro pa
vije posupl e welout a-ziwar ar stered nesañ ha tremenadoù ur steredenn
lerc'h-ouzh-lerc'h e hedred ul lec'h bennak. Talvezout a ra un deiz steredel
evit 23 eur 56 munutenn.



https://br.wikipedia.org/wiki/Caius_Julius_Caesar

Caius Julius Caesar, pe verroc'h Julius Caesar (Kezar pe Kaezar e brezhoneg
alies), a oa ur politikour, jeneral ha skrivagner roman, ganet e Roma d’an 13 a
viz Gouhere 101 pe 100 kent Jezuz Krist, ha marvet d’ar 15 a viz Meurzh eus ar
bloaz 44 kent Jezuz Krist. Lazhet e voe gant e vab advugelet Brutus, e teatr
Pompeius ma oa bodet ar Sened, war-lerc’h un irienn aozet gant senedourien just
a-walc'h.

Ar gerioù diwezhañ distaget gantañ a voe lavaret d’ar mab-se : « Kaï sù,
tèknon ? » (καὶ σύ, τέκνον;) e gregach, hag e latin « Tu quoque, mi fili ? », da
lavarout eo : "Te ivez, ma mab ?".

Anvet e voe da ziktatour a-hed buhez, lakaet da zoue. Gant e varv e teu fin ar
Republik roman, ha gant e warlerc’hiad Aogust, a voe trec’het gantañ Marcus
Antonius e-pad an eil brezel diabarzh, e krog an Impalaeriezh roman.

Caesar a lavare e tiskenne eus Iul (pe Askagn), mab da Aeneas ha Kreüs, deuet
gant e dad da Italia goude faezhidigezh Troia. Gantañ e vije bet savet kêr Alba
ha gwelet e oa evel tad al lignez kozh Iulia. Dre-se e lavare Caesar diskenn eus
an doueez Gwener.

Darn o deus bet lavaret e teue anv Caesar eus e c’hanidigezh dre skej-kof e vamm
(caesar, aris, o talvezout kement ha bugel ganet dre skej-kof). Kement-se
n’haller ket krediñ pa anavezer istor Roma un disterig, rak an anv Caesar a oa
bet douget gant tud all eus ar gens Julia, unan anezho konsul er bloavezh 91
kent JK.

Dre levezon bras e voereb Julia, intañvez ar c’honsul Marius, e oa dre ret
Julius Caesar, hervez ar c’hoari politikel e Roma, e kostezenn ar populares.

Pa oa yaouank e oa bet harluet gant an diktatour Sylla, ha panevet skoazell tud
uhel e vije bet lazhet. Repu a gavas e lez ar roue Nikomedes ar Pevarvet, roue
Bithynia. War-lerc’h marv Sylla e teuas en-dro da Roma, hag e labouras war an
helavarded. Gouzout a reas kavout an tu da blijout d’ar bobl dre adsevel
delwennoù Marius (diskaret gant Sylla) war un dro gant galloud tribuned ar
plebs. Hag eñ pretor da vare irienn Catilina e 63 kent JK ne reas netra evit
mirout outi, ma savas diskred ha disfiz warnañ, pa soñje da galz e oa emglev
etre an daou zen.

E 60 kent JK e voe kaset da brobretor da Hispania Baetica (Andalouzia a-vremañ
dre vras), hag un nebeud aloubadennoù a reas eno. Pa voe distro da Roma en em
glevas gant Pompeius ha Crassus, hag e savas ganto un driumvirelezh kuzh. Gant
arc’hant Crassus e c’hallas mont da gabaliñ hag e voe anvet da gonsul e 59 goude
JK. Gant e gengonsul Marcus Calpurnius Bibulus ne laoskas ket nemeur a
c’halloud. Echu gantañ e vloavezh, e 58 goude JK eta, e voe anvet da brokonsul
Galia e-pad pemp bloaz. A-benn ar pemp bloaz-se e reas e seizh gwellañ evit
bezañ adanvet e-pad pemp bloaz all. E-kerzh an dek vloaz-se e kasas aloubidigezh
Galia da benn-vat hag e tilestras e Britannia (Enez Vreizh).

Pompeius, savet gwarizi ennañ gant trec’hioù Caesar, a enebas ouzh e anvidigezh
evel prokonsul adarre hag a lakaas embann un urzh da ober dezhañ reiñ e zilez.
Neuze e klaskas Caesar ober e vad eus ar vrud en doa gonezet e-kerzh brezel
Galia hag eus marv Crassus, bet lazhet o vrezeliañ ouzh ar Barthed. Sevel a reas
a-enep Pompeius evit tapout ar galloud ha bezañ e-unan e penn ar Stad.

Pa deuas Caesar gant e arme, trec’het ganto ar C’halianed, da dremen an Alpoù ha
da vont etrezek Roma, e c’hoantaas ar Sened herzel outañ da zont e kêr gant e
soudarded da zibunañ evit an trec’hlid. Mont a reas neuze dreist e wir ha
treuziñ a reas ar stêr Rubico a oa an harz etre Italia hag ar proviñsoù, harzoù
ha ne oa ket aotreet ar gonsuled e karg da dreuziñ evit mont da Roma. Neuze en
dije distaget ar bomm « Alea jacta est » (kentoc’h moarvat e gregach "Anerrifthô
Kubos", « Taolet eo ar blanedenn »), a dalvez edo o kemer ur riskl politikel hag
e konte war e blanedenn vat.

Brezel a savas etre tud kostezenn Caesar ha mignoned Pompeius, a oa tec'het
kuit. Goude da Julius treuziñ Italia evel un trec'hour ez eas war-lerc'h armeoù
e enebour, renet gant letananted dezhañ, betek Spagn d'o distruj. Neuze ez eas
en arbenn dezhañ betek Tesalia, e Bro-Hellaz, hag e voe trec'h warnañ da vat en
emgann Pharsalus er bloavezh 48 kent JK, ma rankas Pompeius tec'hel betek Egipt
e-lec'h ma voe lazhet. Pa erruas Caesar war e lerc'h un toullad deizioù goude e
tougas kañv d'e enebour hag e kemeras e zial o tistroadañ ar roue yaouank
Ptolomeos XIII en doa roet urzh da lazhañ Pompeius hag e lakaas ar gurunenn war
benn Kleopatra ar Seizhvet, a oa c'hoar ha gwreg ar roue war un dro. E
penn-kentañ ar brezel-se e teuas Caesar a-benn da lakaat ar Sened d'e envel da
ziktatour, pep galloud gantañ etre e zaouarn. Roet e voe dezhañ ivez ar prænomen
a Imperator, un titl a vo roet da gement hini a vo e penn ar Stad war e lerc'h.

Eus Egipt e redas da Azia, e 47 kent JK, hag e voe faezhet gantañ roue Pont,
Farnas, mab da v-Mithridates, a oa savet a-enep da Roma. En dro-se eo e tistagas
e vomm brudet: Veni vidi vici). Ac'hano ez eas da Afrika ma tistrujas an arme
republikan renet gant Metellus Scipio ha Cato Utika (pe Cato Yaouank) en emgann
Thapsus e 46 kent JK. Ac'hano neuze ez eas da Spagn da drec'hiñ war arme ar
Pompeius yaouank e Munda, ma voe echu neuze gant kostezenn Pompeius.

E 45 kent JK, pa voe distro e Roma, e voe graet un trec'hlid dezhañ hag e voe
lakaet da ziktatour e-pad dek vloaz. Pa voe pep galloud etre e zaouarn e klaskas
bezañ dellezek eus an enor-se: pardoniñ a eure d'e enebourien, kaeraat kêr Roma,
lakaat ober ur porzh en aber an Tibr, adsevel Korinthia ha Kartago, ober
lezennoù nevez, sevel un deiziadur nevez ha krouiñ aozadurioù talvoudus a bep
seurt.

Ar republikaned avat a damalle dezhañ klask bezañ lakaet da roue, a steuas un
irienn en e enep, hag en lazhas e-kreiz ar Sened da-geñver Idoù Meurzh (15 a viz
Meurzh 44 kent JK). Teir c'hontellad warn-ugent a voe roet dezhañ, eme Suetonius
(Buhez Caesar, LXXXII). E-touez an iriennerien edo Marcus Junius Brutus, en
devoa bet madoù ha skoazell gantañ.

Tro wenn avat o doa graet an iriennerien, rak war-lerc'h marv Caesar e voe 15
bloavezh a vrezel diabarzh. Ha goude an eil triumvirelezh, e lezvab Oktav (ur
gourniz dezhañ) o vezañ unan eus an tri-se, e teuas ar Stad roman da vout un
Impalaeriezh er bloavezh 31 kent JK. Oktav neuze, deuet da vout Aogust, eo a voe
ar c'hentañ impalaer, ha ne voe ket adkavet gant ar Sened ar gwirioù a oa bet
lamet gant Caesar digantañ, daoust ma ne voe ket ken dibleg Aogust. Lakaet e voe
Caesar da zoue war-lerc'h e varv, ha kemend-all a voe graet gant Aogust hag an
holl impalaerien all war e lerc'h.

Ouzhpenn e wragez e vije bet gant maouezi all, ha doganet meur a ozhac'h, hervez
an istorour Suetonius:

Ouzhpenn-se e oa troet Caesar gant ar baotred ivez. E Bitinia e oa bet serc'heg
ar roue Nicomedes, ma veze lavaret e Roma e oa deuet Caesar da vezañ "rouanez
Bitinia".

a zo skouerioù eus eñvorennoù istorel, a zo bet heuliet gant tud evel Napoléon
Bonaparte pe Charles de Gaulle.

A-wechoù e vez meneget Brezelioù Alexandria hag Afrika ouzhpenn, met diwar zorn
Aulus Hirtius e vefent. Levrioù Caesar zo bet moullet dizehan, ha meur a
embannadur gallek zo war ar marc’had.

Ur vuhez all a zo bet lakaet war gont ar skrivagner Julius Celsus a zo bet
skrivet gant ar skrivagner italian Petrarca.

Kemeret e oa bet an anv Caesar gant e lezvab Oktav. Un anv a enor e teuas da
vezañ, douget gant an holl impalaerien war e lerc'h, hag ar briñsed roman ivez,
goude ma ne vezent ket eus tiegezh Caesar. Roet e voe an anv goude da hêr an
impalaer, hag ur reolenn e teuas ar boaz-se da vout adalek amzervezh Diokletian.
Diwar neuze e voe kemeret an anv Aogust gant an impalaer ouzhpenn hini Caesar,
ha roet an anv Caesar d'an hini a oa da ren war o lerc'h.



https://br.wikipedia.org/wiki/Bourdel

Unan eus kêrioù bras Mervent Frañs eo Bourdel (Bordèu en okitaneg ha distaget
[burˈðɛw]) en okitaneg gwaskognek, Bordeaux e galleg ha distaget [bɔʀˈdo]),
houmañ eo kêr-benn Rannvro Akitania-Nevez (Aquitaine e galleg uhel, Gwaskogn e
penn ar Grennamzer), bet ar Guienne e parlantoù ar bobl, degemeret evel ar
Guyenne dindan ar rouantelezh gall).

Pennlec'h departamant ar Gironde eo ivez, 229 000 annezad enni ha 955 200 en he
zolpad-kêrioù, anvet Kumuniezh kêrel Bourdel (KKB pe CUB e galleg). 28.3%
annezidi KKB a oa o chom e kêr Bourdel e 2008, pa oa 45.3% eus ar re-mañ e 1968.
Treuzet eo gant ar stêr vras Garona ha Bourdeliz a vez graet eus hec'h annezidi.

Brudet eo ar gêr er bed a-bezh abalamour d'ar gwiniegi a zo tro-war-dro dezhi
hag a zo anvet Gwiniegi Bourdel. Dre ar porzh-mor, war un aber hir-meurbet
(98 km etre Bourdel hag ar mor, al lanv a ya 20 km pelloc'h c'hoazh) ez eus bet
ezporzhiet kementadoù divent a win abaoe m'eo bet plantet ar gwini gant ar
Romaned er Iañ kantved.

Lesanvet eo bet Bourdel "perlez Akitania", met ivez "ar gaerenn gouskedik"
peogwir ne oa ket he monumantoù hag he c'hreiz-kêr lakaet da dalvezout a-walc'h.
N'eo ket ken gwir bremañ rak lakaet eo bet kreiz-kêr Bourdel (Porzh al Loar) war
roll Glad bedel.

Lilia sola regunt lunam, undas, castra, leonem, « N'eus nemet ar flourdiliz hag
a ren al loar, an dour, ar c'hastell hag al leon ». Displegadennoù :

E mare ar Romaned ez eus roud eus Burdigala evel anv ar gêr, un anv a c'hellfe
bezañ euskarek kozh (burdi = houarn, gala = teuziadur) ken e veze marteze
govelioù eno. Dre Bordigala ha Bordale (anv euskarek) e c'hellfe bezañ aet an
anv orin da Vourdel.

Evit gwir eo bet savet Bourdel en IIIe kantved gant Bituriged Vivisk ('Bituriged
dilec'hiet'), ar re-se ur bobl c'halian o tont eus takad Bourges. Staliet e oa
war un adstêr gleiz d'ar Garon, an Dévèze, met ne oa ket al lec'hienn eus ar
c'hentañ pa veze geunioù flaerius tro-war-dro.

E Bourdel, war-dro 310 eo bet ganet Decimus Magnus Ausonius, kelenner war an
helavarded hag ar yezhadur hag ur barzh latin ivez. War-dro 367 ez eas da
digelenner an danvez-impalaer Gratian.



https://br.wikipedia.org/wiki/Boudaegezh

Dindan ar ger Boudaegezh (Pali बौद्ध धर्म Buddha Dhamma, Buddha Dharma e
sanskriteg) ez eus anv peurliesañ eus relijion, hogen ur gelennadurezh ez eo a
c'hell chom e par ar brederouriezh hepken. Diazezet eo en Azia ar Su hag ar
Reter dreist-holl. En India eo e voe krouet er VIvet kantved kent Jezuz-Krist
gant Siddhartha Gautama, lesanvet ar Bouda, da lavaret eo "an Hini Sklêrijennet"
(Bouddha e sañskriteg). Diazezet eo war an "Tri Bravig" : ar Bouda (diazezer ar
Voudaegezh), an Dharma (kelennadurezh Bouda) hag ar Sagha (kumuniezh ar venec'h
voudaat)

Daoust m'emañ an niver brasañ a feizidi en Azia e kaver Boudaiz e pep lec'h er
bed bremañ. Depantout a ra an niver a feizidi a gaver er bed eus an doare da
dermeniñ ar fed da heuliañ ar voudaegezh. Emañ ar jedadennoù izelañ etre 350 ha
500 milion a dud er bed.

Daou skourr pennañ zo er Voudaegezh : an Theravada ("Skol ar re henañ") hag ar
Mahayana ("Ar c'harbed bras"). Stank eo diskibled an Theravada e Sri Lanka hag
en Azia ar Gevred. Diskibled ar Mahayana a gaver dre-holl en Azia ar Reter ha
heuliañ a reont hengounioù disheñvel evel Douar Glan, ar zen, ar voudaegezh
nichiren, ar voudaegezh tibetan, ar Chingon, an Tiantai (Tendai) hag ar
Shinnyo-en. Hervez lod ar Vajrayana, ur seurt boudaegezh a gaver e Tibet ha
Mongolia, zo anavezet evel un trede skourr, e-skoaz re all a soñj dezhe ez eo ur
skourr eus ar Mahayana.

Lakaet e vez kemm etre ar skolioù boudaegezh hervez ar sell disheñvel o deus
diwar-benn an naoutur resis eus an hent a gas d'an dieubadur, ar pouez hag ar
roll er c'hanon eus kelennadurezhioù ha testennoù zo, ha dreist-holl diouzh o
boazioù. Kelennadurezh pennañ ar Pratītyasamutpāda eo ar gelennadurezh nemeti zo
boutin d'an holl voudaiz eus an Theravada betek an Dzogchen ha d'ar skolioù zo
aet da get. Diazez hengoun ha pleustrerezh ar voudaegezh eo an Tri bravig: ar
Bouda, an Dharma (ar gelennadurezh), hag ar Sangha (ar gumuniezh). "Repuiñ en
Tri Bravig" zo un disklêriadenn hag ur bromesa da vezañ boudaad hag a laka kemm
etre ar voudaiz hag ar re n'int ket, hervez an hengoun. Pennaennoù all eus ar
voudaegezh zo ivez heuliañ pennsturiennoù buhezegezh, harpañ kumuniezh ar
venec'h, dilezel ar vuhez ordin ha dont da vezañ manac'h, diorren emskiant ha
prederiañ, gwellaat e furnez hag e boell, studiañ an testennoù sakr, seveniñ
oberoù deoliezh, lidoù, hag en hengoun ar Mahayana, pediñ boudaed ha
bodhisattvaed.



https://br.wikipedia.org/wiki/Bolivia

Bolivia (aymareg: Wuliwya, ketchwaeg: Bulibiya), ent-hir Stad Liesvroadel
Bolivia, a zo ur vro eus Amerika ar Su; kêr-benn: Sucre (aymareg: Sukri,
ketchwaeg: Chuqichaka), sez ar gouarnamant: La Paz (aymareg: Chukiyawu,
ketchwaeg: Chukiyapu).

Hervez ar vonreizh, en he mellad 5, eo ofisiel ar yezhoù-mañ: Spagnoleg
kastilhanek, Aymara, Araona, Baure, Bésiro (Chiquitano), Canichana, Cavineño,
Cayubaba, Chácobo, Chimán, Ese Ejja, Guaraní, Guarasu’we, Guarayu, Itonama,
Leco, Machajuyaikallawaya (Kallawaya) , Machineri (Machiguenga), Maropa,
Mojeño-Trinitario, Mojeño-Ignaciano, Moré, Mosetén (Tsimane'), Movima, Pacawara
(Pacahuara), Puquina, Quechua, Sirionó, Tacana, Tapiete, Toromona, Uru-Chipaya,
Weenhayek (Wichí Lhamtés Nocten, Wichí Lhamtés Vejoz), Yaminawa, Yuki, Yuracaré
ha Zamuco (Ayoreo). Rankout a ra gouarnamant Bolivia hag ar gouarnamantoù
departamantel ober gant div yezh da vihanañ bep tro, ar gouarnamantoù emren, hag
a bled gant tachennoù bihanoc'h, a rank-i ober gant div yezh ivez, ar
c'hastilhaneg o vezañ unan anezho.



https://br.wikipedia.org/wiki/Audi

Savet eo ar pennad-mañ diwar labour bet graet gant skolidi. Sikourit da wellaat
an danvez, mar plij ganeoc'h.

Audi zo ur gompagnunezh alaman a sav kirri-tan hag a zo bet krouet d'ar 16 a viz
Gouere 1909 get August Horch. Un iskevredad ag ar c'hevredad Volkswagen AG eo.
Anv ofisiel an embregerezh eo AUDI AG. En Ingolstadt e Bavaria emañ sez ar
gompagnunezh. August Horch en deus savet ivez, a-raok Audi, ar merk Horch, met
diwezhatoc'h en deus staget anezho. Kement hag Auto Union Deutsche Industrie e
talvez Audi, da lavaret eo "strollad tangarrerezh Alamagn". Ur merk kirri-tan
brudet eo Audi hiziv-an-deiz. Bep blez e vez gwerzhet un niver bras a girri-tan
Audi, a-c'houde trizkved blezad da-heul get ar brasañ niver a girri-tan
gwerzhet. Disklêriet e 100 bro er bed emañ ar merk Audi. Daoù iskevredad zo
gete : "Automobili Lamborghini Holding S.p.A", lec'hiet e Sant'Agata Bolognese
en Italia, ha Quattro GmbH lec'hiet e Neckarsulm en Alamagn.

E-penn kentañ e oa ar gevredad A. Horch krouet e 1889. Gwerzhet e veze mat gete,
mes e 1909 e voe skarzhet ag e embregerezh dre ma ne oa ket a-du ar lodenn
vrasañ ag ar verourien. Un nebeud micherourien a yeas kuit getañ ha sevel a
rejont asembles get August Horch un embregerezh nevez anvet August Horch
Automobil Werke e koulz ar memes blez. Savet e voe ar sez e Zwickau e Saks,
e-kichen an embregerezh A.Horch & Co. Motorwagen Werke, e embregerezh kentañ.
Kevezerezh a oa etre an div stal, hag a-benn ar fin e voe urzhiet da A. Horch
gant al lez-varn kemmañ anv e embregerezh. Dont a reas da vezañ Audi
Automobilwerke GmbH.

Muioc'h-muiañ e voe anavezet Audi dre ma oa kirri-tan efedus-tre evit ar
redadegoù get ar c'heflusker "14/35 HP" savet etre 1912 ha 1921. Kalz a
girri-tan savet a-ziàr hennezh o deus gounezet redadegoù. Alies e veze A. Horch
en embregerezh, neuze e oa ar gevredad é kreskiñ buan. Berzh bras a rae an
embregerezh d'ar mare-se. Anavezet e oa A. Horch èl un ijinour ker brudet èl
Ferdinand Porsche, rak ur berzh teknikel a rae e girri-tan, a gemere perzh er
redadegoù, hag abalamour ma oa-eñ ur gourdoner blenierion redadegoù.

Etre 1911 ha 1914 e kemeras Audi perzh er redadeg hirbad Coupe des Alpes, 2400
kilometrad a hirder, a c'hounezas e 1912, 1913 ha 1914. Àr-lec'h e voe ar
Brezel-bed kentañ, a redias Horch da sevel kirri-tan evit an treuzdougoù get ar
patrom-karr "G 8/22 HP". A-benn ar fin e savas Audi kirri-tan bras ha ker-ruz.
Dre-se e voe melloù kudennoù-arc'hant gant ar gompagnunezh e-kourz Enkadenn Veur
1929.

E 1928 e voe Audi adkemeret get an embregerezh DKW, ur saver kirri-tan bet
krouet pell a oa. Daoust d'ar gompagnunezh Audi bout perc'hennet get DKW e
c'houarnas he anv hep diskouez logo ar merk nevez. Div gevredad arall a voe
strollet gant DKW e 1932, Wanderer ha Horch. Er memes blez, evit derc'hel a-enep
d'ar reolioù nazi, en em strollas Audi, DKW, Horch ha Wanderer edan sin ar peder
gwalenn c'hris arc'hant kroaziet evit sevel ar merk Auto Union, gant e sez e
Chemnitz, e Saks bepred. Dre ma veze savet kirri-tan bras ha kaer get meur a
gevredad all e savjont neuze kirri-tan marc'had-mat a-walc'h.

Àr-lerc'h an Eil brezel-bed e voe dispennet Auto Union hag e 1964 e voe adprenet
labouradeg Ingoldstadt get Volkswagen ; dre-se e savas ar merk Audi en-dro, en
ur c'houarn logo "Auto Union". A-benn ar fin e voe kavet ur berzh nevez dre an
adprenadenn-se, ha prenet e voe ar merk NSU Motorenwerke, saver kirri-tan ivez,
e 1969. Anvet e voe "Audi NSU" neuze. Kalz pelloc'h, e 1998 e voe adprenet ar
merk italian Lamborghini ivez. Adkregiñ a reas Audi da fardañ kirri-tan sport ha
ker a-walc'h. Kevezerez a reas d'ar merk alaman all Mercedes-Benz. E 1985 e
teuas Audi da vout Audi AG. Ur merk ruz zo edan ar gwalennoù gris adalek neuze.



https://br.wikipedia.org/wiki/Adolf_Hitler

Setu ur pennad diechu hag a denn d'an istor. Gallout a rit reiñ un tamm
skoazell, ha kreskiñ ar pennad: krogit e-barzh. Mar karfec'h reiñ hoc'h ali ha
netra ken, grit 'ta e pajenn ar gaozeadenn.

Adolf Hitler (ganet d'an 20 a viz Ebrel 1889 e Braunau am Inn, Aostria ha marvet
dre emlazh d'an 30 a viz Ebrel 1945 e Berlin) a oa ul livour kartennoù-post
dianavezet deuet da vezañ ur politikour aostrian-alaman, penn an NSDAP
(alamaneg: Nationalsozialistische Deutsche Arbeiterpartei, strollad nazi),
kañseller (adalek miz Genver 1933) ha prezidant (adalek 1934) Alamagn ha
"Führer" (d.l.e. sturier) an Trede Reich nazi.

Hervez ar pezh a lenner en e levr Mein Kampf (skrivet gantañ asambles gant
Rudolf Hess en toull-bac'h e 1924) e oa anat dezhañ e oa tonket da vezañ
(Vorsehung) sturier ar bobl alaman, ha se zo kaoz e stagas d'ober war-dro
politikerezh goude fin ar brezel bed kentañ, e dibenn ar bloavezh 1918. Dre ma
oa helavar ha ma ouie ober brud e tastumas kalz a dud en-dro dezhañ buan
a-walc'h.

E 1919 e lakaas e anv en DAP, a zeuas da vezañ an Nationalsozialistische
Deutsche Arbeiterpartei ur pennadig war-lerc'h.

Diwar e urzh eo e voe kroget an Eil Brezel Bed dre dagañ Polonia d'ar 1añ a viz
Gwengolo 1939 ha drouklazhet 11 milion bennak a dud (en o zouez 6 milion a
yuzevien) e kampoù-diouennañ savet gant an SSed war dachenn Polonia dreist-holl
ha gant an Einsatzgruppen gwallvrudet. Kiriek eo ivez da varv 30 milion bennak a
dud all lazhet e-kerzh ar brezel kroget gantañ.

Adolf Hitler a zo bet ganet d’an 20 a viz Even 1889 en ostaleri Gasthof zum
Pommer, Vorstadt Nr. 219, e Braunau am Inn, ur gêr vihan eus Aostria-Uhel
e-kichen harz Alamagn-Aostria. Pevare eo eus ur familh 6 bugel Alois Hitler an
tad ha Klara Pölzl ar vamm. An darn vrasañ eus ar vugale a varv d’un oad izel; e
c’hoar vras Paula († 1960) a zo an hini nemeti a chomo bev. Alois Hitler, tad
Adolf, a oa maltouter. Ganet ar 7 a viz Even 1837, Alois a gemer da gentañ anv
familh e vamm, Maria Anna Schicklgruber met d’ar 6 a viz Even 1876 e kemer anv e
dad “Hitler”. Desavet eo Adolf en un doare strizh gant e dad, kozh a-walc’h, war
e leve e 1895. An 3 a viz Genver 1903 e varv e dad, heuliet an 21 a viz Kerzu
1907 gant e vamm hag a varv diwar krign-bev ar bronn. Lisead na fall na mat da
vare e skoliata e lise Realschule Linz, nac’hañ a ra Hitler heuliañ hent e dad.
Deuet da vezañ emzivad, bevañ a ra gant ur yalc’had vihan. C’hwitañ a ra div
wech e arnodenn evit mont da akademiezh arzoù-kaer Vienna e 1907 hag an 8 a viz
Here 1908. Plijout a ra dezhañ sonerezh Richard Wagner ha plijout a ra dezhañ
lenn ivez. Ober a ra leun a dammoù labourioù disheñvel, en ur vevañ er
baourentez e-pad 5 bloaz. Diwezhatoc’h e skrivo e barzh Mein Kampf : « E-pad 5
bloavezh ‘m eus ranket, e-giz darbarer er penn-kentañ, ha livour bihan goude-se,
gounit va boued ha ma gopr a oa re zister evidon da zebriñ." E-kerzh e
vloavezhioù tremenet e Vienna eo e krogo Hitler da vezañ gouennelour, memes ma
'z eo dibosupl gouzout da beseurt mare resis eo ez eo kroget da grediñ en
ideologiezh-se.



https://br.wikipedia.org/wiki/Vienna

Vienna (Wien en alamaneg, Vídeň e tchekeg , Bécs e hungareg, Dunaj e sloveneg,
Beč e kroateg, ha distaget [ˈvɛɐn] e vienneg) eo kêr-benn gevreadel Aostria,
lec'hiet war riblennoù an Danav e biz ar vro, 60 km nemetken eus bevenn Aostria
gant Slovakia. Unan eus stadoù Aostria eo ivez. Abaoe pell zo ez eo bet Vienna
kreizenn bolitikel ha sevenadurel Aostria (betek 1918 Aostria-Hungaria). Vienniz
(alamaneg: Wiener, vienneg: Weana ['vɛɐnɐ]) a vez graet eus hec'h annezidi. 1
631 082 den a oa o chom e Vienna e 2005. Rannet eo kêr e 23 arondisamant
(Bezirke).

Diazezet eo bet Vienna gant an Noriked, ur bobl keltiek he yezh, war-dro 500
kent J.K. dindan an anv Uindobona ("frankizenn wenn"). An anv alamanek a-vremañ
ne zeu ket eus an anv keltiek-mañ avat, met eus Vedunya, anv slavek ur stêrig
vihan hag a vez graet Wien anezhi ivez. Aloubet e oa rouantelezh an Noriked gant
ar Romaned er bloavezh 15 kent J.K. Ur c'hamp-kreñv roman a voe savet e-kichen
Uindobona, abalamour ma teuas an Danav da vezañ bevenn Impalaeriezh Roma.

E 976 e voe roet traonienn an Danav da gont Liutpold a vBabenberg dindan an anv
Ostarrîchi (Aostria). Lignez Babenberg a ziazezas e Vienna. E 1246 e voe lazhet
hêr diwezhañ ar vBabenberged, Friedrich II, en un emgann a-enep Béla IV a
Hungaria. Vienna (hag Aostria a-bezh) a gouezhas da Ottokar II Přemysl, roue
Bohemia.

Er bloavezh 1278 e voe roet Aostria da lignez Habsbourg hag a rene ar vro betek
1918. E 1365 e voe savet Skol-Veur Vienna gant Rudolf IV a Habsbourg. Eus 1556
betek 1803 e oa Vienna sez Impalaeriezh Santel Roman ha German. Eus 1804 betek
1867 e oa kêrbenn Impalaeriezh Aostria hag eus 1867 betek 1918 hini
Aostria-Hungaria.

Hervez niveradeg 2001, n'eo nemet an div drederenn eus poblañs Vienna
alamanegerien a-vihanik. Lod anezho a ra gant ar vienneg (weanerisch), rannyezh
hengounel Vienna, hag ar re all gant an alamaneg standard. War-dro 400 000 a dud
a gomz yezhoù all, en o zouesk 97 000 serbeger, 71 000 turkeger, 40 000
kroateger (20 000 anezho a gomz kroateg Burgenland), 21 000 poloneger ha 15 000
hungareger.

E 2001 e konted 49.2% a gatoliked, 25.6% a dud direlijiel, 7.8% a vuzulmaned,
6.0% a gristenien ortodoks, 4.7% a brotestanted ha 0.5% a yuzevien.



https://br.wikipedia.org/wiki/Ulrich_Zwingli

Ulrich (pe Huldrych) Zwingli pe c’hoazh Ulricus Zuinglius e latin (1añ a viz
Genver 1484 – 11 a viz Here 1531) a voe unan eus pennoù an Disivoud protestant e
Suis ha saver an Iliz Adreizhet er vro-se. En e bart e-unan e studias Zwingli ar
Bibl ha disoc’hañ a reas gant soñjoù heñvel ouzh re Martin Luther a oa-eñ doctor
biblicus, un den desket war ar Bibl.

Ganet e oa bet Zwingli e Wildhaus, e kanton Sankt Gallen, en ur familh tud en o
aez, dezho nav a vugale. Studioù a reas e skol-veur Vienna hag e skol-veur
Basel. Beleget e voe e 1506. Goude bezañ bet e meur a barrez e voe anvet e
Zürich hag eno e prezegas en iliz-veur, ar Grossmünster. Tamm-ha-tamm e studias
ar Bibl ha dont da anavezout mat ar Skriturioù. Gant se e teue da gavout abeg e
lod eus kelennadur ar bibien. E 1522 e voe embannet gantañ Vermahnung an die zu
Schwyz, dass sie sich vor fremden Herren hutend hag e 1523 Auslegen und Gründe
der Schlussreden, savet gantañ evit kemer perzh en un diviz aozet gant kêr
Zürich. Splann e oa e save a-enep tezennoù an eskopti. Diwar neuze e reas pep
tra evit ma teuje Zürich da vezañ ur gêr a-du gant ar mennozhioù protestant.

Degemeret e voe e gelennadurezh gant tud Zürich ha gant o renerien hag en em
astenn a reas an disivoud da bemp kanton all eus Suis goude, tra ma chome pemp
kanton all a-du gant kredenn an Iliz Katolik Roman. Brezel a savas neuze etre ar
c’hantonioù protestant hag ar c’hantonioù katolik.

Mervel a reas Zwingli en unan eus an emgannoù etrezo, e Kappel am Albis, e 1531.



https://br.wikipedia.org/wiki/Sahara_ar_C%27horn%C3%B4g

Sahara ar C'hornôg (الصحراء الغربية, As Sahra Al Gharbiyya en arabeg) zo ur vro
eus gwalarn Afrika zo amsklaer he statud politikel :

An Talbenn Polisario ne ren nemet war ul lodenn vihan eus ar vro, er reter, tra
m’emañ an arvor hag ul lodenn vat eus an diabarzh e dalc’h Maroko. Ur voger zo
bet savet gant nerzhioù Maroko, da zispartiañ an div dachennad. Ul lodenn eus
Sahara eo ar vro ha n’eo koulz lavaret nemet un dezerzh bras.

En-dro da Sahara ar C'hornôg emañ Maroko (er ster strizh) en norzh, Aljeria er
biz, ha Maouritania er reter hag er su. Riblet eo gant ar Mor Atlantel er
c’hornôg.

Al Ayun (El Aaiún, Laâyoune) eo ar gêr vrasañ. Enni emañ an drederenn eus
poblañs ar vro o chom.

Gwechall e oa poblet ar vro gant Berbered, evel ar peurrest eus hanternoz
Afrika. En VIIIvet kantved e voe islamekaet ar pobladoù a veve enni.

En XIXvet kantved e voe piaouet ar vro gant Spagnoled a savas ur porzh-pesketa e
Villa Cisneros (Dakhla bremañ).

E 1900 e voe merket bevennoù etre an douaroù e dalc’h ar Spagnoled hag ar re e
dalc’h ar C’hallaoued. An Talbenn Polisario a grogas da stourm ouzh yev Spagn e
1973 da glask sevel ur stad dizalc’h er vro.

D’ar 14 a viz Du 1975 ez eas kuit nerzhioù Spagn ha rannet e voe ar vro etre
Maroko ha Maouritania, da-heul un emglev gant Madrid. Hogen an Talbenn Polisario
a embannas ar Republik Arab Saharaoui Demokratel (RASD), ha gant skoazell
gouarnamantoù Aljeria ha Libia e stagas gant ur stourm armet ouzh an alouberien
nevez.

E 1979 ez eas kuit nerzhioù Maouritania diouzh al lodenn eus ar vro a oa bet
roet dezhi ha kerkent e voe aloubet al lodenn-se gant arme Maroko. Abaoe ez eus
bet savet ur voger gant Maroko da wareziñ al lodenn binvidikañ eus ar vro diouzh
tagadennoù an Talbenn Polisario, zo diazezet er c’hampoù repuidi zo bet savet e
korn-bro Tindouf en Aljeria. Harz-an-tan zo abaoe 1991, ha klask a ra ar Broadoù
Unanet lakaat an div gostezenn da gavout un diskoulm peoc’hus d’an dizemglev war
dazont ar vro.



https://br.wikipedia.org/wiki/Romed

Ar Romed (pe Rromed) zo un anv a dalvez « paotr en oad gour ha dimezet e-barzh
ar gumuniezh ». Choazet eo bet an anv-se gant an Unvaniezh romani etrebroadel
(IRU) da envel un hollad poblañsoù, dezhe ur memes orin en Indez, ha yezhoù a
orin eus gwalarn Iskevandir Indez hag a zo minorelezhioù anavet dindan anvioù
liesseurt a zo o vevañ etre India hag ar Meurvor atlantel dreist-holl met ivez
war ar c'hevandir amerikan. E brezhoneg, e c'haller envel ar Romed gant anvioù
all, evel Jispianed.

Anavezet int en Europa adalek an XIvet kantved, ha deuet int da vezañ ar
vinorelezh vrasañ eno en XXIvet kantved. Kavout a reer Romed er bed a-bezh
hiziv, met en Europa emañ ar strolladoù brasañ, e Kreizeuropa, en Europa ar
Reter hag en Anatolia dreist-holl, ha goude e ledenez Iberia hag e kreisteiz
Bro-C'hall. Ur bern jipsianed zo o chom en Amerika ivez. Gwir eo e Brazil
dreist-holl, ma veze kaset ar Jipsianed gant gouarnamant Portugal pa oa en e
zalc'h. Kalz zo aet d'ar Stadoù-Unanet ivez.

Da vare "Kendalc'h jipsian ar bed" dalc'het eus an 8 d'an 12 a viz Ebrel 1971 e
Londrez e choazas ar gumuniezh ur banniel glas ha gwer, gant ur rod ruz. Embann
a reas ivez e ve deiziad deiz-ha-bloaz ar c'hendalc'h-se, an 8 a viz Ebrel, un
deiziad broadel a vefe lidet hiviziken bep bloaz gant holl ar c'humuniezhioù rom
er bed. Ar c'han broadel, Djelem, djelem, a oa savet gant Jarko Jovanovic war
don ur son poblek jipsian.



https://br.wikipedia.org/wiki/Prusia

Prusia, pe Prus, (Preußen en alamaneg; Prūsa e prusianeg), zo ur vro e reter
Europa a voe kalon ur rouantelezh pouezus en istor ar c'hevandir etre 1701 ha
1918. Etre 1918 ha 1947 e voe ul lodenn eus Alamagn. Divodet eo bet gant ar Re
Gevredet e 1947. Hiziv eo rannet etre meur a Land, pe deuet da vezañ rannoù eus
broioù amezek, evel Polonia, Lituania, Rusia, (hag a-raok eus Belgia,
Danmark)... Chom a ra anezhi ar c'houn eus ur stad soudardel, a lavare Mirabeau
diwar he fenn : "Prusia n'eo ket ur Stad hag un arme dezhi, met un arme tapet
ganti ur vroad".

Prusia a oa da gentañ ur vro etre Pologn ha Rusia. Dont a ra ar ger eus anv ur
bobl balt anvet Borused. Trevadennet e voe ar vro gant Marc'hegerien an Urzh
Teutonek. Ha poblet e voe gant Alamaned.

E 1415 e oa priñs-dilenner Marz Brandenburg, an impalaer Sigismond Iañ an
Impalaeriezh Santel, eus Tiegezh Luksembourg, dindan dle. Dle en devoa da unan
eus an Tiegezh Hohenzollern, bourgraved vihan eus kreisteiz Alamagn, hag
abalamour da se e roas da Frederig Iañ Hohenzollern priñselezh ha Marz
Brandenburg. Anvet e voe Frederig da c'houarnour marz Brandenburg eta ha da
briñs-dilenner e Sened-Iliz Konstanz.

A-benn ar fin, gant feur-emglev Thorn sinet en 1466, e voe roet Pomerania ar
Reter gant an Urzh Teutonek da Rouantelezh Pologn a zeuio da vout Prusia roueel
neuze hag a chomo e Pologn e-pad tri c'hantved.

En 1525 ec'h eas Mestr Meur an Urzh Teutonek, Albrecht Iañ von
Brandenburg-Ansbach, eus an Tiegezh Hohenzollern, a-du gant al luterianegezh, ma
voe troet Prusia ar Reter, e dalc'h an Urzh, en un dugelezh a hêr da hêr dindan
gwazoniezh Rouantelezh Pologn da-geñver feur-emglev Krakow e 1525. Etre daouarn
an Tiegezh Hohenzollern e chomas ar stad-se a-hed pevar c'hantved, betek 1918.

E dibenn an Eil Brezel-bed e tiviz ar galloudoù gounezet ar brezel ganto e vije
disverket anv Prusia, pa gave dezho e oa kavell spered brezelour Alamagn;
koulskoude e oa unan eus ar broioù alaman gounezet an diwezhañ d'an naziegezh
hag e oa bet diskaret hec'h ensavadurioù dezhi hec'h-unan gant Hitler e 1933.
D'ar 25 a viz C'hwevrer 1947 e tivizont divodañ Stad Prusia ha skarzhañ kuit an
Alamaned a vane evit lakaat Poloniz ha Soviediz en o lec'h. Setu perak ne gaver
ket an anv Prusia en anv hini ebet eus stadoù Alamagn a-vremañ, adunvanet abaoe
1990.



https://br.wikipedia.org/wiki/Mozilla_Firefox

Mozilla Firefox a zo ur merdeer web digoust, diorroet ha dasparzhet gant Mozilla
Foundation sikouret gant kantadoù a dud a youl vat a-drugarez da doareoù
diorroiñ ar poellad frank/open source ha da frankiz e god tarzh.

En deroù e oa Firefox ur programm derevet eus ar poellad Mozilla (anvet
SeaMonkey hiziv an deiz), met ennañ an arc'hwelioù merdeiñ nemetken. Ar poellad
liessavennek-mañ a zo kenglotus gant stummoù disheñvel Microsoft Windows, Mac OS
X ha GNU/Linux. Lakaet eo bet war reizhadoù korvoiñ disheñvel, ar pezh a zo
posupl gant ar c'hod tarzh a zo lakaet e kerzh dindan tri lañvaz disheñvel er
memes koulz (MPL, GPL et LGPL).

Ar poellad-mañ en deus bet ur berzh kreskus abaoe e embannadur, o tipaseal an
hanter-miliard[D 1] a pellgargadurioù e C'hwevrer 2008. Memes ma ne ziskouez ket
an niver-mañ an niver gwirion a implijerien e deuet Firefox deuet da vezañ
buan-tre kevezer brasañ Internet Explorer, merdeer web Microsoft.

Firefox a zo ur poellad a dro war un niver bras a reizhadoù korvoiñ. Tu zo neuze
da staliañ Firefox war ar reizhadoù da-heul :

Lakaet war reizhadoù all evel FreeBSD[V 1], OS/2[V 2], Solaris[V 3], IRIX, RISC
OS[V 4], SkyOS[V 5], BeOS[V 6], Windows XP 64 ha Windows Vista 64 bit[V 7].

Ar merdeer a c'hell bezañ implijet adalek un diazez glanaet. Kentoc'h eget bezañ
roet gant un niver bras a dibarzhioù, Firefox en deus kantadoù a plug-inoù ha
temoù grafek, evit ma vefe tu d'an implijer da lakaat anezhañ evel m'en deus
c'hoant. Un nebeut a arc'hweladurioù a vez kavet er stumm glan :

Ar Mozilla Foundation, a-drugarez d'e lusker framm Gecko, a heuilh en e
boelladoù ar reoladoù ha skouerioù digor, da gentañ reoù ar World Wide Web
Consortium. Neuze, Mozilla Firefox a harp skouerennoù ar Web evel HTML, CSS,
XHTML, XML, JavaScript, met ivez DOM, MathML, XSL pe c'hoazh XPath.

Ar prouad Acid2 a zo bet tremenet abaoe an 3 stumm[V 8], padal ez eo an test
Acid3 n'eo tremenet ul lodenn nemetken, gant 93% evit stumm diwezhañ ar poellad
(Firefox 3.5). Hogen, an disoc'h-mañ a vez o kreskiñ dibaouez[V 9] (94/100 evit
ar 3.6 beta3).

Evel lodenn vrasañ ar merdeerien a-vremañ, Firefox a zo gouest da ziskouez
skeudennoù gant an treuzwelladur e PNG.



https://br.wikipedia.org/wiki/Mor-Bihan

Ar Mor-Bihan (distaget: [morˈbiˑãn]), Morbihan e galleg hag ent-ofisiel
(distaget: [mɔʀbiˈɑ̃]), a zo unan eus ar pemp departamant a oa bet savet e
Breizh da heul ar Reveulzi c'hall. E su-kreiz ar vro emañ, a-hed ar Meurvor
Atlantel, Gwened eo ar pennlec'h anezhañ, hag ar 56 an niverenn roet dezhañ.

Pa oa bet krouet departamant ar Mor-Bihan e 1790 e voe darbet dezhañ bezañ anvet
Côtes-du-Sud (Aodoù-ar-C'hreisteiz), peogwir e oa dres a-dal d'an departamant
all Côtes du Nord.

A-benn ar fin e voe anvet Morbihan diwar anv ar Mor Bihan, anv brezhonek ar
pleg-mor a gaver er c'hreisteiz da gêr Gwened. Ar Mor Bras a vez graet eno eus
ar Meurvor Atlantel hag ar Mor Bihan eo al lenn-vor, morlenn pe pleg-mor.

Bevennet eo gant departamantoù Penn-ar-Bed er c'hornôg, Aodoù-an-Arvor er norzh,
an Il-ha-Gwilen er reter, al Liger-Atlantel er gevred, hag ar Meurvor Atlantel
er su.

Meur a aber a gaver war aodoù ar Mor-Bihan, hag anvet e vezont stêr e
Bro-Gwened. E-leizh a inizi a zo er pleg-mor en deus roet e anv d’an
departamant: Enizenac'h hag an Arzh eo ar re vrasañ anezho.



https://br.wikipedia.org/wiki/Moneiz

Moneiz a c'hall bezañ resisoc'h ha daveiñ d'unan eus ar binvioù arc'hant a zo
anezho. Anv zo eus un unanenn arc'hant d'ar mare-se. Lies eo moneizoù ar bed dre
o stummoù hag o zachennadoù.

Da aesaat ar c'henwerzh etrebroadel etre an takadoù moneizel e vez implijet
feurioù eskemm, da lavaret eo ar prizioù a c'haller eskemm ar moneizoù an eil
ouzh egile. Komz a reer eus mon ar moneiz. Lod eus ar moneizoù n'o deus ket mon
ken, evel ar Pengő pe c'hoazh Franc Aljeria. Mon ur moneiz a c'hall bezañ ret pe
frank.

Pep stad en deus e voneiz dezhañ. Ret eo avat menegiñ stadoù-izili Unaniezh
Europa o deus lezet kontrol ar politikerezh moneizel da [[Bank Kreiz
Europa]|Vank Kreiz Europa]. Ar moneizoù all a vez roet o mon gant pep e Vank
kreiz pe Ministrerezh an Arc'hant. Embreger a reont ar re-mañ ur monopol war ar
produiñ hag ar skignañ. Emren pe emrenoc'h a c'hall bezañ ur Bank kreiz diouzh
ar gouarnamant en deus krouet anezhañ.

E touez ar moneizoù brudetañ e kaver an dollar US, moneiz Stadoù-Unanet Amerika,
moneiz galloudusañ ar bed. Ur moneiz pouezus kenañ all e armerzh ar bed zo an
euro, moneizh Unaniezh Europa. Moneizoù all a c'hall bezañ meneget : ar yen,
moneiz Japan, hag al lur sterling, moneiz ar Rouantelezh Unanet.

Ar memes ger a c'hall bezañ implijet gant meur a stad, da skouer an dollar pe an
dinar. Bez zo ivez stadoù hag a implij ar memes moneiz, da skouer Takad an Euro.
Gallout a ra ur stad divizout implij moneiz ur stad all : war dachennadoù Panama
hag El Salvador e vez reizhus an US Dollar.

Pep moneiz en devez ur moneiz-rannañ, a dalv 1/100 ar moneiz-pennañ : 100 cent =
1 dollar, 100 cent pe santim = 1 euro, 100 penny = 1 lur sterling. Unanennoù a
1/10 pe a 1/1000 a zo anezho ivez. Nebeud broioù evel Maoritania, Madagaskar ha
Ginea a chom en diavaez diouzh ar sistem a-zegoù.

Kodet eo bep moneiz gant tri lizher, ar reolad ISO 4217 an hini eo : an daou
gentañ a zaved d'e stad hag an hini diwezhañ d'e lizherenn-dal. Gant se eo an
dollar amerikan hag an dollar c'hanadian kodet USD (US=United States, D=dollar)
ha CAD (CA=Canada), al lur breizhveurat GBP (GB=Great Britain, P=pound). Un
direolder eo an euro kodet EUR peogwir ez eus meur a stad ennañ.

An trokerezh a oa ur seurt eskemm hep moneiz, pe gant ar madoù o-unan e plas ar
moneiz. Simplik a-walc'h e oa ar seurt kenwerzh. Da luziata an eskemmoù hag an
talvoudegezhioù e voe implijet ur moneiz, pe stumm bennak e vefe, evit dont
a-benn da gerwerzhañ muioc'h ha gwelloc'h.

Forzh petra a c'hall bezañ ur moneiz evit gwir. Estreget ar metal prizius (aour,
arc'hant, kouevr...) e voe implijet kalz dafarennoù all evel moneiz en istor :



https://br.wikipedia.org/wiki/Mahatma_Gandhi

Bet eo Mohandas Karamchand Gandhi (hindeg: मोहनदास करमचन्द गांधी; goudjarateg:
મોહનદાસ કરમચંદ ગાંધી; 2 Here 1869 – 30 Genver, 1948) pennlusker speredel ha
politikel India . E penn ar stourm evit dizalc'hiezh India diouzh Impalaeriezh
Breizh-Veur eo bet, harpet gant milionoù a Indiz. A-hed e vuhez en deus
distaolet kement stumm feulster pe sponterezh zo. Savet eo bet gantañ an termen
a satyagraha, evit deskrivañ prederouriezh an anfeulster kaset war-raok gantañ.
Levezon en deus bet ar satyagraha abaoe war luskadoù emsavel anfeuls en e vro
hag er bed a-bezh.

Deuet eo da vezañ un ikonenn vroadel e 1918 p'en deus kemeret penn ar stourm
evit an dizalc'hiezh ha Kendalc'h Broadel India. Lesanvet eo bet, gant azaouez
bras, Mahatma da lavaret eo Ene Meur gant milionoù a Indiz. Daoust ma ne blije
ket nemeur dezhañ ar merkoù a enorioù e vez graet c'hoazh gant Mahatma Gandhi,
ar pezh a dalvez an eneeg, den a ene, pa gomzer diwar e benn hiziv er bed
a-bezh. Ouzhpenn ma seller outañ evel pennrener brasañ an Istor e vez graet "Tad
ar Vroad" pe Bapu (Hindi evit Tad) anezhañ en India. Un devezh gouel broadel eo
Gandhi Jayanti an 2 a viz Genver, deiz e zeiz-ha-bloaz.

Gant doareoù anfeuls ha dre an disuj sivil eo deuet a-benn Gandhi da gaout
dizalc'hiezh ar vro digant Breizh-Veur. Un awen eo bet e skouer evit pobloù
trevadennet all hag, a-benn ar fin, eo bet diskaret Impalaeriezh Breizh-Veur.
Pennaenn Gandhi ar satyagraha (eus ar gerioùsañskritek satya evit gwirionez ha
agraha evit striv), bet troet alies gant "hent ar wirionez" pe "klask ar
wirionez" zo bet awenet ganti emsaverien evit ar frankiz all evel Martin Luther
King, Jr., an Dalai Lama, Lech Wałęsa, Stephen Biko, Aung San Suu Kyi, ha Nelson
Mandela. Koulskoude n'o deus ket an holl bennoù-se dalc'het-mort da bennaenn
strizh Gandhi an anfeulster hag an anersaviñ.

Alies en deus bet Gandhi disklêriet e oa eeun-kenañ e bennaennoù hag e save o
mammenn da gredennoù Hindou hengounel : gwirionez (satya) hag anfeulster
(ahimsa). "N'em eus ket netra nevez da gelenn d'ar bed. Gwirionez hag anfeulster
zo ken kozh har ar menezioù" emezañ.

Ganet eo bet Mohandas Karamchand Gandhi (anvet mahatma, "an eneeg; den a ene")
en un tiegezh Modh Hindou e Porbandar e Gujarat en India e 1869. Mab e oa da
Karamchand Gandhi, anezhañ diwan (melestrour meur) Porbandar, ha da bPutlibai,
pevare gwreg Karamchand, hag ezel eus sektenn Vaishnava. Desavet eo bet gant ur
vamm Vaishnava devot hag en aergelc'h jahinek ar Gujarat. A-vihanik e tesk
Gandhi dogma an doujañs d'ar boudañ bev, ar vejetarianiezh, ar yun evit en em
c'hlanaat hag ar c'hendoujañs etre feizidi kredennoù ha sektennoù disheñvel.
Ganet e oa bet e kasta ar vaishyaed (kasta an dud a aferioù).

E miz Mae 1882, hag eñ 13 vloaz, eo euredet Gandhi gant Kasturba Makharji, a oad
gantañ, dre un dimeziñ rakdivizet gant e gerent. Pevar mab a vo : Harilal
Gandhi, ganet e 1888; Manilal Gandhi, ganet e 1892; Ramdas Gandhi, ganet e 1897;
ha Devdas Gandhi, ganet e 1900.

En e yaouankiz eo bet Gandhi ur studier dister e Porbandar ha, diwezhatoc'h, e
Rajkot. Tenn eo bet dezhañ bezañ degemeret en arnodenn mont e-barzh Skol-veur
Mumbai e 1887. Mont a ra da skolaj Samaldas e Bhavnagar. Ne chomo ket pell eno
avat rak fellout a ra d'e familh ez afe da alvokad. Maleürus e oa e Samaldas hag
e lammas war an digarez evit mont da studiañ da Vreizh-Veur gwelet gantañ evel
"ur vro prederourien ha barzhed, kreizik-kreiz ar sevenadurezh."

Da 19 vloaz emañ e University College London evit mont da alvokad. E Londrez,
kêr-benn an Impalaeriezh, e talc'h da zoujañ d'ar bromesa graet d'e vamm kent
kuitaat India da chom hep debriñ kig nag alkool, hervez erbedadennoù ar manac'h
jahinour Becharji. Daoust ma klask reizhañ e emzalc'h diouzh ar boazioù saoz
n'eo ket e stomak evit en em ober ouzh kig dañvad ha kaol ar berc'hennez. Kaset
e vo ganti war-du unan eus an nebeud pretioù vejetarian saoz a oa e Londrez d'ar
mare-hont. N'eo ket trawalc'h dezhañ sujañ d'ar bromesa graet d'e vamm. Kregiñ a
ra da lenn war an divoud ha dont a ra da vezañ ur vejetarian a-youl. Lakaat a ra
e anv e kevredigezh ar vejetarianed, dilennet eo er c'huzul-merañ ha sevel a ra
ur skourr lec'hel. Diwezhatoc'h e lavaro e vo bet talvoudus dezhañ an tamm
skiant bet prenet eno evit aozañ frammoù ha ren luskadoù. E-mesk ar vejetarianed
a ra anaoudegezh ganto ez eus izili eus ar gevredigezh teozofel bet krouet e
1875 gant H.P. Blavatsky evit kas war-raok ar genvreuriezh hollvedel. Mennet e
oa an Deozofourien da studiañ ar voudaegezh hag al lennegezh Hindou brahmanek.
Broudañ a reont Gandhi da lenn ar Bhagavad Gita. Daoust dezhañ bezañ chomet
diseblant a-walc'h ouzh ar relijion betek neuze, e krog Gandhi da lenn
studiadennoù hindou pe diwar-benn an hindouegezh, ar relijion kristen, ar
voudaegezh ha relijionoù all.

Distreiñ a ra da India goude bezañ bet degemeret e-touez ar vreutaerien. En em
staliañ a ra evel alvokad e Mumbai hep ober nemeur a verzh. D'ar mare-hont e oa
breutaerien diouzh an druilh en India ha ne oa ket ur mailh eus Gandhi el
lezioù-barn. Goulenn a ra bezañ lakaet da gelenner hanter-amzer e skol eil derez
Mumbai met ne zeu ket a-benn. A-benn ar fin e tistro da Rajkot evit bevañ-bevaik
dre sevel danvez skridoù klemm evit pratikoù met rediet eo da serriñ e stal
goude brochañ gant ur c'hargiad saoz. En e vuhezskrid e teskriv an tabut-se evel
ur seurt striv c'hwitet a-berzh ul lobby bennak a-benn noazout ouzh e vreur
henañ. War-se, e 1893, e ra e soñj asantiñ kemer ur post evit bloaz gant un
embregerezh indiat e Natal, Suafrika.

D'ar c'houlz-se eus e vuhez ez eus eus Gandhi un den habask, lentik, diseblant
e-keñver ar politikerezh. Lennet en deus ar gazetenn evit ar wech kentañ da 18
vloaz ha krennañ a ra evel ur barr-delioù bep tro m'en devez da gemer ar gaoz el
lez-varn. Suafrika a cheñcho anezhañ krenn pa ranko talañ ouzh emzalc'h mac'hom
ha mezhus Breizhveuriz e-keñver Indiz er vro-se. Un deiz ma oa el lez e kêr
Durban e c'houlenn ur barner outañ tennañ e dulban, ar pezh a nac'h ober.
Skarzhet eo er-maez eus al lez. Ur wech all eo bet stlapet-mik er-maez eus un
tren e Pietermaritzburg evit bezañ nac'het kuitaat ar c'hentañ klas evit mont
d'ar c'hombod trede klas miret evit an dud a liv pa oa bet gwerzhet ur bilhed
tren kentañ klas dezhañ.

Diwezhatoc'h, graet e soñj gantañ beajiñ gant ar rederig e vo kannet gant ur
bleiner evit bezañ nac'het mont war ar stleugoù a-benn leuskel e blas d'ur
beajour europat. Mezhekaet ha gwallgaset e vo a-hed e veaj ha nac'het e vo outañ
mont tre e meur a leti abalamour d'e ouenn. Treuzfurmet e vo buhez Ganhi gant an
darvoudoù-se evel m'en diskouez anat al levrioù bet skrivet diwar e benn
pelloc'h. Nerzh a zastumo ennañ e-unan evit e stourm un nebeud devezhioù
diwezhatoc'h pa stagas gant ur veaj da Bretoria. Gant ar skiant-prenañ tapet
gantañ e krog da sellet pishoc'h ouzh ar poanioù gouzañvet gant e bobl e
Suafrika er c'houlz m'emañ e Pretoria.

Goude bezañ bet test drezañ e-unan, ha diwar e goust, eus ar ouennelouriezh hag
eus an droukziforc'hioù e-keñver e bobl e krog Gandhi da adlakaat e kaoz statud
Indiz hag e blas dezhañ e-unan er gevredigezh. E-pad emsavadeg ar Zouloued ez
eus aozet gantañ unan eus ar c'hreizennoù louzaouiñ nemeto savet evit ober
war-dro ar re zu bet gloazet pa nac'h ar vezeien wenn prederiañ anezho.

Echu e gevrat gantañ emañ Gandhi ouzh en em brientiñ evit distreiñ da India.
E-ser kimiadiñ avat, en un abadenn en enor dezhañ e Durban, e tichañs dezhañ
teuler ur sell war ar gazetenn, hag eñ deskiñ emeur o tanzen ul lezenn e Bodadeg
Lezennel Natal a-benn nac'hañ ar gwir da votiñ ouzh Indiz. Goude komz gant e
ostizien e oa lakaet da gompren n'emañ ket ganto ar skiant evit enebiñ ouzh an
danvez lezenn hag e oa aspedet da chom pelloc'h ha da skoazellañ anezho. Chom a
ra ha kinnig a ra meur a glemm da vodad lezenn Natal ha da c'houarnamant
Breizh-Veur a-benn enebiñ ouzh ar raktres. Ne zeu ket a-benn da zizarbenn al
lezenn met dont a ra a-benn da sachañ an evezh war ar gaou graet ouzh Indiz e
Suafrika. Kendrec'het eo gant harperien da chom e Durban ha da stourm a-enep
d'ar stad truezus a vez kinniget da Indiz. Krouiñ a ra Kendalc'h Indiz Natal e
1894 ha mont a ra da sekretour ar strollad.

Frammañ a ra e aozadur kumuniezh Indiz Suafrika en un nerzh politikel liesdoare
a gas klemmoù ha disklêriadurioù a-vil-vern d'ar gouarnamant ha da bed ar
c'hazetennoù en ur lakaat anatoc'h-anatañ ar gaou graet ouzh e bobl gant
Breizhveuriz e Suafrika. E 1896 e tistro da India evit ur frapadig a-benn degas
e wreg hag e vugale en-dro da vevañ gantañ e Suafrika.

War e zistro, e Genver 1897, ez eo taget gant un engroeziad tud wenn a glask
krougañ anezhañ. Kregiñ a ra ar pennaennoù a lakaio e luskadoù da vezañ brudet
diwezhatoc'h da zont war wel neuze ha nac'hañ a ra Gandhi sevel klemm pe goulenn
digoll ouzh den. Embann a ra ez eo unan eus e bennaennoù chom hep goulenn tra
ebet d'ul lez-varn evit un droug personel bet graet dezhañ e-unan.

Pa darzh Brezel Suafrika e tifenn Gandhi ar soñj ma rank Indiz harpañ ar striv
brezel evit gellout goulenn bezañ keodedourien leun en eskemm. Lakaat a ra en e
sav ur bagad ambulañsourien a-youl vat a ya 300 Indiad hag 800 labourer kevratet
d'e ober. Eñ e-unan a ra da gravazher e-kerzh emgann Spion Kop. Medalennet e vo
evit se. Pa serr ar brezel avat, ne'z a ket war-raok doare Indiz er vro,
kentoc'h e kendalc'h da vont war washaat.

E 1906 ez eus embannet ul lezenn nevez gant gouarnamant Transvaal ma rank holl
Indiz an drevadenn bezañ marilhet. Da-geñver ar vanifestadeg diniver dalc'het e
Johannesburg e miz Gwengolo ec'h embann Gandhi evit ar wech kentañ e brogramm
satyagraha (gouestl d'ar wirionez), pe stourm difeuls. Broudañ a ra neuze e
genvroidi da stourm a-enep d'al lezenn nevez ha da c'houzañv kastiz evit en ober
kentoc'h eget stourm a-enep dre ar feulster. Degemeret eo e strategiezh a gas da
seiz vloaz stourm ma vo skourjezet pe bac'het miliadoù a Indiz (en o zouez
Gandhi e-unan, meur a wech). Lazhet ez eus tud evit bezañ nac'het bezañ marilhet
pe evit bezañ devet o c'hartenn varilh pe bezañ stourmet gant doareoù difeuls
a-enep d'ar marilhañ mod pe vod. Berzh a-walc'h a ra gouarnamant Suafrika en e
strivoù a-enep d'an emsav indiat met dislavaret eo e zoareoù kriz ha didruez
e-keñver manifesterien peoc'hus gant an dud dre vras. A-benn ar fin e rank ar
jeneral suafrikan Jan Christian Smuts kevraouiñ gant Gandhi.



https://br.wikipedia.org/wiki/Liberia

Liberia zo ur stad vihan e kornôg Afrika, war aod ar Meurvor Atlantel. Emañ etre
Sierra Leone er gwalarn, Ginea en hanternoz hag Aod an Olifant er reter.

Savet e voe ar stad-se gant tud bet sklaved er Stadoù-Unanet ha bet dieubet en
XIXvet kantved. Adalek 1822 e teuas an dud-se eus Amerika d’ober o annez eno,
gant skoazell gouarnamant ar Stadoù-Unanet. Savet e voe ar stad nevez e 1847 ha
roet e voe dezhi an anv ‘’Liberia’’ da lavaret e oa ‘’bro an dud dieub’’. Met an
darn vrasañ eus annezidi ar stad nevez oa tud genidik eus Afrika, hag an dud
deuet eus ar Stadoù-Unanet ne oa nemet un niver bihan anezho.

Nevesoc’h zo he deus gouzañvet Liberia diwar brezelioù diabarzh (1989-1996 ha
1999-2003) o deus kaset kuit miliadoù a dud eus o zi hag o deus distrujet an
armerzh, diazezet dreist-holl war an ezporzhiañ houarn ha diamantoù.

Ar saozneg eo ar yezh ofisiel, met n’eus nemet un drederenn eus an dud a oar ar
yezh-se. Un ugent yezh bennak all a vez kaozeet gant an dud all.



https://br.wikipedia.org/wiki/Kren-douar

Kren-douar (pe seism) a vez pa gren an douar, da lavarout eo pa stok div blakenn
an eil ouzh eben er greunenn. Dre-se e kren an douar, kreñv pe get. Gallout a ra
distruj rannvroioù a-bezh. Dañjerus-kenañ eo. Teknikoù zo avat a reer ganto evit
klask gouzout en a-raok pegoulz e c’hoarvezo. Stummoù ha kreñvderioù dishañval
zo ivez…

Un nebeud binvioù a zo, an hini koshañ ijinet gant Sinaiz war-dro ar bloavezh
200. Gant hennezh e oa tu dija da c'houzout eus peseurt tu e vije ar
grenadenn-zouar. Ar binvioù a-vremañ a c’hell lâret peseurt nerzh a oa gant ar
seism.

Un nebeud anezhe : · Ar sismometr : a c’hell merkañ, muzuliañ hag enrollañ pep
fiñvadenn eus ar blakenn, en ul lec’h resis. · An astenn-verker : a vez lakaet
dindan an douar, war ul linenn-frailh. Ar benveg-se a vuzul ar bihanañ gwask,
astennadur pe ar fiñvadurioù a vez er roc’h.

Ar binvioù-se a verk muioc’h eget 600 000 krenadenn bep bloaz. An darn vrasañ
anezho a c’hoarvez er greunenn veurvorel pe e lec’hioù e-lec'h n'eus den ebet o
chom.

Setu daou venveg evit muzuliañ nerzh ur c’hren-douar : Ar seismograf evit ar
seism, gant ur fiñvadenn a-led hag evit ur fiñvadenn a-hed. Ar seismograf a zo
ur benveg evit enrollañ ar c’hrenoù "tellurik". E-pad ar fiñvadenn (biroù gwer),
ur bluenn a skriv ar c’hrenadennoù war ur follenn a dro war ur granenn pe ruilh
(biroù ruz).

Kalz resisoc’h eo gant notadur skeuliad Richter eget gant hini Mercalli peogwir
e vez implijet ur benveg muzuliañ. Gant muzuliañ ampled ar gwagennoù ha
keñveriañ anezhañ gant talvoudoù skrivet war daolennoù graet gant ar
sismologourien, e jeder un niverenn etre 1 ha 9 ; an niverenn-se a verk an
energiezh laosket gant ar seism.

Ur tsunami a zo un tren gwagennoù krouet en dour gant ur stroñs hag a dilec'h an
tevder dour a-serzh. C'hoarvezout a ra tsunamioù pe reverzhioù da heul
krenoù-douar, disac'hadennoù douar, tarzhadennoù volkanek, tarzhadennoù a bep
seurt en o zouez korfoù kosmek evel mein-kurun.



https://br.wikipedia.org/wiki/Kosovo

Kosovo (albanianeg: Kosovë, Kosova; Serbeg: Косово и Метохија pe Kosovo i
Metohija, ivez Космет pe Kosmet) a oa ur rannvro eus Serbia er Balkanioù, kavell
istorel Serbia hervez homañ, hag embannet eo bet he dizalc'hidigezh gant
parlamant ar rannvro, leviet gant ar muiañ-niver albanian, d’ar 17 a viz
C'hwevrer 2008. Anavezet eo bet ez-kefridiel gant meur a riez all, met reoù all
o deus nac'het e ober pa seblant dezho ar fed bezañ kontrol d'ar gwir
etrebroadel.

Bet eo bet Kosovo ur proviñs e su Yougoslavia (ha Serbia dizalc'h da-c'houde)
melestret gant Aozadur ar Broadoù Unanet abaoe 1999. Tra ma veze anavezet beli
Serbia war ar vro gant ar gumuniezh etrebroadel ne rene ket anezhi. Renet eo bet
Kosovo gant Kefridi ar Broadoù Unanet e Kosovo hag an Aozadur da C'hortoz ag
Emc'houarnamant. Gant ar c'hKFOR eo gwarantet ar surentez.

Kosovo he deus harzoù gant Montenegro, Albania ha Republik Makedonia ha Republik
Serbia. Ar gêr-benn hag ar gêr vrasañ eo Priština. Ur boblañs a 2,1 milion a dud
he deus ar vro. Kenaozet eo gant Albanianed dreist-holl gant ur vinorelezh a
Serbed, a Durked hag a Vosniaked.

Un tabut taer a zo bet etre ar gouarnamant serb (hini Yougoslavia a-raok 2006)
hag ar boblañs albanat bloavezioù-pad.

Embann a ra al Lez-varn etrebroadel d'an 22 a viz Gouere 2010 eo disklêriadur
dizalc'hidigezh Kosovo diouzh ar gwir etrebroadel.

D’an 10 a viz Gwengolo 2012 e tizh ar riegezh leun gant klozadur ar
goursellerezh etrebroadel.

Gant ur gorread a 10,912km² hag ur boblañs a vuioc'h eget daou vilion a dud
a-raok enkadenn 1999 he deus Kosovo harzoù gant Montenegro war-du ar gwalarn,
gant kreiz Serbia war-du an norzh hag ar reter, gant Republik Makedonia war-du
ar su ha gant Albania war-du ar mervent. Savet e oa bet hec'h harzioù a-vremañ e
1945.

Ar c'herioù brasañ a zo Pristina, ar gêr-benn gant 600,000 annezad, ha Prizren
er mervent gant 120.000 annezad. Pemp kêr arall o-deus muioc'h eget 50.000
annezad. Kevandirel eo hiniad Kosovo, gant hañvioù tomm ha goañvioù yen.

Div gompezenn ez eus e Kosovo : Metohija/Rrafshi i Dukagjinit, lec'hiet e kornôg
ar broviñs ha kompezenn Kosovo (Albaneg: Rrafshi i Kosovës, Serbeg: Kosovska
Dolina) er c'hreiz.

Menezek eo darn vrasañ tachennad Kosovo. Lec'h uhelañ a zo Deravica/Gjeravica (2
656 m) lec'hiet er mervent, e-kichen an harzioù gant Montenegro hag Albania
Menezioù Sar (Albaneg: Mali i Sharrit, Serbeg: Šar Planina) a zo lec'hiet er su
hag er gevred, war an harzioù gant Makedonia. Unan eus ar rannvroioù touristelañ
er vro eo.

Daouhanteret eo ar vro gant ar Menezioù Milliget (Albaneg: Bjeshkët e Nemuna,
Serbeg: Prokletije). En norzh, war an harzoù gant kreiz Serbia, e kaver ar
menezioù Kopaonik. Kreiz ha reter ar vro a zo tuchennek kentoc'h eget menezek.

Meur a stêrioù ha lennoù ez eus e Kosovo. Ar stêrioù brasañ eo an Drin(Albaneg:
Drini i Bardhë, Serbeg: Beli Drin) a red war-du Mor Adria, ar Sitnica, ar Morava
e rannvro Gollak hag an Ibar (Albaneg Ibër). Al lennoù pennañ eo Badovc er biz
ha Gazivoda er gwalarn.

E-pad an amzerioù ragistorel e oa annezet Kosovo, war a seblant, gant daou
sevenadur distag. E Metohija hepken e kavjod bezioù eus maread an arem ha maread
an houarn. Goude donedigezh an Indezeuropiz ec'h annezas an Dhrased hag an
Iliryaned er vro. Ar meuriadoù pennañ e oa an Dardani hag an Triballi. Aloubet e
voe su Kosovo gant Aleksandr Veur ha staget ouzh Rouantelezh Makedonia. An norzh
a chomas frank betek an aloubidigezh roman e 28 kt J-K. N'eo ket sklaer, avat,
hag ebarzhet e voe e proviñs Moesia pe daouhanteret etre Moesia ha Dalmatia.

Diokletian a grouas proviñs Dardania war-dro 284 ha lakaat a reas he c'hêr-benn
e Naissus (Niš hiziv). Pa voe disrannet an impalaeriezh roman e 395 ez eas ar
rannvro d'un darn eus Impalaeriezh roman ar Reter.

E-pad ar VIIvet kantved ec'h erruas ar Serbed en tachennadoù m'emañ Kosovo
a-vremañ warno. Bleinet gant ur penn, - anvet "an arc'hont dianav" er mammennoù
bizantat -, en em staliañ a rejont war-dro 630 daoust ma oa Slaved er rannvro
dija adalek ar {{VIvet]] pe zoken ar Vvet kantved. Da gristen ez ejont etre ar
VIIvet hag an IXvet kantved. Etre 867 ha 874 e voe ar re ziwezhañ gounezet d'ar
feiz nevez. Gwalarn ar vro, Hvosno, a yeas d'un darn eus priñselezh Rascia, ur
stad serb dindan beli Kergustentin hag a oa e gêr-benn Dostinik.

E fin an IXvet kantved e voe aloubet ar vro a-bezh gant an Impalaeriezh vulgarat
Kentañ. Daoust ma'c'h adstagas Serbia Metohija e-pad an Xvet kantved e tistroas
ar peurrest eus Kosovo da Vizantion pa'z eas da ziskar an Impelaeriezh vulgarat.
E fin ar c'hantved ec'h aloubas Samuil Bulgaria ar vro a-bezh adarre. He
c'hontroliñ a reas betek distrujadur e riez gant ar Vizantiz. E 1040-1041 en em
savas ar Slaved a-enep Bizantion met, daoust ma talc'hjont ar vro e-pad ur
prantad, e voent faezhet.

E 1072 e klaskas ur bochad Slaved, bleinet gant un uhelad lec'hel, George
Voiteh, dsevel an impalaeriezh vulgarat. Gervel a rejont hêr diwezhañ tierniezh
Comitopuli - priñs Duklja Konstantin Bodin eus tierniezh Vojislavljevic, mab
Mihailo Voislav, roue Serbia. Aloubiñ a rejont proviñs Bulgaria a-bezh. Kurunet
e voe Konstantin Bodin Tsar ar Vulgariz e Prizren. Goude un nebeud berzhioù,
avat, e voe faezhet e Pauni ha bac'het e 1073 gant ar Vizantiz.

Staget e voe Kosovo ouzh Serbia dindan ren Tierniezh Voislav. E 1093 e aloubas
ar priñs Vukan Lipljan. An impalaer bizantiat zeuas da Zvečan da varc'hata, met
terriñ a reasVukan an arsav-brezel ha faezhiñ a reas niz an impalaer Yann
Komnenos. Goude e drec'h e aloubas Kosovo a-bezh. E 1094 e arnodas an impalaer
Alexios Iañ Komnenos da varc'hata adarre hag ur peoc'h a voe sinet ha prizonnidi
a voe eskemmet. Vukan a argasas an impalaeriezh adarre e 1106 avat. Faezhiñ a
reas al lu bizantiat, met mervel a reas kent bet peuraloubet ar vro.

E 1166 ez eas un uhelad eus Zeta, Stefan Nemanja da briñs-meur Rascia. Diazezout
a reas tierniezh Nemanja hag aloubiñ a reas darn vrasañ Kosovo e-pad un
emsavidigezh a-enep an impalaer Manuel Iañ Komnenos.. Faezhiñ a reas lu ar priñs
veur diaraok, Thomir, e Pantino, e-kichen Pauni. Trec'het e voe Stefan gant ar
Vizantiz, met goude marv Manuel Iañ Komnenos. e kevreas gant Hungaria hag e 1180
e aloubas Kosovo da vat.

Gant e vab Stefan II a Serbia e voe peurechuet an aloubidigezh e 1208 goude
stagidiezh Prizren ha Lipljan

E 1217 e voe anavezet rouantelezh Serbia hag e 1219 e voe krouet un iliz
ortodoks serbiat emren. Hvosno, Prizren ha Lipljan ha yeas d'hec'h eskoptioù.
Peć a oa he sez met e-pad an XIIIvet kantved e voe diblaset da Žiča.

E-pad an XIIIvet kantve ez eas Kosovo da greizenn bolitikel, sevenadurel ha
relijiel ar riez serbiat. Aloubet e voe e 1291 gant an datared met diarbennet e
voent gant ar roue Stefan Milutin. Hemañ a renas betek 1331 pa voe diskaret gant
e vab Stefan Dušan.

Dindan ren Stefan Dušan ez eas d'un impalaeriezh rouantelezh Serbia. Ne
dreuzvevas ket d'he c'hrouer, avat. Goude 1355 e voe disrannet etre meur a
briñselezh c'hladdac'hel a oa roue Stefan Uroš V divarrek da gontroliñ.
Tierniezh Mrnjavčević a zalc'he Kosovo. Kinniget e oa, avat, gant Voislav
Voinović a voe faezhet gant Vukašin Mrnjavčević e 1369. Goude Emgann Marica,
d'ar 26 gwengolo 1371, ma voe lazhet ar breudeur Mrnjavčević gant an Otomaned, e
voe aloubet gant Đurađ I Balšić, priñs Zeta a stagas Prizren ha Peć. Ar peurrest
ar vro a yeas da zarn tachennad an dierniezh Lazarević.

An Otomaned a aloubas ar vro e 1389. O stourm a reas ur c'hevread kristen
bleinet gant Lazar d'ar a viz Mezheven e-pad Emgann Kosovo e Gazi Mestan,
e-kichen Pristina. Lazhet e voe Lazar ha distrujet e voe e lu. Miloš Obilić, ur
brezelour serbiat, a zeuas a-benn da vuntrañ ar sultan Mourad Iañ ha ret e voe
d'e warlerc'hiad Beyazid kilañ da startaat e c'halloud. Daoust ma chomas Serbia
frank e voe gwanaet gant he faezhidigezh hag marv darn vrasañ he noblañs.

Er XVvet kantved e voe dalc'het Kosovo gant Tierniezh Branković a skoazellas an
Otomaned a-enep Skanderbeg hag e gevreidi hungariat e 1448. D'ur gwaz eus an
impalaeriezh otoman ez eas ar vro neuze betek stagidigezh Serbia e 1459.

An Islam a degasas an Otomaned ganto. Tra ma voe ar gristenien keodedourien ag
an eil ren ne voent ket heskinet en un doare gwir. En o zouez e tute an
impalaeriezh darn vrasañ e gardidi. An iliz serb a voe divodet e 1532, met
gwirioù ispisial a viras ar gristenien ha adsavet e oe Patriarc'hat Peć e 1557.
Un darn eus ar Serbed a voe gouneszet d'ar feiz nevez, met al lodenn vrasañ eus
ar vuzulmaned a oa Albaniz a grogas d'en em staliañ er vro. E fin an XIXvet
kantved e oa an albanat ar bobl niverusañ er vro.

E-pad ar brezel 1683-1699 e voe aloubet Kosovo gant an Aostrianed gant skoazell
ar penn-eskop Pjetër Bogdani (un albanat). Adaloubet e voe gant an impalaeriezh
otoman e 1690 avat hag d'un niver bras a serbiz e voe ret tec'hout kuit eus ar
vro.

Divodet e voe ar Patriarc'hat Peć e 1766. Da galz gwashoc'h eyeas pleg ar
gristenien neuze.

E 1871 e voe ur c'hendalc'h serbiat bras e Prizren. Ennañ e komzjod evit ar wech
gentañ a-zivout adaloudabeg Kosovo. Goude-se e krogas priñselezh Serbia d'ober
raktres evit adstagañ ar broviñs.

E fin brezel Turkia-Rusia 1877 - 1878 e voe roet Priština ha Kosovska Mitrovica
da Serbia tra ma vire Turkia ar peurrest eus ar vro. Da wareziñ o gwirioù e
furmas an Albaniz Kevread Prizren e Prizren. Kentrollañ a reas 300 penn-bras
albanat eus Kosovo ha kornôg Makedonia. Harpet e oa ar c'hevread gant ar sultan
abalamour d'e ideologiezh islamek ha peogwir ne oa ket e intent disrannañ Kosovo
diouzh an impalaeriezh. Da enebiñ ar gristenien ez eas an emsav ha rediañ a reas
Serbiz niverus da dec'hout kuit eus ar vro. Pouezañ a reas galloudoù ar c'hornôg
war an impalaeriezh otoman evit ma gwasko an emsav, ar pezh a reas. Sevel a reas
an Albaniz ur gouarnamant da c'hortoz neuze, met faezhet e voent goude tri
bloavezh a vrezel. Un emsavidigezh nevez a c'hoarvezas e 1910. Da Gevread
Prizren e fell unvanniñ ar peder rannvro albanat ha sevel ur riez albanat
dizalc'h. D'n amzer-se e oa albanat 40% eus poblañs Kosovo hepken hag un darn
vras anezhi a oa enebet ouzh an emsav.

E 1912, goude ar Brezeloù Balkanek e voe staget an darn vrasañ eus ar vro ouzh
Rouantelezh Serbia tra ma stage [[rouantelezh Montenegro Metohija (Albaneg:
Traonienn Dukagjini). Un darn vras eus ar boblañ albanat a dec'has kuit deus ar
vro tra m'en em stalias kalz familhoù serb enni. Raktresoù a voe aozet gant ar
gouarnamant serb evit adtrevadenniñ ar vro.

E-pad ar Brezel-bed kentañ e voe Kosovo ar rannvro diwezhañ aloubet gant
Aostria. An Albaniz a skoazellas an Aostriz a zalc'has ar vro betek 1918. Pa
zeuas ar Serbed en-dro e 1918 e heskinjont anezho ha torfedoù niverus a rejont
outo.

Goude ar brezel e voe ebarzhet Kosovo er riez nevez-furmet dre unvaniezh Serbia
ha Montenegro : Rouantelezh ar Serbed, Kroated ha Slovened.

Etre 1919 ha 1929 e kreskas adarre kenfeur ar Serbed er boblañs tra ma tigreske
hini ar pobloù arall. Disrannet e voe ar vro e peder kontelezh. Teir anezho (
Zvečan, Kosovo ha Metohija ar Su) a oa darn eus Serbia tra ma oa Metohija an
Norzh un darn eus Montenegro. E 1922 e tisrannas un adreizhadur anezhi e teir
froviñs : Kosovo, Rascia ha Zeta. E 1921 en em glemmas an Albaniz ouzh
Kevredigezh ar Broadoù ha goulenn a rejont unvaniezh ar broioù albanek met
nac'het e voent. Aozañ a rejont un emsav armet, Kachak e anv, a oa e bal da
adunvaniñ tout ar broioù albanek ouzh rouantelezh Albania.

E 1929 ez eas ar rouantelezh da Rouantelezh Yougoslavia ha disrannet e voe
Kosovo etre banatoù Zeta, Morava ha Zardar. Padout a reas ar rouantelezh betek
and aloudabeg alaman e 1941.

Darn vrasañ Kosovo a yeas d'un darn eus Albania a oa d'an amzer-se dalc'het gant
Italia. Ar peurrest a yeas da Vulgariaha da Serbia (dalc'het gant an alamaned).
Diarbennet e voe kalz serbiz deus ar vro e-pad ar marevezh-se. Ur rann-arme SS
albanat voe tutet er vro e 1944, ar rann-arme Skanderbeg. Enep emsaverien e voe
implijet dreist holl hag he zalvoudegezh vilourel a oa gwan tre.

Goude konianidigezh Italia e 1943 e kemeras Alamagn kontrol ar vro. Goude meur a
emsavidigezh e voe frankizaet ar vro gant emsaverien gommunour albanat ha serb e
1944. Ebarzhet e voe e Serbia a yeas d'un darn eus Republik Gevreel Yougoslavia.

Savet e voe Kosovo d'ur broviñs emren e-barzh Republik Poblek Serbia, un izel
eus Republik Kevreel Poblek Yougoslavia. Nebeut a emrenidigezh wir a oa ganti,
avat. Pa yeas ar vro da Republik Sokialour Kevreel Yougoslavia ha Serbia da
Republik Sokialour Serbia e 1953, hepken, e c'hounezas Kosovo e emrenerezh
diabarzh. Muioc'h a c'halloud a zegemeras e 1972 pa vez embannet ur vonreizh
nevez. Da brezidant ez eas e benn hag dezhañ e voe roet ur sez er bennrenerezh
gevreel. An hevelep galloudoù hag ur republik gevreet en-doa neuze hag en e
chome, hervez al lezenn, un darn eus Serbia. An albaneg hag ar serbeg a oa e
yezhoù-stad.

E 1981 e teraouas ar studierienn da vanifestiñ eit ma vo savet Kosovo d'ur
republik wir e-barzh Yougoslavia. Da gabaduilhoù ez ejont buan ha daoust ma
voent gwasket e voe trubuilhoù e-pad an holl zekvloaziad, ar pezh a vroudas ar
Serbed a chome da zivroañ. E fin ar bloavezhioù 80 e krogas ar gouarnamant serb
da c'houlenn ma vo adsavet aotrouniezh ar stad kevreel war ar broviñs.

E 1987 e kasas prezidant Serbia, Ivan Stambolic, Slobodan Milošević da beoc'haat
ar Serbed a felle dezho strishaat statud emrennigezh ar broviñs. D'o skoazell e
tivizas hemañ, avat. D'ar 28 a viz Even 1989 e reas ur brezegenn e-tal da 1 000
000 Serb edo o gouelañ Emgann Kosovo. Enni e abegas disrannadurioù e-barzh
Yougoslavia. Un tammig goude se, e 1990, e voe strishaet emrenerezh Kosovo gant
parlamant Serbia ha goude disrannidigezh Slovenia e 1991 e implijas Milošević
sez Kosovo, a gontrole, da gemer ar galloud e-barzh ar bennrenerezh.

Aozañ a reas an Albaniz un emsav disranner peoc'hek. An dilennadegoù a
voikotjont ha skolioù kuzh a savjont. Ur gouarnamant kuzh a voe aozet ha d'an 2
a viz Gouere 1990 e embannas ur parlamant dilezennel Kosovo d'ur vor dizalc'h.
Nag gant ar gouarnamant nag gant ar broioù arall e voe anavezet, avat. E miz
Gwengolo an hevelep bloaz e voe votet ur vonreizh gant ar parlamant nann-ofisiel
hag e 1992 e voe aozet ur referendum gantañ a oa eveshaet gant sellerien
etrevroadel met na voe ket anavezet nag gant ar broioù arall na gant ar
gouarnamant serb. 98% ar voterien a voe a-du gant dizalc'herezh ar vro.

Goude fin ar brezel e Kroatia hag e Bosnia e stalias ar gouarnamant serbat
repuidi e Kosovo.

Goude an Emglev Dayton e aozas albaniz un emsav brezelig, an UÇK a stourmas ouzh
ar polis serbat. Respontiñ a reas homañ ha kreskiñ a ra niver al lazhidi
nann-milourel. Broioù ar c'hornôg a bouezas war Serbia hag he rediañ a reas da
embann un arsav ha da lemel hec'h arme deus un darn eus ar vro. Ne badas ket,
avat ha d'ar 16 a viz genver 1999 e kavjod krofoù 46 albanat lazhet gant an
nerzhioù serbat e keriadenn Racak. Rediañ a reas broioù ar c'hornôg ar serbiz da
varc'hata e Rambouillet met nac'hañ a rejont a re-mañ da sinañ an emglev peogwir
e roe d'an AFNA gwir da gas soudarded e-barzh ar broviñs.

Diviz 1244 Kuzul Surentez Aozadur ar Broadoù Unanet en-deus lakaet Kosovo dindan
melestradurezh da c'hortoz ABU betek ma vo divizet petra e vo he statud fin. En
deus roet galloudoù bras da UNMIK met aliet en-deus outi da aozañ ur gouarnamant
emren. Da Serbia e ro perzh ebet e Kosovo hag adalek 1999 n'int ken talvoudek al
lezennoù serbat e-barzh ar vro. Ur mandad distag en-deus AFNA da virout ar
peoc'h e Kosovo.

E mae 2001 e embannas UNMIK ur vonreizh da c'hortoz a grouas an Aozadur da
C'hortoz ag Emc'houarnamant. Abaoe 2001 en-deus roet UNMIK muioc'h a c'halloudoù
a-nebeudigoù dezhañ met miret en-deus ar re a vez o perc'henn ouzh ar riezoù
dizalc'h hepken evel an aferoù etrevroadel pe an difenn. Bez ez eus kuzulioù-kêr
hag ur polis evezhiet gant UNMIK.

Ar strollad politikel brasañ er vro a zo Kevread Demokratel Kosovo. E orin
en-deus en emsav nann-feuls a-enep Milosevic e-pad ar bloavezhioù 90. Gant
Ibrahim Rugova e oa bleiniet betek e varv e 2006. An daou strollad bras arall
o-deus o gwriz en UCK : Strollad Demokratel Kosovo bleiniet gant ar penn-brezel
kozh Hashim Thaci ha Kevread evit Dazont Kosovo bleiniet gant Ramush Haradinaj.
An embanner Veton Surroi en-deus krouet un strollad politikeel distag, "Ora." e
an, e 2004. Ar serbiz a grouas al Listenn Serbat evit Kosovo ha Metohija met
boikotiñ a reaont gouarnamant ar vro ha nac'hañ a reont da seziñ er parlamant.

Er miz du 2001 e c'hoarvezas an dilennadeg gentañ dindan eveshiadenn an OSCE.
Goudezi e furmas an holl strolladoù ur gevread vras hag Ibrahim Rugova a
zilenjont da brezidant ha Bajram Rexhepi da vinistr kentañ.

Goude dilennadegoù ar miz Here 2004 e furmas Kevread Demokratel Kosovo ha
Kevread evit Dazont Kosovo ur gouarnamant asambles. Ramush Haradinaj a yeas da
vinistr kentañ tra ma chome Ibrahim Rugova prezidant.

Ramush Haradinaj en deus dilezet e bost a vinistr kentañ pa voe tamallet da
vezañ un torfedour-brezel gant al Lez-barn-kastizañ evit Yougoslavia e miz
meurzh 2005. Bajram Kosumi (Kevread evit Dazont Kosovo) a gemeras e blas met
dezhañ e voe bet ret emzigargañ goude marv Ibrahim Rugova e miz Genver 2006.
Gant Agim Ceku e voe erlec'hiet. Ar parlamant a zilennas Fatmir Sejdiu (Kevread
Demokratel Kosovo) da brezidant. Slaviša Petkovic, ministr ar C'humuniezhoù hag
an Distro, eo an ezel serbiat nemetañ eus Kuzul ar vinistred.

Embann a ra al Lez-varn etrebroadel d'an 22 a viz Gouere 2010 eo disklêriadur
dizalc'hidigezh Kosovo diouzh ar gwir etrebroadel.



https://br.wikipedia.org/wiki/Korsika

Korsika (Corsica e korseg, Corse e galleg) a zo un enezenn hag ur vroad er Mor
Kreizdouar. Un departamant gall eo bet, ur rannvro eus Frañs eo bremañ, enni
daou zepartamant:

Aiacciu (Ajaccio e galleg) eo pennlec'h an enez. Eno emañ prefeti departamant
Korsika ar Su ivez. Met Corti, e-kreiz an enez, war an hent etre Aiacciu ha
Bastia, eo ar gêr-benn istorel; kêr-benn e oa da vare an dizalc'hiezh.

Ar stad demokratel gentañ en Europa e voe Korsika, gant ur Vonreizh (da gentañ e
1735 ha da eil e 1755). Goude emgann Ponte Nuovu, d’an 8 a viz Mae 1769, ma voe
pilet arme Pasquale Paoli gant ar C'hallaoued kalz niverusoc’h, e voe staget
Korsika ouzh Bro-C'hall.

Mont a reas Korsika d'ober un departamant gall etre 1790 ha 1793 hag etre 1811
ha 1976.

Pevarvet enezenn vrasañ ar Mor Kreizdouar eo, goude Sikilia, Kiprenez ha
Sardigna. 184 km a zo etre he foent norzh hag e foent su. E 12 km eus Sardigna
emañ er su ha 160 km eus Genova e Liguria er norzh. E 83 km eus Livorno e
Toskana emañ er biz hag e 180 km eus Nisa emañ er gwalarn.



https://br.wikipedia.org/wiki/Katalaneg

Ar c'hatalaneg (Català, Valencià) a zo anezhañ ur yezh romanek komprenet gant
tost da 12 milion a dud e takadoù zo e Spagn, Frañs, Andorra hag Italia. An darn
vrasañ eus an dud a ra gant ar c'hatalaneg a vez kavet e Spagn avat, dreist-holl
e Kumuniezh Emren Katalonia.

Graet e vez Broioù Katalanek (Katalanek: Països catalans) eus an holl
lec'hioù-mañ, dreist-holl gant ar vroadelourion.

Yezh ofisiel Andorra eo ar c'hatalaneg. Kenofisiel eo ivez e Spagn e Ranndirioù
resis zo, d.l.e. Katalonia, an Inizi Balear ha Valensia, hag ivez e kêr An
Alguer e Sardigna en Italia. N'en deus statud ofisiel ebet el lec'hioù ma vez
komzet en Aragon nag e lec'h ebet all ma ra an dud gantañ, da sk. e Frañs.

E 1861, Manuel Milà i Fontanals a savas un doare d'ober an diforc'h etre
rannyezhoù ar c'hatalaneg a c'heller rannañ e daou du pennañ: katalaneg ar reter
ha katalaneg ar c'hornôg.

N'eus bevenn resis ebet etre an eil rannyezh hag eben abalamour d'an takadoù
tremen a gaver kazi atav kenetreze (nemet, evel-just, evit ar pezh a denn da
rannyezhoù an Inizi).

Hogos pep skol-veur a zo ha tost an holl yezhourion a bled gant ar yezhoù
romanek a zo a-du evit lavaret ez eo ar c'hatalaneg hag ar valensianeg an
hevelep yezh, daoust d'an diforc'hioù rannyezhel a gaver etre an takadoù, ha ne
glot ket ho harzoù gant re ar C'humuniezhioù Emren eveljust.

Ur gudenn bolitikel kentoc'h evit yezhoniel eo neuze an diforc'h a vez graet
etre an daou doare yezh-se, dreist-holl pa vezont lakaet da yezhoù disheñvel an
eil diouzh eben. Trubuilhus a-walc'h eo evit gwir ar gudenn-mañ, avat, ha savet
ez eus bet un doare-skrivañ ispisial evit ar valensianeg gant Akademiezh ar
yezh-se a-benn brasaat an diforc'hioù etrezi hag ar c'hatalaneg a vez komzet e
Katalonia dreist-holl.

Ar c'hatalaneg a voe diorroet en IXvet kantved diwar al latin poblek e pep tu
eus ar Pinineoù e Rousilhon, Empuries, Besalú, Cerdagne, Urgell, Pallars ha
Ribagorça).

Tost-tre e oa ar yezh-se ouzh an Okitaneg ha d'ar penn-kentañ e oa hogozik ur
rannyezh okitanek hepmuiken.

Pa deuas mare ar Reconquista e voe ledanaet tachenn ar yezh, kaset pelloc'h-pell
betek Barselona, Tarragona, Lleida ha Tortosa, Rouantelezh Valensia o tizhout an
Inizi Balearez hag ar gêr anvet l'Alguer e Sardinia.

Etre an XIIIvet hag ar XVvet kantved e teu ar c'hatalaneg da vezañ ur yezh
pennañ tro-dro d'ar Mor Kreizdouar. Barselona a oa anezhi dija ur gêr a-bouez
rak servijout a rae dreist-holl da borzh evit Impaelouriezh Aragon.

D'ar mare-se, an holl skrivagnerion a save skridoù (estreget barzhoniezh avat) a
implije an anv 'katalaneg' evit ar yezh-se e pep korn ma veze graet gant doare
komz katalanek, da sk. Ramon Muntaner e Katalonia ha Ramon Llull e Mailhorka.

Evit meur a abeg ez eas levezon Valensia war greskiñ ivez etre ar XVvet hag ar
XVIvet kantved ha neuze e krogas an dud d'ober 'valensianeg' evit ar wech kentañ
eus ar yezh a veze implijet gante kentoc'h eget 'katalaneg'. E-kerzh an XVIvet
kantved e cheñchas yezh an darn vrasañ eus kargidi uhel Valensia en ur gomz ha
dreist-holl en ur skrivañ kentoc'h e spagnoleg eget e katalaneg. Al labourerion
hag ar peurrest eus ar bobl o chom pe war ar maez pe er c'hêrioù a gendalchas
d'ober gant o yezh-i avat.

E penn-kentañ an XIXvet kantved e tegouezhas an emsav sevenadurel a reer
Renaixença anezhañ. Gant-se e teuas meur a hini e-touez renkadoù uhel ar vro
d'ober en-dro gant ar c'hatalaneg hag ar valensianeg. Santet e vez efedoù
pozitivel an emsav-se hirie an deiz c'hoazh.

E-pad diktatouriezh Franco (1939-1975) e oa difennet ober gant ar c'hatalaneg pe
gant n'eus forzh peseurt 'yezh rannvro' all, da lavaret eo an euskareg hag ar
galizeg. Goude marv Franco avat e voe roet ur statud kenofisiel d'ar c'hatalaneg
ha bremañ e vez implijet er vuhez politikel, er skolioù hag all. Bez' ez eus
ivez meur a bemdezieg e katalaneg, da skwer Avui, "El Punt" hag El Periódico de
Catalunya (embannet e spagnoleg hag e katalaneg). Chadennoù skinwel ha skingomz
publik ha prevez a zo ivez e katalaneg: Televisió de Catalunya (TVC), TV3 ha
Canal 33 hag ivez ur chadenn geleier 24/24 anvet 3/24. Meur a chadenn lec'hel a
zo ivez.



https://br.wikipedia.org/wiki/Karl_Veur

Karl Veur (742- Aachen, 28 a viz Genver 814), anvet Charlemagne e galleg,
Charlemagne pe Charles the Great e saozneg, Karl der Große en alamaneg, ha
Carolus Magnus e latin, a voe roue ar Franked (771-814) hag Impalaer ar C’hornôg
(800-814). Sellet e vez outañ hiziv, koulz e Bro-C'hall hag en Alamagn, evel
unan eus diazezourien pep hini eus an div vro-se.

Mab henañ Pepin Grenn e oa Karl, ha ganet e oa bet, war a greder, d’ar 1añ a viz
Ebrel 742. Met hervez istorourien zo e vije bet kentoc’h e 747 pe e 748. Ren a
reas war ar Franked war-lerc’h marv e vreur Karloman Iañ (771).

Tagañ a reas al Lombarded annezet en hanternoz Italia (774). Gant ar brezel
aloubidigezh-se e voe diskouezet e oa deuet galloud ar rouaned frank da vezañ
bras : Karl Veur a gemeras an anv a roue al Lombarded. A-hed e vuhez e voe
Karl-Veur o vrezeliañ. Aloubiñ a reas bro ar Saksoned en hanternoz Alamagn ha
lakaat anezho da dreiñ da gristenien. Lakaat a reas, goude se, ar Friziz da
sujañ hag aloubiñ a reas Panonia. Klask a reas aloubiñ Spagn, met ne voe ket
trec’h a-enep ar vuzulmaned a oa eno. Dont a reas a-benn koulskoude da grouiñ un
takad anvet Marca Hispanica (Marz Spagn), war an harzoù etre e impalaeriezh ha
Spagn. En hevelep doare e klaskas aloubiñ Breizh ha dont a-benn da grouiñ Marz
Breizh (789-790), un takad evit mirout ouzh ar Vretoned da vont pelloc’h war-zu
ar reter, hag ennañ broioù Naoned, Roazhon ha Gwened. Dindan beli ur c’hont e oa
bet lakaet Marz Breizh. Unan anezho e voe Rolant, un niz da Garl Veur, an hini a
voe lazhet e Roncevaux (771), pa oa armeoù an impalaer o klask aloubiñ Spagn.

Ken bras e oa deuet e zomani da vezañ ma soñjas adsevel Impalaeriezh roman ar
C'hornôg. Gant ar Pab e voe kurunet impalaer e Roma d’ar 25 a viz Kerzu 800.
Evel-se e oa lakaet Impalaeriezh ar Garolingidi war ar memes live hag
impalaeriezh Bizantion ha Kalifelezh Baghdad.

Kenderc’hel a reas Karl Veur gant labour e dad evit kempenn mererezh ar vro. Eus
Aachen, ma oa e gêr-benn, e veze renet an impalaeriezh gantañ. Kas a rae e pep
rannvro un noblañs en e c’hourc’hemenn, anvet missus dominicus (kefridiad ar
mestr) hag un eskob. En amzer Karl Veur e voe savet al lur, un unanenn voneiz
hag un unanenn bouez. Rannet e oa al lur (moneiz) e 20 gwenneg ha rannet e oa
pep gwenneg e 12 diner. Yezh pemdeziek Karl Veur e oa ar frankeg, ur yezh
c’hermanek komzet gant ar Franked. Gouzout a rae latin hag un tamm gresianeg
ivez. Un doare azginivelezh e voe mare e impalaeriezh. Ne ouie ket skrivañ gwall
vat met desket en doa lenn ha broudañ a reas an dud da zeskiñ lenn en-dro dezhañ
dre sevel skolioù en e balez. En e amzer e voe adskrivet dornskridoù latin,
harpet e voe an arz (adeiladouriezh, lennegezh) ha liammoù kenwerzhel a voe gant
broioù ar Reter nesañ.

Pa varvas Karl Veur, e 814, e voe douaret en iliz-veur Aachen. War e lerc’h e
renas e vab, Loeiz an Deol, a oa bet kurunet e 813. Gant Karl Veur e oa kroget
remziad ar Garolingidi.

Ar Priz Karl Veur a vez roet bep bloaz, e kêr Aachen, d’un den hag en deus kaset
war-raok unvanidigezh Europa.



https://br.wikipedia.org/wiki/Kafe

Ar c'hafe zo ur blantenn, ur vrousgwezenn eus ar genad Coffea hag a ro greun, ha
gant ar greun-se e vez graet un evaj hag a zo dezhañ efedoù bredoberiant.

Diorroet eo bet gounezerezh ar c'hafe er broioù trovanel ha krouet ez eus bet
plantadegoù evit ezporzhiañ greun kafe d'ar bed a-bezh. E-touez ar gounezadoù
pennañ emañ ar c'hafe hag ur vammenn arc'hant eus ar re bouezusañ eo evit ar
pastelloù-bro e-lec'h ma vez produet.

Dont a reas ar ger en Europa dre ar ger turkek kahve, deuet eus ar ger arabek
قهو, qahweh. Dont a ra ar ger arabek pe eus anv Rouantelezh Kaffa e Kornog
Etiopia, ma veze gounezet kafe, pe eus berradur an droienn qahwat al-būnn, a zo
"gwin ar favenn " en arabeg.

Gwrez ha disheol war un dro a blij d'ar c'hafe. Gwelloc'h eo an douaroù uhel ha
tomm evit ar brousgwez-kafe ha gwelloc'h eo dezho ivez bezañ e skeud gwez
uheloc'h egeto ha gant delioù padus. Meur a spesad a vez kavet e-barzh ar genad
Coffea, met Coffea arabica eo an hini a vez priziet ar muiañ. Gounezet e vez ar
spesadoù all war douaroù e-lec'h ma n'haller ket gounit an arabica. An eil
spesad gounezet a zo Coffea robusta. An holl gwez-kafe a ro frouezh bouedek, roz
pe limestra, hag enno div galonenn hag a vez graet greun kafe anezho ivez.

Hervez ur vojenn arab eo bet diskoachet perzhioù ar c'hafe dre zegouezh en
Abisinia (Etiopia, hiziv) war-dro ar c'hentañ milved. Ur mollah, Chadelih e anv,
a gejas gant ur mesaer bihan, Kaldi, en doa merzet e oa birvilh en e c'hivri pa
zebrent delioù eus ur vrousgwezenn dibar. Ar mollah, p'en doa debret greun ar
vrousgwezenn, a santas e spered lemmoc'h hag a gomprenas e vije mat tennañ
gounid eus ar blantenn-se. Setu perak e vez gounezet kafe e-leizh en Etiopia hag
e Yemen en tu all d'ar Mor ruz. Er broioù muzulman eo seul brizietoc'h ha
diorroetoc'h an evaj ma vez difennet an alkool gant an Islam. En Europa, e-pad
ar Grennamzer, ne oa anavezet ar c'hafe nemet evel ul louzoù. E Kergustentin,
aloubet gant an Durked e 1453, e voe digoret an ostaliri-gafe gentañ. E 1669 eo
e voe asantet gant ar roue gall Loeiz XIV evañ dour tomm diwar ar greun profet
dezhañ gant ar Sultan Soliman Aga. Gant ar Sikiliad Procopio Cutelli e voe
staliet kentañ kafedi Pariz, a zo war un dro ar c'hentañ hag an hini koshañ
digoret e Bro-C'hall, pa 'z eo digor an ti dindan an anv Procope c'hoazh. En em
ledañ a reas ar c'hiz en XVIIIvet kantved, ha "likor ar spered" a voe graet eus
ar c'hafe gant ar prederour Denis Diderot er pennad diwar-benn ar c'hafe en
Encyclopédie). Gant ar c'hafe ez eus bet harpet meur a lenneg da chom gouest da
labourat deizioù ha nozvezhioù-pad. Hiziv eo deuet an evañ kafe da vezañ ul lid
sokial e meur a lec'h hag e meur a embregerezh.

Tennet e vez ar greun kafe eus ar vouedenn ha sec'het war-lerc'h. Kaset e vezont
neuze da grazañ, da lavarout eo da dommañ, d'ur stal a vez graet ur grazerez
anezhi, a c'hall bezañ pe ul labouradeg pe ur stal-genwerzh vihan. Dre-se e
teuont da vezañ mouk ha frond a sav diwarno. Goude-se e vezont malet.

Evit kaout evaj eo ret lakaat ar c'hafe malet da c'hlec'hiañ e-barzh dour tomm,
met pevar doare pennañ all a vez kavet :

An anaoudeien, anezho tud troet gant evañ ar gwellañ kafe a c'heller da gaout,
ne vezont ket plijet gant ar seurt doareoù : dezho o n'eus ket a wir kafe ma
n'eo ket graet diwar greun nevez valet hag en ur pod-kafe.

N'eo ket an holl a gav mat blaz ar c'hafe natur, hep lakaat netra ennañ, un evaj
ken kreñv ha ken c'hwerv evel ma'z eo.



https://br.wikipedia.org/wiki/ISO_639-3

Trede rann ISO 639 eo ISO 639-3. War ar stern emañ c'hoazh. Labourat e e vez
warnañ evit ledanaat ISO 639-2 evit ma vefe ur c'hod unvan evit holl yezhoù ar
bed.

Renablet e vez e ISO 639-3 an holl yezhoù bet renablet dija e ISO 639-1 hag ISO
639-2 oc'h implijout kodoù T ISO 639-2 kentoc'h evit kodoù B seul wezh ma
c'heller.

Implijet e vez teir mammenn evit ar yezhoù da vezañ renablet: diazezet e vez ar
roll war ar yezhoù renablet e ISO, bet ledanaat dre ouzhpennañ ar yezhoù
a-vremañ e 15vet embannadur Ethnologue 15th edition mui hen yezhoù ha hen
rannyezhoù ha yezhoù savet a-ratozh tennet diwar Linguist List.

Graet e vez ISO/FDIS 639-3 eus ar brouilhed diwezhañ-holl bet votet diwar e benn
e miz Eost 2006 evit ma vo lakaet e pleustr da vat a-raok fin ar bloaz.

Yezhoù zo (d.s. 'arb'), bet renablet evel rannyezhoù ur yezh all (d.s. 'ara') e
ISO 639-2 a c'hell bezañ lakaet da yezhoù en o-unan ma vez ezhomm hervez ISO
639-3 evit gallout ober war-dro yezhoù e stadoù diglosek.

Dave a ra kodoù zo da sammoù yezhoù peurheñvel kentoc'h evit yezhoù resis.
Yezhoù a-stroll avez graet eus ar re-mañ ha ne vezont ket renablet e e ISO
639-3.



https://br.wikipedia.org/wiki/Homo

Homo zo ur genad a vod an den modern hag ar spesadoù kar dezhañ. Bout ez eus
anezhañ abaoe war-dro 2,3 – 2,4 milion a vloavezhioù.

Homo habilis, unan hag an daou spesad kentañ ag ar genad Homo, zo un diskennad
d’an Australopithecus garhi a veve 2,5 milion a vloavezhioù zo.

Aet eo da get razh spesadoù ar genad Homo nemet Homo sapiens. Ar spesadoù kar
dezhañ diwezhañ, Homo floresiensis ha Homo neanderthalensis, zo aet da get, an
eil 18 000 bloaz zo; hag egile 28 000 bloaz zo. Neoazh elfennoù dizoloet n’eus
ket pell a lak ar skiantourion da soñjal en dije Homo floresiensis treuzvevet
betek 12 000 bloaz zo, ha razh poblañsoù an Douar, nemet Afrikaniz, o defe genoù
o tonet eus Den Neandertal da heul un hironerezh etre an daou spesad (Homo
sapiens ha Homo Neanderthalensis) c’hoarvezet er Reter-Nesañ.

Ar ger homo a dalv “den” e latin ha donet a ra ag an henlatin hĕmo a zeu eñ ag
an Indezeuropeg *dʰǵʰm̥mō (“mab an douar”). Roet e voe an anv-mañ d’ar genad
gant Carl von Linné e 1758.

Arvarus eo c’hoazh renkadur ar spesadoù-se ha tabut zo c’hoazh etre an
henzenoniourion evit lakaat ar re-mañ-re da spesad pe isspesad. Spesadoù ar
genad Homo hervez urzh al lizherenneg:

Beziañ a rae e re varv gant lidoù-kañv. Bevañ a reas en Eurazia nemetken. Aet eo
ar spesad da get.

Den Neandertal ha Homo sapiens (Den Cro-Magnon) o doa bevet en Europa hag er
Reter-Nesañ d’ar memes koulz.



https://br.wikipedia.org/wiki/Glad_bedel

E 1972 e tivizas Emvod meur ABU ma vije savet roll ar Glad bedel, ennañ
lec'hiadoù ha gweledvaoù arouezel eus ar bed. Fiziet eo bet en Unesco klask
anezho ha kempenn ar roll.

Ma'z eus 39 lec'hiad degemeret er Frañs, 3 en Iwerzhon, 5 e Bro-Skos, 3 e Kembre
hag 1 e Kernev-Veur war roll glad ar bed n'eus hini ebet e Breizh. N'emañ na
Karn Barnenez ha Steudadoù Karnag war al listenn. Ne gaver nemet Tour Kameled
hag a zo lodek e Rouedad lec'hiennoù meur Vauban.

Klaska ra izili UNESCO ober a seurt ma vefe kempouez an traoù etre kevandirioù
evit a sell ouzh lec'hiañ ar glad bedel. Er penn-kentañ e veze lakaet Europa
war-wel dreist-holl. Gwir eoc 'hoazh, nemet ez eo deuet kempouesoc'h an traoù
bremañ ma tegemer lec'hiennoù naturel dreistordinal. Hiziv an deiz (2012) ez eus
961 lec'h war ar roll, dasparzhet int etre 157 Stad : 745 anezho a denn d'ar
sevenadur, 187 anezho a denn d'an natur, ha 29 anezho a zo kemmesk (sevenadur ha
natur). A-fet douaroniezh ez int dasparzhet e pemp tiriad : Afrika issahara,
Stadoù arab (Norzhafrika ha Reter-Nesañ), Azia ha Habask (gant Aostralia hag
Okeania), Europa ha Norzhamerika (Stadoù-Unanet ha Kanada), hag Amerika latin
(gant Mec'hiko hag ar C'harib).

E tiriad Europa-Norzhamerika ez eo renket Kevredad Russia, Turkia, broioù ar
C'haokaz hag Israel.



https://br.wikipedia.org/wiki/Euskareg

Ur yezh digenvez eo an euskareg, pe euskara pe euskera, pe baskeg, yezh
c'henidik Euskal Herria (pe Bro-Vask) etre mervent ar Stad c'hall e departamant
gall ar Pireneoù-Atlantel ha biz Spagn, e kumuniezhoù emren Euskadi ha Nafarroa.

Diaes eo goût orin an euskareg, met krediñ a reer e oa Euskariz pobl gentañ
Europa a-raok donedigezh ar pobloù indezeuropek.

Komzet e vez, e meur a zoare disheñvel, e Kumuniezh Emren Euskadi (Spagn)
dreist-holl el lec'h m'he deus ar yezh-se ur statud ispisial hag emañ ar
Gouarnamant Damemren (Eusko Jaurlaritza / Gobierno Vasco), ar strollad
broadelour EAJ-PNV (Euzko Alderdi Jeltzalea / Partido Nacionalista Vasco) en e
benn, o klask lakaat ar yezh da vont war-raok dre lakaat e pleust ur
politikerezh yezh efedus-tre.

Komzet e vez ar yezh ivez e lodenn Norzh Kumuniezh Forel Nafarroa (spagnoleg :
Navarra).

A-hend-all e vez komzet ivez el lec'hioù er Pireneoù-Atlantel a denn ez istorel
da dachenn yezh an euskareg (ha n'eo ket hini ar gwaskoneg avat).

Ur statud kenofisiel leun he deus ar yezh euskarek e Kumuniezh Emren Euskadi hag
ur statud damofisiel e lec'hioù resis zo eus Kumuniezh Forel Nafarroa.

N'he deus ar yezh-se statud ofisiel ebet el lec'hioù ma reer ganti er Republik
c'hall.

Perzhioù boutin en deus an eukareg gant ar yezhoù kaokazek kentoc'h evit gant an
darn vrasañ eus ar yezhoù-all a vez komzet en Europa.

Disheñvel-tre eo yezhadur an euskareg diouzh yezhoù indezeuropek Europa ar
C'hornôg o vezañ mz'z eo ur yezh ergativel-absolutivel ha n'eo ket unan
nominativel-akuzativel.

Unan eus an diforc'hioù pennañ all a denn da liesdisplegadur ar verboù :
displeget e vez ar verboù-skoazell evit lakaat war-wel niver ha gour ar rener
met ivez niver ar renadenn eeun ha hini ar renadenn ameeun. Nor-nori-nork a vez
graet eus an doare-mañ da zisplegañ ar verboù en euskareg.

Da lâret eo: Martin a bren kelaouennoù din. Rener ur frazenn gant ur verb
trazitivel eo Martin ha neuze e vez merket ez-morfologel dre ouzhpennañ al
lost-ger -(e)k > Martinek. Ergativel eo an anv kadarn-mañ neuze.

Renadenn eeun ar frazenn eo 'egunkaria'. Liester eo ar ger-mañ ivez hervez al
lost-ger -ak > eugunkariak. Absolutivel eo an anv-kadarn-mañ neuze. Ar verb a zo
erosten dizkit, ennañ erosten, seurt tro-c'hraus, hag erosi eo anv verb ar
[[verb] pennañ, implijet amañ dindan ur stumm ispisial erosten' (un tammig evel
o prenañ). Da heul e teu ar verb sikour displeget dizkit hag a c'heller
dielfennañ evel-mañ:

Dre darempredoù gant ur bern yezhoù all a-hed an amzer eo deuet an euskareg da
vezañ levezonet gante, dreist-holl war dachenn ar gerioù. Amprestet zo bet ganti
evel-se gerioù diwar al latin, ar spagnoleg, ar galleg hag ar gwaskoneg.

Hervez studierion zo, e teufe an hanter eus an holl c'herioù implijet gant an
euskareg eus al latin met disheñvel-tre eo anavezout ar gwriziennoù latin rak
cheñchet kalz eo bet an doare d'o distagañ, da skwer:

Troedigezioù da'r brezhoneg. Da lenn evit netra war
http://www.kembre-breizh.org.uk



https://br.wikipedia.org/wiki/Erwan_ar_Moal

Erwan ar Moal (Yves Le Moal e galleg), Dir-na-Dor (Dir na Dorr en hon
doare-skrivañ) hervez e anv-barzh, zo ur skrivagner brezhonek kristen. Ganet e
oa d'an 9 a viz C'hwevrer 1874 e Koadoud (Treger) ha marvet eno d'ar 14 a viz
C'hwevrer 1957.

Brudet eo e levrioù Pipi Gonto. Kenlabourat a reas gant Frañsez Vallée ha
Yann-Vari Perrot. Met kalz muioc'h eget se en deus graet en e labour evit ar
yezh.

Kouerien e oa e dud (Loeiz ar Moal ha Marc'harid Aofred), ne oa nemet brezhoneg
er gêr, ha ne zeskas galleg nemet adalek e 6 vloaz pan eas d'ar skol. Skoliet e
voe en Itron-Varia Wengamp, skolaj katolik brudet, a oa bet hini Taldir ivez.
Alese ez eas da gloerdi bras Sant-Brieg en 1894 evit mont da veleg, met ne
chomas nemet daou vloaz ha kuitaat a reas ar c'hloerdi e 1896.

Dont a reas da vezañ kelenner ha labourat a reas e skolaj Sant-Charlez e
Sant-Brieg. Eno e reas anaoudegezh gant Frañsez Vallée a deue di d'ober
kentelioù brezhoneg hag a lakaas anezhañ da genlabourat gantañ evit ar gelaouenn
Kroaz ar Vretoned.

E 1902 e voe embannet e zastumad kontadennoù Pipi Gonto. Perzh a gemeras e
Goursez Breizh gant an anv Dir-na-dor. Adalek 1927 e kenlabouras gant Aogust
Bôcher war-dro ar gelaouenn sizhuniek katolik Breiz a zalc'ho eus 1927 betek
1939.

Labourat a reas da lakaat e yezh Treger Buhez ar Sent Yann-Vari Perrot a voe
embannet e 1912.

Etre 1919 ha 1923 e voe embannet gantañ ar gelaouenn Arvorig, a-gevret gant Feiz
ha Breiz, dindan renerezh Yann-Vari Perrot evit Penn-ar-Bed hag Erwan ar Moal
evit Aodoù-an-Hanternoz.



https://br.wikipedia.org/wiki/Enkadenn_Veur

An Enkadenn Veur eo an anv a roer d'ar gwallemgav armerzhel a c'hoarvezas gant
ar bed a-bezh e-pad an dek bloavezh kent an Eil brezel-bed. An holl vroioù a
c'houzañvas an eil re war-lerc'h ar re all, met embann al lezenn amerikan
Smoot-Haley Tariff d'an 17 a viz Mezheven 1930 a voe an deroù evit an darn vuiañ
anezho ; hervez ar broioù ez echuas etre dibenn an degad 1930 ha kreiz an degad
1940. Hiroc'h, hollekoc'h ha donoc'h un enkadenn ne voe ket a-hed an XXvet
kantved.

Chomet eo an Enkadenn Veur ur skouer eus pegen gwazh un diskar a c'hall
c'hoarvezout en armerzh ar bed a-bezh. E Stadoù-Unanet Amerika e krogas, goude
an diskar a voe e gwerzh al lodennoù [N 1] d'ar 4 a viz Gwengolo 1929 en
Eskemmdi New York City, e Wall Street e karter Manhattan. Adal ar Yaou 29 a viz
Here 1929, pa dizhas Wall Steet traoñ ar werzh, en em strewas an Enkadenn
a-dreuz ar bed. Black Thursday, "ar Yaou Du" a reer eus an deiziad-se.

Gwastet e voe Stadoù a-bezh, pinvidik pe baour. D'an traoñ ez eas leve an dud,
talvezad an tailhoù, ar gounidoù hag ar prizioù tra ma voe ar c'henwerzh
etrebroadel diskaret eus 50 % en abeg d'al lezenn Smoot-Hawley Tariff
dreist-holl. Betek 25 % eus an dud a gollas o labour er Stadoù-Unanet, ha 33 % e
lod broioù.

Gouzañv kriz a reas darn eus kêrioù ar bed, krisoc'h c'hoazh pa oant kreizennoù
greantel. Ehanet e voe ar sevel tiez. Mervel pe dost a reas al labour-douar pa
voe un digresk a 60 % e prizioù an eostadoù.



https://br.wikipedia.org/wiki/Enez_Pask

Savet eo ar pennad-mañ diwar labour bet graet gant skolidi. Sikourit da wellaat
an danvez, mar plij ganeoc'h.

Enez Pask (Rapa Nui e Rapanui, yezh ar vro, hag Isla de Pascua e spagnoleg) zo
un enez e-kreiz su ar Meurvor Habask, ha hi an dachenn douar pellañ eus pep
douar all er bed. 3 700 km zo ac'hano da zouar Chile, ha 4 000 km anezhi da Enez
Tahiti. Ken pell all emañ an douaroù tostañ en norzh hag er su, gant 3 800 km
alese d'an inizi Galápagos ha 5 000 km da Antarktika. Stumm un tric'horn bihan a
zo d'an enez-se (un tammig brasoc'h eget Pariz).

Trevadennet eo bet an enezenn-se gant Polinezianed etre ar Vvet hag an XIIvet
kantved. Lakaet e vez Enez Pask da harz Polinezia e tu ar reter pellañ. Stummañ
a ra, gant enezeg Hawaii en norzh ha Zeland-Nevez er su, unan eus bevennoù
Polinezia, enni kantadoù a inizi.

Daou vilion a vloaz 'zo, kresket en deus ar menez-tan Poike, kement en deus
dibaseet eus an dour. Ur milion a vloaz war-lerc'h e 'z eus bet ar menez-tan
Rano Kau, hag er fin e 'z eus bet, 760 000 bloaz goude, ar menez-tan Maunga
Terevaka. Graet eo Enez Pask gant 74 menez-tan aet da get. Dre mikrohinad
paludenn ar Rano Kau ez eus bet ur bern a blant en he c'hreiz, dreist-holl broen
hag totora. Gouest int, ar plant-se, da zougen un den, kement 'maint solut ha
tev. Betek 1973, alies ez aent, ar Rapanui, da gerc'hat dour e paludenn ar
menez-tan Rano Kau. Dislonkadenn-danveneziek diwezhañ ar menez-tan Rano Kau, 'zo
bet 10 000 bloaz 'zo. E doull-diskarg, lec'hiet da 250 m a-us live ar mor, gant
un dreuzkiz hag a vuzul muioc'h eget 1 c'hilometrad, ha gant ur baludenn a 280 m
donder.

N'emañ ket Enez Pask ur baradoz. Seblant a ra bezañ krin, n'he deus tamm stêr
ebet. Skubet eo, alies-tre, an douar gant an avel-mor, hag ez eus nebeut-tre a
blant. Goloet eo Enez Pask gant ul liv melen/gwenn. Evel-se emañ an enezenn, dre
fazi ar Saozon, peogwir e veze desavet kalz a deñved gante, e penn-kentañ an
20vet kantved. Hag ne oa ket posupl d'ar plant kreskiñ da nebeutoc'h eget 50sm
donder en douar, neuze diaes tre eo evit ur wezenn da vevañ aze. Ne 'z eus nemet
div draezhenn wir, lec'hiet da 15km eus ar gêriadenn, roz emaint dre 'maint
graet gant tammoù koural.

Ur bern a groc'hoù hag ar riboulioù danzouar (muioc'h eget 100) a vez kavet war
an enezenn, dre ma 'z eo graet an aod gant lava, hag gant nerzh an dour ez eo
bet graet toulloù betek kaout ribouloù ha kroc'hoù. Servijet o deus kalz d'en em
skoachañ hag evit bevañ e-barzh, d'ar Rapanui.

Ar Sophora Toromiro a zo ur wezenn vihan eus familh ar Fabaceae, hag a vez kavet
nemet en inizi ar meurvor Habask. Toromiro all ebet 'zo bet kavet war ar
blanedenn, neuze dont a ra sur a-walc'h ar blantenn-se eus Enez Pask (ar roudoù
koshañ kavet a zo deus 30 000 bloaz 'zo). Implijet e oa ar wezenn-se evit
kizellañ moaioù e koad, met distrujet e voent dre fazi an deñved degaset gant an
Europiz. Ar wezenn Toromiro diwezhañ kavet a voe e 1955, gant an henoniour Thor
Heyerdhal, er menez-tan Rano Kao. Kavet e voe ar plant ral-tre, dreist-holl er
menez-tan-se. Miret int (ar plant ral) e mirdioù evel hini ar Chili hag hini
Norvegia. Ur bern a daol-esae 'zo bet graet evit plantañ ar plant-se war an
enezenn, met c'hwitet e voent holl.

Plant all zo aet da get, ar Paschalococos Disperta. Roudoù bras diouto a zo bet
kavet dre zielfennadur ar pollen gant John Flenley hag S.M. King. Tost-tre
diouzh ar wezenn palm ramzel o tont eus ar Chili, ar Jubaea chilensis. Gallet en
defe ar wezenn-se servijout da dreuzdougen ar moaioù. Ar Jubaea chilensis a zo
palmez brasañ ar blanedenn.

Eus 1500 a-raok J-K betek 800 goude J-K, ergerzhout a rae ar Bolinezianed un
dachenn-mor bras spontus (brasoc'h eget ar Vikinged), e-kreiz meurvor Habask.
Dizoloet e voe ganto, an Enez Pask e 500 goude J-K, kevatal d'ar Grenn-Amzer
Europat. Betek ar 5 a viz Ebrel 1722, an deiz ma erru an Europiz, ar re hag a
deufe da vezañ ar Rapanui, a groue ur sevenadur-meur. Laret e vez hiziv an deiz,
ez eo unan eus sevenadurioù, ar muiañ dreist-ordinal.

Diouzh pennmojenn Rapanui, seiz diaraoger a vefe bet kaset er reter gant ar
Bolinezianed, dizoloet o defe an enezenn. Goude-se e teuas ar rouez Hotu Matua
evit en em staliañ war an enezenn, gant e wreg Avareipua. Degaset e voe gantañ
ur bern a dud, paotred, merc'hed, bugale, plant ha loened evit gallout bevañ war
an enezenn. Kizellet e voe neuze, gant ar Rapanui, delwennoù war an enezenn, 7
moai, evit ar 7 diaraoger. Posupl eo gwelout anezho c'hoazh, hiziv an deiz,
emaint war ar Ahu Akivi, an Ahu nemetañ, war an enez, lakaet e kreiz an enezenn
hag n'eo ket e bord ar mor evel ar re all. Reteret war-zu ar mor, emaint o sell
an enez Polinezia.

Diouzh ar vojenn, rannet e vefe poblañs an enezenn e lodennoù. Ar pennlodennoù,
a oa ar berr-skouarnegerien, sur-a-walc'h diskennidi ar Rapanui kentañ,
diskennidi Hotu Matua. Hag an hir-skouarnegerien, degouezhet kalz goude war an
enezenn. Bepred diouzh ar vojenn, er 17vet kantved, ur bern a vrezelioù a vefe
bet etre an div bobl-se, ur bern a dud a vefe bet lazhet. Sur-a-walc'h ez eus
bet ar brezelioù-se dre fazi an diouer a voued, ha dre fazi anadennoù direizh an
hin. En ur prantad-diskar a oa ar Rapanui, ar pezh a voe grevusaet gant degouezh
an Europiz.

Ar re gentañ o kavout Enez Pask a voe an Hollandeed (e touez an Europiz), en
Eost 1721, mont a reas an amiral Hollandad Jacob Roggeveenda da glask ur
c'hevandir er Meurvor Habask Su. Dizoleiñ a reas Enez Pask d'ar 5 a viz Ebrel
1722, met chom a reas nemet pemp devezh warni. Hag dre ma 'z eo bet kavet an
enezenn-se an deiz Pask ez eo bet anvet “Enez Pask”.

Goude, ez eo bet ar Spagnoled e miz Kerzu 1770. Dizoloet gant Felipe Gonzales y
Haedo, int ivez o klask un enezenn er Su. Chom a rejont c'hwec'h devezh war an
enezenn. Dont a reas an enezenn da vezañ Spagnolad, anvet e vez anezhi Isla de
San Carlos, en enor d'ar roue Carlos III.

E 1774, ar saoz James Cook, o tistro eus Antarktika, a chomas war an enezenn
e-pad tri devezh. Komz a reas diouti e-pad pell e-barzh e istorioù, met evitañ
n'e dalveze ket ar boan kaout anezhi, n'he doa perzh strategel ebet evit
Bro-Saoz nag evit ar broioù all.

Ober a reas ar gall Jean-François de Galaup de la Pérousse un ergerzhadenn e Su
Meurvor Habask. Dizoleiñ a reas an enezenn d'an 9 a viz Ebrel 1786. Deuet e oa
eñ gant skiantourien hag ofiserien evit dizoleiñ ar monumantoù hag an tier
Rapanui. Un toullad a blantennoù a voe treset ganto, evit ar wech kentañ. Goude
bezañ dizoloet gant ar bed a-bezh, e voe pilhet hag gwall-laeret forzh pegement
an enez.

Un toullad a akipaj estren a voe o klask argadenniñ an enezenn, e penn-kentañ ar
XIXvet kantved. Ar re hag a oa deuet a-benn a grogas gant gwall-laerezhoù
spontus. Goude lazherezhioù, skrapadennoù hag gwallerezhioù, e krogas ar Rapanui
da vezañ tagus a-enep an dud o tegouezh war o enezenn. En em difenn a reont en
ur stlepel mein hag en ur youc'hal. D'an 12 a viz Kerzu 1862, e voe paket ur
miliad a Rapanui, gant marc'hadourien sklavet o tont eus Perou. E-touez ar
brizonidi e oa ar familh-real hag an holl skiantourien gouest da zisifrañ ar
skritur rongo rongo. Lakaet int da labourat e minoù ar Perou eus guano, ul
labour diaes ha taer. Dindan gwask Bro C'hall hag Bro Saoz, e voe dieubet ar
Rapanui, d'an nebeutañ ar pezh a chome diouto, 80% diouto a voe marvet er
mengleuzioù. 15 diouto a zistroas war o enezenn. Hep gouzout, e voent bet
kontamanet, gant ar variol, gant ar Beruvianed. Muioc'h eget an hanter eus ar
pezh a chome diouto a voe lazhet gant ar c'hleñved-se. Chom a ra hiziv an deiz
nemet tud 100% Polinizian war an Enez Pask.

Dont a reas ar breur Eugène Eyraud war an enezenn e miz Mae 1863, chom a reas 9
miz ha dont a reas en-dro evit bevañ war an enezenn e miz Meurzh 1866. Deuet e
oa, gant tri misioner, evit avielañ an annezidi, met diskar a reas, c'hoazh
muioc'h, ar relijion Rapanui. E 1968, da varv ar breur Eyraud, e voe kemeret,
gant ul lestr-brezel Amerikan, delwenn muiañ kehelet an enezenn, anvet Hoa
Hakananai'a pe ar Freuzeur gwagenn. Erru a reas Jean-baptiste Dutrou-Bornier, un
avanturer gall, war an enezenn e miz Ebrel 1868. Gantañ, emañ ar c'hoant prenañ
ar muiañ a dachennoù-strujus posupl, evit ar sevel loened. Prim a-walc'h, en em
lakaat a ra roue an enezenn ha tiranizañ a ra ar Rapanui. Drouklazhet eo bet e
1877.

D'an 9 a viz Gwengolo 1888, e kemer ar c'homandant chilian Policarpo Toro an
enezenn evit e vro (Bro Chili). Un nebeud a amzer goude, e laosk ar gouarnamant
al labour-douar d'ur gompagnunezh saoz: Wiliamson-Balfour. Desevel a reont
deñved, ar pezh a zrasto kalz glazadur an enezenn. Parket e vez, tamm-ha-tamm,
ar Bascuaned er gêriadenn Hanga Roa hag a zo kêr-benn an enezenn hag ivez ar
c'hêr nemeti, kelc'hiet gant orjaloù-pik. Dibosupl eo mont er maez eus an
dachenn-se nemet ma ez eo bet goulennet d'ur pennsoudard chilian, hag asantet
gantañ ar mont er maez. Echuiñ a ra kevrat-feurmiñ an enezenn gant ar saozon e
1952. Kreñvaat a reas ar Chileaned o dalc'h war an tiriad evit abegoù strategel
ofisiel. Kontrolliñ a reont neuze 90% eus an enezenn, en ur barkañ ar boblañs er
geriadenn. E 1966, e vez staget ar Bascuaned da broviñs Valparaiso. Roet e vez
dezho an droet da votiñ hag paperioù identelezh. Anvet int Pascuaned, dre ma e
deu eus ar ger Pascua hag a dalv pask e spagnoleg.

Hiziv an deiz, ez eo liammet an enezenn gant Santiago (kêr-benn ar Chili) hag
gant Papeete, gant daou garr-nij o tremen bep sizhun, eus ar gompagnunezh-aer
LanChile, ganto ur monopol. Desket e vez war an enezenn ar yezh rapanui, evit
saveteiñ anezhi. Sammañ a reont atebegezh, hiziv-an-deiz, evit kaout droad d'un
emrenerezh brasoc'h, c'hoant o deus bezañ dieubet un tammig eus ar pennadurezh
chilean. Evit ar Chili n'emañ ket gouest an enezenn da verañ o c'hudennoù
o-unan.

Ar meurvein a zo bet, al lodenn vrasañ, molumet e-barzh roc'h ar menez-tan Rano
Raraku. Choazet eo bet ar mein-se peogwir ez eus tu kizellañ anezhi aes-tre.
Kemmesket eo gant ludu ar menez-tan fetiset hag gant tammoù maen-bazalt, ar pezh
a ro un danvez mat-tre evit kizellañ. Ar moaioù a voe kizellet penn da benn er
mengleuz, pep munud a voe graet er mengleuz, hag goude e voent degaset d'al
lec'h ma 'voent staliet.

Diouzh ar vojenn, ar moaioù 'voe douget gant un dreistnerzh, anvet ar mana,
kerzhout a raent o unan betek o savenn. E gwirvoud, evit treuzdougen anezho e oa
ezhomm ur bern a dud, gant ur pezh mell nerzh hag ivez kalz a amzer. Ne oa ket
trawalc'h a goad gant ar Rapanui evit lakaat da ruilhal an idoloù war
hanochennoù, diblaset e vefent bet war-sav, en ur sachañ war kordennoù-plant,
dre an tu dehou hag goude dre an tu kleiz.

Moai Te Paro a zo ar brasañ moai war an enezenn. Hiziv emañ lakaet a plad,
muzuliañ a rae, gant ar pukao, 12 metrad ledander evit 80 tonenn. E savenn,
anvet Ahu Te Pito Kura, a zo da 6km eus ar mengleuz. Diouzh istamadur
skiantourien 'zo, ez eus bet ezhomm ur bloaz hag 30 den evit kizellañ anezhañ, 2
viz hag 90 den evit diblasañ anezhañ, hag 5 miz hag 90 den a-benn lakaat anezhañ
a-sav war e savenn. Kavet eo bet unan all c'hoazh brasoc'h, er mengleuz (met ket
echu), ur moai a 21,65m hirder, anvet Te Tokanga. Ur wech distaget e vefe bet
pounner-tre, 200 tonenn.

Kizellet e voe gant ar Rapanui moaioù brasoc'h-brasañ, evit sioulaat an doueed
hag an hendadoù, e-pad ma 'oa cheñchamantoù hin gwashoc'h gwashañ, hag
nebeutoc'h nebeutañ a draoù da zebriñ. Distagañ a reas brezelioù meuriad e fin
ar XVIIIvet kantved. Distrujet e voe delwennoù ar c'hlan all e-giz rebourserezh,
an nebeut hag a zo chomet a zo bet pilhet hag lakaet war a blad, er XIXvet
kantved gant ar re o tont eus ar c'hornog. Er XXvet kantved ez eo bet lakaet
war-sav delwennoù 'zo gant ar skiantourien hag gant mesen estren. E 1955, Thor
Heyerdahl a adlak war-sav moai digenvez an Ahu Ature Huki, e bae Anakena. Lakaet
eo bet war-sav goude 18 devezh, a-drugarez da Pedro Atan, maer ar geriadenn.
Emañ c'hoazh war-sav hiziv an deiz.

Ar ger Rapanui “moai” a zo implijet evit n'eus forzh peseurt kizelladur
antropomorf pe zoomorf, e koad pe e mein. Ar c'hizelladur war c'hoad a zo unan
eus ar c'hoshañ hag sakrañ sevenadur ar bobl polinezian.

Rei miro a dalvez “tro-gouzoug e koad”, douget e oa gant roue an enezenn hag e
uheliad, deuet eo da vezañ arouez ar vanniel Rapanui.

E su-kornog an enezenn emañ ar gêriadenn Orongo, e tu kleiz ar menez-tan Rano
Kau. Bez ez eus un 50 ti bennak, savet int gant daroù-mein fin dreistlakaet.
Krouet e oa bet gant ar Rapanui, mon-treoù izel tre, ret e oa mont 'barzh en un
skrampañ. Adal Orongo, e c'helle ar Rapanui gwelout an enezennoù Motu Kau Kau,
Motu Iti hag Motu Nui. Bep bloaz, e rae gwennili-mor, muioc'h eget 100km evit
dont da dozviñ war an inizi-se. An anadenn-se a roas ganedigezh d'al lid
relijiel pouezusañ an enezenn. Lid an den-labous, a dibunae eus ar miz Gouere
d'ar miz Eost, e-pad nevez-amzer ar su, koulz ma dozv ar gwennili. Ur
genstrivadeg e oa, ar pal a oa degas vi kentañ ar c'houlz-amzer, ret e oa neuial
2km betek an enezenn Motu Nui, en dour dañjerus dre ma 'oa ur bern a rinkined,
goude bezañ erruet war an enezenn e oa ret gortoz sizhunvezhioù evit kaout vi
kentañ an nevez-amzer. An hini hag a c'houneze, en devoe titl an den-labous.
Dont a rae da vezañ hanter-doue, lâret e veze e oa bet digaset gant an doue Make
Make, doue brasañ ar Rapanui. E-pad ur bloaz, en devoa an den-labous da chom
e-barzh ur groc'h hag degaset a veze dezhañ boued, dont a rae da vezañ ar
c'hendivizer etre an doueed hag an dud. Kavet e vez ur bern a daolennadur, war
dachenn-henoniel Orongo.

Ur bern a piktogramm a voe livet gant ar Rapanui, e lec'hioù disheñvel an
enezenn. Emaint aroueziadurioù grafik, skeudennus pe arouezel, met chom a ra
hiziv-an-deiz un nebeud diouto. An arouezusañ, gant laboused, a voe kavet e su
an enezenn, e-barzh ar groc'h Ana Kai Tangata. Evit livañ o zresadennoù, e
implije ar Rapanui ar ki'ea: ur meskad eoulek, o tont eus an douar gwenn ha ruz,
eus an tornaodoù hag sev ar plant. Ar moaioù a oa ivez induet gant ar meskaj-se.
Ar petroglifoù a zo engravadurioù war vein. Kavet e vez anezho e lec'hioù
disheñvel war an enezenn, kavet e vez ar re vravañ ha brasañ e Orongo hag dirak
an ahu Tongariki. Petroglifoù Papa Tataku Poki, kizellet war an douar
roc'hellek, aroueziañ a reont glifoù rapanui, baoted, pesked hag ivez an
den-labous.

Ar park vroadel rapanui, 40% eus an enezenn, a voe diskleriet evel glad bedel
mab-den, e miz Kerzu 1995.

Yezh ar re hag a zo o chom war an Enez Pask a zo anvet ar Rapanui. Kenderv pell
an tahitianek, a zo ur yezh doare polinezian. En em treuskaz a ra henvroad, eus
remziad da remziad, ar yezh-se abaoe muioc'h eget 15 kantved. Ul lusk merket ha
konsonennoù dous en deus ar yezh, alies e vez adlavaret ar silabennoù, evel en
dro-lavar “rongo rongo” hag a dalv “skritur”. Hiziv-an-deiz, war ar 4000 annezad
o vevañ war an enezenn, un drederenn diouto a zo chilean hag na oar komz nemet
spagnoleg. Met stourm a ra ar Rapanui evit mirout bev ar yezh, ha modernaat
anezhi, treiñ gerioù modern 'zo e Rapanui evit lakaat ar yezh da vont war-raok.
E-pad ar bloavezhioù 1960, e kemer perzh an enezenn en ekonomiezh ar Chili
(savadur an aerborzh hag degouezh melestradurezh keodedel ar Chili). En em
staliañ a ra, Kargidi ar c'hevandir, war an enezenn, ur bern a zimezioù
kemmesket a zo etre ar re o chom war an Enez Pask hag ar re o tont eus ar Chili
hag ar broioù all. Hag ivez bez ez eus kalz muioc'h a veajoù da vro Chili, kalz
muioc'h a douristed. Kollet a ra neuze ar Rapanui o arouez mestroniour. Goude-se
ez eo kalz aesoc'h implij ar spagnoleg er c'hornioù kumuniezhel, hag goude bez
eus muioc'h muiañ a dud hag a oar komz spagnoleg, desket e vez da bugaligoù zo
ar spagnoleg evel yezh-vamm, evit n'o defe ket ar memes kudennoù hag o deus bet
o zadoù. Daoust ma 'z eo bet un tammig laosket da gostez ar Rapanui e-pad fin an
19vet kantved, chom a ra ar Rapanui ar yezh muiañ komzet gant ur bern annezidi
'zo. Darn vrasañ an dud gour, gant mammoù hag tadoù hag a ouie nemet ar Rapanui,
a zo divyezhek, komz a reont spagnoleg el lec'hioù publik met komz a reont
Rapanui en o zi. Da skouer, an oferenn katolik a zo dibunet e spagnoleg gant
tammoù e Rapanui. Diouzh arbennigourien ar yezh a chomo bev e-pad pell a amzer
c'hoazh.

E 1975, dekred a ra ministrerezh an deskadurezh-Stad deskadurezh ofisiel ar
yezh. E 1946, desket e vez ar Rapanui er skolioù, er c'hentañ kelc'hiad. Diouzh
skol-veur katolik Valparaiso, 58% eus ar boblañs a gomze ar Rapanui e 1998, hag
39% e 1979. E 1998, e krog deskadurezh ar Rapanui, er mod “soubidigezh”, el lise
Lorenzo Baez Vega, an Enez Pask. An holl gentelioù, nemet ar spagnoleg, 'zo
kelennet e Rapanui. 100 skoliad a zo kelennet er mod-se, mod all evit ar re all
e vez kelennet dezho ar mojennoù, an hengounioù, ar c'hoarioù hag ar sonerezh
Rapanui. Krouet e vez e 2004 akademiezh ar yezh Rapanui.

Diouzh ar vojenn, chom a rae ar roue Hotu Matua e Hiva. Hag un deiz, Hau-Maka, e
guzulier kozh, en deus bet ur gweladur. E-barzh e gweladur, en doa welet un
dachenn douar pellvor, anvet “Te pito o te kainga” pe “Matakiterani” (lagad o
sell ouzh ar steredennoù), e-kreiz ar meurvor, war-zu an heol. Degas a reas Hotu
Matua 7 ergerzher evit mont da glask an enezenn-se, anvet e oant: Ira, Raparena,
Ku'uku'u A'Huatava, Rinirini A'Huatava, Nonoma A'Huatava, Uure A'Huatava, Makoi
Rinirini A'Huatava. Erruet war Rapa Nui, e klaskent ul lec'h evit en em staliañ
ha plantañ ignam. Degaset e oa bet gant daou diouto, ur moai hag un tro-gouzoug
e perlez, hag a oa bet skoachet goude war an enezenn. Mont a raent holl kuit eus
an enezenn, nemet unan hag a chomas, evit larout d'o roue ar pezh o doa kavet.
Un deiz, koll a reas Hotu Matua e ditl-real, mont a reas neuze gant e familh hag
e heuliad, war daou bahi (doubl kanoe), war-zu “Te pido o te kainga”. Dilestrañ
a reer, war an enezenn, goude un toullad a devezhioù war ar mor, war draezhenn
Anakena, el lec'h ma voe savet an ti-real nevez. Abaoe-se, anvet e voe an
enezenn “Te pito o te henua” (bouton-kof ar bed). Hiziv an deiz, c'hoazh, an ahu
Akivi (savenn-sakr), a lak ac'hanomp da soñjal e degouezh ar 7 ergerzher, 7 moai
a zo staliet, o sell ouzh an dremmwel hag al lec'h ma e teuont, Hiva.

2.Ar berr hag an hir skouarnegerien. Diouzh ar vojenn, erruet eo an Hanau eeped
(an hir-skouarnegerien), war an enezenn en amzer ma oa Tu'u Ko Iho ar roue. An
Hanau momokoed (ar berr-skouarnegerien), ha diskennidi Hotu Matua, a voe
souezhet o welet erruout ar bobl-se, hep maouez na roue, an hir-skouarnegerien.
En em staliañ a reas an hir-skournegerien war ledenez Poike (e kornog an
enezenn). Kizellerien moai e oant, gouzout a raen staliañ anezho war an ahuoù
(savennoù-sakr). Dre m'o doa kemeret an diagentad war ar berr-skouarnegerien,
goulenn a rejont dezho da teurel mein, o tont eus douar Poike, er mor evit
kompezañ an douar. Met ne voe ket ket asantet gant ar berr-skouarnegerien. Neuze
toullet e voe ur pezh mell touflez eus Te Hakarava betek Mahatua (war ledenez
Poike), evit en em dispartiañ diouzh an Hanau momoko (pe berr-skouarnegerien).
Neuze leuniet e voe gant dafarioù helosk, evit lazhañ o c'henoazerien. Skrapet a
voe ur vaouez Hanau momoko, anvet Moko Pinge'i, gant un Hanau eepe. Bevañ a rae
gantañ e Poike, hag e ouele evit he fobl. Un noz, mont a reas, hi, da welet an
hanau momoko evit lavar dezho an dañjer. An deiz war-lerc'h hag diouzh he
arhent, e voe taget an Hanau eepe dre souezhadenn, e-keit ma oant o kousket en
ur c'hoari an dro da Te hakavara dre an aod. Toalet e voe an Hanau eepe en
touflez, e-keit ma 'oa an tan e-barzh. Bez ez eus bet nemet 3 anezho o chom bev,
2 a voe peuliet hag an hini diwezhañ a voe laosket bev, bevañ hag dimeziñ a reas
gant unan eus an Hanau momokoed, 1 bugel en devo. Mont a reas o diskennad da
D/Tahai (er c'hornog). Met moai ebet ken a voe kizellet na staliet war an
enezenn, aet da get e oa aet ar c'houiziegezh-se, dre fazi an Hanau eepe.

3.Evned Rapa Nui. Pell 'zo, ne 'oa labous ebet o dozviñ war Rapa Nui, nag war an
enezenn nag war an enezig Motu Nui. Un deiz, dont a reas, ur beleg anvet Hiu(ur
plac'h), d'en em azezañ war bord ar bae Hanga Nui. Bez e oa ur c'hlopenn-den,
war ur roc'h, dont a reas ur skeud da gemer ganti ar c'hlopenn, neuñval a reas
Hiu evit adtapout ar c'hlopenn, met ne deuas ket a-benn. Neuial a reas neuze, ar
c'hlopenn hag ar beleg, e-pad nozvezhioù ha devezhioù, betek erruout war inizi
Motu Motiro Hiva (an inizi Sala y Gomez, dre an norzh-reter). Ur bern a guano
gwenn a oa war an inizi-se, laboused-mor. En ur erruout war an draezhenn, en em
treuzfeurmiñ a reas ar c'hlopenn e doue Makemake (doue pennañ ar Rapanui). Bez e
oa war Motu Motiro Hiva an doue Haua, ur mignon da Makemake, hag a degemeras ar
beleg hag Makemake, hag a roas ivez boued dezho (chom a rejont ur prantadig). Un
deiz, goulenn a reas Makemake, d'e vignon Hua, ur c'houblad evned. Ur wech
distroet war Rapa Nui, a laoskas da vont ar c'houblad war ledenez Poike (er
reter an enezenn). Addont a reas, Makemake, ar bloaz goude, war an enezenn, evit
sellout ma oa bet lieset an niver a laboused, met debret e oa bet ar vioù gant
an annezidi. Goude-se, e voe degaset ar c'houblad, gant Makemake, e Viahu (e su
an enezenn), met debret e oa bet c'hoazh, ar vioù gant an annezidi. Degaset e
voe, ar bloaz goude, ar c'houblad e krec'h ar menez-tan Rano Kau, e Vai a Tare
(e kornog an enezenn), gant Makemake. Laosket e voe gant an annezidi nemet ur
vi, genel a reas dioutañ kentañ labous manu-tara (gwennili-mor) an enezenn.
Addont a reas Makemake, war an enezenn, ar bloaz goude, met laoskañ a reas, ar
wech mañ, al laboused war an enezig Motu Nui, el lec'h ma e erruont finalamant
da c'houennañ. Neuze, goude-se, e krogas lid relijiel bloaziek an Tangata Manu
(an den-labous). Bep bloaz, en nevez-amzer hag evit an doue Makemake, un den hag
a gavfe vi kentañ ar bloaz, a vefe hanter-doue, hag en defe titl-sakr an
den-labous.

Abaoe 40 vloaz, e-penn kentañ ar bloaz, ez eus ur gouel bras-tre, war Enez Pask,
anvet ar Fiesta Tapati. Darvoud sevenadurel pennañ ar bloaz, kuruniñ a ra Tapati
Rapa Nui, plac'h bravañ an enezenn. Se 'zo er c'hentañ koulz, ur mod da
genderc'hel gant an hengoun Rapanui en ur ebatal. E-pad 2 sizhunvezh, e vez
dispartiet ar gêriadenn e daou du, dileuriet eo an daou du gant ur plac'h, hag a
vo ret degas poentoù dezhi en ur c'hounez kenstrivadegoù. Adkrouet e vez, gant
ar c'henstrivadegoù-se, ar sevenadurezh, ar sport hag an hengoun. Holl notennet
gant ur juri, gounezet e vez gant ar plac'h o tont eus ar meuriad gounezer, titl
rouanez an enezenn, hag e-pad 1 bloavezh he arouezio an hengoun sevenadurel.

An Haka Pei, a zo kenstrivadeg dañjerusañ ar gouel. Astennet ha staget int da
gefoù gwez-banan, diskenn a reont diribin ar menez-tan Maungo pu'i, ar buanañ
posupl, gallout a ra mont betek 80km/eur.

An Ta'ua Rapa Nui (an triatlon), a vez ivez. Teir amprouenn a zo, tremen a ra e
toull-diskarg ar menez-tan Rano Raraku :



https://br.wikipedia.org/wiki/Droug_an_divskouarn

Droug an divskouarn zo un anv hollek evit meur a zroug deuet diwar re a drouz
en-dro dimp. Trouz a vez muioc'h-mui e-barzh ar gevredigezh, abalamour d'ar
binvioù trouzusoc'h bemdez, ha fall eo an trouz evit yec'hed an divskouarn. E
kêr evel war ar maez, el labour evel er gêr, ne vez ket graet brav d’hon
divskouarn. An trouz eo enebour kentañ ar yec'hed er bed a-vremañ, hervez
Aozadur Bed ar Yec’hed. Koll ar c’hleved a zo deuet da vezañ an droug kentañ
gouzañvet gant ar c’horf. Dont a ra da bevare kaoz a gleñved e-barzh al labour ;
hervez al lezenn c'hall ez eo anavezet an trouz evel un dañjer el labour abaoe
1963.(Daveoù a vank)

10 % eus an dud e broioù zo, SUA, Japan, Europa, o devez poan o klevout , ha
muioc’h-mui a dud a ya da welout ur mezeg abalamour da se, hogen muioc'h a
baotred eget a verc'hed. Tapet eo ar vugale gant an droug ivez.

N’omp ket par dirak an trouz, rak kemmañ a ra an amzer tremenet e-kreiz an trouz
hervez doareoù bevañ an dud. Hervez skuizhder ha kizidigezh an dud ivez n’en em
zalc’ho ket atav daou zen en hevelep lec’h trouzus. Ne c’houzañv ket daou zen en
hevelep doare e-mesk an hevelep trouz. Kentoc’h eget komz eus dekibeloù hag eus
kreñvder an trouz, e kav gwelloc’h ar glevedoniourien komz eus an doare ma vez
klevet kreñvder an trouz. 37% eus an dud yaouank etre 15 ha 19 vloaz o deus poan
o klevet. Sonvaleerien MP3 lakaet re greñv, c’hoarioù video a-bouez-penn, ha re
bell amzer e-barzh ar ravoù, gant kement-se e teu an drailh.

Hervez ar glaskerien o deus ar re yaouank muioc'h-mui a boan o kompren an dud,
balamour d'ar boudinelloù, a zo tintoù pe trouzioù tasmantel ; etre 10 ha 15%
eus ar C'hallaoued o devez bec'h gant-se.(Daveoù a vank) N'ouzont ket ken petra
eo bevañ en didrouz, gant ar c'hwitelladennoù iskis, hegazus-se. Koulskoude,
n'eo ket an holl dud zo displijet gant ar boudinelloù. Gwelet e vezont gant
pobloù 'zo, evel Sinaiz, e-giz arouezioù eus an Doueed. Un droug nevez all zo en
divskouarn, an usklev, a zo un dreistkizidigezh ouzh an trouz hag a laka pep
trouz da vezañ poanius-kenañ.

An darn vrasañ eus an dud tapet gant an tinnitus a gustum ouzh o droug gant an
amzer. Darn avar a c'houzañv kalz, hep distag.



https://br.wikipedia.org/wiki/Dramm

Un dramm zo un danvez tennet eus loened pe eus plant pe genaozet, a vez mezv pe
divemoret an den kerkent pe peuzgoude bezañ e lakaet en e gorf e doare pe zoare.

Evel ar boeson e c'hoari gant ar sistem nervennek kreizennel hag e laka an den
da vezañ dizalc'het en e spered. Ar skiantoù a zegouezh diwezhat a-walc'h e
diorroadur an den eo a vez tizhet pergen : ar soñjal difetis, ar fed d’en em
soñjal ha soñj al lavar. Tognet eo an den penn-kil-ha-troad ha kemm-digemm e vez
an imor muioc'h-mui. Drammoù hag a vez fardet diwar kaktegened, evel ar ar
meskalin, pe an drammoù kenaozet a-seurt gant an LSD, a laka spisadenn ar
merzadennoù-santout da greskiñ, ha diwanañ a ra eus kreizik-kreiz ar c'horf un
nerzh a chom dalc'hmat en diveiz.

An den a ziskouez bout evit dont en-dro d’e "stad natur" ha lemel nask ar
sevenadurezh diwarnañ. Ha pa zeu an den da zivoemañ ez a a-ziwar-se ar "boan
vlev" d'ober e reuz. Met kregiñ a ra en den ober seurt maritell, poan-benn ivez,
ha fallik e teu da vezañ war-lerc'h. Kerse a vez stag ennañ ha ret e vez dezhañ
butuniñ pe lonkañ dramm en-dro evit dienkrezañ; dre-se en em zramm muioc'h-mui
anez e teuio da vlinañ. Ur boazadur war-gresk bepred a c'hoari gant ar
vetabolegezh. Pa vez an den var yun a zramm, peuzgoude bezañ dihanet da lonkañ
pe da vutuniñ, e teu morboan dezhañ en un taol. Bezañ dindan dalc'h an dramm zo
dougen d'ur c'hleñved retolz ha grevus. Evit mont war-dro an dud tapet gant an
dramm ec'h eo ret o lakaat en ospitalioù arbennikaet, met eno zoken eo ral d'an
dud klañv treiñ ar rod betek penn.

Aotreet gant al lezennoù c'hall eo an diedoù alkoolek hag ar butun (Nicotiana
tabacum). Gouzout a ouzer ar c'hementadou gwerzhet ; n'eo ket aezet avat gouzout
resis doare butuniñ ha doare evañ an dud ; ar pezh a ouzer eo e chom stabil
niver ar vutunerien e-tro 40 %, ar merc'hed o kreskiñ o niver, hag ez eo e-tro o
18-24 bloaz emañ ar barr en e uhelañ. Digreskiñ a ra ar sifroù goude
tamm-ha-tamm. Gouzout a ouzer ivez ec'h eo bet disteraet ar gwin hag ar bier,
d’ar predoù en ur ober ugent vloaz, ha ne vezont ket evet ordinal kement, hogen
startoc’h ha war-glask eus mezventi. En em vadaouiñ a glask al lonkerien ober.

Abaoe pemp-dek vloaz emañ an abadenn-mañ o washaat e-touez ar yaouankizoù, hag
ez eus deuet kenwerzhourien da lakaet war ar marc’had bieroù kreñvoc’h ha traoù
anvet premix, ha marc’had-mat a-walc’h : an hanter eus ar re 11-18 vloaz a ev
aliesik hervez enklaskoù.

Pa vez eus kel a zramm ez eo arabat disoñjal an drammoù boaziet e pep lec'h ha
ma tenn gwenneien ar Stad diouto, goude ma rank ivez mirout ouzh he sujidi a
ober drougimplij anezho. Eno evel e lec'h all ez eus galloudoù (lobbies) evit
derc’hel gant an traoù evel m’emaint. Ha diaes eo bet, dre lezennoù eo bet ret
mont, evit mirout na vefe graet bruderezh war ar mogerioù, war kement kelaouenn
zo, war hobregonoù ar gweturioù-sport, war ar c'hoarierien mell-droad ha kement
zo. Ne ouzer ket ken : e 1999 e veze leun an holl ardoù-media gant bruderezh
broudus da vutuniñ ha da evañ hag hep ma vije bet lakaet e oant noazus d’ar
yec'hed ; mard oa bet bec'h oc'h enebiñ gant ar broduerien e oa dre ma ouient al
levezon a zo gant ar bruderezh. Dieubet ar mogerioù, an tachennoù sportva, ar
skinwel ha setu ar bruderezh o tont dic'hizet war dirennoù-tan,
boestoù-alumetez, kreionoù hag all, T-shirtoù, kasketennoù hag all.

Abaoe an amzerioù koshañ ma kaver roud eus obererezh mab-den en un endro lakaet
ec'h eo bet pouezus ar struj m'en em vage, ma tenne dioutañ e voued, ar
plantennoù-se, hag ar foue : ar roz-moc'h-kousket, an deliennoù koka, ar c'hanab
indian ha reoù all. Ar roz-moc'h-kousket (Papaver somniferum) eo ar struzh
koshañ ; diwarno e farder an opiom, ar morfin hag an heroin, en Egipt ha Spagn
abaoe pevar pe bemp mil bloaz zo. Nevesoc’h eo hengoun aziat an tier opiom, a
veze pourchaset gant kenwerzhourien arab e-tro an VIIIvet kantved.

Koka (Erythroxylum coca) a vez implijet e zeliennoù a-bell zo ivez e broioù
andat : Bolivia, Kolombia ha Perou peurgetket. Eno e oa un temz amzer dibar, hag
ez eus bepred, hag un hengoun sevenadurel-istorel-kevredigezhel hag ivez
evel-just marc'hadoù un armerzh a-bezh diazezet war an dramm-se. An deil koka a
dalveze chaoket er genoù hep bout lonket, betek ar bloavezhioù 1850 ma eo bet
eztennet diouto ar c'hokain. Lesanvet eo coke pe snow "erc'h" pe gant an anvioù
sudamerikan all. E-touez an drammoù gwashañ evit ar yec'hed emañ ar
c'hrack-bazenn ; distag ar c'hokain ez eo.

Hengounioù all e meuriadoù diseurt a zo stag outo ar peyotl (Lophophora
williamsii)) , kaktuz bihan a denner meskalin dioutañ, implijet abaoe tri mil
bloaz gant Mec'hikaned e-kerzh o lidoù chamanek ; ouzh anv an Azteked emañ
liammet anv ar psilosib, hag a zo un tog-touseg a gaver e Breizh ivez. Amanit
lazher-kelien (Amanita muscaria)), datura (Datura stramonium), gwrizioù
mandragon (Mandragora officinarum), mallc'heot (Hyoscyamus albus, Hyoscyamus
niger), benede (Atropa belladonna), hag all e c'heller kavout roudoù eus
pleustradegoù relijiel bet er Grennamzer en Europa hag e lec’hioù all.

Ar [[kanab|c'hanab] indian (Cannabis sativa,) eo an dramm naturel a vez implijet
ar muiañ hag a-bell e 120 bro ha gant meur a gant milion a dud. E kreiz Azia
emañ e orin, ma veze gounezet evit fardañ kerdin ha funioù, sandalennoù, ha
paper, hag an hadoù a dalveze da voueta ar chatal. Marijuana a reer ivez eus ar
c'hanab indian ; zamal eo e anv war Enez ar Reünion ; kif ha hachich eo anvioù
arabek ar rousin a vez tennet dioutañ. An dramm e-maez lezenn ar muiañ anavezet
ha strewet dre ar bed-holl eo ar c'hanab indian. 90 % eus ar seizh milion a dud
a lavar o deus graet un tañva eus dramm pe dramm, a ra anv anezhañ e Bro-C'hall.
Un tamm digresk a oa bet etre mare ar bloavezhioù 1970 ha 90 ; un adlañs zo
abaoe deroù ar bloavezhioù 2000, en Europa a-bezh. Bremañ ma'z eo bet boutinaet
ar fed butuniñ kanab e anzav aesoc'h ar pratikoù o boazioù ken ez eus bet ur
c'hresk bras er sifroù nevez 'zo. Moarvat ez eus ivez ur c'hresk anat ha splann
er boazioù, er c'hoantoù, da heul pe a-raok pourvezadurioù brasoc’h : harzoù-bro
digor, ar polis nebeutoc'h sellus, kerent ar yaouankizoù nebeutoc'h sellus pe
dinerzh pe hep galloud, lezennoù laosk e savadurioù zo, goude ma 'z eus bet
savet lezennoù all evit gwareziñ diouzh ar moged ar re na vutunont ket.

Pemp mil bloaz zo eo bet implijet ar rezin evit he c'hoari war an empenn, ha
gweredoù war bred mab-den da vout spisoc’h. Butunet e vez an tammoù uhel hag an
deil.

Heroinomaned zo etre 150 000 ha 200 000 anezho e Bro-C'hall. Lod anezho zo aet
d'ar metadon e-lec'h an heroin. Lod a gemer nebeut ha ral : hag-eñ ez eus
diouto ? Dre ar [gwazhienn|gwazhied]] e teu an dramm er c'horf. Kreizennoù zo
ezhomm d'o dizoniñ pa garont, d'o heuliañ, hag ouzhpenn talañ ouzh ar riskloù
HIV hag avuad B pe C a zo stag ouzh ar gwad kontammet. Ret eo dezho arverañ
nadozioù naet, da implijout nemet ur wech ken, hag all, hag ivez dañjerusted
gant drammoù dibur, pa gaver enno a bep seurt, pe lisiv pe poultr.

E pep lec'h, e kement renkad eus ar gevredigezh, war ar maez koulz hag e
fabourzhioù kêr pe e kreiz-kêr - ha mar seblant an abadennoù gourdoenad
(regorfad) bout stabilaet ha disteraet o niver -, e vez dav teurel evezh, a-fed
heroin. Crack a vez e rannvro Bariz hag en Antilhez ha Gwiana. Ar c'hokain eo
kentoc'h e meteier aes e vefe, tapet e vez bernioù met ne vez ket gouezet mat
gant piv ha penaos e vez bevezet. Ecstasy a zo diouzh ar c'hiz : un designer
drug a vez graet anezhañ, ha re all a vo. Marteze drammoù diouzh ho muzul, hep
ket a var da c'hounit arc'hant digant ar re a fell da lod tud tizhout. Ur
c'hresk spontus en ur ober seizh, eizh vloaz. En abadennoù rave party , e tiez
dañsal, ma'z eo diouzh ar c'hiz an drammoù kenaozet. An LSD, brudet er
bloavezhioù 1970, a zistro ivez hag e vo muioc'hik anezho holl er bloavezhioù a
zeu : war ziskenn o friz, war greskiñ al live THC (TetraHydroCannabinol) a vez
er "butun drol".

Hentoù an dopamin en empenn eo hentoù ar blijadur hag ivez ar boazamantoù
emzrammañ. Mab-den a vez war-lerc’h ar blijadur dre anien, goude ma vez taget
gwech a vez gant barradoù kablusted hag anken ha n'int ket emsavoc'h na
yac’hoc'h eget an emzalc’h kentañ. Ur gudenn all eo marteze daoust ma vez
liammet an holl arvezioù er vuhez pemdez. Klask ar blijadur ned eus kudenn ebet
gantañ nemet pa ziheñch war-du ifern an dalc'h. Neb a lavar plijadur a lavar
poan. Ar boan evit ar pratiker drammoù eo ar barrad diouer.

Ned eus ket traoù speredel, distag diouzh ar vevoniezh, eus ar mennozhioù a
blijadur hag a boan. Bez' ez int diazezet start ha don war ar c'horf, an
nervennoù, kimiezh ar c’horf, en empenn dreist pep tra hag e kement lec'h a zo,
ha war organoù arbennik ar gorfadurezh. Amañ e tlefed komz eus arnodennoù kaset
da benn abaoe un hanter-kant vloaz bennak war razhed ha loened all, hag a
ziskouez ez eus un tamm eus an empenn a c'heller broudañ hag a zegas plijadur :
ar razhed a vounte o-unan war an droadikell da zegas tredan en o boulienn ma oa
bet staget elektrodoù war an tamm resis anvet diwar neuze takad ar blijadur. Ken
e tisoñjent debriñ hag evañ ha kousket ken gant ar c’hoant bountañ war an
droadikell da gaout plijadur tredanek hag a implij hentoù an dopamin : eno ez
eus kelligoù, nervennoù paot enno an dopamin, a zo un danvezenn bouezus e
kimiezh an empenn, da gas ditouroù a bep seurt a-fed plijadur. Eno e c’hoari an
drammoù. An dopamin, anezhi un danvezenn gimiek evit kas ar red eus un nervenn
d’un all, a labour war meur a dachenn all estreget ar blijadur, da lavaret eo ar
memor hag an trivliadoù. Lakaomp e vije troc’het d’ar razhed o hentoù dopamin,
ne zeu ket an anevaled ken da vountañ war an nozelenn da vroudañ tredan en o
zakad a blijadur. Heñvel a c'hoarvez mar bez roet dezho un danvezenn all enebet
ouzh an dopamin hag a sparl an hent dezhi. War gorre ar c'helligoù ez eus bet
lakaet anat lec'hiennoù arbennik evit kement dramm zo : kokain, morfin, heroin,
nikotin, [[amfetamin] ha reomù all. P'en em gav an dramm el lec'hienn e teu an
dopamin da greskiñ e-keñver efedoù ha bec'h. Ne ouezer ket pep tra.

An noradrenalin zo un danvezenn all a-douez reoù all hag a zo a-bouez ivez :
danvezenn da vroudañ hag a zo kiriek evit un tamm mat d'ar boan a sav pa zigresk
an dramm el lec'hiennoù ret. Hag ivez d'ar c’hoant divuzul da adstagañ ganti,
d'en em zrammañ en-dro. Endorfinoù a reer eus danvezennoù kenderc'het gant an
empenn e-unan hag a c'hoari heñvel, nemet berroc'h o fad ha gwanoc'h o efed. Pa
vez tapet heroin, kokain, amfetamin hag all e teuont da blantañ reuz e-mesk an
danvezennoù prizius-mañ ; lod a zigresk : an endorfinoù ha n'eus ket ezhomm
anezho kement a blas a zo gant an heroin lakaomp, hag a vo ezhomm bras divuzul,
anezho pa vo diouer, ha ne vint ket galloudus a-walc'h betek ur serten poent ma
labourint endro : aze emañ ifern ar mank, an diouer, an digompezted trumm ha
poanius. N'eus ket displegadurioù anat hag aes evit kement darvoud diouer. Ar
barrad euzhus diouer a c'hoarvez alies a-greiz-holl, pell bras war-lerc’h bout
troc'het kement bevezadur, goude mizioù zoken ha nep arouez, nep argel a ziouer
diskouezet e korf ar c'hlañvour – rak da neuze ez eus ur c'hlañvour anezhañ, hag
unan diaes. Start ar vuhez evitañ hag evit ar re a ra war e dro. Ar re a zeu
"peurgrog" – estouat ouzh an dramm – o doa dibarderioù temz-spered pe temz-korf
d'o rentañ kizidikoc'h ouzh an drammoù. Anevaled ranell ha kurius,
bev-buhezekoc'h eget ar re all ouzh kement stress, pe nevezenti, a ziskouez bout
taget aesoc'h, donoc'h. Ur c'hleñved da badout e teu da vout. En em zizober e
c'hall an drammgaezhiaded gant bout mennet start ha bout sikouret gant
mezegadurioù skoazell.

Prenañ boued zo magañ marc'hadourien, prenañ dramm zo magañ gangsterien, armet
aliesoc'h-aliesañ. Liammet eo gwerzh an drammoù hag an torfederezh. Abaoe
kresket pouez Honduras e gwerzh an drammoù da SUA ez eo kresket ar feur torfediñ
eno. E Breizh ivez e kresk an torfederezh e kêrioù brudet da vezañ sioul
a-walc'h betek deroù ar XXIvet kantved gant implij an armoù-tan.

Eus pelec'h e teu an dramm da Vreizh? Eus Pariz alies, eus Maroko dre Spagn
a-wechoù, eus an Izelvroioù, pan a Bretoned di da brenañ.

Kemer drammoù a sikour ivez gansterien zo da grediñ kas da benn gwalloberoù ha
ne gredfent ket ober a-hend-all.

Arsailhañ tud war ar straed pe en o zi, skeiñ ganto, laerezh anezho, a vez graet
gant an drammezhommeien, evit kaout arc'hant da brenañ o lod drammoù. Skrapañ
tud, boureviañ, lazhañ, a vez graet ivez evit arc'hant an drammoù

Tud zo a implij drammoù evit kas gwalladennoù da benn : e 2010 e oa bet
niveruzik ar seurt gwalloberoù e Roazhon.

Penaos bevañ e-kichen marc'hadourien torfedourien ? E Gwened, e karter Kergado,
e oa diaesoc'h-diaesañ e 2016, hervez Ouest-France.. E kreiz-kêr Roazhon o deus
ranket amezeien an ti-post klemm evit gallout mont ha dont diogel gant o
bugale.. E Brest, e Pont-an-Ezen, ez eus bet serret ur greizenn sokial ma oa bet
gourdrouzet un implijad (roet e zilez goude gant an aon), dornet ar renerez,
gant marc'hadourien anavezet.

Lod marc'hadourien a glask gwerzhañ n'eus forzh petra : pa ne vez nemet geot da
vihanañ, ne vez ket dañjerus. E lod meteier ez eo stankoc'h an drammoù, evel en
hini ar rave-où .

Lod karterioù eus Brest zo diaesoc'h bevañ enne abalamour d'ar varc'hadourien
drammoù, prest da dennañ gant armoù, da lakaat an tan a-wechoù .



https://br.wikipedia.org/wiki/Dilhad

Ur pezh dilhad, pe ur gwisk, zo ur pezh gwiad (pe un danvez moan all) a vez
lakaet war ar c'horf, pe en-dro dezhañ, da c'holeiñ un darn anezhañ. Ur
gwiskamant zo ur pezh dilhad peurvuiañ, hag an holl bezhioù dilhad gwisket war
ar c'horf a-wechoù.

En amzerioù koshañ e teue an dilhad eus ezhommoù an dud d'en em wiskañ en un
doare simpl ha pleustrek. Pelloc'h e teuas levezon ar c'hiz, ken e vez dibabet
gwiskañ dilhad pe zilhad evit abegoù sokial. War a seblant e voe implijet kreoñv
loened, da gentañ, evit en em wareziñ diouzh an amzer, fall pe vrav. Goude int
bet aozet evit aesaat an oberezhioù boutin ha divoutin. Abretoc'h eo deuet
aozadur an dilhad un doare evit en em stipañ (en em fichañ brav) ha seul vuioc'h
ma vez tro da stagañ bragerizoù warno. Hervez an oberezhioù ez eus bet fardet
dilhad arbennik : dilhad-brezel, dilhad-labour, dilhad-lid, dilhad-sport, etc...
En Europa e oa bet emdroadurioù stankoc'h adalek ar XIVvet kantved pa oa kresket
live an teknikoù ha pa voe degaset danvezioù nevez diwar gresk an eskemmoù
kenwerzhel.



https://br.wikipedia.org/wiki/Demokratelezh

An demokratelezh (ger benel ; liester : demokratelezhioù ; a-wechoù
demokratiezh) a zo un doare da aozañ aferioù publik ur strollad politikel resis,
ur riez pe ur stad kevredet da gentañ-holl, met e tle an demokratelezh bezañ en
implij el liveoù izelañ a zo dezho ivez. Meur a zoare aozañ ar mont-en-dro etre
hiniennoù ha strolladoù an tiriad m'emaint o vevañ warnañ. Bez ez eus an
demokratelezh eeun hag an demokratelezh-gannadiñ, houmañ an hini a gaver d'an
aliesañ.

Ar ger demokratelezh a zo bet savet diwar ar ger gresianek δημοκρατία
(demokratia), hemañ a wrizienn ar ger demos (δημος) o talvezout yoc'had tud,
pobl.

Ar reolenn gentañ a zo reolenn ar muiañniver a vez implijet koulz evit dilenn an
dud karget gant leviañ an aferioù el liveoù uhelañ (ar pezh a vez anvet gouarnañ
ivez) hag evit an divizout war reolennoù pennañ, al lezennoù, mont-en-dro ar
strollerezh er bodadegoù-lezenniñ. Koulskoude, e mare an demokratelezh kornôgel
gentañ, houmañ savet gant Ateniz er Vvet kantved kent Jezuz-Krist, ne veze ket
dilennet an dud e karg, met tennet d'ar sord. P'eo bet ijinet an demokratelezh
a-enep an unpenniezh hêrel e tle ar c'hargoù bezañ fiziet evit un amzer termenet
(amzervezh ar respet) ha diouzh-se e vez renevezet levierien ar bobl en un doare
ingal. Met ar bennaenn a zo a-dreñv reolenn ar muiañniver a zo hini riegezh ar
bobl pe, evel ma embanne Abraham Lincoln, "gouarnamant ar bobl gant ar bobl
e-unan". Ar bobl a zo amañ termenet evel hollad an dud a asant kaout ur
gouarnamant dezho hag a c'hell e ober.

Ma lakaer ar muiañniver da vezañ e penn an traoù, ret eo diwall ar bihanniver
eus ar pezh a vez anvet "gwaskerezh ar muiañniver" ha sevel reolennoù evit
gwareziñ gwirioù ar bihanniver hag hini ar minorelezhioù. A-wechoù e vez silet
e-barzh ar sistem votiñ reolennoù ispisial evit ma vo dilennet kannaded ar
minorelezhioù.

En demokratelezh eeun, n'eus ket a gannad e c'hellfe kemer divizou n'int ket bet
kemeret gant bodadeg ar bobl en a-raok. An dud dilennet evit seveniñ an divizoù
o deus ur respet da zoujañ outañ ha n'o deus ket droad e lezel a-gostez evit
mont en un tu all. Lavaret e vez eus seveniñ ur respet rekis. Ouzhpenn pennegezh
divizou d'ar muiañniver kemeret gant ar bodad politikel e kaver un ostilh evit
an degouezhioù m'eo da goulenn ali ar bobl en e bezh, ar referendom. Implijet e
vez ar prosezerezh-se en demokratelezh-gannadiñ e degouezhioù zo. E Bro-Suis, ur
riez kevredet, e kaver skouerioù an div seurt demokratelezhioù. Darn eus ar
c'hantonioù (ur c'hanton suis a zo ur stad kevredet) o deus ur sistem
demokratelezh-gannadiñ, met ar re vihannañ, izel niver o foblañs, o deus bodadoù
riek (landgemeinde), an holl bobl bodet enno, hag a gemer divizoù hag a vot al
lezennoù.

Pa vez lakaet da vont an demokratelezh-gannadiñ e lakaer ar bobl dilenner da
zilenn tud evit bezañ e gannaded ha leviañ ar strollerezh. Peurliesañ e vez
savet ur sistem evit ma vo dilennet an danvez kannad dre ur votadeg m'eo
muiañniver an dud o deus eztaolet o dibaboù an abeg evit embann m'eo bet fiziet
ar respet d'an den. Daou seurt doare hollel lakaat an dilennerien da vezañ
kannataet a zo, met mesket e vezont evit dilenn ur vodadeg-kannadiñ hepken
a-wechoù :

M'eo Aten ha Henc'hres skouer ha mammenn an demokratelezh er C'hornôg e c'heller
menegiñ ez eus un dave d'un hengoun demokratel koshoc'h e-korf Henamzer ar
broioù a zo Afghanistan hag India hiziv. Hervez gouizeien gresian eus mare
Aleksandr Meur ne oa ket riezoù Sabarcae ha Sambastai gouarnet gant roueed, met
hervez ur sistem demokratel. Roudoù an hengoun-se a c'hell bezañ kavet e live
izelañ ar politikerezh e India pa vez divizoù kemeret gant asant an holl wazed e
kêriadennoù zo, un sistem anvet ar "panchayat".



https://br.wikipedia.org/wiki/Delfi

Delfi (Δελφοί, Delphoi e gregach) a zo war un dro ur gêr en Hellaz kozh, e
Fokis, hag ur gêr a-vremañ e-kichen an hini gozh.

Ur gêr-benn relijiel e oa ma veze enoret an doue Apollon en ur santual ma veze
ar Pitia o lavarout orakloù an doue. Ar santual a oa anezhañ un toullad
savadurioù er-maez eus ar geoded, pe polis. Eno e veze lidoù relijiel.

Dont a ra an anv Δελφοί (Delphoí), ul liester anezhañ, eus ar ger kozh δελφίς
'delphís: hervez barzhonegoù Homeros e vije en em droet an doue Apollon e delfin
evit sachañ martoloded eus Kreta da enoriñ anezhañ el lec'h-mañ, dibabet gantañ.

Roud zo eus tud en tolead abaoe Nevezoadvezh ar Maen). El lec'h m'emañ ar
santual ez eus bet kavet un tamm kêriadenn eus war-dro 1400 kent JK. Pythô
(Πυθώ, οῦς (ἡ) ha Πυθών, ῶνος (ἡ) e gregach) e oa anv al lec'h en Ilias (II, 519
ha IX, 405) hag en Odisseia (VIII, 80), hag a voe dilezet entre an XIvet kantved
kent JK hag an VIIIvet kantved kent JK. Diwar neuze eo moarvat e vleunias ar
santual, gant savidigezh an aoter kentañ, an templ kentañ. Etre kreiz an VIIIvet
kantved ha kreiz ar VIIvet kantved eo e savas brud Apollon Pitia : eñ a zo mestr
war an trevadenniñ a vez kaset da benn en amzer-se. War a greder e voe distrujet
an templ gant ur c'hren-douar e 373 kent JK, met ne voe ket re vras an droug
deuet diwar un diruilh-douar.

En 392 e voe lakaet berz war ar c'hehelerezh pagan en impalaeriezh roman gant
Embann Teodosius Édit de Théodose ha setu neuze fin ofisiel azeulerezh an
Apollon Pitia. Ur gêr gristen a voe savet neuze er santual (ilizoù, kenkizoù
bras) hag a eas da get war-dro ar VIIvet pe VIIIvet kantved. Dilezet e voe al
lec'h ha goloet ar rivinoù tammig ha tammig. Er XVvet kantved e voe gweladennet
Delfi gant Cyriaque d'Ancône.

Gant Apollon e-unan e vije bet savet santual Delfi war-lerc'h hini Delos. Da
neuze e oa diwallet ar santual gant un naer anvet « Piton », mab d'an doueez
Gaia (an Douar) a ziwalle un orakl gouestlet d'an doueez Temis. Apollon en devoa
c'hoant da sevel un orakl da heñchañ an dud a lazhas Piton gant e wareg hag a
lakaas e anv war an orakl. Evit lakaat e veleien da zont e tiheñchas ul lestr
eus Kreta.

Er marevezh kristen e voe brudet ar Pitia evel ur vaouez tapet gant an diaoul pe
an aerouant (Jean Chrysostome) a deue e korf an diouganerez adalek deun an douar
ma veze lakaet an trebez .

Delfi a oa kreiz ar bed hervez mojennoù Hellaz kozh. An « omphalos » ( « ar
begel ») a oa ur maen pikernek, lakaet war eeun en adyton, paket en danvez ha
daou erer en aour a-us dezhi. Hervez ar mojennoù e oa bet Zeus o lakaat daou
erer da nijal kuit, pep hini a bep tu da gelc'h an douar, hagen em gavet e oa an
daou evn-preizh e-kreiz an douar.

E-kerz ar goañv e veze kontet ez ae Aopollon kuit eus Delfi da en em c'hlanaat
da [Hyperborea]], ha Dionysos an hini a gemere e lec'h.

Pausanias ar Beajour a ra anv eus c'hwec'h templ dediet d'an doue Apollon a oa
bet a-hed ar bloavezhioù : an hini kentañ a vefe bet ul lochenn lore, an eil
savet gant gwenan ar Menez Parnassos en koar ha pluñv evned ar vro, an trede
gant Hefaistos en arem.



https://br.wikipedia.org/wiki/Deiziadur_muzulmat

An deiziadur muzulmat, pe deiziadur islamek, eo an doare da rannañ an amzer a
vez implijet er broioù muzulmat. Ur gwir deiziadur loarel eo, rannet e 12 miz
loar pe 12 loariad. En deiziadur-se n’eus ket 365,2425 devezh en ur bloavezh,
met nebeutoc’h, dre ma ne bad al loariadoù nemet 28 devezh pe war-dro (1
bloavezh heolel = 1,0307 bloavezh loarel). Abretoc’h-abretañ e krog pep bloavezh
eta, e-keñver an heol : war-dro 11 devezh abretoc’h bep bloaz. Ur miz, forzh
pehini e vefe, en em gav en-dro d’an hevelep koulz-amzer bep 33 bloaz.

Deroù an deiziadur muzulmat eo an Hijra, pa’z eas Mohammed hag e heulierien eus
Mekka da Vedina er bloavezh 622 goude J.K.

Er bloavezh 638 e tivizas ar c’halif Omar (592-644) unvaniñ an deiziadurioù a oa
en implij en amzer-hont e-touez ar pobloù muzulmat. Divizout a reas e vefe
niverennet ar bloavezhioù adalek an Hijra, a oa c’hoarvezet d’ar 16 a viz Gouere
622 goude J.K. Deiz kentañ miz kentañ ar bloavezh kentañ eo an deiz-se (1
MuHarram 1 AH). An deiziadur muzulmat a reer anezhañ ivez deiziadur an Hijra,
diwar anv tec’hadenn Muhammad eus Mekka. An deiziadoù, en deiziadur-se, a
skriver alies gant ar berradur AH, a dalvez Anno Hegirae, da lavarout eo, e
latin, "e bloavezh an Hijra".

Diforc’hioù bihan pe vihanoc’h a zo etre ar broioù muzulmat. Disheñvel eo an
deiziadur implijet er broioù arabek hag er broioù muzulmat all (Indonezia,
Iran…). Abalamour d’an diforc’hioù-se e c’hell bezañ disheñvel deiziadoù ar
gouelioù dre ar bed muzulmat.



https://br.wikipedia.org/wiki/Bronneged

Ar bronneged a zo un takson a renker er mellkeineged ha renket e vezont hervez
ar boaz evel ur c'hevrennad abaoe Carl von Linné a rae Mammiferae (liester ar
ger latin Mammifera) anezho. Unskourrennek eo an taxon-mañ a greder. Gourdadoù
heñvel o deus bet ar bronneged ouzh re ar skrampviled ha re al laboused, an tri
anezho o vezañ renket e takson an amnioted.

Ar fosiloù koshañ a zo bet deiziataet war-dro 220 milion a vloavezhioù e-pad
amzervezh an Trias. An diforc'h diouzh ar skrampviled eo an disparti a weler
etre eskern ar skouarn diabarzh hag an iskarvan.

An anv bronneged a zeu eus ar bronnoù o deus ar parezed evit magañ o mennoù gant
o laezh. Gwagrennoù ar bronnoù a zeu eus kemmadur ul lodenn eus ar
gwagrennoù-c'hweziñ. Ar bronneged o deus ur gwad tomm hag e-touez al loened
heñvelgwrez e vezont renket. Peurliesañ e vez o gwrez diabarzh padus ha war-dro
36-39° Celsius. Kemmus eo gwrez ar mennoù hag hini ar monotremed, ar gsenartred
hag ar re a ya da c'hoañvaat. Daoust dezho bezañ ganet war an douar hag azazaet
d'ar vuhez warnañ da gentañ, e kaver meur a hini azazaet d'ar vuhez dourel pe
vorel.

War-dro 5400 spesad bronneged a zo, rummataet e 29 urzhiad, 153 c'herentiad ha
1200 genad.

Sinapsided eo ar bronneged. Gant div skodenn an askorn kilpenn eo koublet ar
c'hlopenn ouzh an atlas, mell kentañ ar gouzoug. Bras a-walc'h eo volum ar
c'hlopenn (ma keñverier anezhañ ouzh hini ar stlejviled da skouer) ha dre-se e
c'hell degemer un empenn hag un ilpenn brasoc'h.

Div lodenn a ya d'ober kavenn ar genoù : e krec'h, lodenn ar c'hwesha hag an
analiñ, hag en traoñ, lodenn ar chaokat. Dispartiet eo an div lodenn-se gant ur
framm askornek ha diwar-se e c'hell ar bronneged analiñ ha chaokat er memes
koulz. Un askorn nemetañ a ya d'ober ar garvan draoñ, koublet ouzh askorn an
ividig.

Tri askorn bihan a ya d'ober ar skouarn grenn : ar stleug, ar morzhol hag an
annev.

Lodenn galetañ ar skeledenn eo an dent ha dre-se n'anavezer bronneged karrekaet
'zo nemet diwar o dent.

Azasaet int ouzh ar pezh a vez debret gant al loen (kig, plant...). Lod eus ar
bronneged zo dizant (ar merienaerien, ar pangolined, al lezireged...).

An darn vrasañ eus ar bronneged o deus seizh mell-gouzoug (c'hwec'h gant an
ejened-mor hag an ounaoued ha nav gant lezireged ar genad Bradypus).

Bez' o deus pevar ezel (pe aspadennoù anezhe d'an nebeutañ, evel gant ar
morviled da skouer), ul livenn-gein, kostezennoù hag ul lienenn-gig.

Ar blev a servij da reoliñ gwrez korf ar bronneged. Diorroet int e stummoù
ispisial gant loened 'zo (pikoù an hoc'hed-dreinek, plakennoù an tatoued...)

Dispartiet eo kalon ar bronneged e daou gofig ha div skouarnig. An holl o deus
gwagrennoù-laezh hag e vagont o re vihan gant al laezh produet gant ar parezed.
An darn vrasañ o deus bronnoù, nemet loened an urzhiad Monotremata (an
ornitorinked hag an ekidneed).

Meur a zoare d'en em vagañ a zo gant ar bronneged, lod anezho a zo
hollzebrerien, reoù all kigdebrerien ha reoù all geotdebrerien. E-touez ar
c'higdebrerien e kaver ar preizherien efedusañ hag ar pennoù-kizhier
dreist-holl.



https://br.wikipedia.org/wiki/Babilonia

Babilonia a oa ur Stad e su Mezopotamia, e Irak modern, a oa dindani tachennoù
Sumer hag Akkad. Gallout a reer kavout ar c'hentañ meneg eus kêr Babilon en un
dablezenn eus ren Sargon Akkad, bloaziadet eus an XXIIIvet kantved kent J.-K..

Akkadiz, ur bobl semitek, a oa deuet abred a-benn da vestroniañ ar vro en-dro da
gêr Kish — gant Babilon ha al lodennoù eus Mezopotamia just en norzh da Sumer.
Levezoniñ a reas kalz ar sevenadurioù-se hini Akkad. An tolead-se a oa
kanouc'hellet stank, hag edo en ul lec'h strategel e-keñver an hentoù koñvers.
Gourdrouzet e oa alies gant diavaezidi a-hed hec'h istor.

Da vare ar prantad "nevezsumerian", pe prantad Ur-III, e oa deuet Babilonia da
vezañ un dachenn annezet stank gant an Amorited divroet eus kornôg an Eufratez o
doa graet o annez e norzh Sumer. An Amorited a oa anezho ur bobl semitek all, a
oa sellet outañ da gentañ evel maesaerien gantreat hag hep sevenadur gant
Akkadiz.

War-dro 2000 kent J.-K., da-heul drouziwezh tierniezh "Ur-III" faezhet gant an
Elamited, Amorrited kornôg an Eufratez a lakas o c'hrabanoù war Vezopotamia, e
lec'h ma savjont rouantelezhioù bihan. E-doug a c'hentañ kantved eus ar pezh a
anver "Prantad an Amorited", ar geoded-Stad c'halloudusañ e oa Isin, daoust ma
teuas Shamshi-Adad I tost da unvaniñ ar broioù ar muiañ en norzh. Unan eus an
tierniezhioù amoritat-se a oa diazezet e keoded-Stad Babilon, a deufe a-benn en
diwezh da gemer e greñv war ar re all ha da ziazezañ ar c'hentañ impalaeriezh
babilonat, e-pad ar pezh zo anvet Prantad kozh Babilon.

Kêr Babilon a c'hounezas an hegemoniezh war Mezopotamia dindan c'hwec'h rener,
Hammurabi (1780 - 1750 kent J.-K.; deiziadoù diasur-kenañ). Ur rener
efedus-kenañ e oa. Skrivañ a reas ur c'hod lezennoù anvet Kod Hammurabi ha degas
ar stabilded d'ar vro goude ur prantad reuz.

Hervez kredennoù Babilonia, ar roue a oa dileuriad Marduk, ha kêr Babilon a oa
ur "gêr santel" e lec'h ma tlee bezañ kurunennet kement rener reizh eus
Mezopotamia. Diorroen a reas ar vurevkratiezh, gant telloù hag ur gouarnamant
kreizennet, evit harpañ galloud ar roue.



https://br.wikipedia.org/wiki/Aluminiom

An aluminiom zo un elfenn gimiek, Al eo e arouez kimiek ha 13 e niver atomek. Un
elfenn a-bouez eo war an Douar rak mont a ra d'ober 1,5% eus an tolz hollek.

Ur metal arc'hantet ha gwevn zo anezhañ. Heverk eo abalamour ma harz mat ouzh an
oksidadur hag en abeg d'he douester izel. E gwirionez e c'hall bezañ oksidet met
en aer e krou ur gwiskad oksidenn aluminiom (Al2O3) didreuzus, dezhi un nebeud
mikrometroù, a warez ar peurrest eus ar metal hag a grou en-dro buan pa vez
tennet. Komzet e vez eus ur gwarez kinetek (er c'hontrol eus ar gwarez
termodinamikel rak oksidus-kenañ ez eo).

Tennet e vez dreist-holl eus ar c'hailh anvet baoksit el lec'h ma kaver anezhañ
e stumm un oksidenn hidratet a denner an alumin (Al2O3) anezhañ. Gallout a rafe
ivez bezañ tennet eus seurtoù kailh all ivez evel an nefelin, al leukitenn, ar
sillimanit, an andalouzit, hag ar muskovit.

Implijet e vez an aluminiom e kalz greanterezhioù evit sevel kalz aozadennoù
disheñvel hag a-bouez-bras eo evit armerzh ar bed. Sina zo unan eus ar broioù a
brodu ar muiañ anezhañ ha pell war-lerc'h Amerika an Norzh (Stadoù-Unanet ha
Kanada). An elfennoù framm graet diwar aluminiom zo diziouerus e greanterezh an
aerlistri hag a-bouez-bras e rannoù all eus an treuzdougerezh hag eus ar
saverezh el lec'h ma n'haller ket tremen hep e zouester izel, e stabilded hag e
zalc'h.

E 1807, Humphry Davy, goude bezañ dizoloet e oa graet an alum eus sodiom hag eus
potasiom, a laka ez eus ivez ur metal all e-barzh, badezet gantañ « aluminiom »
(e latin e reer «alumen» eus an «alum»). E 1821 e tizoloas Pierre Berthier
kailh, ennañ muioc'h evit 50 % oksidenn aluminiom, en ur vengleuz e-kichen
Baux-de-Provence. Badezet e vo ar c'hailh-se baoksit.

Lakaet e vez dizoloadenn an aluminiom war gont Friedrich Wöhler e 1827.
Koulskoude, daou vloaz kent e oa deuet a-benn ar c'himiour ha fizikour danat
Hans Christian Ørsted da broduiñ ur stumm kemmesket eus ar metal-se. Ar c'hentañ
e oa bet Wöhler o lakaat war wel perzhioù kimiek ha fizikel an aluminiom, en o
zouez ar skañvder peurgetket.

Gwellaet e voe hentenn Wöhler gant ar c'himiour gall Herri Sainte-Claire
Deville, e 1846 o reduktiñ ar c'hailh gant sodiom. Embann a reas e zisoc'hoù en
ul levr e 1856. Implijet eo an hentenn-se en Europa a-bezh evit fardañ
aluminiom, met ker-kenañ ez eo c'hoazh. Implijet e vez ar metal da sevel
brageriz.



https://br.wikipedia.org/wiki/Alan_Turing

Alan Mathison Turing (bet ganet d'an 23 viz Mezheven 1912 hag aet da anaon d'ar
27 a viz Mezheven, 1954 e Londrez) a oa anezhañ ur matematikour saoz bet
lezanvet tad an urzhiataerezh. C'hoari a rae an echedoù.

E-touez an dud kentañ e oa bet o labourat gant urzhiataerezed niverel ha
pouezus-kenañ e oa bet al labour kaset da-benn gantañ war an dachenn-se diazezet
war damkanoù jedoniel.

Gantañ e oa bet ijinet amprouenn Turing hag a oa bet pouezus-tre evit kas
war-raok ar preder diwar-benn an naouegezh arzek hag ivez ardivink Turning e
1936. E gwirionez, daoust d'e anv, n'eo ket an "ardivik"-se ur mekanik fetis met
kentoc'h un doare eeun-tre met galloudus-kenañ war an dro hag a dalvez da
dielfennañ ha da c'hoût hag-eñ ur frazenn a zo gwir pe gaou dre implijout
ardivinkoù diazezet war ar jedoniezh nemetken. Diwar an "ardivik"-se e oa bet
diazezet an algoritmenn.

Da geñver an eil brezel bed e laboure evit gouarnamant Breizh-Veur evel
dielfennour kodoù hag implijout a rae d'ar mare-se urzhiataerezed evit dont
a-benn da gompren testennoù an Alamanted bet skrivet gant kodoù disheñvel-tre da
diskoulmañ gant an doareoù boas bet implijet betek-hen.

Un den gae e oa Alan Turing hag e 1952 e oa bet dizoloet o kaout darempredoù
reizhel gant ur paotr all ha dre ma oa d'ar mare-se c'hoazh un torfed an
heñvelrevelezh e Bro-Saoz e oa bet barnet ha rediet da dibab etre mont d'an
toull-bac'h pe bezañ spazhet ez-kimiek, da lâret eo implijout hormonoù ar
maouezed, da skwer an estrojen evit izelaat live e lusk reizhel. Evit chom hep
mont d'an toull e oa bet spazhet met abalamour d'an hormonoù ne deue ket a-benn
ken da zihodiñ e kregiñ a rae e divvronn da vrasaat betek re. Goude daou vloaz o
c'houzañv efedoù ar spazhadur kimiek e'n em lazhas Turing gant sianur e 1954.



https://br.wikipedia.org/wiki/Abraham_Lincoln

Abraham Lincoln (12 a viz C'hwevrer 1809 – 15 a viz Ebrel 1865), lesanvet
a-wechoù Abe Lincoln e saozneg, a voe 16vet Prezidant Stadoù-Unanet Amerika
(etre 1861 ha 1865). Eñ an hini a oa prezidant da vare Brezel diabarzh
Stadoù-Unanet Amerika ha dibenn ar sklaverezh er vro. Muntret e voe e 1865, pa
ne oa nemet 56 vloaz.

Ganet e voe Abraham Lincoln e 1809 e Hardin County, e Kentucky. Mab e oa da
Thomas Lincoln ha Nancy Hanks. Pa oa seizh vloaz ez eas ar familh da vevañ da
Indiana, ha goude se da Illinois e 1830.

Moarvat ne dremenas ket Abraham Lincoln ouzhpenn 18 miz er skol, met anezhañ
e-unan en em lakaas da lenn kalzik. Kontañ a reer e oa gouest d’ober meur a
gilometr war droad evit mont da amprestañ levrioù, dre ma oa re baour e dud evit
prenañ anezho. Bloaz war-lerc’h erruout en Indiana, pa ne felle ket dezhañ
labourat an douar evel e dad, ez eas kuit war ur vag war ar stêr Mississippi,
betek New Orleans, ha Yann e vil vicher e voe goude se. Da 23 bloaz e voe
dilennet e Bodadeg Illinois. Pa ne rae ket kalz a verzh en e vicherioù e krogas
da studiañ ar gwir, en ur lenn levrioù, ha dont a reas da vezañ alvokad e 1837,
e Springfield, en Illinois. Dilennet e voe peder gwech e Bodadeg Illinois, hag
eno e reas e brezegenn gentañ a-enep ar sklaverezh e 1837. E 1841 e timezas gant
Mary Todd, merc’h da blanterien binvidik. Pevar mab o devoe : Robert Todd
Lincoln, Edward Baker Lincoln, William Wallace Lincoln ha Thomas "Tad" Lincoln.
An tri diwezhañ a varvas pa ne oant nemet bugale vihan met Robert a vevas betek
1926.

E 1846 e voe dilennet Abraham Lincoln da Di an Dileuridi (House of
Representatives). Komz a reas ennañ a-enep ar brezel gant Mec'hiko hag e 1848 e
roas harp da Zachary Taylor a oa o klask mont da brezidant ar Stadoù Unanet.. E
dibenn e respet dileuriad ez eas Lincoln da Springfield en-dro, da labourat evel
alvokad. Un tamm brud a dapas en e vicher.

Distreiñ a reas war an dachenn bolitikel e 1854, goude ul lezenn anvet
Kansas-Nebraska Act, a groue Kansas ha Nebraska hag a roe aotre d’ar blanterien
er broioù nevez-se da implijout sklaved, pa ne oa ket sklaved enno a-raok. Harp
a roas Lincoln da grouiñ ar Strollad Republikan a oa enebet ouzh astenn ar
sklaverezh e tiriadoù nevez. E 1858 e voe un heuliad divizoù entanet etre
Stephen A. Douglas, ur Senedour eus Illinois eus ar Strollad Demokratel ha
Lincoln, ha dre ma oa dilennet Douglas er Sened e c’hounezas Lincoln brud er
Stadoù Unanet a-bezh.

Dibabet e voe Abraham Lincoln da vont war ar renk en anv ar Strollad Republikan
e 1860 ha d’ar 6 a viz Du e voe dilennet da 16vet prezidant Stadoù Unanet
Amerika, gant trec’hiñ Douglas a oa war ar renk en anv an Demokrated, ha daou
zen all, John Cabell Breckinridge ha John Bell. Dre ma oa brudet Lincoln dija da
vezañ enebet ouzh ar sklaverezh, o doa gourdrouzet tud stadoù ar c’hreisteiz en
em zistagfe ar stadoù-se diouzh an Unaniezh ma’z afe ar maout gantañ. Ha setu ar
pezh a c’hoarvezas : d’an 20 a viz Kerzu 1860 e tisklêrias stad South Carolina
en em zistage diouzh an Unaniezh. Heuliet e voe he skouer gant stadoù all eus ar
c’hreisteiz e mizioù kentañ 1861 hag embannet e voe ganto e savent ur vro nevez
anvet « Stadoù Kengevreet Amerika » (Confederate States of America) .

Nac’h a reas Lincoln anavezout ar vro nevez-se, evel ma reas ivez an hini a oa
prezidant c’hoazh, James Buchanan . Ur pennad goude ma oa aet ar prezidant
Lincoln en e garg, e voe tennet war soudarded eus an Unaniezh a oa e Fort Sumter
gant soudarded ar C’hengevread, d’an 12 a viz Ebrel 1861. Digor e oa ar brezel
etre an Unaniezh hag ar C’hengevread, etre an Norzh hag ar Su, a reer anezhañ
Brezel diabarzh Stadoù-Unanet Amerika.

E 1862 e voe embannet gant Lincoln ul lezenn da reiñ o frankiz da sklaved an dud
a-du gant emsavadeg ar C’hengevread (Emancipation Proclamation). E-pad ur
pennad, o welet nag a dud o doa kollet o buhez e-mesk arme an Norzh renet gant
ar jeneral Ulysses S. Grant, lazhet gant soudarded Robert E. Lee, jeneral arme
ar Su, e oa brud fall gant Lincoln. Kavout a rae dezhañ e vije bet koll er
vouezhiadeg a oa da vezañ e 1864. Dre chañs evitañ ez eas ar maout gant arme an
Norzh, meur a wech, er mizioù a-raok ar votadeg, evel en Emgann Gettysburg da
skouer, e miz Gouere 1863. Ur pennadig goude an emgann-se e tistagas Lincoln e
brezegenn vrudetañ, anvet Prezegenn Gettysburg, da-geñver ul lid er vered ma oa
beziet ar soudarded lazhet eno. Trec’h e voe Abraham Lincoln er vouezhiadeg da
vont da brezidant e-pad pevar bloavezh all.

D’an 9 a viz Ebrel 1865 e kodianas Robert E. Lee hag e arme goude Emgann
Appomattox Court House e Virginia. Echu e oa ar brezel-diabarzh ha gallout a rae
Lincoln kregiñ da soñjal e doareoù da adunvaniñ ar vroad goude an emgannoù.

D’ar 14 a viz Ebrel 1865 ez eas Lincoln hag e wreg da welet ur pezh-c’hoari
anvet Our American Cousins er Ford's Theatre, e Washington. Dont a reas John
Wilkes Booth, un aktour a oa a-du gant ar C’hengevread hag a-enep dieubidigezh
ar sklaved, a-dreñv dezhañ ha tennañ ur boled en e benn. Mervel a reas Lincoln
un nebeud eurvezhioù diwezhatoc’h. Kaset e voe e gorf en-dro da Illinois en un
tren ispisial, ha miliadoù a dud a voe war an hent o sellet ouzh an tren-se.
Beziet e voe Lincoln e Springfield. Eñ eo ar prezidant kentañ zo bet drouklazhet
er Stadoù Unanet.



https://br.wikipedia.org/wiki/Yves_Tanguy

Raymond Georges Yves Tanguy (5 a viz Genver 1900 e Pariz – 15 a viz Genver 1955
e Woodbury, Connecticut, Stadoù-Unanet) a oa ul livour hag un tresour
dreistrealour, bet broadet amerikan.

Tad ha mamm Tanguy a oa a orin eus Breizh. Ganet e voe e savadurioù ministrerezh
ar morlu e Pariz. Eno e oa lojet e dad, hag a oa adjudant-evezhier. Mervel a
reas tad Tanguy e 1908, hag e vamm a zistroas neuze da Lokorn, padal e chomas
Yves Tanguy e Pariz. Eno e studias, hag e-pad ar vakañsoù e tistroe da di e vamm
e Breizh.

E 1918 e voe enrollet Tanguy en arme, eno e kejas gant Jacques Prévert. Goude e
servij soudard ez eas da Bariz hag e reas meur a vicher. Dre zegouezh e welas un
daolenn savet gant Giorgio de Chirico e 1923, ha ken entanet e voe ken e tivizas
stagañ gant al livañ. Er memes bloavezh e kasas an hañvezh e Lokorn, asambles
gant Jacques Prévert hag e vreur. E 1925 e voe degemeret Yves Tanguy er strollad
dreistrealour. Plijet e voe barzhed ar strollad gant ar gweledvaoù savet gantañ
enno elfennoù a denn d'ar maen, da eskern gwevn, dremmwelioù eeun, hag enno ivez
dremmwelioù linennek hag aergelc'hioù diazezet war an huñvreoù.

E 1929 e veajas Tanguy da Enez-Sun, gantañ e oa André Breton ha Suzanne, Georges
Sadoul ha Pierre Unik. E miz Here 1929 e voe diskouezet e daolennoù e Pariz,
asambles gant re Salvador Dali, Jean Arp ha René Magritte. E zarempred gant
Prévert a baouezas, goude m'en defe ar skrivagner savet un destenn dagus
diwar-benn André Breton. E 1933 e kemeras perzh e meur a ziskouezadeg
dreistrealour e Pariz hag e Brussel. Tresañ a reas ivez skeudennoù a yae da
skeudenniñ levrioù Tristan Tzara pe re Benjamin Péret. D'an 3 a viz C'hwevrer
1934 e voe Tanguy e-touez an dreistrealourien a sinas ul lizher a-enep da
Salvador Dali. C'hwec'h devezh goude e voe torret e zent e-kerzh un emgann, hag
e soñjas kuitaat Frañs ha mont d'ar Stadoù-Unanet. D'ar mare-se e tostaas ouzh
Marcel Duchamp hag a oa o chom eno. E 1935 e voe sikouret gant Duchamp, hag un
diskouezadeg eus e oberennoù a voe aozet e Hollywood. Degemeret mat-tre e voe e
oberennoù er Stadoù-Unanet. E 1938 e tizoloas Tanguy taolennoù an arzourez
amerikan Kay Sage. E 1939 e c'hoarias er film dreistrealour Le Violon d'Ingres
sevenet gant Jacques Brunius. Er memes bloavezh ez eas d'ar Stadoù-Unanet, en em
staliañ a reas asambles gant Kay Sage e New York hag e timezjont e Reno e 1940.
E 1946 en em staljont e Woodbury Connecticut. E 1955 e varvas a-daol-trumm
abalamour d'ur gwadliñv en e empenn. E 1953 e tistroas da Europa, ha
diskouezadegoù a voe aozet e Pariz, Roma ha Milano. Evit ar wech diwezhañ ez eas
ivez da Lokorn, eno e welas e c'hoar. E 1963 en em lazhas Kay Sage (ampoezon a
dapas) goude bezañ savet roll klok oberenn Tanguy. Yves Tanguy en doa goulennet
ma vefe taolet ludu e gorf e bae Douarnenez, rak a orin eus Lokorn e oa e
familh. Gant Pierre Matisse e voe sevenet ar c'hoant-se.

Lakaet e brezhoneg gant Herve Seubil gKernaudour, hag embannet gant An Here,
2001



https://br.wikipedia.org/wiki/Sponterezh

Ar sponterezh eo an implij eus ar spont evit tizhout palioù politikel pe
gevreadel. N'eus ket a dermenadur asantet gant an holl vroioù avat. An
termenadurioù boutinañ a endalc'h an oberioù a zo o fal krouiñ spont, o deus un
abeg kealoniel, hag a glask tizhout tud ha n'int ket soudarded pe tud uhel o
c'harg. Un nebeud termenadurioù a endalc'h an holl oberioù a feulster direizh.

Ar sponterezh zo un doare brezel nann-feurel ha brezel psikologel. Ur garg
politikel a zo gantañ, ar pezh a ra ez eo diaes reiñ un termenadur reizh dezhañ.
Hervez un enklask bet kaset gant al Lu Amerikan ez eus muioc'h eget 100
termenadur.

Kalz aozadurioù eus kement tu politikel a zo o deus implijet ar sponterezh, en o
zouez strolladoù politikel eus an tu-kleiz hag an tu-dehoù, broadelourien,
strolladoù relijiel, dispac'herien ha gouarnamantoù. Ar fed ma oa bet empleget
kalz oberourien ha ne oant ket liammet gant ur gouarnament a oa bet abeg da galz
tabut diwar-benn al lakaat Lezennoù ar Brezel da dalvezout evit an dra-se.

Sponterezh a zo bet saval adal ar ger spont, a oa deuet eus mare ar Spont bras,
ur mare resis eus an Dispac'h gall a welas gouarnamant Bro-C'hall renet gant ar
Venezidi. Ar mare-se etre 1793 ha 1794 a oa bet hini ur ren amreoliek lec'h ma
oa implijet ar spont evit talañ ouzh enebourien ar Reveulzi (roueelourien,
Girondins...). Goude-se e oa chomet ar ger hag a zo implijet bremañ c'hoazh evit
termeniñ strolladoù hag a implij ar spont evit tizhañ o falioù.

Gant ma oa ar sponterezh un obererezh lakaet da liamm gant ur gouarnamant
hiziv-an-deiz ez eo bet ledanaet e implij evit mont war-zu obererezhioù feuls o
lazhañ trevourien evit saozaniñ ha dezach brud war ur stourm. An tu a zo da
zistreiñ betek Sergey Nechayev, a n'em ziskrive e unan evel ur sponter. Nechayev
en devoa krouet ur strollad sponterezh rusian anvet " Paeidigezh ar Bobl"
(Народная расправа) e 1869.

Gant ma ne vez ket kavet un termenadur resis gant an holl vroioù hag aozadurioù
e chom amsklaer na peseurt obererezh a zo sponterezh, piv a zo sponter pe
stourmer, ha peseurt statud a vez gant ur sponter. Ul lod tud a wel anezho evel
soudarded gant ur statud prizoniad soudard a c'hellfe bezañ dalc'het betek fin
ur brezel gant ar memes gwirioù evit ar re roet gant skridoù-emglev Geneva. Evit
ul lod tud all ne z'int torfedourien nemetken a rankfe bezañ barnet dirak
lezvarnioù foran. Tabut a sav ivez evit gouzout penaos e rankont bezañ dalc'het
dre ma vefent ur stumm prizonidi ispisial, hag a rankfe kaout ur stumm
dalc'hidigezh a zere dezho o-unan ha neuze disheñvel diouzh an torfedourien all.

E miz Du 2004, un dezrevell gant sekretourien-meur Aozadur ar Broadoù Unanet a
ziskrivas ar sponterezh evel forzh peseurt oberiadenn gant ar pal " da lazhañ pe
gloazañ don trevourien pe tud nann stourmerien en ur glask reiñ aon d'ur boblañs
pe rediañ dre an nerzh ur gouarnamant pe un aozadur etrebroadel d'ober pe da
chom hep ober un obererezh". O klask diskoulmañ ar gudenn termeniñ en ur gemer e
kont kemmoù ar brezel a-vremañ hag ar gadoniezhioù, Paul James ha Jonathan
Friedman a ro un diforc'h etre sponterezh stadoù a-enep tud nann stourmerien
anezho hag, sponterezh ar stadoù a-enep stourmerien (soudarded pe get) o kemer e
kont ar gadoniezh 'Shock and Awe':

"Shock and Awe" a vez graet eus un is-rann eus "an trec'h bliv" bez eo an anv
roet d'an oberezhioù meur oc'h implij ar c'hoant da dagañ feuls evit saozaniñ
spered an enebour. Un doare sponterezh Stad ez eo. Ar mennad a oa bet savet kalz
a-raok Eil brezel Irak gant Harlan Ullman pa oa ezel d'ur forom ez-soudarded.



https://br.wikipedia.org/wiki/Sikkim

Sikkim (सिक्किम e nepaleg) zo ur stad vihan eus Unaniezh India, er menezioù
Himalaya. En-dro da Sikkim emañ Nepal er c'hornôg, Tibet en hanternoz ha Bhoutan
er gevred. Er c'hreisteiz da Sikkim emañ stad Kornôg Bengal (India).

E 2005 e oa 594 056 a annezidi. Bez' eo Sikkim ar stad distankañ he foblañs
e-touez holl stadoù India hag ar stad vihanañ eo ivez. Gangtok eo ar gêr-benn
hag ar gêr vrasañ.

Betek 1975 e oa Sikkim ur rouantelezh dizalc'h diouzh India ha kevreet ganti en
un doare laosk. Er bloavezh-se e oa deuet da vezañ an eil stad warn-ugent eus
Unaniezh India, goude ur referendom e-mesk an dud.

Ouzh tor an Himalaya emañ Sikkim ha gant se ez eo diseurt-kenañ ar vro, eus
janglennoù trovanel ar c'hreisteiz betek menezioù uhel an hanternoz.
Kangchenjunga, trede menez uhelañ ar bed, zo e Sikkim.

Unnek yezh ofisiel a zo e Sikkim. En tu-hont d'an nepali, zo yezh ofisiel ar
stad hag ar yezh eskemm, emañ ar bhutia, al lepcha, al limbu, an newari, ar rai,
ar gurung, ar mangar, ar sherpa, an tamang hag ar sunwar. Desket e vez saozneg
er skolioù ha graet e vez gantañ er skridoù stad ivez.

An hindouegezh hag ar voudaegezh (Vajrayana) eo ar relijionoù pennañ e-touez an
dud.



https://br.wikipedia.org/wiki/Sex_Pistols

Sex Pistols a zo ur strollad sonerien bunk bet savet e Londrez e 1975. Ganto eo
e voe lañset al luskad punk er Rouantelezh Unanet, ha meur a strollad punk all a
voe levezonet ganto. Gwelet int ivez evel unan eus ar strolladoù sonerezh tredan
pouezusañ, daoust ma ne badas ar strollad nemet 2 vloaz hanter, ha ma ne lakjont
embann nemet peder fladenn vihan (singles) hag un albom anvet Never Mind the
Bollocks, Here's the Sex Pistols.

Er penn-kentañ e oa pevar ezel er strollad : Johnny Rotten, ar gitarour Steve
Jones, an tabouliner Paul Cook hag ar soner gitar boud Glen Matlock. Sid Vicious
a gemeras lec'h Matlock e penn-kentañ 1977. Malcolm McLaren eo an hini a reas
war-dro ar strollad. Meur a wech e savas reuz er Rouantelezh Unanet abalamour
dezho : meur a sonadeg a voe berzet, ha reuz a savas ivez p'en em ziskouezent.
Gant o c'hanaouennoù e savas reuz ivez, evel ma c'hoarvezas gant ar bladenn
single "God Save the Queen" e 1977.

E miz Genver 1978, goude un droiad rouestlek er Stadoù-Unanet, ec'h embannas
Rotten e kuitae ar strolald hag e oa divodet neuze. Er mizioù da-heul e
kendalc'has an tri ezel all da enrollañ tonioù evit at film The Great Rock 'n'
Roll Swindle. Vicious a varvas abalamour d'an heroin e miz C'hwevrer 1979. E
1996 en em vodas en-dro Rotten, Jones, Cook ha Matlock, hag ec'h aozjont un
droiad anvet Filthy Lucre Tour. Meur a sonadeg o deus graet abaoe 2002. D'ar 24
a viz C'hwevrer 2006 e voe kinniget ar Sex Pistols —ar pevar ezel orin ha
Vicious— er Rock and Roll Hall of Fame, met nac'h a rejont kemer perzh el lid, o
tisplegañ e oa ar mirdi-se un tarch staot ( saozneg : "a piss stain").



https://br.wikipedia.org/wiki/Sa%C3%B1skriteg

Ar sañskriteg, pe sanskriteg (संस्कृता वाक् saṃskṛtā vāk) a zo ur yezh
indez-europek klasel eus India. Ar ger saṃskṛta- a dalvez "glan, santelezet,
sakr". An anv saṃskṛtā vāk pe "yezh c'hlan" a roer d'ar sañskriteg a ra dave
d'ur 'yezh uhel' implijet evit lidoù relijiel. Ar yezhadur koshañ eo an
Ạṣtādhyāyī bet savet gant Panini (Pāṇini पाणिनि ) er Vvet kantved kt JK.

Damheñvel eo statud ar sañskriteg evit sevenadur India ouzh hini al latin evit
Europa, dre ma'z eo hounnezh ar yezh a voe implijet evit skrivañ ar vedaoù o
tennañ d'an hindouegezh. Ur yezh varv eo ar sañskriteg ivez, dres evel al latin,
dre ma n'eus kumuniezh ebet a ra gantañ. Diouzh an tu all avat, e vez desket ar
sañskriteg evel eil yezh alies ha 6 000 brahmin bennak a lâr ez eo ar sañskriteg
o yezh kentañ ha tud zo a glask lakaat ar sañskriteg da vezañ ur yezh vev
en-dro. Implijet e vez ar sañskriteg peurliesañ evel ur yezh relijiel evit al
lidoù hindouek.

Ar sañskriteg rakklasel pe vedel a zo unan eus ar yezhoù indez-europek koshañ a
gaver roudoù skrivet diouto. Amañ e vez kaoz kentoc'h eus ar sañskritek klasek
evel ma voe bet deskrivet e yezhadur gant Panini tro-dro da 500 a-raok Jezuz.

Deskrivet e vez ar sonennoù hervez an urzh hengounel, da lâret eo: vogalennoù,
kensonennoù tarzh, kensonennoù dre fri, kensonennoù linkr ha kensonennoù
c'hwezh.

Vogalennoù eo ṛ, ṝ, and ḷ. A-wezhoù e vez menneget ॡ ḹ evel un ḷ hir met ne vez
ket implijet ar son-mañ e sañskriteg ha war a seblant e vije bet ijinet al
lizherenn-mañ dre genveriañ gant ar c'hensonennoù all.

E sañskriteg ez kensonennoù tarzh divouezh, mouezhiet c'hwezhet pe dic'hwezh el
pep lec'h distagañ da heul:

Bez ez eus peder hanter-vogalenn ivez: y य, r र, l ल, v व. Kensonennoù c'hwezh
tro-gil, toenn ar genoù ha kildent ez eus: ś (z) श, ṣ (S) ष, and s स. Evit
achuiñ ez eus ivez un h mouezhiet ह hag un h divouezh ḥ ः anvet visarga hag ul
lizherenn anvet anusvāraa(ṃ) dalvez da diswel e vez distaget dre fri ar vogalenn
araozi.

Luziet a-walc'h eo reolennoù ar sandhi e sañskriteg. Kavet e vez alies ar sandhi
e hogozik n'eus forzh peseurt yezh pa gemm ar sonennoù pa vezont
kostez-ha-kostez e diwezh ur ger hag e dibenn ur ger all dre gomz dreist-holl. E
sañskriteg avat ez eo ret o anavezout hag o skrivañ ivez.

E gwirionez n'eus skritur ebet liammet gant an sañskriteg hag implijet ez eus
bet meur a skritur disheñvel evit e skrivañ o kemm a vare da vare hag a lec'h da
lec'h, d.s. ar skritur brahmiek hag ar skritur kharosthiek da gentañ ha
war-lerc'h (kantvedoù 4-8 goude Jezuz) e voe implijet ar skritur guptaek. Adalek
an 8vet kantvet e voe implijet ar skritur charada diorroet diwar ar skritr
gupataek ha neuze, war-dro an 12vet kantvet, e voe implijet ar skritur
devanagari. Skrivet eo bet a-hend-all gant ar skritur kannadek e Su ar vro in
the South, hag ar skritur bengalek e Norzh ar vro dreist-holl.

Peurliesañ ez eo bet implijet an devanagari evit skrivañ ar sañskritek abaoe ar
grennamzer betek hiziv.

Renket e vez ar verboù e pevar strollad. Setu penaos e vez implijet ha
dispartiet ar pevar "amzer" pe "rumm"-se:

Ur yezh enteuzel eo ar sañskriteg, gantañ tri jener (gourel, benel, nebreizh) ha
tri niver (unander, liester, daouder). Eizh kas ez eus: nominativel, vokativel,
akuzativel, benvegel, dativel, ablative, genitivel, lokativel.

Digor eo urzh ar frazenn, met peurliesañ e vez kavet kentoc'h an urzh Rener -
Renadenn - Verb (SOV).

Klasket ez eus bet - hag e vez c'hoazh - lakaat ar sañskriteg da vezañ ur yezh
vev adarre, hag e skolioù zo en India e vez kelennet ar sañskriteg evel trede
yezh dre ret. Aozadurioù evel ar Samskrta Bharati a gas da benn ivez stajoù evit
ma vefe gouest an dud da gaozeal e sañskriteg hag hiziv ez eus pevar milion a
dud a lâr gallout kaozeal e sañskriteg.



https://br.wikipedia.org/wiki/Poultr-tarzh

Poultr-tarzh pe c'hoazh poultr du a reer eus un danvez-tarzh entanus a vez
implijet evit luskañ bannadelloù[Y 1] dre armoù-tan ha da sevel ardivinkoù
tezgalvezel evel an tanioù-arvest.

Ur meskaj 75 % holen-moger (KNO3), 15 % karbon (C) ha 10 % soufr (S) eo ar
poultr du a vez fardet an aliesañ.

Adal kreiz ar Iañ kantved e voe mesket holen-moger (nitrat a botasiom) ha soufr
a-benn fardañ louzeier evit ar yec'hed, alese anv sinaek ar poultr-tarzh : 火藥
(pinyin huǒ yào), "tan dramm". War-dro ar bloavezh 808 e teskrivas an alkimiour
Qing Xuzi ur meskaj a zo tost d'ar poultr-tarzh. E kreiz an IXvet kantved e
kaver meneg eus perzhioù entanus ar meskaj-se en ur skrid daoat ; ne voe ket
pell Sinaiz o tennañ splet eus an dizoloadenn-se : kenderc'hiñ poultr-tarzh a
rejont a-hed kantvedoù evit armoù evel bannerioù-flammennoù, bombezennoù,
fuc'helloù ha minennoù kent fardañ ar fuzuilhoù kentañ a voe en Istor ar bed.

E-kerzh an XIIIvet kantved e veajas rekipe ar poultr-tarzh betek an Arabed, hep
mar dre India, Syria hag Egipt

D'an hevelep mare ez erruas ar rekipe en Europa, dre alouberien o tont eus
Mongolia war a hañval. Ar meneg kentañ eus poultr-tarzh a gaver dindan pluenn ar
prederour saoz Roger Bacon (war-dro 1214–1294), en e skrid Opus Majus. Adal
neuze e voe gwellaet ar rekipe tamm-ha-tamm, dizoloet e voe an tanioù-arvest (a
oa anezho e Sina abaoe pell dija), hag e 1774 e stalias ar roue gall Loeiz XIV
Melestradurezh Roueel ar Poultroù ma labouras ar skiantour Antoine Lavoisier
(1743-1794).

Hiziv an deiz e vez fardet poultr-gwenn diwar nitrokeluloz pe nitrokeluloz ha
nitroglikerin. Divoged eo ar poultr-tarzh nevez-se, nebeut a zilerc'hioùa chom
goude an darzhadenn en armoù, ha dre ma 'z eo ungeneshoc'h[Y 2] eget ar poultr
du e vez resisoc'h an tennoù.



https://br.wikipedia.org/wiki/Nicole_Kidman

Nicole Mary Kidman (ganet d'an 20 a viz Mezheven 1967 e Honolulu) a zo un
aktourez hag ur ganerez aostralian hag amerikan war an dro.

Bet eo o teskiñ he micher en Actors Studio e New York. Lakaet e oa bet war ar
renk evit kaout an Oscar evel gwellañ aktourez e 2001 evit roll Satine er film
Moulin Rouge !. Koulskoude eo bloaz goude, e 2002, e ya ar maout ganti evit he
roll er film The Hours. Bet he deus ivez Golden Globe ar gwellañ aktourez teir
gwech.

Dimezet eo bet gant an aktour Tom Cruise etre 1990 ha 2001. Ar c'houblad en deus
advugelet ur plac'h hag ur paotr, Isabella ha Connor oc'h anvioù-bihan.

An enor he deus bet da gaout ur sterenn war an Hollywood Walk of Fame d'an
13 a viz Genver 2003.

Skoazellet he deus ar politikour demokrat John Kerry pa oa war ar renk evit
bezañ Prezidant ar Stadoù-Unanet e 2004. Roet he deus arc'hant evit
arc'hantaouiñ ar c'houlzad.

Dimeziñ a reas e Sydney gant ar c'haner country Keith Urban d'ar
25 a viz Mezheven 2006. D'an oad a 39 bloaz e oa an aktourez paeet ar muiañ e
Hollywood. Gounit a ra tro-dro 17 milion a zollaroù dre film.



https://br.wikipedia.org/wiki/Mostar

Mostar (e kirillek : Мостар) zo ur gêr eus Bosnia-ha-Herzegovina. Emañ e kanton
Herzegovina-Neretva. En 2001 e oa bet kontet 69 838 annezad. Kreizenn
velestradurel ar c’hanton Herzegovina-Neretva eo Mostar. Karter “Pont kozh ar
kêr kozh Mostar“ zo enskrivet war roll glad bedel an UNESCO abaoe 2005.

Ur c’hantad kilometrad e kreisteiz Sarajevo eo lec’hiet Mostar ha war-dro 40 km
eus an harz etre Bosnia-ha-Herzegovina ha Kroatia ha 50 km eus ar Mor Adriatik.
War porzhioù ar stêr Neretva eo Mostar. Treugiet eo gant an tren d’an aod kroat
ha da Sarajevo.

Evel e tiskouez ar mogerioù-tro hag ar beredegoù e oa dalc’het lec’hienn Mostar
diwar ragistor. Komprenet o deus ar Romaned pouez strategel ha kenwerzh al
lec’h-se ha neuze en em stalient eno. Kavet eo bet aspadennoù endonet ar gêr
roman dindan ar gêr a-vremañ. Er fin Henamzer e oa bet savet pennilizoù kristen.
Ar vezañs kristen a chomas betek ar grennamzer. War un teuliad eus 1474 e welomp
evit ar wech kentañ anv Mostar. Dont a ra eus gwardoù ar Pont, ar mostari. Ar
pont hen se a oa war an hent kenwerzhel etre ar Mor Adriatik hag ar rannvro
mengleuziek ha pinvidik e kreiz Bosnia. A-drugarez se, Mostar en em astenn war
ar c’hlann zehoù. Dindan an Impalaeriezh Otoman ez a Mostar d’ur c’hadiluk ha
goude d’ur sandjak a-raok bezañ kreizenn gournament turk.

Adalek ar XVvet betek XIXvet e tiorro Mostar dindan an Impalaeriezh Otoman. E
1878 a dremen Mostar hag an holl Bosnia-ha-Herzegovina edan ar velestradurezh
aostriat ha hungarat. E XVvet, kavet a reer e dielloù kelioù diwar-benn Mostar :
e oa war glannoù Neretva ur plas kreñv. Tremenet hon boa war ur pont-skourr. Ar
pont-se a roe e anv d’ar gêr, Mostar a dalv “treizher ar pont” d’an hini a oa
ret da baeañ un dell dreizh. A-drugarez d’ar pont-se e tiorroe ar genwerzh hag
an transportoù. A-benn 1475 en em stalie ur c’harter muzulman (« mahala ») gant
moskeennoù ha kouronkoù e bourzh ar stêr hag en hanternoz lec’h an treizh. E
1566 e oa savet ar pont maen gant gouarnamant Karadjoz-Beg. Kreizenn ar c’harter
muzulman a oa staliet war bep tu ar pont maen neuze. Pa erru ar velestradurezh
aostriat-ha-hungarat, e 1878, e anavez Mostar ul lammgresk armerzhel ha kêrel
nevez. Betek an XXvet kendalc’h Mostar e tiorren a-drugarez d’an eskemmoù
kenwerzh ha d’ar broduerezh artizanel. Miret he deus he giz Grennamzer daoust
savadur dileveoù e bloavezhioù 1960.

Kêrbenn Herzegovina e oa Mostar. Ur greizenn c’hreantel a oa a-drugarez d’an
aerlestrsaverezh “SOKO” ha d’ar broduerezh aluminiom pouezus („Aluminij“).
Oberiat e oa ar c’henwerzh : gwiadoù, butun, boued. Ul lec’h touristikel ha
darempredet-tre e oa a-drugarez d’he savouriezh a reter ha giz Otoman ha d’he
moskeennoù niverus.

Skoet-tre a oa Mostar gant ar brezel (1992-1995). Teir c’humuniezh a argade. Ar
Serbed a oa staliet en uhelder. Ar vroadelourien groat o doa bountet ar Vosnied
(Slaviad muzulman) er ghetto ar kêr kozh war ar c’hlann a reter Neretva. Goude
disklêriadur dizalc’hiezh Bosnia-ha-Herzegovina e oa ur seziz war Mostar e-pad
18 miz. D’an 3 a viz Ebrel 1992 e oa bombezet Mostar evit ar wech kentañ gant an
arme pobl yougoslaviat (JNA). Neuze, Mostar a oa bet kontrollet gant ar JNA. En
nevez amzer 1992, distrujet e oa bet an holl pont (war-bouez ar Stari Most), an
aerborzh hag al labouradeg aluminiom Aluminij. Dilojet e oa bet an
aerlestrsaverezh “SOKO” e Bro-Serbia. E miz Mezheven 92, adbountet e oa bet ar
JNA gant an Arme Republik Bosnia-ha-Herzegovina (ARBiH), ar C’huzul an Difenn
Kroat (HOV) hag an Nerzhioù Armet Kroat (HOS). Kalz sevenadur a oa bet distrujet
d’ar mare-se, monumantoù relijiel peurgetket: iliz ortodoks ha moskeenn gant an
HOV. Adalek Mezheven 92 e erru kalz repuidi vosniat a oa bet chaseet eus reter
Bosnia dindan kontroll serb. Neuze cheñchet e oa ar boblañs hag ar c’hempouez
etre Kroated ha Bosniad. Un arme bosniat a oa bet savet gant meur a soudard eus
HVO hag HOS. E 1993 o deus c’hoant an dreistbroadelourien da zaouhanteriñ
Bosnia-ha-Herzegovina gant o enebour serb. Met adbountet e oa bet gant an arme
bosniat. Honnezh a adkemer kreiz Bosnia ha goude ez a d’ar Su betek Mostar (taol
„Neretva 93“). Dizemglev pouezus a oa erruet e Mostar a-hed ar Boulouard an
Dispac’h Pobl (« bulevar narodne revolucije »). Ar bihanniver etnek a oa bet
argadet. D’an 9 a viz Du 1993 e oa bet distrujet ar « Stari Most » (pont kozh,
arouez ar gêr) gant un obuz.

Goude ar brezel e oa bet adunanet an daou du-se. Ar „Stari Most“ (Pont kozh) e
oa bet adsavet er memes framm ha gant ur maen orin bennak e 2004. Kalz tiez a
chom da vezañ adsavet. Met a-drugarez d’an donezoner niverus ez a an adsavadur
war-raok. Neuze gallout a rae mirout he dedenn hag he dudi.

E 2003 e konter 105 448 annezad e Mostar. (Source :
http://www.visitmostar.net/Mostar.htm) Emdroadur istorel ar poblañs er gumun

An darvoud sevenadurel brudetañ eo « Hañv Mostar » gant abadenn barzhonieg
koshañ gant Aleksa Šantić peurgetket; ur gevezadeg splujañ eus ar re goshañ
adalek ar Pont Kozh e dibenn sizhun diwezhañ miz Gouere.

Armerzh Mostar a zo diouzh greanterezh an aluminiom hag ar vetalouriezh,
servijoù-bank, ha gennad ar pellgehentiñ. Meur a sez c’hevredad embregerezh
pouezus a zo e Mostar. A-drugarez da se he deus galloudezh kreñv. Da greskiñ e
kendalc’h an niveren embregerezh ar gennad prevez. Raktres da ziorren
energiezhioù an avel a zo ivez. Degouezhout a ra ar saloñs vrasañ eus
Bosnia-ha-Herzegovina e Mostar bep vloaz : Saloñs Etrebroadel Armerzhiel Mostar
(“Međunarodni sajam gospodarstva Mostar”). Abaoe 1997 e c’haller diorren
eskemmoù etre embregerezh disheñvel (boued, gwin, levrioù, etc.) eus ar bed
holl.

Pouezus-tre eo greanterezh an aluminiom (« Aluminij ») hag ar vetalouriezh. Gant
embrouegerezh etrebroadel pouezus e labour Aluminij : Daimler-Chrysler, Fiat, …

Ar sport brudetañ eo ar vell-droad e Mostar. An 2 glub mell-droad pennañ eo : Ar
Velež Mostar hag ar Zrinjski Mostar. Harpet eo pep klub gant ur strollad
etnikel : ar Velež Mostar gant ar Vosniaded hag ar Zrinjski Mostar gant ar
Groated. Neuze tenn-tre eo ar match etre an 2 skipailh-se. E Mostar ez eus 2
stad : Bijeli Brijeg Stadium (stad FK Velež) ha Vrapčići Stadium.



https://br.wikipedia.org/wiki/Montenegro

Republik Montenegro (e serbeg: Crna Gora, Црна Гора, distaget Tsrna Gora,
['tsr̩naː 'ɡɔra]) a zo ur republik er Balkanioù a-hed Mor Adria. Hervez he
bonreizh eo Montenegro ur «Stad demokratel, gwaredour hag ekologel». Crna Gora a
dalvez kement ha menez du, dre ma seblante teñval d'ar verdeerien an Alpoù
dinarek ar menezioù-se gwelet eus ar mor, kement a goadoù don a oa dre eno
gwechall. Merdeerien Venezia eo o deus brudet an anv-se dre o yezh, hag en un
bern yezhoù eus ar bed eo gant an anv Montenegro — a dalvez menez du ivez — eo
anavezet ar vro. Ur referendom war dizalc'hiezh ar vro a zo bet dalc'het d'an 21
a viz Mae 2006. 55,5% eus ar voterien a zo savet a-du gant an disrann hag
evel-se adsevel an dizalc'hiezh a oa da Rouantelezh Montenegro betek 1918. Evit
bezañ degemeret an disoc’h gant Unaniezh Europa e ranke ar “ya” tapout tremen
55%, ha 50% eus ar voterien a zlee eztaoliñ o mouezh (86,3% o deus graet).
Embannet eo bet an dizalc'hiezh gant ar Parlamant d'an 3 a viz Mezheven 2006 ha
degemeret eo bet en ABU d'an 21 a viz Mezheven 2006.



https://br.wikipedia.org/wiki/Mitologiezh

Ar vitologiezh pe gwengelouriezh (diwar gwenn ha kel/où) eo studi an holl
danevelloù (pe istorioù) a zo bet savet e-barzh pep sevenadur lakaet da wir ha
liammet gant ur sistem relijiel pe kredennoù. Lod a ra gant ar ger mojennelezh,
met gwelloc'h eo mirout ar ger-mañ evit treiñ ar galleg légendaire ha mitenn
evit mythe hag ivez mojenn evit légende.

Dre vras, ar mitennoù a zo istorioù (lavaret e vez mojennoù pe gontadennoù ivez)
deuet diwar an hengoun hag peurliesañ e tisplegont dindan livioù an ijin:

Met, an displegañ n'eo ket abeg an holl vitennoù. En darnvuiañ eus ar mitennoù
ez eus kaoz eus ur c'halloudegezh dreistnatur pe eus un doue, met meur a vojenn
pe gontadenn tremenet a rummad da rummad a zo mitologel. Prouet eo bet gant ar
Vreudeur Grimm e oa posupl kavout ur vitenn e-barzh pep kontadenn-wrac'h.
Koulskoude, n'eo ket ur vitenn ar vojenn hec'h-unan.

Da betra servij ar mitennoù evit an Den? Ur moien eo evit liammañ perzhioù
sevenadurel ur meuriad, ur geoded , ur vroad gant gwirionezioù hollvedel. Hag
a-wechoù e ra splann ar vitenn, en ur doare speredel, ar gwir evit ur poblad
delc'her e diriadenn.

Kavet e vez neuzioù ha tudennoù mitologel en darnvuiañ eus ar relijionoù ha kazi
pep relijion a ra dave d'ur vitologiezh. Tud zo a soñj ez eus mitologiezhoù eus
ar relijionoù hag e lavaront evel-se ez int faos ha douetus. D'an aliesañ e vez
implijet an termen evit daveiñ da relijionoù ar c'hevredigezhioù aet da get hag
e vez kaoz eus ar vitologiezh c'hresian, ar vitologiezh roman hag ar vitologiezh
skandinaviat ha ne c'heller ket kavout feizad ebet dezho pe gazi. Bez' ez eus
tud ha ne welont ket ar pantheonoù keltiek ha skandinaviat evel mitologiezhoù,
met tud all a ra relijionoù bev anezho, met n'eus kalz a draou gwirion e
kredennoù ar feizidid a-vremañ. (Gwelet ivez : Nevez-paganiezh). Ha gwir eo ne
wel ket holl feiidid ar Yuzevegezh, ar Gristeniezh hag an Islam danevelloù
krouidigezh o relijion evel deskrivadur resis an darvoudoù, met evel
skeudennadur o c'hredennoù. Dielfennet eo bet tudennoù ha temoù ar
mitologiezhioù evel patromoù a gaver e meur a sevenadur ha meur a relijion.
Kentpatromoù a vez graet anezho evit treiñ ar ger arkhetipos. Ar c'hentpatromoù
a zo bet dielfennet gant al lennegourien hag ar vredelfennerien (Sigmund Freud,
Carl Gustav Jüng).

Gwechall-gozh, er mareoù ma oa bev ar relijionoù a zo kaoz anezho er mitennoù e
oa karget da zibunañ anezho tud hag a oa o micher ober se. Pe tud gant
anaoudegezhioù relijiel (beleien c'hresian pe roman, drouized er broioù keltiek,
seurt chamanoù e meur a vroioù). Koulskoude e weler n'eo ket ur reolenn evit ar
varzhed Henc'hres evel Hesiodos (Kosmogonia) hag Homeros (An Ilias hag an
Odisseia), ar varzhed heniwerzhonat, ar griotoù afrikat. D'an aliesañ, ar
vitologiezh he deus bet ur stumm barzhonegel, stumm ar barzhonegoù hir-kenañ da
vezañ kanet hag eilet gant ar sonerezh. Met stumm ar c'hontadennoù e lavar plaen
he deus bet ar vitologiezh e mareoù modern ha kempred ivez.

Meur a levr (Tarzan, 1984, Lord of the Rings), a film (Star Wars) ha meur a
abadenn skinwel (Star Trek) zo perzhioù mitologel enno hag e c'hell bezañ
liammet gant sistemoù prederourel. N'int ket mitologiezh, met ec'h implijont
temoù mitologel a c'hell seveniñ ezhommoù psikologel meur a zen.



https://br.wikipedia.org/wiki/Mikroprosesor

Ar mikroprosesor (pe kewerier) eo unvez kreiz tretiñ (UKT) ar c'hompoderioù.
Graet eo gant un niver bras-tre a gompozantoù elektronikel - tranzistorioù hag
elfennoù elektronikel all - munut-tre, kenstrollet war ar memes roudad integret
semikonduer. Ar roudad-se vez anvet ivez skantenn : ur blakennig dafar
semikonduer eo.

Eztaolet vez frekañs labourat ar prosesorioù e Hertz (simbol Hz). Ar frekañs
labourat eo an niver a sikloù horolaj dre eilenn.

Er mikroprosesorioù ez eus daou seurt lodennoù a-bouez : an unvez kontroll (UK)
hag an unvez jediñ anvet ivez unvez aritmetikel ha lojikel (UAL).

An unvez kontroll a ren doare labourat ar prosesor dre heuliañ stadamantoù ur
program raktermenet. Eviti ne dret ket an data ac'h erru er prosesor : sekañsiñ
ra an operadennoù da vezañ graet warne gant an unvez jediñ.

Hirie an deiz e vez engravet ar mikroprosesorioù war ur galetezenn silisiom dre
an doare-fardañ industriel anvet fotolitografiezh. Ar galetezenn silisiom vez
anvet wafer (saozneg).

Da gentañ e vez oksidet gorre ar wafer dindan wrez ha gant oksigen pur, ar pezh
a sav ur gwiskad dioksidenn silisiom (SiO2).

Da eil e vez goloet gorre ar wafer gant ur gwernis fotosantidik hag a c'hell
bezañ disolvet diwar aktadur ar skinoù usmouk (UV).

Ar farderien a zeu a-benn d'ober engravadurioù munutoc'h-munutañ : en 2005 e
veze engravet roudadoù elektronikel dezhe ar moander a 0,09 mikron (pe 90
nanometr), 2007 ez eo gouest an embregerezhioù da engraviñ e 65nm ha zoken e
45nm. Pall ar vihanadur-se a zo izelaat prizioù an unanenn: tu ' zo en ur
vihanaat gorread ar prosesorioù lakaat muioc'h anezho war ur wafer.



https://br.wikipedia.org/wiki/Mediao%C3%B9

An termen "media" a zo bet krouet evit talvezout lodenn ar moaienoù kemenn a zo
o fal kas ditouroù da miliadoù pe milionoù a dud. War-dro 1920 eo bet krouet ar
ger gant ar saoznegerien p'o deus gwelet ar skinwel en em diorren ha tizhout ar
gwerin war skeul ur vro a-bezh.

An termen orin a zo ar "mass media" (mass = gwerin, media = liester medium, ur
ger latin evit moaien). Ne vez ket mui graet gant al lavarenn a-bezh, nag er
broioù saozneger, nag er broioù galleger.

Ret eo pouezañ war gavadenn an teknikoù elektronek e kentañ trederenn ar XXvet
kantved p'eo bet-int an abeg bras evit diorren ar skingomz hag ar skinwel, ha
goude-se evit niverelañ ar sonioù, an testennoù hag ar skeudennoù. Implijet eo
bet an teknikoù niverelañ, da gentañ evit ar pellgomz ha goude evit ar skinwel,
ar skingomz hag evit lakaat an urzhiataerioù da gemenn etrezo koulz dre an
orjaloù ha dre ar gwagennoù elektromagnetek.

Postañ arc'hant er mediaoù a zigas un distro a heul ur steuñv linennel : ar
gounidoù a vez degaset diwar pep a skouerenn (pe resevadur) gwerzhet : koustioù
dre unanennoù a digresk pa kresk an tolzennadoù. Setu perak eo bet tennet
pinvidigezhioù ramzel gant meur a embregerezhioù mediaoù.

E kevredigezhioù demokratel e c'hell (pe e tle?) ar mediaoù bezañ tuet da servij
ar gwerin (e-touez an dilennerien)



https://br.wikipedia.org/wiki/Mariano_Rajoy

Mariano Rajoy Brey (ganet d'ar 27 a viz Meurzh 1955) zo ur politikour spagnol,
eus ar strollad Partido Popular. Genidik eo eus Santiago de Compostela e Galiza.

Kelenner skol-veur e oa e dad-kozh, hag unan eus ar re a skrivas Statud
Emrenerezh Galiza e 1936. Prezidant lez-varn proviñs Pontevedra e voe e dad.
Studioù war ar gwir a reas Mariano Rajoy e skol-veur Sant-Jakez (Santiago de
Compostela). Kregiñ a reas d'ober politikerezh e 1981, pa'z eas e-barzh ar
strollad Alianza Popular (deuet da vezañ Partido Popular, abaoe). Dilennet e voe
da gannad e Parlamant Galiza. E 1989 e voe dilennet da gannad e Parlamant Spagn,
evit proviñs Pontevedra.

Pa zeuas José María Aznar da vezañ kentañ ministr Spagn e 1996 e voe anvet
Mariano Rajoy da vinistr an deskadurezh. E 2001 e teuas da vezañ ministr an
aferioù diabarzh.

E votadeg miz Meurzh 2004 evit Parlamant Spagn e oa e penn ar Partido Popular.
Koll a reas Rajoy hag ar PP a-enep José Luis Rodríguez Zapatero hag ar Strollad
Sokialour. E miz Du 2011 avat eo bet trec'h ar Partido Popular er votadeg evit
kannaded Parlamant Spagn, hag emañ Mariano Rajoy da vezañ kentañ ministr Spagn.



https://br.wikipedia.org/wiki/Mao_Zedong

Mao Zedong (sinaeg: 毛泽东, pinyin: Máo Zédōng; Wade-Giles: Mao Tse-tung) a zo bet
ganet d'an 26 a viz Kerzu 1893 hag aet da anaon d'an 9 a viz Gwengolo 1976 a oa
ur rener eus an arme ruz hag eus Strollad Komunour Sina a gasas ar strollad-se
d'an trec'h war ar C'huomintang e diwezh ar brezel diabarzh. Goude se e oa bet e
penn Republik Pobl Sina adalek he savidigezh e 1949 betek e varv e 1976.

Sellet e vez outañ evel unan eus an dud pennañ en istor ar bed a vremañ hag unan
eus ar c'hant den o deus bet al levezon vrasañ en ugentved kantved hervez an
Time Magazine.

Dizemglev zo diwar-benn oberoù Mao hiziv an deiz c'hoazh. Peurliesañ e vez
douget kalz bri dezhañ e Sina an douar-bras e-lec'h ma vez deskrivet alies evel
un dispac'hour hag ur strategour meur a zeuas a-benn ar fin da vezañ trec'h war
Chiang Kai-shek e diwezh brezel diabarzh Sina, hag a reas eus ar vro unan eus ar
broioù galloudusañ eus ar bed dre e bolitikerezh. Koulskoude, kalz tud e diavaez
hag e diabarzh Sina a gav abeg e programmoù sokial-ha-politikel Mao evel al Lamm
Bras War-raok hag an Dispac'h sevenadurel abalamour m'o deus degaset gwalloù
bras d'ar sevenadur sinaat, da gevredigezh ar vro, d'an armerzh ha d'an
darempredoù etre Republik Pobl Sina hag ar broioù all, hag ivez ur c'houst eus
war-dro 10 milion a dud marvet abalamour dezhe

Daoust ma touger kalz bri dezhañ e Sina en un doare ofisiel eo bet gwanaet e
levezon gant adreizhadennoù politikel hag ekonomikel Deng Xiaoping ha re
renerien all abaoe e varv. Anavezet eo Mao ivez evel ur barzh hag ur
c'haligrafour

Mao a oa mab henañ un tiegezh en e aes eus Shaoshan e departament Xiangtan,
e-barzh proviñs Hunan. Deuet e oa e hendadoù eus proviñs ar Jiangxi dindan an
dierniezh Ming hag e oant deut da labourat e-giz kouerien. Ar xiang a oa e yezh
orin ha neket ar mandarineg, ur rannyezh a oa gouest Sinaiz all da gompren evit
al lodenn vrasañ met a chomo ur perzh heverk eus e brezegennoù, hag eus e
varregezh dister war ar yezhoù ivez : morse ne vestronias ar putonghua, yezh
standard Sina lakaet e plas gant e renad dezhañ e-unan. Wen Chi-mei, e vamm, a
oa ur voudaadez devot. Abalamour da aez bihan e diegezh, e c'hallas e dad kas
anezhañ d'ar skol ha diwezhatoc'h da Changsha da studiañ.

E 1908 e oa dimezet gant e dad da unan eus e nizezed, Luo, pevar bloaz koshoc'h
evitañ. E 1936 e touas Mao da Edgar Snow ne'n doa ket bevet ganti biskoazh.
Mervel a reas ar vaouez-se e 1910. Abalamour d'an eured-se e teuas Mao da vezañ
un enebour-touet d'an euredoù aozet.

E-doug Dispac'h 1911, Mao a lakaas e anv evel soudard en ur rejimant lec'hel eus
Hunan a stourmas diouzh tu an Dispac'herien. Ur wezh diskaret an dierniezh Qing
da vat e tilezas Mao an arme hag e tistroas d'ar skol

Ur wezh tapet gantañ e skrid-testeni e kentañ skol normal proviñs Hunan e 1918,
Mao a veajas gant ar c'helenner Yang Changji, e gelenner er skol-veur hag danvez
e dad-kaer, da Beijing e-pad Emsav ar 4 a viz Mae e 1919.

Edo Yang o labourat e skol-veur Beijing. A-drugarez dezhañ e c'hellas Mao
labourat evel eil levreaoueger er skol-veur gant Li Dazhao da gurator. Lakaat a
reas e anv er skol-veur evel studier hanter-amzer ha selaou a reas kalz
prezegennoù ha seminarioù gant speredoù bras eus an amzer evel Chen Duxiu, Hu
Shi, Qian Xuantong, ha kement zo... Pa oa o chom e Beijing, e lenne par ma
c'halle, ha dre e lennadennoù e reas anaoudegezh gant an damkanioù komunour.
Eurediñ a reas Yang Kaihui, merc'h ar c'helenner Yang a oa o studiañ war un dro
gantañ, daoust d'un eured a oa bet prientet gant e dad er gêr. Biskoazh ne
anavezas Mao an eured kentañ-se.

E miz Here 1930 e oa serret Yang Kaihui hag e vab, Anying, gant ar Guomindang.
Bac'het e oant o-daou hag Anying, neuze, a oa kaset d'e gerent goude d'ar
Guomindang lazhañ e vamm, Yang Kaihui. D'ar mare-se edo Mao o chom gant unan a
oa o labourat gantañ, He Zizhen, ur plac'h 17 vloaz a orin eus Yongxing, er
Jiangxi.

Mao a nac'has ur c'hinnig da vont da studiañ e Bro-C'hall er c'hontrol eus lod
eus dispac'herien vrudet all evel Zhou Enlai. Lod o deus lakat a été avancée que
les faibles capacités linguistiques de Mao l'avaient découragé : la langue
chinoise étant déjà un obstacle (le dialecte du Hunan étant sa référence
principale). Hervez lod e krede mort ne c'halled studiañ ha diskoulmañ kudennoù
Sina nemet e Sina. Er c'hontrol eus tud an amzer e studias ar gouerien a oa ar
muiañ niver e poblañs Sina.

D'an 13 a viz Gouere 1921, Mao, 27 vloaz e oa d'ar c'houlz-se, a gemeras perzh e
kentañ Kendalc'h broadel Strollad Komunour Sina (SKS) e Shanghai. D'ar
c'houlz-se ne gemeras ket perzh er breutadegoù evit doare. Daou vloaz
diwezhatoc'h e oa dilennet evel unan eus ar pemp komiser a oa e bodad kreiz ar
strollad, da vare an trede kendalc'h. E Shangai emañ o chom e-pad ur frapad.

Diwezhatoc'h er bloaz-se (1923), Mao a zistroas d'an Hunan war urzh bodad kreiz
SKS ha bodad kreiz ar C'huomintang da aozañ skourr ar C'huomintang e Hunan. E
1924 e oa dileuriet da gentañ kendalc'h broadel ar C'huomintang, ma oa dilennet
evel erlerc'hier er Poellgor kreiz. E 1924 e teuas da vezañ an sterniad eus
skourr ar C'huomintang e Shanghai, ha sekretour Rann an aozerezh.

E-pad ur pennad, Mao a chomas e Shanghai, ur gêr vras e oa ha klask a ra SKS
bountañ gwrizioù er gêr-vras-se e-lec'h ma kaver un niver bras a broleterien.
Emañ e soñj SKS harpañ war ar re-se evit an dispac'h. Koulskoude en doe ar
strollad kalz bec'h oc'h aozañ sindikadoù labourerien hag o sevel darempredoù
gant e gevredad broadelour, ar C'huomintang. Deuet e oa ar Strollad da vezañ
paour ha Mao a gollas e fiziañs en dispac'h hag a zistroas da Shaoshan. E-doug e
chomaj er gêr e o adenaouet dedenn Mao evit an dispac'h pa glevas komz eus
emsavadegoù 1925 e Shanghai ha Guangzhou. Distreiñ a reas e raktresoù politikel
hag ez eas neuze da Guangdong, tachenn ar C'huomintang, ha kemer a reas perzh en
aozadur eil kendalc'h broadel ar C'huomintang. E miz Here 1925, Mao a zeuas da
vezañ rener Propaganda ar C'huomintang.

E deroù 1927 e tistroas Mao da Hunan e lec'h ma reas, en un emvod mallus
dalc'het gant ar strollad komunour, un danevell diazezet war e studi eus an
emsavadeg kouerien a oa c'hoarvezet da-heul Ergerzhadeg an Norzh. Sellout a reer
ouzh an danevell-se evel ar c'hentañ hag ar pouezusañ kammed graet trema
sevenidigezh damkanioù dispac'hel Mao.

Mao a oa intereset-bras gant ar reizhiad politikel. E zaou skrid brudetañ,
skrivet e 1937 o-daou, Diwar ar eneberezh ha Diwar ar Pleustr, a bled gant
strategiezhoù pleustrek ul luskad dispac'hour hag a laka ar pouez war
talvoudegezh vras an anaoudegezh diazez ha pleustrek, gounezet dre
skiant-prenañ. An daou skrid a ziskouez gwrizioù guerrilla ar Vaoouriezh en
ezhomm da gaout harp war ar maezioù a-enep an arme japanat a zalc'he ar vro ha
lakaat a reont ar pouez war an ezhomm da c'hounit 'kalonoù ha speredoù' dre an
'deskadurezh'. Al levrioù-se, a yeas d'ober ul lodenn eus al Levrig ruz
diwezhatoc'h, a c'halv da ziwall diouzh emzalc'h an den zo mouchet e zaoulagad
hag a glask pakañ fuluped, hag ouzh jini "kannad an impalaer" a ziskenn diwar e
garr da 'ziskleriañ e soñj'.

E 1927, Mao a renas emsavadeg brudet eost an diskar-amzer e Changsha, Hunan,
evel komandant. Mao a renas an arme, anvet "Arme dispac'hel al labourerien hag
ar beizanted", a oa faezhet ha divodet goude emgannoù taer. Da-c'houde, ar
soudarded divi a oa rediet da guitaat Hunan da vont da Sanwan, e Jiangxi, e
lec'h ma adaozas Mao ar soudarded mesket, oc'h aozañ ar rannoù-arme e rejimantoù
bihanoc'h. Mao a roas urzh ivez ma vefe e pep kompagnuniezh ur skourr eus ar
Strollad gant ur c'homiser en e benn. Hemañ a rofe eno kemennadurioù politikel.
Adaozadur an arme e Sanwan a roas da SKS ar c'hontrol klok war an arme hag
a-hervez en doa bet ul levezon vras ha don war an dispac'h e Sina. Diwezhatoc'h
e tec'hjont er menezioù Jinggang, er Jiangxi.

Er menezioù Jinggang, Mao a gendrec'has daou rener lec'hel emsaverien da zont
dondan e renerezh. Eno, Mao a unanas e arme hag hini Zhu De, da grouiñ Arme ruz
labourerien pa peizanted Sina, an Arme Ruz.

Adalek 1931 da 1934, Mao a ziazezas Republik sovietek Shina hag a oa dilennet
prezidant ar republik vihan-se e takadoù meneziek ar Jiangxi. Eno, Mao a
euuredas gant He Zizhen. Harzet e oa bet e wreg kent, Yang Kaihui, ha lakaet
d'ar marv e 1930, just tri bloaz goude o dilec'h.



https://br.wikipedia.org/wiki/Luzon

Luzon eo an enezenn vrasañ e Filipinez, gant ur gorread a 104 688 km² (ar 17vet
enezenn vrasañ er bed), poblet gant 39 500 000 a annezidi (e 2009). Manila eo ar
gêr-benn ha Quezon ar gêr vrasañ.

Dave a ra ivez an anv Luzon d’un enezeg, enni an enezenn anvet evel-se asambles
gant inizi all, bihanoc’h, evel Mindoro, Marinduque, Masbate, enezeg Batanes...

Er c’hornôg da enez Luzon emañ Mor Su Sina, er reter emañ Mor Filipinez hag en
norzh emañ strizh-mor Luzon. En enezenn ez eus meur a venez-tan oberiant, hag en
o zouez ar menez Pinatubo, er c’hornôg, war-hed ur c’hant kilometr bennak diouzh
Manila.

Gwechall e oa rannet Luzon e meur a rouantelezh vihan, lod anezho
hindouat-boudaat, lod muzulmat ha lod all animist, hag a rae kenwerzh gant
broioù pelloc’h evel Indez, Japan pe Sina. Neuze e voe trevadennet gant
Spagnoliz adalek ar XVIvet kantved, ha gant ar re-se e voe savet Filipinez, gant
ur gêr-benn staliet e Cebu da gentañ a-raok bezañ kaset da v-Manila goude 1570.
Gant an ergerzherien gentañ, Portugaliz anezho, e oa bet roet an anv Luçon d’an
enezenn. Dont a reas da vezañ anvet Nueva Castilla pe "Kastilha Nevez", gant an
drevadennerien spagnol.

Meur a yezh a vez komzet e Luzon, en o zouez an tagalog, an ilokano, ar
c’hapampangan. Kalz tud a oar saozneg ; nebeutoc’h-nebeutañ a dud avat a oar
spagnoleg bremañ.



https://br.wikipedia.org/wiki/Litr

Al litr zo un unanenn volum. Daou simbol ofisiel a zo : al lizherenn l vihan hag
al lizherenn L vras. N'eo ket al litr un unanenn eus ar sistem etrebroadel (SI),
met degemeret e vez implij anezhañ gant an SI. Ar metr kub (m³) eo unanenn volum
an SI.

Al litr a zo termenet abaoe 1964 evel un anv ispisial evit an desimetr kub (1 L
= 1 dm³).

Gallout a reer implij al litr gant rakgerioù ar sistem etrebroadel. Ne vez ket
graet alies gant al lieskementoù (ar metr kub m³ a vez implijet neuze),
war-bouez an hektolitr (hL pe a-wezhioù hl) a vez graet gantañ war dachenn ar
gounezvouederezh. Ranngementoù implijet alies : an desilitr (dL, pe dl a
wezhioù), ar santilitr (cL, pe cl a-wezhioù) hag ar mililitr (mL, pe ml
a-wezhioù), ral a wezh ar mikrolitr (µL pe µl).

Deveret eo an anv litr eus un unanenn c'hall koshoc'h, al litron (0,831018 litr)
a zeu e anv eus an henc'hresianeg litra, pouez 12 oñs, dre al latin.

Ul litrad dour a bouez war-dro ur c'hilogram. Er memes doare : 1 mL dour a bouez
war-dro 1 g ; 1000 litrad dour a bouez war-dro 1000 kg (1 [[tonenn
(mas)|donenn). Eus istor an unanenn e teu a ra al liammadenn-se met abaoe 1964
n'emañ ket mui e-barzh an termenadur.

Er penn kentañ e oa l (lizherenn l vihan) simbol nemetañ al litr, da heul
kenemglev ar sistem etrebroadel ne ra ket gant lizherennoù bras nemet evit ar
simboloù a zo ur berradur eus anvioù tud.

E meur a vro saoznek e vez skrivet ar sifr 1 gant an dorn e-giz ur varrenn sonn
hep an eil varrennig a-veskell a vez ouzhpennet e kalz a vroioù all. Abalamour
da se e c'heller kemmeskañ ar sifr 1 gant al lizherenn l. War skriverezioù 'zo,
dreist-holl ar re goshañ, e veze ret ober an douchenn l (lizherenn) evit
skriverezañ ar sifr 1. Ouzhpenn se ez eo heñvel-poch an div arouezenn e
keneliadoù arouezennoù 'zo. Dre se e voe lakaet diaes tud 'zo, peurgetket e
kumuniezh ar medisinerezh. Setu e voe degemeret L (lizherenn L vras) e-giz
simbol all evit al litr e 1979.

A-raok 1979 e teuas implij al lizherenn-red vihan ℓ (U+2113) da vezañ stank e
broioù 'zo ; da skouer e voe erbedet gant Burev Suafrika ar Standardoù er
bloavezhioù 1970. Gwelet e vez c'hoazh e broioù 'zo met n'eo ket anavet
ent-ofisiel gant ar BIPM.

E 1793 e voe degaset al litr e Frañs e-giz unan eus ar "muzulioù republikan"
nevez, ha termenet evel un desimetr kub.

E 1879 e voe demeret termenadur al litr hag ar simbol l (lizherenn l vihan) gant
Kendalc'h Meur ar Pouezioù hag ar Muzulioù (CIPM).

E 1901, da geñver an 3de CGPM, e voe adtermenet al litr evel ar volum ac'hubet
gant 1 kg dour pur da demperadur e zouester brasañ (3,98 °C) dindan ur gwask a 1
atm. Gant se e voe kevatal al litr gant war-dro 1,000 028 dm³.

E 1964, da geñver an 12vet CGPM, e voe adlakaet an termenadur kozh da dalvezout,
setu e voe termenet al litr evel un anv all evit an desimetr kub, da lavaret eo
1 dm³ rik. Dave NIST (e saozneg)

E 1979 e voe degemeret ar simbol all ouzhpenn L (lizherenn L vras) gant ar 16vet
CGPM. Lavaret e voe ivez e vefe gwelloc'h mirout unan hepken eus an daou
simbol-se en amzer da zont, met e 1990 e voe lavaret e oa ret abred c'hoazh evit
ober an dra-se.



https://br.wikipedia.org/wiki/Liorzherezh

Un obererezh gant implij barregezh evit lakaat ar plant-liorzh da greskiñ eo al
liorzherezh. Pal pennañ al liorzhour eo sevel un endro kenedus. Graet e vez gant
hiniennoù dreist-holl war-dro o ziez. Ur seurt a gounezerezh hiniennel eo da
gentañ holl. Ouzhpenn al liorzhoù a-dal d'an tiez e c'heller liorzhiñ war
doennoù (liorzh-toenn), atriumoù, balkonoù (pondalez-diavaez) ha patiooù.
Ouzhpenn al liorzherezh-ti e kaver al liorzherezh evit takadoù gwer, enno al
liorzhoù publik, ar parkoù foran, al liorzhoù botanikel, ar parkoù diduamant, ar
zooioù tro-war-dro al letioù hag lec'hioù touristel all hag ivez a-hed an
hentoù. N'eo ket mui hiniennoù a ra war-dro, met ur skipailh liorzhourien
gopret.

Posupl eo liorzhañ e diabarzh un ti pe ur savadur (un ti-gwer pe vuioc'h).
Liorzherezh diabarzh e vez graet eus outi. Ret eo degas barregezhioù a-zoare pa
lakaer plant da greskiñ en diabarzh ha staliañ sistemoù tommerezh pe sistemoù
reizhañ an aer.

Evit lakaat plant da greskiñ war-dro ar poulloù hag ar gwazhioù e vez kaoz eus
al liorzherezh-dour.

E meur a sevenadur e vez pouezet war al liorzherezh evel un doare-bevañ ha
prederiañ ivez. E Bro-Japan e veze ur varregezh priziet gant ar gadourien
Samourai koulz ha gant ar venec'h eus ar skol-preder Zen a sav liorzhoù kinklet
dreist. E Europa e kaver daou zoare staliañ liorzhoù tro-war-dro d'ar
c'hastellioù ha d'ar manerioù : al liorzherezh doare ar C'hallaoued hag hini
doare ar Saozon.

Kavet eo bet roudoù al liorzherezh er Ragistor ha meneget eo bet liorzhoù
kenedus Babylon dindan anv Liorzhoù a-ispilh Babylon, unan eus Seizh marzhoù ar
bed hervez an Henc'hresianed. Pouezus a oa al liorzhoù en Ejipt ivez. Ar roue
Touthmosis III en doa krouet ul liorzh brudet e-kichen kêr Karnag, en
Ejipt-huel. En Henroma e veze priziet-tre al liorzhoù ken e veze kavet kantadoù
anezho e Kêr-Roma.



https://br.wikipedia.org/wiki/Lesbianiezh

Lesbianiezh pe lesbianelezh a vez lavaret eus an heñvelrevelezh etre maouezed,
da lâret eo maouezed (lesbianezed) a gar pe a glask kaout darempredoù reizhel
gant maouezed all.

Dont a ra ar ger diwar anv enez Lesbos (gresianeg: Λέσβος) e Gres ma oa genidik
anezhi ar varzhez Sappho hag a skrive barzhonegoù-karantez da vaouezed all.
Gwechall e veze implijet kentoc'h an termen saphism (safelezh) evit ober dave
d'ur vaouez hag a gare maouezed all, diwar anv ar varzhez brudet-se. Hervez ar
skridoù kozh e veze kelennet merc'hed yaouank gant Sappho. n'eus ket deuet kalz
barzhonegoù dimp anezhi, met er re a anavezomp ez eus kaoz eus buhez pemdez ar
merc'hed, o darempredoù, o ritualoù. Pouezañ a ra Sappho war kened ar merc'hed
yaouank hag embann a ra he c'harantez outo.

A-raok dibenn an XIXvet kantved e veze lavaret « lesbian » eus kement tra deue
eus Enez Lesbos, ar gwin lesbian dreist-holl.

Anv eus lesbianelezh (pe « lesbianism » evel e saozneg) a vez abaoe 1870 da
vihanañ. En 2008 o deus klasket tud an enez lakaat justis Gres da verzañ ober an
anv « lesbian » eus tud an enez hepken, hogen tro wenn a eurejont. Dezho e oa
« un dismegañs en o c'heñver dre ar bed ».

Implijet e veze e kampoù-bac'h an Nazied an tric'horn du evit merkañ ar maouezed
dizereat evit er gevredigezh, en o zouez meur a lesbian. Implijet e vez hiziv an
tric'horn du evel arouez al lesbianelezh dres evel ma vez implijet an tric'horn
roz evel arouez an heñvelrevelezh etre paotred.

E meur a lec'h ma vez kastizet gant al lezenn an heñvelrevelezh etre paotred pe
c'hoazh gant ar relijionoù a laka an darempredoù reizhel etre paotred da bec'hed
ne vez meneg ebet eus seurt darempredoù karantezel etre maouezed. N'eo ket dre
ma vezont kavet mat met kentoc'h peogwir ne vez ket dalc'het kement a gont eus
ar maouezed evit eus ar baotred dre vras rak ar maouzed heñvelrevel n'o deus ket
an hevelep gwirioù hag an dud arallrevel — ne c'hellont ket eurediñ, da skwer —
er broioù ma vez difennet kemend-all ouzh ar baotred heñvelrevel.



https://br.wikipedia.org/wiki/Lenn_(dour)

Ul lenn a zo ul ledennad dour gant douar tro-dro dezhi. An darn vuiañ eus al
lennoù a zo leuniet gant dour dous. Kavet e vez an darn vuiañ anezho en
emisferenn an Norzh, el ledredoù bras d'an aliesañ. Meur a lenn vras a vez anvet
mor pe mor diabarzh ha meur a vor bihan a vez graet lenn anezho. Koulskoude e
kaver ledennadoù konkavel kazi hep dour enno hag a reer lennoù anezho. Da
skouer : al Lenn Eyre en Aostralia e-lec'h ma ne vez ket a dour peurliesañ nemet
pa gouezh glav puilh ur wech an amzer. Ul lenn a c'hell bezañ naturel, met
a-wechoù e vezont krouet dre stankañ un dourredenn pe meur a hini. Savet e
vezont evit produiñ tredan (energiezh dourdredanel), evit pourchas dour d'ar
c'hêrioù, evit an diduamant (neuial ha sportoù dour), hag all. En tu-hont da 60%
eus lennoù ar bed a vez kavet e Bro-Ganada, met graet e vez Bro ar Mil lenn eus
Finland, ha pelloc'h c'hoazh ar Stad amerikan Minnesota a vez graet Bro an Dek
mil lenn anezhi. Abeg ar c'hementad bras a lennoù e Kanada a vez displeget dre
ur sistem dizouradur diaezhennet. Lennoù Meur Norzhamerika a zo bet krouet gant
skornegoù divent Oadvezh ar Skorn.



https://br.wikipedia.org/wiki/Ki

Ar c'hi (Canis lupus familiaris ha Canis lupus dingo) zo ul loen bronnek
pevarzroadek ezel eo eus ar c'herentiad Canidae hag eus an urzhiad Carnivora.
Implijet e vez ar ger "ki" koulz evit ar chas doñv hag ar gouennadoù gouez. Ar
chas a c'hallfe bezañ bet ar c'hentañ loened a oa doñvaet. An dilerc'hioù ki
doñv koshañ anavezet zo kozh a 31 700 vloaz da lâret eo meur a zegad miliadoù
bloavezhioù a-raok kement spesad doñv all anavet. Al loened ar muiañ implijet da
labourat, da chaseal ha da ober kavandenn ouzh an dud e voent en istor an
denelezh. Ar ger "ki" a c'hall bezañ implijet ivez d'ober anv eus mal ar spesad
pa vez enebet ouzh ar ger "kiez", parez ar spesad.

Bodet e veze ar chas doñv gwezhall en ur spesad anvet Canis canis pe Canis
familiaris. Kadarnaet eo bet o orin gant an enklaskoù genetek abaoe. Daoust da
zegasadennoù disheñvel moarvat ez eo ar chas doñv ur furm doñvaet eus ar bleizi
griz,. Daoust d'an diforc'hioù morfologiezh bras etre ar gouennadoù e vez bodet
ar chas gant ar skiantourien bremañ en ur strollad anvet Canis lupus familiaris,
un isspesad eus Canis lupus. Ar chas doñvaet hag aet da ouez en-dro avat a vez
sellet oute evel isspesadoù eus Canis lupus, evel an dingoed hag ar c'hi kaner.

Doñvaet e oa lod eus ar bleizi griz war-dro 15 000 vloaz zo eta. Abalamour d'o
zalvoudegezh evit an dud kentañ e voent implijet buan e pep lec'h. Implijet e
vez ar chas e doareoù disheñvel evel chaseal, mesa, sachañ bec'hioù, gwardañ un
dra bennak, skoazell ar polis pe ar soudarded, ober kavandenn, ha sikour an dud
nammet abaoe n'eus ket pell zo. Abalamour d'o lec'h en hor c'hevredigezh e vez
lesanvet ar chas "gwellañ mignoned Mab-Den" e broioù ar c'hornôg. E broioù, en
Azia da skouer, e vez desavet ar chas evit o c'hig ivez. E 2001 e oa istimet
niver ar chas er bed da 400 milion.

E-doug ar 15 000 vloaz ma oa bet chas doñvaet ez eus diwanet ur bern gouennadoù
lieseurt, disheñvel-kenañ an eil re diouzh ar re all, desavet ha dibabet
a-ratozh gant an dud. Muioc'h a gemmoù morfologiezh hag emzalc'h zo en
isspesad-se evit n'eus forzh peseurt spesad bronneged all. Da skouer ez a o ment
eus 16 kantimetr evit ar Chihuahuaed betek ouzhpenn 76 cm evit levraned
Iwerzhon. O bleven a c'hall bezañ gwenn, griz (pe glas) du, gell sklaer pe
teñval gant blev hir pe berr, heñvel ouzh reun ar c'hezeg, gloan an deñved, eeun
pe rodellet. Lod eus ar gouennadoù o deus un orin kozh evel an Huskied Siberia
pe chas-deñved Brie e-skoaz re all evel ar chas-deñved alaman pe ar Golden
Retriever a oa krouet n'eus ket keit-se. Er broioù ma vez anavezet dezverkoù ar
c'hevredad kinologiezh etrebroadel gant al lezenn ez eo ret enrollañ ar c'hi e
levrioù an orinoù e vro c'henidik da lâret eus ur c'hi ez eo a ouenn c'hlann. Da
veajiñ en Europa e tleont kaout un tremen-hent europat evit an anevaled
kavandenn.

Dont a ra ar ger ki eus ar c'heltieg *cū, cunos. En heniwerzhoneg e veze graet
cú (genitiv con) eus ar chas hag ar bleizi. Soñjal da skouer e Cúchulainn (da
lâret eo ki ar gov) pe e Conamail, heñvel ouzh ur bleiz (diwar *cuno-samalis). E
kembraeg, e kerneveureg e kaver ar furm ci, heñvel ouzh ar brezhoneg ki.
A-hervez e teufe ar c'hembraeg ci eus *cü < hengeltieg *cū. Dont a ra al liester
cwn, damheñvel ouzh ar brezhoneg kon, eus *cunes.

Dont a ra ar c'heltieg *cū eus ur furm *kuō, *kṷō(n), testeniekaet mat e yezhoù
all evel ar gresianeg kúōn (genitiv kunós), sañskriteg śvā (genitiv śúnaḥ),
henalamaneg uhel hunt diwar ḱuntós.

Kon eo al liester kozh a gaver e anvioù-tud keltiek (Konwoion, Kongar, Konveur
...), chas a vez lavaret bremañ, deuet diwar ar ger gallek chasse. Anvioù all zo
bet savet diwar ar ger ki evel Tangi ha Konan.

Implijet e vezont evit labourat a-wechoù, da ziwall tropelloù loened dreist-holl
ha da ziwall tud, tier ha savadurioù. En Alaska e vezont implijet ivez da sachañ
war ar stlejelloù war an erc'h.



https://br.wikipedia.org/wiki/Keziom

Un elfenn gimiek eo ar c'heziom ; Cs eo e arouez kimiek, 55 e niver atomek ha
132,905 e dolz atomek. Ur metal alkaliek eo.

Pollukit eo ar kailh|c'hailh pennañ ma kaver keziom en e stumm oksidet CsO2,
etre 5% ha 32% eus tolz ar c'hailh. Kanada eo ar c'henderc'her nemetañ, hogen
ken bihan eo ar c'hementadoù a vez arveret dre ar bed ma ne ouzer ket resis
pegement a geziom zo bet kenderc'het abaoe ar bloavezhioù 1980 — un nebeud
tonennadoù hepken a oa bet implijet e Stadoù-Unanet Amerika e 2011.

Eus 44 000 litrad dour melar eus Bad Dürkheim en Alamagn e voe tennet 7 g keziom
e 1860 gant ar c'himiour Robert Bunsen hag ar fizikour Gustav Robert Kirchoff,
Alamaned o-daou. Peogwir e oa div linenn c'hlas e skalfad an elfenn nevez en o
anvjont cæsium diwar al latin cæsius, "glas-louet". Ar c'heziom e voe an elfenn
gentañ bet dizoloet dre skalfadlunerezh.

Ur metal blot-tre (hogos gludek) liv an aour eo ar c'heziom ; orjalennus-kenañ
eo, da lavaret eo e c'haller e astenn hep na dorrfe.

Dre ma teuz e 28°C hepken ez eo ar c'heziom ur metal a zo dourek pe dost e
gwrezverk ur sal — ar bevargant hepken eo ar metal nemetañ a zo dourek pa vez
yenoc'h eget ar c'heziom. Aes eo kendeuziñ Cs gant ar metaloù alkaliek all koulz
ha gant aour, ha tu zo d'e veskañ gant bevargant. Pa vez yenoc'h eget 650 °C (da
671 °C e verv) e c'haller e gendeuziñ gant houarn (Fe), kobalt (Co), nikel (Ni),
molibden (Mo), tantalom (Ta), wolfram (W) pe c'hoazh platin (Pt). Kenaozadoù
etremetalek luc'hgizidik a farder dre gevreañ Cs gant galliom (Ga), indiom (In),
stibiom (Sb) ha toriom (Th). Hedan eo ar c'heziom, pa beg an tan ennañ kerkent
ha lakaet en aer, ha tarzhañ a ra pa gej ouzh dour ; abalamour da gement-se ez
eo bet renket e-touez an danvezioù dañjerus : pa vez ret e dreuzdougen en e
lakaer e boestoù dir siellet-peurstank.

Eus 112Cs betek 151 ez astenn skalfad an 39 izotop a anavezer d'ar c'heziom.  
55 133 Cs {\displaystyle {}_{\ 55}^{133}\operatorname {Cs} } avat eo an izotop
stabil nemetañ (55 elektron, 78 neutron)

Kenderc'hañ haloù trenkenn formek (HCO2Cs) evit fardañ an heverennoù a vez
implijet er c'hlask tireoul eo arver pennañ ar c'heziom — evit lardañ ar
binvioù-toullañ, degas skolpoù mein war gorre an douar ha gwaskañ ar puñsoù e
talvez an heverennoù-se.

En abeg da resisded uhel-kenañ an horolajoù atomek dre geziom ez int bet lakaet
da stalon evit termenadur etrebroadel an eilenn (amzer).



https://br.wikipedia.org/wiki/Kensonenn

Ur sonenn eo ur gensonenn implijet e yezhoù mab-den. Disheñvel eo rummad ar
c'hensonennoù diouzh hini ar vogalennoù dre ma vez strishaet pe serret
penn-da-benn trakt ar vouezh en ul lec'h resis bennak pe c'hoazh e meur a lec'h
war un dro.

En un doare eeun e vez deskrivet pep kensonnen hervez fonetik an distagañ gant
tri ferzh pennañ:

An doare analañ: Doareoù disheñvel a zo da lakaat an aer da redek betek ar genoù
evit distagañ sonennoù. Dre vras e vez kaset an aer gant ar skevent er-maez eus
ar genoù pe ar fri (saoz. 'egressive pulmonic airstream mechanism'). Doreaoù
analañ all a vez implijet evit distagañ sonennoù evel ar c'hlikoù.

An hirder : bez' e c'hell ur gensonenn bezañ distaget berr, hir pe hir-tre.
Pouezus-tre eo an diforc'h-mañ e meur a yezh, d.s. an arabeg hag ar finneg.

Tud zo a gomz ivez eus nerzh an distagadur oc'h ober gant an diforc'h fortis
(evit ar re divouezh) ha lenis (evit ar re vouezhiet) met n'eo ket sklaer hag-eñ
eo ken gwir-all ar perzh-se.



https://br.wikipedia.org/wiki/Kantved_ar_Skl%C3%AArijenn

Kantved ar Sklêrijenn, pe Kantved ar Sklêrijennadur, pe Mare ar Sklêrijenn pe
Oadvezh ar Sklêrijenn, a reer eus an XVIIIvet kantved e kornôg Europa, abalamour
d'al luskad speredel en em ledaas eno da neuze. E Bro-C'hall hag e Breizh-Veur e
voe diazezet al luskad-se da gentañ gant prederourien evel Descartes pe Denis
Diderot. Gant Diderot ha d'Alembert e voe ledet spered ar Sklêrijenn dre an
Encyclopédie, un oberenn holloueziadurel savet gant prederourien digor o spered.

E-touez ar mennozhioù pennañ kaset war-raok gant prederourien ar Sklêrijenn e oa
ar gredenn er poell, e poellegezh an dud. Evito e oa gouest an holl dud da
soñjal ha ne oa ket ret d'an dud krediñ e mennozhioù zo abalamour ma oant brudet
gant an Iliz katolik pe ar roue. Fellout a rae dezho sklêrijennañ ar speredoù
eta, dre studiañ aozadur ar gevredigezh hep kaout raksoñjoù. E-touez ar
mennozhioù all displeget gant prederourien ar Sklêrijenn e oa ar soñj e oa ret
doujañ ouzh mennozhioù ar re all hag ar gredenn e vez renet gwelloc'h ar stad pa
vez an holl dud o kenlabourat evit he sevel, n'eus forzh petra e vije o dere.
Neuze e veze lavaret ganto e tlefed lemel o dreistwirioù digant an noblañs.
Dañjerus e oa an holl soñjoù-se evit an dud er galloud eta. Setu perak e
tremenas lod eus ar brederourien-se pennadoù amzer en toull-bac'h, pe en harlu.

Gant ar mennozhioù-se e voe awenet an dud a gasas war-raok an Dispac'h gall e
1789 hag ar re a embannas Disklêriadur dishualded Stadoù Unanet Amerika e 1776.
E broioù all ivez en em ledas levezon ar Sklêrijenn ha renerien stadoù zo a
zegasas kemmoù brazik d'o gouarnamant daoust ma virjont ar galloud evito o-unan.
E-touez ar renerien stadoù a c'haller lavaret diwar o fenn e voent sklêrijennet
e c'haller menegiñ Katelin Veur e Rusia, Frederig Veur e Prusia ha Gustav III e
Sveden.

Mare ar Sklêrijenn a zeuas war e lerc'h kealioù a bouez evel ar frankiz, an
demokratelezh, gwirioù mab-den.



https://br.wikipedia.org/wiki/Kalon

Un organ kigennek eo ar galon. Karget eo da gas ar gwad dre ar gwazhied dre he
stegnadennoù.

Kalon ar mellkeineged a zo un organ kleuz, goloet gant ul lienenn anvet an
amgalonenn, hag a ya en-dro war-bouez ar c'haher kalon, ur gigenn emren en he
stegnadennoù.

Dispartiet eo an tu dehou hag an tu kleiz eus ar galon gant un doare speurenn
gigennek tev, kuit ma veskfe ar gwad oksigenet gant an hini karget a zioksidenn
garbon (CO2). A-drugarez da drapigoùigoù e vez kaset ar gwad d’un tu nemetken.
Ar galon, hag a zo keflusker red ar gwad, a zo div lodenn dezhi e gwirionez, div
lodenn staget ha dispartiet war an dro. Gant ar c'hofigoù e vez kaset ar gwad
war-du an organoù pe ar skevent ha gant se eo tevoc'h an amgalonenn enno, en
hini kleiz dreist-holl.

Dioksigenet eo ar gwad a erru dre ar gwazhiennoù kav (11 ha 3) e kentez dehou ar
galon(1); dre an trapig tribroudek (12) ez a tre er c'hofig dehou (10), er c'has
gant nerzh dre drapig ar skevent (13) ha talmerenn ar skevent (5) betek ar
skevent, ma vez tennet an dioksidenn garbon ha lakaet oksigen. Karget a oksigen
eo ar gwad a erru dre wazhienn izelañ ar skevent(6) er gentez kleiz (2) ; dre an
trapig mintrek (7) ez a tre er c'hofig kleiz (9), er c'has gant muioc'h a nerzh
c'hoazh dre drapig an aortenn (8) hag an aortenn (4) betek an organoù. Skarzh
ingal ar gwad er-maez eus ar galon a c'hall bezañ muzuliet aes : an talm eo.

Ar galon ivez a rank bezañ maget rak implijout a ra ar c'haher un tamm mat eus
an oksigen douget er gwad. Dre ar c'hurunerennoù kleiz ha dehou e vez maget.

Etre 55 ha 80 argrezad dre vunutenn eo talm un den-gour en diskuizh, evit ur
fonnder etre 4,7 ha 5,7 litrad gwad dre vunutenn (n'eo nemet keidennoù !).
Ouzhpenn 2 viliard a dalmadennoù a vez e buhez un den. Pep talmadenn zo
e-gwirionez un heuliad oberiadennoù anvet kelc'hiad ar galon, a c'hoarvez e tri
mare : sistol ar c'hentezioù, pa strizhont da gas ar gwad d'ar c'hofigoù,
heuliet gant hini ar c'hofigoù evit kas ar gwad oksigenet dre an talmerennoù, ha
diastol pa zistrizh ar galon da zegemer red ar gwad paour.

Skarzh ingal ar gwad e-maez eus ar galon a c'hell bezañ muzuliet aes : an talm
eo.



https://br.wikipedia.org/wiki/Jazz

Ar jazz zo un seurt sonerezh ganet er Stadoù-Unanet e deroù an XXvet kantved.
Kejadenn sonerezh Afrika (dre ar blues hag ar ragtime) ha sonerezh Europa an
hini eo. Kalz isrummadoù sonerezh a zo bet maget gant ar Jazz.

Ar jazz zo bet krouet er Stadoù-Unanet e deroù an XXvet kantved diwar ur meskad
sonerezhioù ar re Afroamerikaned : ar "work songs", kanaouennoù labour ar
sklaved afrikan, ha kanoù relijiel, negro spiritual ha gospel.

Adalek 1920 e teu ar blues da vezañ skignet e delta ar Mississippi gant
enrolladenn gentañ Mamie Smith. Er memes amzer e erru ar ragtime, gant Scott
Joplin da skouer. Ar boogie-woogie a ziorren ar memes mare e Chicago.

E Orleañs-Nevez an hini eo e vez gwelet peurvuiañ al lec'h m'eo bet ganet ar
jazz. E touez unsonerien bennañ jazz mod New Orleans e kaver Kid Ory, Sydney
Bechet ha dreist pep tra Louis Armstrong, hemañ o tigeriñ hent mare ar Swing.

Ar swing (pe middle jazz) en em zistag eus ar jazz New Orleans dre ul laz-seniñ
brasoc'h ha dre ar bouez a vez roet d'an unsonerien. Mare ar big band eo, gant
sonerien zibar evel Duke Ellington, Count Basie, Glenn Miller ha sonaozerien
evel George Gershwin, Cole Porter, Richard Rodgers.

Genel a ra ar bloavezhioù 1940 ar bebop, gant un tempo buan tre. Anvioù bras zo
re Charlie Parker, Dizzy Gillespie ha Thelonious Monk. Gallet a reer ivez
meneget ar free jazz adalek fin ar bloavezhioù 1950, al latin jazz hag ar
jazz-rock gant Miles Davis ha Weather Report da skouer er bloavezhoioù 1960 ha
1970. Dont a ra war wel ur jazz "europeatoc'h" ivez, awenet gant ar sonerezh
klasel, ar sonerezh a-vremañ ha sonerezhioù ar bed.

Evit gwir en deus ar jazz ganet un taol bras a isrummadoù. Tostoc'h ouzhomp eo
bet krouet ivez an acid jazz o veskañ jazz gant sonerezh elektronek.

Klotañ a ra ar jazz gant meizad ar festival abalamour d'e bersonelezh, e eztaol
hag e seniñ war a prim. Meur a c'houel Jazz zo deuet da vezañ brudet eta, en o
zouez re San Francisco ha Montreal.

E Breizh e vez kavet Gouelioù Jazz ivez, da skouer e Gwened (Jazz à Vannes) pe e
Naoned (Les Rendez-vous de l'Erdre).



https://br.wikipedia.org/wiki/Iridiom

Un elfenn gimiek eo an iridiom ; Ir eo e arouez kimiek, 77 e niver atomek ha
192,217 e dolz atomek. Ur metal ardreuzat eo, eus familh ar platin.

E 1803, ar c'himiour saoz Smithson Tennant a lakaas platin da zileizhiñ en dour
real (HNO3 + 3HCl), ha merzout a reas e chome darn eus ar metal hep dileizhiñ.
Heñvel a oa c'hoarvezet gant kimiourien all c'hoazh, o devoa lavaret e oa grafit
eus an nemorant. Smithson Tennant e soñjas dezhañ e oa un dra bennak all
koulskoude, ha dre arnodiñ gant trenkennoù ha bazennoù e teuas a-benn da rannañ
an nemorant e div elfenn vetalek nevez, a anvas iridium hag osmium. Eus hini
Iris (doueez), doueez Hellaz ar ganevedenn, e teu anv an iridiom en abeg da
livioù e haloù.

Pelloc'h eget S. Tennant ez eas ur strollad kimiourien, ar Saoz Sir Humphry Davy
en o zouez, pa zeujont a-benn e 1813 da brouiñ e c'hall an iridiom teuziñ evel
ar metaloù all dre e lakaat en ur red-tredan galloudus ganet gant ur niver bras
a zaspugneroù.

Diwar kenderc'hadur an nikel hag ar c'houevr e teu an iridiom a vez arveret. E
Suafrika, e Rusia, e Kanada hag e Stadoù-Unanet Amerika eo e kenderc'her ar
muiañ ag iridiom. War-dro 2,3 tonennad a voe kenderc'het e 2011.

Ur metal kalet-kenañ liv an argant eo an iridiom. An eil elfenn stabil stankañ
eo, goude an osmiom. Puzuilh eo daoust d'e zouester.

Ar metal diaesañ da zaskrignat eo an iridiom, zoken e gwrezverkoù ken uhel ha 2
000 °C e talc'h ouzh an dour real (HNO3 + 3Hcl), an trenkennoù, ar metaloù all
en o stumm teuz, ar silikatoù. Gant halogenoù, ar fluor dreist-holl, ha lod
haloù evel NaCN ha KCN e c'hall bezañ daskrignet koulskoude. Kalz
dazgweredusoc'h eo an iridiom en e stumm bruzunet-tanav, tu zo da lakaat tan da
begañ ennañ.

Daou izotop naturel zo d'an iridiom, Ir-191 (37,3 % eus an Ir a gaver war an
Douar) hag Ir-193 (62,7 %). Tremen 30 skinizotop zo bet kevanaozet, er skalfad
164Ir — 199Ir, an hini stabilañ o vezañ Ir-192 gant un hanter-vuhez a 73,827
devezh.

Abalamour d'e galeter ha d'e harzder ouzh an daskrignat e gwrezverkoù uhel ez
implijer an iridiom war meur a dachenn. Alies e vez kendeuzet gant platin,
titaniom pe osmiom.



https://br.wikipedia.org/wiki/Inuktitut

An inuktitut (ᐃᓄᒃᑎᑐᑦ, lit. 'evel an Inuited') eo yezh an inuited (eskimoed). Ar
yezh-se zo eus ar familh-yezhoù eskimo-aleousian.

E gwirionez eo kentoc'h an inuktitut rannyezh an Inuited eus an Arktik-Reter e
Kanada. Implijet e vez ar ger evit ar yezh en he fezh, peogwir eo-hi kentoc'h ur
c'hontinuom rannyezhel eget ur yezh wirion ; ar c'hcontinuom-se a c'hall bout
isrannet, dre vras, etre 16 seurt e 4 strollad:

Ar c'h-keewatin a vez tuet da chom mirouroc'h, o talc'hen an darn vrasañ eus ar
strolladoù kensonennoù, padal ar rannyezhoù nunavik a vez radikaloc'h (da
skouer: ar ger keewatin Inuktitut a vez klevet Inuttitut en nunavik).

Kar eo d'ar yezh aleousian, asambles e reont ar familh eskimo-aleousian. N'eus
ket gallet kavout kerentiaj a-bell ebet gant yezh all ebet, nemet ez eus tud hag
a gred en defe an inuktitut liammoù gant ar yezhoù indo-european.

An Inuktitut, e-giz ar yezhoù eskimo-aleousian all, a zo ur seurt dibar a yezh
aglutinativ hag a vez lâret yezhoù polisintetik: lakaat a ra asambles ur
wrizienn hag un nebeud morfemou yezhadurel evit krouiñ gerioù bras ken-ha-ken,
ster ur frazenn dezhe.

Ur perzh deurus eo an anvioù-tud. Lod a zo : 'Ujaraq' (roc'h), 'Nasak' (tog pe
kabell), 'Tupiq' (stal), 'Qajaq' (kaiak), gerioù mod-se. Anoioù loened vez
implijet ivez: 'Nanuq' (arzh polel), 'Uqalik' (gad artik)... Un trede rummad eo
an anvioù-tud a ra dave d'ur perzh dibar eus ar c'horf. Da skouer, 'Itigaituk'
(hep troad), 'Usuiituk' (hep kalc'h), 'Tulimak' (kostenn), traoù e-mod-se (E-giz
Penneg, Troadeg e brezhoneg).

Bez' ez eus ur richenn hag a lavar en defe an inuktitut un niver bras a c'herioù
evit erc'h. N'eo ked gwir. Deuet eo an dra-se abalamour ma oa komprenet fall
natur ar yezhoù polisintetik. E gwirionez ne gaver en inuktitut nemet un nebeud
gwriziennoù evit "erc'h": 'qanik', "malzennoù-erc'h en aer", hag 'aput', "erc'h
war an douar". Gant an daou-se e vez savet gerioù brasoc'h, gant afiksoù evit
lâret pegement a erc'h ez eus, e-lec'h ma vez implijet e brezhoneg anvioù-gwan
pe raganvioù.

En inuktitut ez eus 15 kensonenn ha 3 vogalenn (hag a c'hall bout hir pe verr).
Ar c'hensonennoù a vez distaget dre bemp lec'h-distagañ : — bilabial, alveolar,
palatal, velar hag uvular, ha tri mod-distagañ.

Ar silabaer inuktitut implijet er C'hanada a zo diazezet war ar silabaer Cree,
diazezet e-unan war ar silabaer Ojibwe. An daou a oa bet krouet gant ar
missioner James Evans. Silabaer an inuktitut kanadian a oa degemeret gant an
Inuit Cultural Institute in Canada er bloavezhioù 1970. An Inupiaq eus Alaska
hag eus Greunland a ra gant al lizherenneg latin, pa vez implijet al lizherenneg
kirillek gant an Inuited eus Sibiria.

E Kebek, (Kanada), eo an inuktitut ar yezh ofisiel en deskadurezh e-barzh an
distriktoù-skol inuit en Nunavik (norzh ar C'hebek).



https://br.wikipedia.org/wiki/Impalaeriezh_trevadennel_Spagn

Impalaeriezh trevadennel Spagn a reer eus hollad an douaroù tramor aloubet gant
Spagnoled ha renet ganto e-pad pell. Unan eus an impalaeriezhioù trevadennel
brasañ zo bet en istor eo hini Spagn, e-kichen hini Portugal. Er XVIvet kantved
hag er XVIIvet kantved e voe aloubet e-leizh a zouaroù gant ar Spagnoled, e pep
lec’h dre ar bed. Kastilha zo bet, evel Portugal, unan eus ar broioù er penn
a-raok evit ar beajoù da zizoleiñ ar bed hag evit an trevadenniñ. En he brasañ e
voe an impalaeriezh-se etre 1580, pa voe staget Impalaeriezh trevadennel
Portugal ouzh domani Spagn, ha 1800, pa grogas Spagn da goll he zrevadennoù e
Suamerika.

An douaroù tramor kentañ aloubet gant Spagnoled a voe an inizi Kanariez. Aloubet
e voent ganto e 1491-1496, ha lazhet e voe ar bobl a veve warno er XVvet
kantved. An eil kammed a voe aloubidigezh Melilla, ur gêr en arvor Maroko e
1497. Rouantelezh Kastilha a stagas da vat da glask perc’hennañ douaroù tramor,
pa oa bet echuet ar Reconquista, ar stourm a-enep muzulmaned kreisteiz Spagn,
goude diskar Emirelezh Kordoba e miz Genver 1492.

Kristol Goulm, goude ma oa bet distaolet e ginnig gant roue Portugal, a voe
degemeret mat e servij gant ar rouanez Izabel Kastilha hag ar roue Ferdinant
Aragon. Asantiñ a rejont arc’hantañ beaj ar moraer eus Genova a glaskfe tizhout
an Indez hag o zeñzorioù, en ur vont war-zu ar c’hornôg. E miz Here 1492 e voe
tizhet gant Kristof Goulm enez San Salvador (en enezeg Bahamas), ha goude-se e
voe diazezet gantañ an drevadenn spagnol gentañ en Amerika war enez Hispaniola.
Graet e voe anezhañ "besroue an Indez" (1493-1500) gant rouaned Spagn. Hogen
drastus e voe e zoare da ren an Indez, ken evit an drevadennerien aet d’an enez,
ken evit annezidi gentañ Hispaniola a yeas o niver d’an traoñ buan. E-kerzh e
deir beaj all e voe ergerzhet gant Koulm an inizi Antilhez hag aodoù
Kreizamerika. Met un den all eus Genova, Amerigo Vespucci, an hini a roas e anv
d’ar c’hevandir nevez-kavet, Amerika, goude e veajoù etre 1499 ha 1504. Er
XVIvet kantved e voe ergerzhet douaroù e-leizh gant ar Spagnoled : adalek
Kalifornia ha Florida betek Douar an Tan, hag er Meurvor Habask, betek an inizi
Filipinez hag an inizi Salomon. Gant ar pab e 1493 ha gant Emglev Tordesillas e
1494 e voe kompezet an tabut a save etre Spagn ha Portugal, ha rannet e voe ar
bed etre div lodenn : an hanter a c’hallje bezañ trevadennet gant Portugal
(Afrika, Azia) hag an hanter all gant Spagn (Amerika, nemet Brazil ma oa douaret
Portugaliz dija, hag an tammoù reterañ eus Azia).

Conquistadored (da lavarout eo « alouberien », e spagnoleg) a reer eus ar
Spagnoled aet da aloubiñ douaroù nevez Amerika. E 1511 e oa bet aloubet an inizi
brasañ, an Antilhez Bras (Kuba, Hispaniola, Puerto Rico). Tudjentil a renk izel
e oant, ha gant ar mojennoù a veze kontet diwar-benn an Eldorado, ar vro varzhus
leun a aour a oa en tu all d’ar mor, e oant broudet da guitaat Kastillha da vont
d’an « Douar Nevez », da redek an avantur. Gant Hernán Cortés, hag un nebeud
kantadoù a dud war e lerc’h, e voe aloubet Mec’hiko diwar-goust an Azteked e
1519-1521 ; Francisco Pizarro, eñ, a lakaas e grabanoù war Perou, diwar-goust an
Inkaed e 1532-1534. Dre ma oa armoù dreist gant ar Spagnoled, ha dre ma oa
rannet an Amerindianed e voe aloubet kement a zouaroù ken buan-se. Ur wech
staliet mat en Amerika ez eas ar Spagnoled da drevadenniñ an inizi Filipinez, en
tu all d’ar Meurvor Habask er bloavezhioù 1560 ; ha neuze e chomjont a-sav war
harzoù Impalaeriezh trevadennel Portugal, evel ma oa bet rakwelet gant Emglev
Tordesillas e 1494.

E 1503 e voe savet gant ar rouanez Izabel La Casa y Audiencia de Indias, un
aozadur anavezetoc’h dindan an anv Casa de Contratación, karget da renkañ ar
c’henwerzh etre Spagn hag an trevadennoù nevez. Sevel a rae taosoù war ar
marc’hadourezh deuet eus Indez ar c’hornôg (ur bempvedenn eus o zalvoudegezh,
Quinto Real) ha dastum a rae gouiziegezh war an douaroù ergerzhet gant ar
Spagnoled. E 1524 e voe savet Kuzul an Indez (Consejo de Indias) d’ober war-dro
melestradur an douaroù nevez-kavet ; harpet e oa, en tu all d’ar mor, gant unnek
audiencias (lezioù-barn), an hini gentañ anezho o vezañ bet savet war Hispaniola
e 1511.

Splann e voe buan, gant al ledan ma oa an « Douar Nevez », e oa ezhomm da rannañ
an douaroù-se e meur a vro evit gallout o merañ. Neuze e voe divizet sevel
bes-rouantelezhioù gant ur besroue e penn pep hini anezho. Da gentañ e voe savet
besrouantelezh Spagn Nevez (1535), ha goude-se hini Perou (1544), hini Granada
Nevez (1717) ha hini ar Río de la Plata (1776).

Pinvidik e teu an drevadennerien spagnol da vezañ buan war-bouez an encomienda
(ar c’humuniezhioù Indianed a veze lakaet da labourat evit o mistri spagnol). An
tachennoù bras anvet latifundia a voe savet, dreist-holl, adalek ar XVIIvet
kantved. A-hend-all e veze korvoet ar mengleuzioù aour (e Kolombia) hag arc'hant
(Zacatecas e Mec’hiko, Potosí e Bolivia).

Spontus eo ar priz a vo paeet gant an annezidi gentañ. D’an traoñ ez a buan an
niver a Amerindianed : tremen a ra eus war-dro 80 milion e deroù ar XVIvet
kantved da war-dro 12 milion kant vloaz war-lerc’h. Gant al lazhadegoù, al
labour ret hag ar c’hleñvedoù degaset eus Europa, dreist-holl, e voe diskaret ar
pobloù indian.

Torfedoù ar g-conquistadored spagnol a voe diskuliet neuze gant ur manac'h, ar
breur Bartolomé de las Casas. E 1550, goude breutaat gant ur beleg all, Juan
Ginés de Sepúlveda, e teuas a-benn da lakaat degemer ar soñj e oa un ene gant an
Amerindianed (Breud Valladolid). Roue Spagn, Karl V, a grogas ivez d’ar poent-se
da lakaat harzoù da reizhiad an encomienda.

Er XVIIvet kantved e voe diazezet Misionoù katolik gant ar Jezuisted. Un doare
keriadennoù e oa ar Reducciones-se, savet dreist-holl e Paraguay, gant Indianed
Guarani, e Bolivia, e Perou pe e Brazil. Republikoù bihan e oant, savet evit
avielañ an Amerindianed. Gant ar Jezuisted e veze savet kêrioù bihan war skouer
ar re eus Spagn, nemet eno e tegemerent Amerindianed da reiñ ur plas dezho er
gevredigezh spagnol ha kristen ha da wareziñ anezho diouzh ar sklaverezh.
Kement-se ne blije ket nemeur d’an drevadennerien avat, hag a-benn ar
bloavezhioù 1750-1760 e voe berzet ar Reducciones-se, gant ar pab, gant Spagn ha
gant Portugal.

Dre ma oa digresket kalz an niver a Amerindianed e oa diouer a dud labour evit
an drevadennerien. Kregiñ a reas ar Spagnoled neuze d’ober kenwerzh sklaved eus
Afrika, evel ma rae dija Portugaliz.

Daoust ma ne veze ket graet gwall vrav d’an Amerindianed na d’ar re Zu, e teuas
Amerika latin, ha dreist-holl Brazil, da vezañ ur skouer dibar eus ur
gevredigezh hiron.

Fernão de Magalhães, an ergerzher portugalat a oa e servij rouantelezh Spagn, a
erruas en inizi Filipinez d’ar 16 a viz Meurzh 1521. Anvet e voe an enezeg en
anv daofin Spagn, Fulup II Spagn. Adalek 1565 emañ an enezeg en Impalaeriezh
trevadennel Spagn. E 1611 e voe savet Skol-Veur Santo Tomas, ar skol-veur gentañ
er vro, e Manila.

Daoust ma ne oa ket pinvidik ar vro a-fed aour pe spisoù, e kave da Spagn e vije
ur bazenn gentañ da vont da avielañ Sina ha Japan. Frañsez Zavier, pa yeas da
Japan a gasas gantañ un den genidik eus Filipinez, Lorenzo Ruiz, zo bet lakaet
da sant abaoe. Ne reas ket berzh ar visionerien gatolik e Sina ha Japan, met e
Filipinez e teuas buan an iliz katolik da gaout ur pouez bras. Ha se e oa unan
eus palioù pennañ rouaned Spagn pa glaskent trevadenniñ broioù pell.

Kregiñ a reas galloud trevadennel Spagn da vont war ziskar er XVIIvet kantved,
daoust (pe abalamour) ma kresk poblañs an trevadennoù. An aour kaset da Spagn a
veze dispignet buan evit paeañ dleoù d’ar vankerien a Alamagn pe Italia. Hag
e-keit-se e kolle Spagn lod eus he zud a yae da redek bro en tu all d’ar mor.
Gant ar brezelioù en Europa (Brezel ar Pevar-Ugent Vloaz, Brezel Tregont Vloaz)
e voe dispignet nerzh hag arc’hant Spagn.

Displijet e oa an dud eus ar vegenn (ar re wenn, bet ganet en trevadennoù) gant
pouez beli Spagn warno. Tud evel Simón Bolívar a gemeras skouer war an Dispac'h
gall e dibenn ar XVIIIvet kantved. Tennañ a rejont splet eus aloubadeg Spagn
gant Napoleon Iañ e 1808 evit embann dizalc’hiezh broioù Suamerika. Mouget e voe
an emsavadegoù-se gant feulster gant ar Spagnoled, pa zeuas ar roue Fernant VII
war an tron en-dro e 1813. Met daoust da se e teuas broioù Suamerika,
tamm-ha-tamm, da vezañ dizalc’h.

Emsavadegoù a voe adarre a-enep rouantelezh Spagn, levezonet gant Brezel
dizalc'hiezh ar Stadoù Unanet, da sevel republikoù dizalc'h. Kuba ha Puerto Rico
a chomas dindan yev Spagn. Hogen, etre 1814 ha 1830, trevadennoù spagnol Amerika
a yeas d'ober broioù dizalc'h nevez : Arc'hantina, Bolivia, Kolombia, Chile,
Ecuador, Mec'hiko, Paraguay, Perou, Proviñsoù Unanet Kreizamerika, ar Republik
Dominikan, Uruguay ha Venezuela.

Dirollañ a reas ar brezel etre Spagn hag ar Stadoù Unanet : e 1898 e voe kollet
Kuba, Puerto Rico hag ar Filipinez gant ar Spagnoled, aloubet ma oa bet ar
broioù-se gant an Amerikaned.

Ne chome mui nemet un nebeud trevadennoù en Afrika gant Spagn, neuze. En o zouez
e c’heller menegiñ ar Rif, e hanternoz Maroko, aloubet e deroù an XXvet kantved,
ha chomet spagnol daoust da emsavadeg Abd el-Krim, e 1921-1926. E 1936 ez eo eus
hanternoz Maroko, hag eus an inizi Kanariez, e loc’has soudarded Franco da vont
d’en em gannañ e Brezel diabarzh Spagn. E 1956 e voe roet ar braz eus an douaroù
spagnol-se da stad Maroko, war-bouez Ceuta ha Melilla zo chomet kêrioù e dalc’h
Spagn. N’eo nemet e 1975, goude marv Franco, e voe kuitaet Sahara ar C'hornôg
gant Spagn, ha goude-se e voe staget ouzh rouantelezh Maroko.



https://br.wikipedia.org/wiki/Impalaer

Impalaer zo un titl roet da vleinerien (pe rieien'zo. Dont a ra e orin eus titl
an imperator a veze roet d'ar jeneraled roman kozh pa oant trec'h war enebourien
o bro. Ar stêr "penn uhel-tre" a zo bet hini penn ar riez roman pa oa aet ar
Republik roman da get e kreiz ar 1añ kantved kent Jezus-Krist. Ar rieg mod-nevez
a dlee kaout pep a ditl uhel : koñsul hag imperator (trec'her) hep ehan.
Augustus (= An hini benniget) a zo bet gwelet evel ar c'hentañ impalaer roman
(renet en- deus eus 27 kent Jezus-Krist betek e varv e 14 goude Jezuz-Krist).
Titloù all eget impalaer hag augustus a ya gant hini an impalaer roman (kaesar
ha princeps), met kavet e vez anvioù all e broioù gresian (basileus, autokrat,
sebastokrat). E broioù slav e vez kavet tsar (eus kaesar). En Iran (bet anvet
Bro-Bersia) ez eus bet un Roue ar Roueeden Henamzer hag ur Shah e-pad mareoù an
Istor modern ha kempredel.

Ne chom ket impalaer ebet hiziv nemet e Bro-Japan. Mikado eo e ditl. N'eus ket
ken kalz a c'halloudoù gantañ abaoe an Eil Brezel-Bed



https://br.wikipedia.org/wiki/Holen

An holen a zo ur maenad graet eus kloridenn sodiom dreist-holl. An holen a zo
ret evit ma vefe buhez war an douar, met e nebeudadoù. Fall e teu da vezañ d'al
loened ha d'ar plant pa ez eus re anezhañ.

Un temz-boued eo ivez, unan eus ar re goshañ hag ar re voutin er bed. Hag
implijet e vez ivez evit ar salladur, a zo un doare da virout ar boued gantañ.
An holen evit bezañ debret a c'hall kaout meur a stumm : holen-taol puraet pe
get, e meur a vent, blaz ha liv. Eztennet eo gant an den eus ar mor pe an douar,
abaoe pell.

Pa'z eo gouest an den modern da virout e voued e boestoù pe dre ar yenijenn
abaoe ur c'hant bloaz bennak nemetken, an holen a oa bet an doare da virout ar
boued abaoe miliadoù a vloavezhioù. Kavet eo bet war ul lec'hienn henoniel e
Roumania e veze dija implijet gant tud eus an Neolitik eus sevenadur
Cucuteni-Trypillia war-dro 6050 kent JK. Ul lec'hienn broduiñ all a zo bet kavet
e rannvro Shanxi, e Sina, kozh-noe ivez (6000 bloaz kent JK).

Eus ar Grennamzer d'an dispac'h gall e oa un tailh war an holen e Bro-C'hall
anvet an dell-holen (gabelle e galleg). Ne oa ket anezhi e Breizh avat, neuze e
oa kalz floderien etre an div vro, da skouer war Marzoù Breizh.

Pa n'eo ket bet puraet an holen e chom gant holl e vaenadoù naturel, ha
yac'hoc'h eo eta, pinvidikoc'h e magneziom hag e louc'helfennoù. Menegomp ar
flour-holen a zo dornzastumet er paludoù. Brudet eo hini Gwenrann da skouer.

An holen-taol a zo un holenn puraet, 95% pe ouzhpenn kloridenn sodiom ennañ.
Graet e vez gantañ e keginerezh broioù ar c'hornog. Kavet e vez alies war an
taolioù gant ar pebr.



https://br.wikipedia.org/wiki/Hengoun

An hengoun (liester : hengounioù) a zo doareoù ober pe doareoù komz treuskaset a
rumm da rumm en ur strollad tud evel ur bobl pe ur renkad kevredigezhel.
Termenet e vez a-wechoù evel ar pezh a vez kelennet d'ar yaouankiz gant an dud
koshañ. Peurliesañ e vez intentet e vez treuzkaset an hengoun dre ar gomz hag ar
skouer ha pa vefe traoù hengounel zo treuzskrivet ha treuskaset dre ar skridoù.
Dre vras e kaver anaoudegezhioù en hengounioù, da lavaret eo elfenn ditour.
Hervez armezhourien zo (Friedrich Hayek ha Thomas Sowell) ez a un dalvoudegezh
armerzhel gant heuliañ an hengounioù : pa vezont komprenet gant ar gempredidi e
c'hellont lakaat anezho da esper an amzer.

Savet eo bet hengoun diwar an anv-gwan hen ha ne vez ket mui kavet nemet e-barzh
ar gerioù kevrennek a dalvez kement ha kozh ha koun (kemmadur goude hen).

E pep relijion ez eus un hengoun a denn d'ar c'hredennoù, da istor an
diazezerien, d'al lidoù ha d'ar stuzegezhioù erbedet. Komzet e vez eus an
hengounioù lutherat pe eus an hengounioù soufiat. En Iliz katolik roman e vez
pouezet war an Hengoun evel heulier an Diskuliadur, an div vammenn asamblez a ya
d'ober sichenn ar gredenn gatolik. Ne c'hell ket krediñ ar Brotestanted ez eus
un hengoun kevatal d'ar Skritur sakr ha aze emañ unan eus abegoù o enebiezh d'an
Iliz katolik. Er frañmasonerezh e vez pouezet kalz ivez war an hengoun ken e vez
daveet da Hiram, roue Tir en amzer Salaün, roue Jeruzalem.

Pep arzour a zo bet levezonet gant oberennoù arzourien all. Dre ar stummadur e
vez treuskaset doareoù ober hag ivez ur seurt preder war palioù an arzourien.
Dre studiañ oberennoù an arzourien e c'heller sevel istor an teknikoù arzel pa
ne c'hell ket den ijinañ traoù nevez holl ha pa glasfe mont a-eneb doareoù e
araokidi. Enebet e vez an teknikoù arzel savet er renkadoù uhelañ (an dañsoù
lez, da skouer) hag ar re zo priziet gant an dud vunut (an dañsoù hengounel, da
skouer). Ar memes tra eo evit a sell ar sonerezh hag ar c'hanaouennoù.
Koulskoude ez eus bet darempredoù padus etre ar renkadoù ken a ya an doareoù da
bep tu. Meur a wech eo bet awenet stummoù arzel "uhel" gant doareoù poblek ha
hengounel.



https://br.wikipedia.org/wiki/Hanja

Hanja (hangeul: 한자 |; hanja: 漢字) a zo anv koreanek ar sinalunioù. En un doare
resisoc'h e ra dave an termen-mañ d'ar sinalunioù bet kemeret diwar ar sinaeg
evit skrivañ ar c'horeaneg.

An darn vrasañ eus an hanja implijet e koreaneg a zo peuzheñvel d'ar re implijet
evit skrivañ ar sinaeg, met en o zouez e vez kavet un nebeud hanja all heñvel
eus lod kavet e japaneg (kanji) ha lod all en vezont implijet nemet e koreaneg,
da skouer 畓 (non dap: "rizeg"; hangeul: 논 답).

Degouezhet a reas ar sinalunioù e Gorea pa oa bet degaset eno ar voudaegezh o
tont eus Sina.

Betek ma oa bet krouet ar skritur lizherennek anvet hangeul gant ar Roue Sejong
e oa ar sinalunioù pe hanja ar skritur nemetañ implijet evit ober diouzh ar
c'horeaneg dre skrid betek ar XVvet kantved.

En oa nemet en XXvet kantved ma chomas a-sav an dud da skrivañ dreist-holl gant
hanja en ur vont kentoc'h gant al lizherenneg hangeul.

Kenderc'hel a ra tud Su Korea da skrivañ o yezh gant hanja mesk-divesk gant
lizherennoù hangeul, ez-ofisiel, avat, en vez ket implijet ken ar hanja e
Republik Poblek Demokratel (pe Norzh Korea) abaoe 1949 .

Hiziv pa vez implijet hanja evit ober diouzh ar c'horeaneg dre skrid e vezont
distaget hervez o son. Er geriadurioù, avat, e vez lakaet o ster da gentañ hag
an doare d'o distagañ da heul. Eumhun (hangeul: 음훈; hanja: 音訓; diwar 音 "son" + 訓
"ster," "kelenn") e vez graet eus an doare d'ober-se.

Da skwer, pa glasker ar hanja 愛 ur geriadur e kaver sarang ae (hangeul: 사랑 애),
da lâret eo sarang eo ster ar sinalun-se hag a dalvez “karantez” hag distaget e
vez ae.

Daoust ha ma ne vezont ket implijet ken en Norzh ez-ofisiel e vez desket gant an
dud er skolioù tro-dro da 600 hanja en holl war digarez e vezont implijet evit
skrivañ ar c'horeaneg er Su hag ivez ar sinaeg hag ar japaneg.



https://br.wikipedia.org/wiki/Geun

Un ec'honenn douaroù ma'z eus doureier warni e-kreiz ur struzh dourglasker eo ar
c'heun. Kavet e vez geunioù e lec'hioù izelañ pa ne c'hell ket dour an
dourredennoù redek fonnus. El lodenn vrasañ eus an takad gleborek-se e vez un
niver bras a vevien o vevañ; darn anezho a zo boued evit al loened a zo
preizherien dezho. En dour e weler amprevaned bihan ha bras, buzhug, pesked,
bezhin, tammoù plant kouezhet. Kement-se a ra un endro binvidik hag a ro bod da
loened neuñv, nij pe red. E Kerne-Uhel e kaver ar stumm rannyezhel "yeun", ha
gun (ar C'hun) en Eusa.

E meur a sevenadur gozh e veze kredet e oa ar geunioù al lec'h ma veze un tremen
etre gorre an douar hag ar bed a-zindan. En Henamzer e oa ur brofedez, ar
Sibilla, a zibune he c'homzoù kevrinus e-kreiz geun Cumae, tost da Naplez e
kreiz Italia. Krediñ a rae ar Gelted kozh e oa dor an ifern e kreiz ar geunioù
ma'z eus kalz anezho en o broioù gleborek. Anatol ar Braz en deus kontet div
wech penaos e veze fiziet da veleien 'zo kas ar chas gant speredoù an diaoul
enno da c'heun an Elez (Ar Yeun Elez). Sellet ouzh "Mojenn ar Marv hervez ar
Brezhoned Arvorig".



https://br.wikipedia.org/wiki/Geriadur

Ur geriadur zo ul levr dave a dalvez da adkavout titouroù diwar-benn gerioù,
anvioù, pe meiziadoù, renket hervez urzh al lizherenneg peurliesañ. A bep seurt
geriadurioù zo. Ar geriadurioù ar muiañ anavezet eo ar geriadurioù yezh, evel
Geriadur brezhoneg an Here pe geriadurioù divyezhek.

Ret eo lakaat kemm etre ar geriadurioù, an holloueziadurioù, hag ar geriadurioù
holloueziadur.

Ar c'hentañ geriadur skrivet er bed a vije bet savet gant ar Vabilonianed er
VIvet kantved kent J.K..

Ar c'hentañ geriadur skrivet e sinaeg, ar Shuowen Jiezi, a oa skrivet e-tro ar
bloavez 100. Hervez bloazdanevelloù Bro-Japan, e oa skrivet ar c'hentañ
geriadurioù japaneg e 682, daoust ma oa ar c'hentañ ur geriadur evit lenn an
arouezlunioù sinaeg.

Ar c'hatholicon eo ar c'hentañ geriadur brezhoneg. Skrivet e oa e 1464 hag
embannet evit ar wezh kentañ e 1499 gant Jehan Lagadeuc, person e Plougonven. Ur
geriadur teiryezhek e oa, latin, galleg brezhoneg. Ar c'hentañ geriadur galleg
eo ivez. Savet e oa bet evit skoazell ar gloareged a yae da studiañ d'ar broioù
krec'h ha na ouient ken latin pe brezhoneg.

Ar c'hentañ roll eus 8000 ger saozneg a oa The Elementarie skrivet gant Richard
Mulcaster e 1582. Ne oa ket urzhiet ar gerioù hervez urzh al lizherenneg. Ar
c'hentañ geriadur saozeg urzhiet hervez urzh al lizherenneg a oa skrivet gant ar
c'helenner Robert Cawdrey e 1604.

Ar geriadurioù unyezhek zo skrivet penn-da-benn en ur yezh. Ar penngerioù hag an
titouroù a denn dezhe zo skrivet er memes yezh. Ar geriadurioù-se a c'hall kaout
un niver implijoù disheñvel. Ur skoazell int evit ar re a sav testennoù pe a
lenn anezhe.

Lod eus ar geriadurioù a ginnig ditouroù diwar-benn an distagadur, an
deveradurioù, an istorioù, ar gerdarzh, ar skeudennoù, an implij, an hentenn ha
skouerioù frazennoù. Stumm ul levr pe meur a levr eo ar stumm kavet an aliesañ.



https://br.wikipedia.org/wiki/George_III

George III, ganet George William Frederick d'ar 4 a viz Even 1738 hag aet da
Anaon d'an 29 a viz Genver 1820 , a oa Roue Rouantelezh Unanet Breizh-Veur
adalek ar 25 a viz Here 1760 betek ma voe staget ouzh Rouantelezh Iwerzhon d'ar
1añ a viz Genver 1801. Diwar neuze e voe Roue Rouantelezh Unanet Breizh-Veur hag
Iwerzhon betek e varv e 1820. Ouzhpenn-se e oa Priñs-dilenner Hannover , en
Impalaeriezh santel, ha goude Roue Hannover, adalek an 12 a viz Here 1814.

E vuhez kement hag a ren, an hini brasañ betek e hini a voe lusket gant
heuliadoù brezelioù lies war tachennoù Afrika, Amerika hag Azia. E-penn kentañ e
ren, Ar Rouantelezh Unanet a drec'he rouantelezh bro C'hall e-pad Brezel Seizh
Vloaz, o reiñ ar plas gentañ d'e rouantelezh evel rouantelezh europat war Norzh
Amerika hag India. En desped d'an trec'h meur-se e voe kollet, gant an amzer o
redek, trevadennoù Amerika e-pad Brezel dieubidigezh ar Stadoù Unanet. Brezelioù
all a voe a-enep Bro C'hall reveulzier, Impalaeriezh Napoleon betek trec'h
Emgann Waterloo e 1815.



https://br.wikipedia.org/wiki/Evaj

En o zouez e c'heller zoken resisaat died alkoolek gant alkool ennañ, pe er
c'hontrol died dialkoolek, died tomm pe died yen, died gazek (aezhennek).

E brezhoneg koulz hag e galleg e c'heller kaozeal eus boesonioù alkoolek hep
lavar ar ger alkoolek e troioù lavar zo : "pa veze boeson gantañ" "died kreñv",
"d'ho tied"=yec'hed mat, "dilezel an evaj"=paouez da evañ alkool, "bezañ kollet,
poazh gant ar boeson"=bezañ mezvier, "kaout gwall voeson"=bezañ drouk goude evañ
diedoù alkoolek.

Orin an evajoù a zo an dour, a zo an hini nemetañ rediet evit buhez Mab-den gour
hag an holl voudoù bev. Bronneged vihan a ev laezh o mamm e lodenn gentañ o
buhez. Dour a zo ennañ avat. Dour a vez kavet mui pe vui en holl evajoù mod-all.

Diwar ar ger brezhoneg ev, da geñveriañ gant ar gerioù ev- e kerneveureg , yf- e
kembraeg, ibh en iwerzhoneg , o orin boutin er c'heltieg *ib-o- e teu ar ger
evaj, a veze skrivet evage e 1723.

Died e brezhoneg skrivet diet e pennkentañ ar XVI° kantvet, da geñveriañ gant ar
gerioù dewas e kerneveureg o tont eus an henkerneveureg diot, ha diod e
kembraeg, deoch en heniwerzhoneg a zo o orin boutin er c'heltieg *di-ati-s.

Diwar ar ger galleg boisson o tont eus al latin kozh bibitio skrivet er VII°
kantvet, e teu ar ger boeson, bet skrivet boëson e 1914..

En dour ne gaver tamm elfenn magus ebet, nemet mineralioù. N'eo ket gremmus
kenebeut.

An evajoù all diouzh o orin hag o mod da vezañ krouet a c'hell kaout proteinoù,
lipidoù ha glusidoù a zo gremmus ha magus, ha vitaminoù gwiennoù bouedel ha
mineralioù a servij d'ar c'horf.

An dourennoù implijet evit keginañ evel an eoul pe ar gwinegr a c'hell bezañ
renket en evajoù. Lod eus ar boued a c'hell bezañ renket en evajoù ivez evel ar
soubenn pe ar bouilhoñs. Nebeut evajoù evel ar chokolad tomm a zo ken tost deus
an evajoù ha deus ar boued abalamour d'o c'henaoz magus-tre. Evajoù all evel ar
glec'hiadennoù a c'hell bezañ renket e-touesk al louzoù abalamour d'o efedoù war
ar yec'hed. Ar plant a c'heller implijout evit o fardañ o vezañ renket e-touesk
al louzaouennoù.

Evet e vez an evajoù gant a bep seurt endalc'herioù liammet gant ar sevenadur
hag e vez dalc'het ha miret anezho gant kement stummoù ha mentoù pod (boutailh,
barikenn, boest...) diouzh ar c'hementadoù ha padelezh ar mirout.

Mare an evañ a c'hell bezañ mare an debriñ pe e c'hell bezañ disheñvel. Lod eus
an evajoù a zo liammet-tre gant ur mare resis eus an devezh (tizan an noz da
skouer) pe eus ar vuhez (alkool evit an dud gour da skouer).

Kaozet e vez eus evajoù an dijuniñ pe eus evajoù digor-kalon da evañ a-raok ur
pred, pe eus evajoù-koazhañ da evañ evit koazhañ gwelloc'h.

Freskaennoù a vez graet eus evajoù da freskaat ar c'horf etre ar predoù, pe eus
ur banne startijenn evit un evaj da lakaat ar startijenn da zistreiñ.

Lod eus an evajoù implijet ar muiañ o deus roet o anv da mareoù resis an devezh.
(fr) pause café a zo un troc'h el labour evit evañ kafe pe un dra-all.(en) tea
time a zo un troc'h el labour e Bro-Saoz hag e broioù levezonet gant o
sevenadur.



