https://jv.wikipedia.org/wiki/Atom

Atom ya iku satuan dhasar matèri, kang kasusun saka inti atom lan uga èlèktron
minangka momotan negatif kang ngubengi. Inti atom kasusun saka proton kang
muatané positif, lan neutron kang muatané nétral. Èlèktron-èlèktron kang ana ing
sawijining atom kajiret ana ing inti atom déning gaya èlèktromagnètik.
Sakumpulan atom iku bisa gegandhèngan siji klawan liyané lan mbentuk sawijining
molekul. Atom kang ana kandhutané proton lan èlèktron kang pada sipaté netral,
déné kang duwÉ kandhutan proton lan èlèktron kang béda sipat positif utawa
negatif lan dijenengi ion. Atom diklompokaké miturut gunggung proton lan neutron
kang ana ing inti atom iku. Gunggung proton ana ing atom nentokaké unsur kimia
atom iku, lan jumlah neutron nentukaké isotop unsur iku. Istilah atom asalé saka
Basa Yunani (ἄτομος/átomos, α-τεμνω), kang tegesé ora bisa ditugel utawa ora
bisa dibagi-bagi. Konsèp atom dadi komponèn kang ora bisa dibagi-bagi manèh
pisanan diajokaké déning filsuf India lan Yunani. Ana ing abad kaping-17 lan
kaping-18, para kimiawan nentokaké dhasar-dhasar pamikiran iki kanthi nuduhaké
sawijining dat-dat kang ora bisa dibagi-bagi manèh nganggo métodhe-métodhe
kimia. Nganti tekan pungkasaning abad kaping-19 lan wiwitan abad kaping-20, para
fisikawan bisa nemokaké struktur lan komponèn-komponèn subatom ana ing sajeroné
atom, iki mbuktèkaké yèn atom dudu ora bisa dibagi manèh. Prinsip-prinsip
mékanika kuantum kang digunakaké para fisikawan banjur bisa gawé modhèl atom.

Konsèp yèn matèri kapérang saka satuan-satuan kapisah kang ora bisa dibagi manèh
dadi satuan kang luwih cilik wis ana sakwéné sakmilenium. Nanging, pamikiran
kasebut isih asifat abstrak lan filosofis, tinimbang adhedhasar pangamatan
èmpiris lan èkspèrimèn. Sacara filosofis, dhèskripsi sifat-sifat atom manéka
variasi gumantung ing budaya lan ilènan filosofi kasebut, lan asring uga
ngandhung unsur-unsur spiritual ing njeroné. Senajan mangkono, pamikiran dhasar
ngenani atom bisa ditampa déning para èlmuwan èwonan taun sabanjuré, amarga
dhèwèké sacara èlegan bisa njelasaké panemon-panemon anyar ing bidhang kimia.

Rujukan paling awal ngenani konsèp atom bisa ditilik manèh ing jaman India kuna
nalika taun 800 sadurungé masèhi, kang dijelasaké jroning naskah filsafat
Jainisme minangka anu lan paramanu. Ilènan mazhab Nyaya lan Vaisesika
ngembangaké téori kang njelasaké kepriyé atom-atom nggabung dadi bendha-bendha
kang luwih komplèks. Saabad sabanjuré mijil rujukan ngenani atom ing donya Kulon
déning Leukippos, kang sabanjuré déning muridé Demokritos pandhangan kasebut
disistematisaké. Kira-kira nalika taun 450 SM, Demokritos nyiptakaké istilah
átomos (basa Yunani: ἄτομος), kang ateges "ora bisa ditugel" utawa uga "ora bisa
dibagi-bagi manèh". Téori Demokritos ngenani atom dudu usaha kanggo njlèntrèhaké
sawijining fénoména fisis sacara rinci, nanging sawijining filosofi kang nyoba
kanggo mènèhi jawaban marang owah-owahan kang dumadi ing alam. Filosofi sarupa
uga dumadi ing India, senajan mangkono èlmu pangetauan modhèrn mutusaké kanggo
migunakaké istilah "atom" kang dicetusaké déning Demokritos.

Kamajuan luwih adoh ing pamahaman babagan atom diwiwiti kanthi ngrembakané èlmu
kimia. Nalika taun 1661, Robert Boyle mublikasikaké buku The Sceptical Chymist
kang duwé argumèn yèn matèri-matèri ing donya iki kapérang saka manéka kombinasi
"corpuscules", ya iku atom-atom kang béda. Iki béda karo pandelengan klasik kang
duwé pendhapat yèn matèri kapérang saka unsur-unsur udhara, lemah, geni, lan
banyu. Nalika taun 1789, istilah element (unsur) didhéfinisikaké déning
sawijining bangsawan lan panliti Prancis, Antoine Lavoisier, minangka bahan
dhasar kang ora bisa dibagi-bagi luwih adoh manèh kanthi migunakaké
métodhe-métodhe kimia.

Nalika taun 1803, John Dalton migunakaké konsèp atom kanggo njlèntrèhaké ngapa
unsur-unsur mesthi silih réaksi jroning pabandhingan kang bulat lan tetep, sarta
ngapa gas-gas tinentu luwih larut jroning banyu dibandhingaké karo gas-gas
liyané. Dhèwèké ngajokaké pendhapat yèn saben unsur ngandhut atom-atom tunggal
unik, lan atom-atom kasebut sabanjuré bisa rumaket kanggo mbentuk
senyawa-senyawa kimia.

Téori partikel iki banjur dikonfirmasikaké luwih adoh manèh nalika taun 1827, ya
iku nalika botaniwan Robert Brown migunakaké mikroskop kanggo ngamati lebu-lebu
kang ngambang ing sandhuwuré banyu lan nemokaké yèn lebu-lebu kasebut obah
sacara acak. Fénoména iki banjur ditepungi minangka "Gerak Brown". Nalika taun
1877, J. Désaulx ngajokaké pendhapat yèn fénoména iki disebabaké déning obahan
tèrmal molekul banyu, lan nalika taun 1905 Albert Einstein gawé analisis
matématika tumrap gerak iki. Fisikawan Prancis Jean Perrin banjur migunakaké
asil kerja Einstein kanggo nemtokaké massa lan dhimènsi atom sacara èkspèrimèn,
kang banjur kanthi pesthi dadi vèrifikasi tumrap téori atom Dalton.

Adhedhasar asil panalitèné marang sinar katode, nalika taun 1897 J. J. Thomson
nemokaké èlèktron lan sifat-sifat subatomiké. Iki ngruntuhaké konsèp atom
minangka satuan kang ora bisa dibagi-bagi manèh. Thomson percaya yèn
èlèktron-èlèktron kadhistribusi sacara rata ing saindhenging atom, lan
muatan-muatané diseimbangaké déning anané lautan muatan positif (modhèl pudhing
prem).

Nanging nalika taun 1909, para panliti ing sangisoré arahan Ernest Rutherford
némbakaké ion helium menyang lembaran tipis emas, lan nemokaké yèn sebagéan
cilik ion kasebut dipantulaké kanthi pojok pantulan kang luwih lancip saka apa
kang diprédhiksikaké déning téori Thomson. Rutherford banjur ngajokaké pendhapat
yèn muatan positif sawijining atom lan akèh-akèhé massané kakonsèntrasi ing inti
atom, kanthi èlèktron kang ngupengi inti atom kayadéné planèt ngupengi
srengéngé. Muatan positif ion helium kang ngliwati inti padhet iki kudu
dipantulaké kanthi pojok pantulan kang luwih lancip. Nalika taun 1913, nalika
lagi èkspèrimèn kanthi asil prosès paluruhan radhioaktif, Frederick Soddy
nemokaké yèn ana luwih saka sakjinis atom ing saben posisi tabèl périodhik.
Istilah isotop banjur diciptakaké déning Margaret Todd minangka jeneng kang trep
kanggo atom-atom kang béda nanging arupa sawijining unsur kang padha. J.J.
Thomson sabanjuré nemokaké tèknik kanggo misahaké jinis-jinis atom kasebut
lumantar asil kerjané ing gas kang kaionisasi.

Sauntara iku, nalika taun 1913 fisikawan Niels Bohr nglakokaké kajian ulang
modhèl atom Rutherford lan ngajokaké pendhapat yèn èlèktron-èlèktron ana ing
orbit-orbit kang kakuantisasi sarta bisa mlumpat saka sawijining orbit menyang
orbit liyané, senajan mangkono ora bisa kanthi bébas muter spiral mlebu utawa
metu jroning kahanan transisi. Sawijining èlèktron kudu nyerep utawa uga
mancaraké sapérangan ènèrgi tinentu kanggo bisa nglakokaké transisi antarané
orbit-orbit kang tetep iki. Yèn cahya saka matèri kang dipanasaké mancar
lumantar prisma, dhèèwèké ngasilaké sawijining spèktrum multiwerna. Paningalan
garis-garis spèktrum tinentu iki kasil dijlèntrèhaké déning téori transisi
orbital iki.

Banjur ing taun 1916, roncèn kimia antar atom dijlèntrèhaké déning Gilbert
Newton Lewis minangka interaksi antarané èlèktron-èlèktron atom kasebut. Amarga
ana tematané sipat-sipat kimiawi jroning tabèl périodhe kimia, kimiawan Amérika
Irving Langmuir taun 1919 duwé pendhapat yèn iki bisa dijlèntrèhaké yèn
èlèktron-èlèktron ing sawijining atom silih gegandhèngan utawa kumpul jroning
wangun-wangun tinentu. Saklompok èlèktron diprakirakaké nglungguhi saksèt
kelopak èlèktron ing sakupengé inti atom.

Panjanjalan Stern-Gerlach nalika taun 1922 mènèhaké bukti luwih adoh babagan
sipat-sipat kuantum atom. Nalika sakberkas atom pérak ditembakaké lumantar
médhan magnèt, berkas kasebut kapisah-pisah selaras karo arah momèntum pojok
atom (spin). Amarga arah spin iku acak, berkas iki diarepaké nyebar dadi
sakgaris. Nanging ing kasunyatané berkas iki kabagi dadi rong bagéan, gumantung
saka apa spin atom kasebut duwé orièntasi munggah utawa uga mudhun.

Nalika taun 1926, kanthi migunakaké pamikiran Louis de Broglie yèn partikel
kanthi prilaku kayadéné gelombang, Erwin Schrödinger ngrembakakaké sawijining
modhèl atom matématis kang nggambaraké èlèktron minangka gelombang telung
dhimènsi tinimbang minangka titik-titik partikel. Konsekuènsi panggunakan wangun
gelombang kanggo njlèntrèhaké èlèktron iki ya iku yèn ora mungkin kanggo sacara
matématis ngétung posisi lan momèntum partikel sacara bebarengan. Iki banjur
ditepungi minangka prinsip kaoramesthinan, kang dirumusaké déning Werner
Heisenberg nalika taun 1926. Miturut konsèp iki, kanggo saben pangukuran
sawijining posisi, sawijining wong mung bisa éntuk kisaran pangaji-pangaji
probabilitas momèntum, mengkono uga suwaliké. Senajan modhèl iki angèl kanggo
divisualisasikaké, dhèwèké bisa kanthi becik njlèntrèhaké sipat-sipat atom kang
kadeleng kang sadurungé ora bisa dijlèntrèhaké déning téori ngendi waé. Mula,
modhèl atom kang nggambaraké èlèktron ngupengi inti atom kayadéné planèt
ngupengi srengéngé diguguraké lan digantèkaké déning modhèl orbital atom ing
sakupengé inti ing ngendi èlèktron paling mungkin ana.

Perkembangan ing spèktromètri massa ngidinaké dilakokaké pangukuran massa atom
sacara pas. Piranti spèktromèter iki migunakaké magnèt kanggo mbélokaké
trayèktori berkas ion, lan akèhé deflèksi ditemtokaké kanthi rasio massa atom
tumrap muatané. Kimiawan Francis William Aston migunakaké piranti iki kanggo
nuduhaké yèn isotop duwé massa kang béda. Prabédan massa antar isotop iki arupa
wilangan bulat, lan dhèwèké disebut minangka kaidah wilangan bulat.
Panjlèntrèhan ing prabédan massa isotop iki kasil dipecahaké sawisé ditemokaké
neutron, sawijining partikel mawa muatan nétral kanthi massa kang mèh padha karo
proton, ya iku déning James Chadwick nalika taun 1932. Isotop banjur
dijlèntrèhaké minangka unsur kanthi gunggung proton kang padha, nanging duwé
gunggung neutron kang béda jroning inti atom.

Nalika taun 1950-an, ngrembakané panyepet partikel lan dhetèktor partikel
ngidinaké para èlmuwan nyinaoni dhampak-dhampak saka atom kang obah kanthi
ènèrgi kang dhuwur. Neutron lan proton banjur dikawruhi minangka hadron, ya iku
komposit partikel-partikel cilik kang disebut minangka kuark. Modhèl-modhèl
standhar fisika nuklir banjur dikembangaké kanggo njelasaké sipat-sipat inti
atom jroning babagan interaksi partikel subatom iki.

Watara taun 1985, Steven Chu sarèncang ing Bell Labs ngrembakakaké sawijining
tèknik kanggo ngedhunaké tèmperatur atom migunakaké laser. Ing taun kang padha,
saklompok èlmuwan kang diketuwai déning William D. Phillips kasil nyekel atom
natrium jroning prangkap magnèt. Claude Cohen-Tannoudji banjur nggabungaké
kaloro tèknik kasebut kanggo ngedhemaké sapérangan cilik atom nganti sapérangan
mikrokelvin. Iki ngidinaké èlmuwan nyinaoni atom kanthi présisi kang dhuwur
banget, kang ing tembé wuri nggawa para èlmuwan nemokaké kondhènsasi
Bose-Einstein.

Ing sajarahé, sawijining atom tunggal cilik banget kanggo dipigunakaké jroning
aplikasi èlmiah. Nanging saiki, manéka piranti kang migunakaké sawijining atom
tunggal logam kang digandhèngaké karo ligan-ligan organik (transistor èlèktron
tunggal) wis digawé. Manéka panlitèn wis dilakokaké kanggo mrangkap lan
ngalonaké laju atom migunakaké pangadheman laser kanggo ngéntukaké pamahaman
kang luwih becik ngenani sipat-sipat atom.

Senajan wiwitané tembung atom tegesé sawijining partikel kang ora bisa
ditugel-tugel manèh dadi partikel kang luwih cilik, jroning tèrminologi èlmu
kawruh modhèrn, atom kasusun saka manéka partikel subatom. Partikel-partikel
panyusun atom iki ya iku èlèktron, proton, lan neutron. Nanging hidrogen-1 ora
duwé neutron. Mangkono uga ing ion hidrogen positif H+.

Saka kabèh partikel subatom iki, èlèktron iku kang paling ènthèng, kanthi massa
èlèktron 9,11 × 10−31 kg lan duwé muatan négatif. Ukuran èlèktron cilik banget
mula durung ana tèknik pangukuran kang bisa dipigunakaké kanggo ngukur ukurané.
Proton duwé momotan positif lan massa kaping 1.836 luwih abot tinambang èlèktron
(1,6726 × 10−27 kg). Neutron ora duwé momotan listrik lan massa bébasé kaping
1.839 massa èlèktron atau (1,6929 × 10−27 kg).

Jroning modhèl standhar fisika, proton lan neutron kapérang saka partikel
èlemèntèr kang disebut kuark. Kuark kalebu jroning golongan partikel fermion lan
arupa salah siji saka rong bahan panyusun matèri dhasar (kang liyané ya iku
lepton). Ana enem jinis kuark lan saben kuark kasebut duwé momotan listrik
fraksional +2/3 utawa uga −1/3. Proton kapérang saka rong kuark munggah lan siji
kuark mudhun, nalika neutron kapérang saka siji kuark munggah lan loro kuark
mudhun. Prabédan komposisi kuark iki mangaruhi prabédan massa lan muatan
antarané kaloro partikel kasebut. Kuark rinoncé bebarengan déning gaya nuklir
kuwat kang diprantarani déning gluon. Gluon iku anggota saka boson tolok kang
arupa prantara gaya-gaya fisika.

Inti atom kapérang saka proton lan neutron kang karoncé bebarengan ing punjer
atom. Sacara kolèktif, proton lan neutron kasebut diarani nukleon (partikel
panyusun inti). Dhiamèter inti atom watara 10−15 tekan 10−14m. Driji-driji inti
diprakirakaké padha karo 1 , 07 A 3 {\displaystyle
{\begin{smallmatrix}1,07{\sqrt[{3}]{A}}\end{smallmatrix}}}   fm, kanthi A iku
gunggung nukleon. Iki cilik banget dibandhingaké karo driji-driji atom.
Nukleon-nukleon kasebut karoncé bebarengan déning gaya silih tarik potènsial
kang disebut gaya kuwat résidual. Ing let luwih cilik saka 2,5 fm, gaya iki
luwih kuwat saka gaya èlèktrostatik kang nyebabaké proton silih tolak.

Atom saka unsur kimia kang padha duwé gunggung proton kang padha, disebut nomer
atom. Sawijining unsur bisa duwé gunggung neutron kang manéka variasiné. Variasi
iki disebut minangka isotop. Gunggung proton lan neutron sawijining atom bakal
nemtokaké nuklida atom kasebut, éwadéné gunggung neutron rélatif marang gunggung
proton bakal nemtokaké stabilitas inti atom, kanthi isotop unsur tinentu bakal
nglakokaké paluruhan radhioaktif.

Neutron lan proton iku rong jinis fermion kang béda. Asas pangecualian Pauli
nglarang anané fermion kang idhèntik (kayadéné umpamané proton gandha)
nglungguhi sawijining kahanan fisik kuantum kang padha ing wektu kang padha.
Mula saka iku, saben proton jroning inti atom kuduné nglungguhi kahanan kuantum
kang béda karo aras ènèrginé dhéwé-dhéwé. Asas Pauli iki uga lumaku kanggo
neutron. Palarangan iki ora lumaku kanggo proton lan neutron kang nglungguhi
kahanan kuantum kang padha.

Kanggo atom kanthi nomer atom kang cendhèk, inti atom kang duwé gunggung proton
luwih akèh saka neutron duwé potènsi tiba menyang kahanan ènèrgi kang luwih
cendhèk lumantar paluruhan radhioaktif kang nyebabaké gunggung proton lan
neutron imbang. Mula saka iku, atom kanthi gunggung proton lan neutron kang
imbang luwih stabil lan ora bakal ngluruh. Nanging, kanthi ningkaté nomer atom,
gaya silih tulak antar proton agawé inti atom mbutuhaké proporsi neutron kang
luwih dhuwur manèh kanggo njaga stabilitasé. Ing inti kang paling abot, rasio
neutron per proton kang diperlokaké kanggo njaga stabilitasé bakal ningkat dadi
1,5.

Gunggung proton lan neutron ing inti atom bisa diowahi, senajan iki merlokaké
ènèrgi kang dhuwur banget amarga gaya atraksiné kang kuwat. Fusi nuklir dumadi
nalika akèh partikel atom padha nggabung mbentuk inti kang luwih abot. Minangka
conto, ing inti Srengéngé, proton merlokaké ènèrgi watara 3–10 keV kanggo
ngatasi gaya silih tulak antar pepadhané lan nggabung dadi sakinti. Fisi nuklir
arupa walikan saka prosès fusi. Ing fisi nuklir, inti dipecah dadi rong inti
kang luwih cilik. Iki biyasané dumadi lumantar paluruhan radhioaktif. Inti atom
uga bisa diowahi lumantar panémbakan partikel subatom kanthi ènèrgi dhuwur. Yèn
iki ngowahi gunggung proton jroning inti, atom kasebut bakal malih unsuré.

Yèn massa inti sawisé dumadiné réaksi fusi luwih cilik tinimbang gunggung massa
partikel awal panyusuné, mula prabédan iki disebabaké déning pangeculan pancaran
ènèrgi (umpamané sinar gamma), kayadéné kang ditemokaké ing rumus kasetaran
massa-ènèrgi Einstein, E = mc2, kanthi m iku massa kang ilang lan c iku
kacepetan cahya. Dhéfisit iki arupa bagéan saka ènèrgi pangiketan inti kang
anyar.

Fusi rong inti kang ngasilaké inti kang luwih gedhé kanthi nomer atom luwih
cendhèk tinimbang wesi lan nikel (gunggung total nukleon padha karo 60) biyasané
asifat èksotèrmik, kang tegesé yèn prosès iki ngeculaké ènèrgi. Prosès
pangeculan ènèrgi iki kang agawé fusi nuklir ing lintang bisa dipertahanaké.
Kanggo inti kang luwih abot, ènèrgi pangiketan per nukleon jroning inti wiwit
tansaya medhun. Iki ateges yèn prosès fusi bakal asifat èndotèrmik.

Èlèktron jroning sawijining atom ditarik déning proton jroning inti atom
lumantar gaya èlèktromagnètik. Gaya iki ngiket èlèktron jroning sumur potènsi
èlèktrostatik ing sakupengé inti. Iki nduwèni teges yèn ènèrgi njaba diperlokaké
supaya èlèktron bisa lolos saka atom. Saya cerak sawijining èlèktron menyang
njero inti, saya gedhé gaya atraksiné, saéngga èlèktron kang ana cerak karo
punjer sumur potènsi mbutuhaké ènèrgi kang luwih gedhé kanggo lolos.

Èlèktron, padha karo partikel liyané, duwé sifat kayadéné partikel uga kayadéné
gelombang (dualisme gelombang-partikel). Méga èlèktron iku sawijining dhaérah
jroning sumur potènsi ing ngendi saben èlèktron ngasilaké sajinis gelombang
meneng (ya iku gelombang kang ora obah rélatif marang inti) telung dhimènsi.
Prilaku iki ditemtokaké déning orbital atom, ya iku sawijining fungsi matématika
kang ngétung probabilitas sawijining èlèktron bakal mijil ing sawijining lokasi
tinentu nalika posisiné diukur. Mung bakal ana siji himpunan orbital tinentu
kang ana ing sakupengé inti, amarga pola-pola gelombang liyané bakal kanthi
cepet ngluruh dadi wangun kang luwih stabil.

Saben orbital atom siluh korèspondhèn marang aras ènèrgi èlèktron tinentu.
Èlèktron bisa malih kahanané menyang aras ènèrgi kang luwih dhuwur kanthi nyerep
sawijining foton. Saliyané bisa munggah nuju aras ènèrgi kang luwih dhuwur,
sawijining èlèktron bisa uga medhun menyang kahanan ènèrgi kang luwih cendhèk
kanthi mancaraké ènèrgi kang turah minangka foton.

Ènèrgi kang diperlokaké kanggo ngeculaké utawa uga nambah sawijining èlèktron
(ènèrgi pangiketan èlèktron) iku luwih cilik tinimbang ènèrgi pangiketan
nukleon. Minangka contoné, mung diperlokaké 13,6 eV kanggo ngeculaké èlèktron
saka atom hidrogen. Bandhingna karo ènèrgi kang gedhéné 2,3 MeV kang diperlokaké
kanggo mecah inti deuterium. Atom kanthi muatan listrik nétral amarga gunggung
proton lan èlèktroné kang padha. Atom kang kakurangan utawa uga kaluwihan
èlèktron disebut minangka ion. Èlèktron kang ana ing paling njaba saka inti bisa
ditransfer utawa uga dibagi menyang atom paling cerak liyané. Kanthi cara iki,
atom bisa silih karoncé mbentuk molekul.

Adhedhasar dhéfinisi, rong atom kanthi gunggung proton kang idhentik ing intiné
kalebu jroning unsur kimia kang padha. Atom kanthi gunggung proton padha nanging
kanthi gunggung neutron béda iku loro isotop béda saka sawijining unsur kang
padha. Minangka contoné, kabèh hidrogen duwé proton siji, nanging ana siji
isotop hidrogen kang ora duwé neutron (hidrogen-1), sawijining isotop kang duwé
siji neutron (deuterium), loro neutron (tritium), lsp. Hidrogen-1 iku wangun
isotop hidrogen kang paling umum. Sok-sok dhèwèké diarani minangka protium.
Kabèh isotop unsur kang duwé nomor atom luwih gedhé saka 82 asifat radhioaktif.

Saka watara 339 nuklida kang kawangun sacara alami ing Bumi, 269 ing antarané
durung tau kadeleng ngluruh. Ing unsur kimia, 80 saka unsur kang dikawruhi duwé
siji utawa luwih isotop stabil. Unsur 43, 63, lan kabèh unsur luwih dhuwur saka
83 ora duwé isotop stabil. Pitulikur unsur mung duwé siji isotop stabil, nalika
gunggung isotop stabil kang paling akèh kadeleng ing unsur timah kanthi 10 jinis
isotop stabil.

Amarga mayoritas massa atom asalé saka proton dan neutron, gunggung sakabèhé
partikel iki jroning atom diarani minangka nomor massa. Massa atom ing kahanan
meneng asring dièksprèsikaké migunakaké satuan massa atom (u) kang uga diarani
dalton (Da). Satuan iki didhéfinisikaké minangka saprarolas massa atom karbon-12
nétral, kang kira-kira gedhéné 1,66 × 10−27 kg. Hidrogen-1 kang arupa isotop
paling ènthèng hidrogen duwé bobot atom 1,007825 u. Atom duwé massa kang
kira-kira padha karo nomor massané dipingké satuan massa atom. Atom stabil kang
paling abot ya iku timbal-208, kanthi massa 207,9766521 u.

Para kimiawan biyasané migunakaké satuan mol kanggo nyatakaké gunggung atom. Sak
mol didhéfinisikaké minangka gunggung atom kang ana ing 12 gram persis
karbon-12. Gunggung iki ya iku watara 6,022 × 1023, kang ditepungi uga kanthi
jeneng tetapan Avogadro. Kanthi mangkono sawijining unsur kanthi massa atom 1 u
bakal duwé sak mol atom kang massané 0,001 kg. Minangka conto, Karbon duwé massa
atom 12 u, saéngga sak mol karbon atom duwé massa 0,012 kg.

Atom ora duwé watesan njaba kang cetha, saéngga dhimènsi atom biyasané
didhèskripsikaké minangka let antarané loro inti atom nalika loro atom silih
gabung bebarengan jroning Roncèn kimia. Driji-driji iki manéka variasi gumantung
marang jinis atom, jinis roncèn kang kalibat, gunggung atom ing sakupengé, lan
spin atom. Ing tabèl périodhik unsur-unsur, driji-driji atom bakal cenderung
ningkat sairing karo ningkaté périodhe (ndhuwur medhun). Suwaliké driji-driji
atom bakal cenderung ningkat sairing karo medhuné nomer golongan (tengen
mangiwa). Mula, atom kang paling cilik iku helium kanthi driji-driji 32 pm,
nalika kang paling gedhé iku sesium kanthi driji-driji 225 pm. Dhimènsi iki
maèwu-èwu luwih cilik saka gelombang cahya (400–700 nm), saéngga atom ora bisa
dideleng migunakaké mikroskop optik biyasa. Nanging, atom bisa dideleng
migunakaké mikroskop gaya atom.

Ukuran atom cilik banget, semono ciliké amba sak ler rambut bisa nampung watara
1 yuta atom karbon. Saktètès banyu uga ngandhut watara 2 × 1021 atom oksigen.
Intan sak karat kanthi massa 2 × 10-4 kg ngandhut watara 1022 atom
karbon.[catatan 1] Yèn sawijining apel digedhèkaké nganti saukuran gedhéné Bumi,
mula atom jroning apel kasebut bakal katon gedhéné padha ukuran apel awal
kasebut.

Saben unsur duwé siji utawa luwih isotop kanthi inti ora stabil kang bakal
ngalami paluruhan radhioaktif, nyebabaké inti ngeculaké partikel utawa uga
radhiasi èlèktromagnètik. Radhioaktivitas bisa dumadi nalika driji-driji inti
gedhé banget dibandhingaké karo driji-driji gaya kuwat (mung dumadi ing let
watara 1 fm).

Jinis-jinis paluruhan radhioaktif liyané kang luwih arang ngliputi pangeculan
neutron lan proton saka inti, èmisi luwih saka siji partikel beta, utawa uga
paluruhan kang ngakibataké prodhuksi èlèktron kanthi kacepetan dhuwur kang dudu
sinar beta, lan prodhuksi foton kanthi ènèrgi dhuwur kang dudu sinar gama

Saben isotop radhioaktif duwé karakteristik périodhe wektu paluruhan (wektu
paro) kang arupa suwéné wektu kang diperlokaké déning setengah gunggung sampel
kanggo ngluruh entèk. Prosès paluruhan asifat èksponènsial, saéngga sawisé loro
wektu paro, mung bakal kasisa 25% isotop.

Saben partikel èlemèntèr duwé sifat mékanika kuantum intrinsik kang ditepungi
kanthi jeneng spin. Spin duwé analogi karo momèntum pojok sawijining objèk kang
mubeng ing punjer massané, senajan sacara kaku partikel ora duwé prilaku kaya
mangkéné iki. Spin diukur jroning satuan tetapan Planck karédhuksi (ħ), kanthi
èlèktron, proton, lan neutron sakabèhé duwé spin ½ ħ, utawa "spin-½". Jroning
atom, èlèktron kang obah ing sakupengé inti atom saliyané duwé spin uga duwé
momèntum pojok orbital, nalika inti atom duwé momèntum pojok uga amarga spin
nukliré dhéwé.

Médhan magnèt kang diasilaké déning sawijining atom (disebut momèn magnètik)
ditemtokaké déning kombinasi manéka jinis momèntum pojok iki. Nanging,
kontribusi kang paling gedhé tetep asalé saka spin. Amarga èlèktron manut asas
pengecualian Pauli, yiku ora ana loro èlèktron kang bisa ditemokaké ing kahanan
kuantum kang padha, pasangan èlèktron kang karoncé siji lan sijiné duwé spin
kang lelawanan, kanthi siji mawa spin munggah, lan kang sijiné manèh mawa spin
mudhun. Kaloro spin kang lelawanan iki bakal silih nétralaké, saéngga momèn
dipol magnètik totalé dadi nol ing sapérangan atom kanthi gunggung èlèktron
genep.

Ing atom kanthi èlèktron ganjil kayadéné wesi, anané èlèktron kang ora duwé
pasangan nyebabaké atom kasebut asifat féromagnètik. Orbital-orbital atom ing
sakupengé atom kasebut silih tumpang tindhih lan pamudhunan kahanan ènèrgi
digayuh nalika spin èlèktron kang ora duwé pasangan kasusun silih sajajar.
Prosès iki disebut minangka interaksi ijolan. Nalika momèn magnètik atom
féromagnètik kasusun silih sajajar, bahan kang kasusun déning atom iki bisa
ngasilaké médhan makroskopis kang bisa didhetèksi. Bahan-bahan kang asifat
paramagnètik duwé atom kanthi momèn magnètik kang kasusun acak, saéngga ora ana
médhan magnèt kang diasilaké. Nanging, momèn magnètik saben atom indhividu
kasebut bakal kasusun silih sajajar nalika diwènèhi médhan magnèt.

Inti atom uga bisa duwé spin. Biyasané spin inti kasusun sacara acak amarga
kasetimbangan tèrmal. Nanging, kanggo unsur-unsur tinentu (kayadéné xenon-129),
iku mungkin kanggo molarisasi kahanan spin nuklir sacara signifikan saéngga
spin-spin kasebut kasusun silih sajajar kanthi arah kang padha. Kondhisi iki
disebut minangka hiperpolarisasi. Fénoména iki duwé aplikasi kang wigati jroning
pancitraan résonansi magnètik.

Nalika sawijining èlèktron karoncé ing sawijining atom, dhèwèké duwé ènèrgi
potènsial kang bebandhing kuwalik marang let èlèktron marang inti. Iki diukur
déning gedhéné ènèrgi kang diperlokaké kanggo ngeculaké èlèktron saka atom lan
biyasané dièksprèsikaké kanthi satuwan èlèktronvolt (eV). Jroning modhèl
mékanika kuantum, èlèktron-èlèktron kang karoncé mung bisa nglungguhi sak sèt
kahanan kang pusaté ing inti, lan saben kahanan silih korèspondhènsi marang aras
ènèrgi tinentu. Kahanan ènèrgi paling asor sawijining èlèktron kang karoncé
disebut minangka kahanan dhasar, nalika kahanan ènèrgi kang luwih dhuwur disebut
minangka kahanan kaèksitasi.

Supaya sawijining èlèktron bisa mlumpat saka sawijining kahanan menyang kahanan
liyané, dhèwèké kudu nyerep utawa mancaraké foton ing ènèrgi kang selaras karo
prabédan ènèrgi potènsial antar rong aras kasebut. Ènèrgi foton kang dipancaraké
iku sebandhing karo frékuènsiné. Saben unsur duwé spèktrum karakteristiké
dhéwé-dhéwé. Iki gumantung marang muatan inti, subklopak kang kaisi karo
èlèktron, interaksi èlèktromagnètik antar èlèktron, lan faktor-faktor liyané.

Nalika sawijining spèktrum ènèrgi kang sambung terus dipancaraké liwat
sawijining gas utawa uga plasma, sapérangan foton diserep déning atom, nyebabaké
èlèktron pindhah aras ènèrgi. Èlèktron kang kaèksitasi bakal sacara spontan
mancaraké ènèrgi iki minangka foton lan tiba manèh menyang aras ènèrgi kang
luwih cendhèk. Mula saka iku, atom duwé prilaku kayadéné bahan panyaring kang
bakal mbentuk sadhèrètan pita absorpsi. Pangukuran spèktroskopi marang kekuwatan
lan amba pita spèktrum ngidinaké panemton komposisi lan sifat-sifat fisika
sawijining dat.

Pangamatan cermat ing garis-garis spèktrum nuduhaké yèn sapérangan ngétokaké
anané pamisahan alus. Iki dumadi amarga kopling spin-orbit kang arupa interaksi
antarané spin karo obahing èlèktron paling njaba. Nalika sawijining atom ana
jroning médhan magnèt èksternal, garis-garis spèktrum kapisah dadi telu komponèn
utawa luwih. Iki disebut minangka èfèk Zeeman. Èfèk Zeeman disebabaké déning
interaksi médhan magnèt karo momèn magnètik atom lan èlèktroné. Sapérangan atom
bisa duwé akèh konfigurasi èlèktron kanthi aras ènèrgi kang padha, saéngga bakal
katon minangka sawijining garis spèktrum. Interaksi médhan magnèt karo atom
bakal nggèsèr konfigurasi-konfigurasi èlèktron nuju aras ènèrgi kang béda
sithik, nyebabaké garis spèktrum dhobel. Anané médhan listrik èksternal bisa
nyebabaké pamisahan lan panggèsèran garis spèktrum kanthi ngowahi aras ènèrgi
èlèktron. Fénoména iki disebut minangka èfèk Stark.

Klopak utawa kulit èlèktron paling njaba sawijining atom jroning kahanan kang
ora kakombinasi diarani minangka klopak valènsi lan èlèktron jroning klopak
kasebut diarani èlèktron valènsi. Gunggung èlèktron valènsi nemtokaké prilaku
roncèn atom kasebut karo atom liyané. Atom cenderung réaksi karo siji lan sijiné
lumantar pangisian (utawa uga pangosongan) èlèktron valènsi paling njaba atom.
Roncèn kimia bisa dideleng minangka transfer èlèktron saka sawijining atom
menyang atom liyané, kayadéné kang kadeleng ing natrium klorida lan garam-garam
ionik liyané. Nanging, akèh uga unsur kang nuduhaké prilaku valènsi gandha,
utawa kacendrungan mbagi èlèktron kanthi gunggung kang béda ing senyawa kang
béda. Saéngga, roncèn kimia antarané unsur-unsur iki cenderung arupa pambagéyan
èlèktron tinimbang transfer èlèktron. Contoné ngliputi unsur karbon jroning
senyawa organik.

Unsur-unsur kimia asring ditampilaké jroning tabèl pèriodhik kang nampilaké
sifat-sifat kimia sawijining unsur kang duwé pola. Unsur-unsur kanthi gunggung
èlèktron valènsi kang padha diklompokaké sacara vèrtikel (disebut golongan).
Unsur-unsur ing bagéyan paling tengen tabèl duwé klopak paling nabané kaisi
kebak, nyebabaké unsur-unsur kasebut cenderung asifat inert (gas mulia).

Sapérangan atom ditemokaké jroning kahanan matèri kang béda-béda gumantung ing
kondhisi fisik bendha, ya iku suhu lan tekanan. Kanthi ngowahi kondhisi kasebut,
matèri bisa molah-malih dadi wangun padhet, cuwèr, gas, lan plasma. Jroning
saben kahanan kasebut uga matèri bisa duwé manéka fase. Minangka contoné ing
karbon padhet, dhèwèké bisa arupa grafit uga inten.

Ing suhu nyeraki nol mutlak, atom bisa mbentuk kondhènsat Bose-Einstein, ing
endi èfèk-èfèk mékanika kuantum kang biyasané mung kadeleng ing skala atom
kadeleng sacara makroskopis. Kumpulan atom-atom kang diliwat-adhemké iki duwé
prilaku kayadéné sawijining atom super.

Mikroskop panrowongan payaran (scanning tunneling microscope) iku sawijining
mikroskop kang dipigunakaké kanggo ndeleng lumahing sawijining bendha ing
tingkat atom. Alat iki migunakaké fénoména panrowongan kuantum kang ngidinaké
partikel-partikel nembus sawar kang biyasané ora bisa diliwati.

Sawijining atom bisa diionisasi kanthi nguwalaké siji èlèktroné. Muatan kang ana
nyebabaké trayèktori atom mlengkung nalika dhèwèké ngliwati sawijining médhan
magnèt. Driji-driji trayèktori ion kasebut ditemtokaké déning massa atom.
Spèktromèter massa migunakaké prinsip iki kanggo ngétung rasio massa marang
muatan ion. Yèn sampel kasebut ngandhut sapérangan isotop, spèktromèter massa
bisa nemtokaké proporsi saben isotop kanthi ngukur intènsitas berkas ion kang
béda. Tèknik kanggo nguwapaké atom ngliputi spèktroskopi émisi atomik plasma
gandhèng indhuktif (inductively coupled plasma atomic emission spectroscopy) lan
spèktromètri massa plasma gandhèng indhuktif (inductively coupled plasma mass
spectrometry), kaloroné migunakaké plasma kanggo nguwapaké sampel analisis.

Métodhe liyané kang luwih selèktif ya iku spèktroskopi panguwalan ènèrgi
èlèktron (electron energy loss spectroscopy), kang ngukur panguwalan ènèrgi
berkas èlèktron jroning sawijining mikroskop èlèktron transmisi nalika dhèwèké
interaksi karo sampel. Tomografi kuar atom duwé résolusi sub-nanomèter jroning
3-D lan bisa sacara kimiawi ngidhèntifikasi atom-atom indhividhu migunakaké
spèktromètri massa wektu lintas.

Spèktrum kahanan kaèksitasi bisa dipigunakaké kanggo nganalisa komposisi atom
lintang kang adoh. Dawa gelombang cahya tinentu kang dipancaraké déning lintang
bisa dipisahaké lan dicocokaké karo transisi kakuantisasi atom gas bébas. Werna
lintang sabanjuré bisa diréplikasi migunakaké lampu lucutan gas kang ngandhung
unsur kang padha. Helium ing Srengéngé ditemokaké kanthi migunakaké cara iki 23
taun sadurungé dhèwèké ditemokaké ing Bumi.

Atom nglungguhi watara 4% dhènsitas ènèrgi total kang ana jroning alam semesta
kadeleng, kanthi dhènsitas rata-rata watara 0,25 atom/m3. Jroning galaksi Bima
Sakti, atom nduwé konsèntrasi kang luwih dhuwur, kanthi dhènsitas matèri jroning
médhium antarlintang kisarané watara 105 nganti tekan 109 atom/m3. Srengéngé
dhéwé dipercaya ana jroning Gelembung Lokal, ya iku sawijining dhaérah kang
ngandhut akèh gas ion, saéngga dhènsitas ing sakupengé iku watara 103 atom/m3.
Lintang mbentuk méga-méga padhet jroning médhium antarlintang, lan prosès
èvolusionèr lintang bakal nyebabaké paningkatan kandhungan unsur kang luwih abot
tinimbang hidrogen lan helium jroning médhium antarlintang. Nganti tekan 95%
atom Bima Sakti kakonsèntrasi jroning lintang-lintang, lan massa total atom iki
mbentuk watara 10% massa galaksi. Massa sisané iku matèri peteng kang ora
dikawruhi kanthi cetha.

Proton lan èlèktron kang stabil mijik sadhetik sawisé kedadéyan Dhentuman Gedhé.
Jroning mangsa wektu telung menit sawisé, nukleosintesis Dhentuman Gedhé
akèh-akèhé ngasilaké helium, litium, lan deuterium, lan mungkin uga sapérangan
berilium lan boron. Atom pisanan (kanthi èlèktron kang katalènan karo dhèwèké)
sacara téoritis karipta 380.000 taun sawisé Dhentuman Gedhé, ya iku nalika alam
semesta kang nrembaka cukup adhem kanggo ngidinaké èlèktron-èlèktron katalènan
ing inti atom. Wiwit wektu iku, inti atom wiwit nggabung jroning lintang-lintang
lumantar prosès fusi nuklir lan ngasilaké unsur-unsur kang luwih abot nganti
tekan wesi.

Isotop kayadéné litium-6 diasilaké ing ruwang akasa lumantar spalasi sinar
kosmis. Iki dumadi nalika sawijining proton kanthi ènèrgi dhuwur numbuk inti
atom, nyebabaké sapérangan gedhé nukleon sumebar. Unsur kang luwih abot
tinimbang wesi diasilaké ing supernova lumantar proses r lan ing lintang-lintang
AGB lumantar proses s. Kaloroné nglibataké panyekelan neutron déning inti atom.
Unsur-unsur kayadéné timbal akèh-akèhé diwangun lumantar paluruhan radhioaktif
unsur-unsur liya kang luwih abot.

Akèh-akèhé atom kang nyusun Bumi lan klebu uga kabèh makluk uripé tau ana
jroning wangun kang saiki ing nebula kang runtuh saka awan molekul lan mbentuk
Tata Surya. Sisané arupa akibat saka paluruhan radhioaktif lan proporsiné bisa
digunakaké kanggo nemtokaké umur Bumi lumantar pananggalan radhiomètrik.
Akèh-akèhé helium jroning kerak Bumi arupa prodhuk paluruhan alfa.

Ana saklumit atom ing Bumi kang ing awal pambentukané ora ana lan uga dudu arupa
akibat saka paluruhan radhioaktif. Karbon-14 sacara kasinambungan diasilaké
déning sinar kosmik ing atmosfèr. Sapérangan atom ing Bumi sacara gawéyan
diasilaké déning réaktor utawa uga gegaman nuklir. Saka kabèh Unsur-unsur
transuranium kang nomer atomé luwih gedhé saka 92, mung plutonium lan neptunium
waé kang ana ing Bumi sacara alami. Unsur-unsur transuranium duwé wektu paro
radhioaktif kang luwih cendhak tinimbang umur Bumi, saéngga unsur-unsur iki wis
suwé luruh. Kejaba ana ing plutonium-244 kang kamungkinan kasimpen jroning lebu
kosmik. Kandhungan alami plutonium lan neptunium diasilaké saka panyekelan
neutron jroning bijih uranium.

Bumi ngandhut watara 1,33 × 1050 atom. Ing atmosfèr planèt, ana sagunggung cilik
atom gas mulia kayadéné argon lan neon. Sisa 99% atom ing atmosfèr bumi
katalènan jroning wangun molekul, upamané karbon dioksida, oksigen diatomik, lan
nitrogen diatomik. Ing lumahing Bumi, atom-atom tetalènan mbentuk manéka jinis
senyawa, ngliputi banyu, garam, silikat, lan oksida. Atom uga bisa nggabung
mbentuk bahan-bahan kang ora kapérang saka molekul, contohné kristal lan logam
padhet utawa uga cuwèr.

Nalika isotop kanthi nomor atom kang luwih dhuwur tinimbang timbal (62) asifat
radhioaktif, ana sawijining "pulo stabilitas" kang diajokaké kanggo sapérangan
unsur kanthi nomor atom ing sandhuwuré 103. Unsur-unsur super abot iki
kamungkinan duwé inti kang sacara rélatif stabil marang paluruhan radhioaktif.
Atom super abot kang stabil iki kamungkinan gedhé iku unbiheksium, kanthi 126
proton 184 neutron.

Saben partikel matèri duwé partikel antimatèriné dhéwé-dhéwé kanthi muatan
listrik kang lelawanan. Saéngga, positron iku antièlèktron kang muatané positif,
lan antiproton iku proton kang muatané négatif. Nalika matèri lan antimatèri
ketemu, kaloroné bakal silih musnahaké. Ana kaoraseimbangan antarané gunggung
partikel matèri lan antimatèri. Kaoraseimbangan iki isih durung dipahami sacara
nyluruh, senajan ana téori bariogenesis kang mènèhaké panjelasan kang
mungkinaké. Antimatèri ora tau ditemokaké sacara alami. Nanging, nalika taun
1996, antihidrogen kasil disintèsis ing laboratorium CERN ing Jenewa.

Ana uga atom-atom langka liyané kang digawé kanthi nggantèkaké sawijining
proton, neutron, utawa uga èlèktron karo partikel liya kang muatané padha.
Minangka conto, èlèktron bisa digantèkaké karo muon kang luwih abot, mbentuk
atom muon. Jinis atom iki bisa digunakaké kanggo nguji prédhiksi fisika.



https://jv.wikipedia.org/wiki/One_Direction

One Direction ya iku grup penyanyi lanang saka Inggris-Irlandia sing kabéntuk
tahun 2010. Anggotane Grup iki ya iku Niall Horan, Zayn Malik, Liam Payne, Harry
Styles lan Louis Tomlinson. One Direction dikontrak déning Syco Records, lebel
rékamané Simon Cowell, sawisé dadi juara nomer telu ing acara The X Factor musim
kaping 7 tahun 2010. Sawise sukses ing Inggris, One Direction banjur dikontrak
kaliyan lebel rekaman saka Amerika Utara, Columbia Records ing tahun 2011.

Ing sasi November 2011, One Direction ngentokaké albumé sing sepisan, judulé Up
All Night. Album kasebut dadi album sing payu paling cepet ing Inggris tahun
2011. Isih ing tahun sing padha, ing Amerika Serikat, album iku sukses kelebu
ing posisi paling dhuwur Billboard 200. Up All Night nguwasani posisi sepulung
paling gedhé UK Singles Chart mawa lagu What Makes You Beautiful. Mawa lagu iku,
One Direction menang Best British Single (lagu Britania paling apik) ing acara
BRIT Award tahun 2012. One Direction uga sukses ngadollagu kasebut mawa digital
total unduhan nganti 2.060.303. Album sing kapindho judhulé Take Me Home bakal
diluncuraké tanggal 12 November 2012. One Direction bakal nggawé konsèr tur
dunia sing dijadwalaké ing tahun 2013. Tur iki diwiwiti saka kutha-kutha ing
Inggris lan Irlandia banjur diterusaké ing nagara-nagara Amerika Utara lan
Australasia.

Amerga kasuksesané iku, One Direction kasebut-sebut sing mara-marahi njedhule
meneh boy band-boy band Éropah sing sadurungé tau jaya rikala tahun 1990-an. One
Direction uga diarani mawi gelombang anyar Invasi Britania (British Invasion)
sing ana ing Amerika Serikat, nututi jejaké The Beatless ing tahun 1960-an. Ing
Indonésia, senajan isih geger karo boyband Korea Selatan, nanging tekané One
Direction ora kalah raméné.

Tahun 2010, Niaal Horan, Zayn Malik, Liam Payne, Harry Styles lan Louis
Tomlinson melu audisi The X Factor kaping 7 mawi panyanyi solo kategori Boys,
nanging dhèwèké kabèh kalah. Sawisé éntuk saran saka salah sijining juri, Nicole
Scherzinger, dhèwèké wong lima nggabung dadi siji lan nggawe boy band. Boy band
iki banjur bisa lolos kanggo kategori Groups. Boy band sing nembé dadi iki
diwènèhi wektu 5 minggu kanggo gladhèn lan ngakrabake sapadha anggota sadurungé
lomba diwiwiti. Banjur wong lima iku sarujuk bakal gladhèn ing vila duwéké bapak
tiriné Harry ing Manchester.

Sing duwé idé njenengi grup iku One Direction ya iku Harry. Miturut dhèwèké,
bakal kétok apik banget rikala panatacara The X Factor, Petrus Dickson nyebutaké
jeneng-jenengé pas siaran langsung ing TV. Banjur, ana ing babak kualifikasi lan
manggung ing pisanan mawa grup ing ruang penjurian, dhèweke kabèh nyanyèkaké
lagu Torn mawa akustik.

Sadhawané lomba, One Direction nggawakaké lagu-lagu saka artis terkenal, kaya
Pink, Coldply, The Beatles, Elton John, Kelly Clarkson, Snow Patrol, Kim Wilde,
Rihanna lan liya-liyane. Sawisé peserta liya kalah lan kudu balik akhiré ninggal
One Direction dadi peserta siji-sijiné sing dipilih déning Simon Cowell. Grup
iki cepet terkenal ing Inggris. Ana ing pungkasane lomba, One Direction éntuk
juwara katelu, ing buriné Rebecca Regguson lan Matt Cardle. One Direction lan
sangang peserta The X Factor liyané melu ing X Factor Live Tour sing diwiwiti
sasi Februari nganti April 2011. Sadhawané tur, One Direction wis manggung ning
ngarepane 500.000 wong ing Inggris.

Ana ing sasi Januari 2011, One Direction nandhatangani kontrak rekaman karo
lebel duwéke Simon Cowel, Syco Recorfs. Banjur, sasi November 2011, One
Direction uga nandhatangani kontrak rekaman karo Columbia Record ing Amerika
Utara. One Direction ngrekam album sing pisanane, Up All Night ing Swedia,
Amerika Serikat lan Inggris. Ana ing jero album iku, dhèwèké kabèh direwangi
artis-artis terkenal kaya Savan Kotecha, Rami Yacoub, RedOne, Ed Sheern, Kelly
Clarkson, Tom Fletcher, Steve Mac, Toby Gad lan Carl Falk. Lagu andalane sing
pisanan ya iku What Makes You Beautiful, dientokake tanggal 11 September 2011.
Lagu iki bisa manggoni panggonan paling dhuwur ing UK Singles Chart sawise
diumumake mawa lagu sing paling kerep diputer sadhawane mangsa dene Sony Music
Entertainment.

Ana ing tangga lagu Irlandia, What Makes You Beautiful manggoni posisi paling
dhuwur suwene patang minggu urut. Ing Amerika Serikat, lagu iki dientokake ing
sasi Februari 2012, lan bisa dadi urutan nomer 28 ing Billboar Hot 100. Posisi
iku ya iku posisi sing paling dhuwur kanggo artis saka Inggris awet tahun 1997.
Lagu iki munggah terus nganti posisi nomer papat lan tanggal 21 Mei 2012,
2.060.303 akehe unduhan digital lagu iki bisa didol ing Amerika Serikat. Lagune
sing nomer loro, Gotta Be You, dientokake ing tanggal 13 November 2011 lan
manggoni urutan nomer telu ing tangga lagu Irlandia lan Inggris.

Ing Amerika Serikat, One Direction tampil ing TV pas acara The To day Show ing
Rockefeller Center ing tanggal 12 Maret 2012. Sadurunge, sasi Januari 2012,
Melissa Lonner (Produser acara The Today Show) ngundang One Direction kanggo
tampil ing studio kaya biasane. Nanging kabar iki bocor, banjur ndadekake layang
listrik NBC dikebaki dene ewonan layang saka penggemar sing pengen nonton ing
studio. Kahanan kaya ngene meksa NBC supaya mindah panggonan suting ing
Rockefeller Plaza lan pengamanane rapet banget nganti direwangi Pulisi New York.
Pas One Direction nekani Manhattan tanggal 12 Maret 2012, ana kira-kira 15.000
penggemar ngumpul ing alun-alun kutha, lan mbleber tekan dhalan-dhalan sekitare.
Kaya sing dilaporake dene The Today Show, grombolan penggemar kaya ngono
sadurunge mung kedadean kro Justin Bieber, Lady Gaga lan Chris Brown. The Today
Show nggambarake kedadean kaya ngene mawa kedadean sing ora umum. Justin Bieber
lan Chris Brown pancen nduwé lakgu-lagu sing wis terkenal ing Amerika Serikat,
nanging yèn One Direction ora dikenal lan pas iku durung duwé lagu terkenal. One
Direction dadi sing mara-marai tangine boy band lan nggawe fenomena Invasi
Britania sing anyar ing Amerika Serikat.

Up All Night manggoni urutan nomer loro ing UK Singles Chart, lan bisa kadol
138.631 kopi ing Inggris lan dadi album nomer loro sing bisa kadol paling cepet
ing tahun 2011. Ing Amerika Utara, Up All Night dientokake sasi Maret 2012 lan
manggoni urutan pol dhuwur ing Billboard 20 lan Canadian Albums Chart. Prestasi
iki ndadekake One Direction mawa grup sing sepisan ing sujarah Inggris sing
sukses manggonake album pisanane ing urutan nomer siji ing kaloron nagara
kasebut. Album iku uga bisa manggoni urutan nomer siji tangga lagu ing 14 nagara
liyane. Sasi Juni 2012, Music week nglaporake Up All Night wis kadol 608.382 ing
Inggris, 739.000 ing Amerika Serikat lan 2,3 juta kopi ing kabèh nagara sadonya.

Tanggal 6 Januari 2012, One Direction nemtokake One Thing mawa lagu nomer loro
ing njaba Inggris lan Irllandia. Ing Inggris lagu iki dikenalake mawa lagu nomer
loro ing tanggal 13 Februari 2012. Ing kana, One Thing manggoni urutan nomer 10
ing UK singles Chart. On Thing dientokake ing Columbia Records pas tanggal 22
Mei 2012 lan dadi lagu nomer loro One Direction ing Amerika Serikat. Kanggo lagu
sabanjure, judhule More Than This wis dientokake dadi lagu nomer papat pas
tanggal 25 Mei 2012.

Tanggal 26 September 2011, One Direction ngumumake bakal nglakoni tur ing
Inggris, jeneng tur sing dilakoni ya iku Up All Night Tour. Tur iki diwiwiti ing
sasi Desember 2011, dhèwèké nambahke Australia lan Amerika Utara ing daptar Up
All Night Tour kanggo sasi April nganti Juli 2012. Sasuwene nglakoni tur, One
Direction uga nyanyekake lagu artis-artis liya, kaya Use Somebody (Kings of
Leon), Stereo Hearts (Gym Class Heroes), Valerie (The Zutons), Torn (Natalie
Imbruglia) dan I Gotta Feeling (The Black Eyed Peas). Berita ngenani konsere
dhèwèké uga disiarake karo media internasiional, kaya Herald Sun, Rolling Stone,
The National Post, Jam! Canoe, The Toronto Star, lan The New York Times. Asil
rekaman saka tur sing diwenehi judhul Up All Night:The Live Tour dientokake sasi
Mei 2012 awujud DVD. Ing Amerika Serikat DVD iki menggoni urutan nomer siji ing
jero Billboard DVD chart, bisa didol luwih saka 76.000 DVD, ngalahake DVD tur
duwéke John Mayer sing bisa disol 65.000.

April 2012, One Direction dituntut amerga diarani nglanggar hak merek dagang
déning band indie saka California sing jenenge padha. Manut tuntutan iku, band
sing nuntu kasebut ngaggo jeneng band One Direction awet 2009 lan wis nduwé rong
album. Band kasebut ngaku nduwèni hak nganngo jeneng kasebut amerga wis
didaftarake ing Kantor Paten lan Merek Dagang Amerika Serikat sasi Februari
2011. Band iku nuntun supaya One Direction ngewenehi kauntungan saka asil didole
album lan tur dhèwèké sarta ngganti rugi sakyuta dolar. Nanggepi tuntutan iku,
wakil saka One Direction ngomong “Manajeen One Direction wis usaha ngrampungake
masalah iki mawa damai. Nanging awake dhéwé ora dhuwe pilihan liya kajaba nuntut
balik supaya boyband tetep bisa nganggo jeneng iku. Sasi Juni 2012, Nick
Gatfielf, CEO Sony Music Entertainment Inggris mbukak kasuksesane global One
Direction. Miturut dheweke, One Direction wis bisa ngumpulake kaya ngnti $
50.000.000 lan angka iki bakal terus nambah ing tahun-tahun sabanjure.

Tanggal 12 Agustus 2012, One Direction nggawakake What Makes You Beautiful ing
upacara panutupan Olimpiade Musim Panas 2012 ing London. Banjur, tanggal 16
September 2012, One Direction nggawakake One Thing ing MTV Video Music Awards
2012. Dhèwèké uga pikantuk penghargaan Best New Artist, Best Pop Video lan Most
Share-Worthy Video kanggo What Makes You Beautiful.

Ana ing sasi Mei 2012, One Direction wiwit ngrekam album kapindho sing diwenehi
judhul Take Me Home ing Swedia. Kabeh anggota One Direction ngomong, dhèwèké
kabèh pengen melu nulis lagu ing proses nggawe album kapindhone iki. Ana ing
salah sawijining wawan rembug, Harry ngomong: awake dhéwé mesthi nulis lagi
rikala isih ing dhalan, ing hotèl lan ing papan anggegana. Awake dhéwé ora gelem
lagu-lagu sing bakal dinyanyekake kaya lagu sing ditulis wong umur 40-an. Louise
nambahi: awake dhéwé ngaturake album kapindho iki marang rong zona sing beda.
Bakal luwih akèh swara gitar lan grungier. Awake dhéwé seneng ngrukokake suara
gitar rikala isih tur. Lan saiki awake dhéwé pengen nguripake meneh mawa cara
nggawa ikng album kapindho iki. Album iki manut jadwal bakal metu November 2012.

Tur dunia One Diretion dijadwalake bakal diwiwiti ing sasi Februari 2013.
Miturut rencanane tur iki bakal dianakake ing 101 kutha sing nyebar ing Inggris,
Irlandia, Amerika Utara lan Australia. Tikete wis didol awet Mei 2012. Ing
Inggris lan Irlandia, tikete bisa didol luwih saka 300.000 iji mung sedina. Dene
ing Australia lan Selandia Baru, saka ngedol tiket iku bisa éntuk dhuwit US $
15,7 yuta, lan total tiket sing wis didol cacahe 190.000 iji kanggo 18 konser
sing bakal dianakake ing kutha-kutha nagara kasebut.

Genre album sepisan One Direction akeh-akehe kelebu lagu-lagu pop, sing
orientasine dance-ppop, teen pop, pop rock lan power pop sarta sithik-sithik ana
unsur elektropop lan rock. Sakabehan saka album iki pikantuk komentar apik saka
para kritikus. Up All Night disolu amerga sasarane bocah-bocah rumaja. Robert
Copsey saka Digital Spy ngomong manawa Up All Night akeh-akehe lagu pop rock
ewodene The New york Times nganggep album iki genrene rock karo infleksi pop.
Jason Lipshutz saka Billboard duwé pamanggih manawa album iki ndemonstrasikake
swara asli sing dibutuhake kanggo tangine meneh jaman boy band, uga dibandingake
karo harmoni pop dhèwèké karo grup-grup kaya ‘Nsync, Bacstreet Boys lan 98
Degrees. Lagu One Thing lan What Makes You Beautiful diarani duwé genre power
pop lan pop rock.

Yen didelok saka vokal, Erica Futterman saka Rolling Stone nyolu rikala One
Direction tampil akustik. Cameron Adams saka Herald Sun duwé pamanggih manawa
One Direction duwé swara pop sing kuwat. Sawalike, Chris Richard saka The
Washington Post ngomong angel yèn arep mbayangake dhèwèké wong lima yèn dadi
peneruse Justin Timberlake, Ricky Martin utawa Bobby Brown. Ora ana swara sing
nonjol. Jane Stevenson saka Canoe nyerat, “aku ora yakin tenanan manawa dhèwèké
bisa nyanyi ing jero konser”. Mikes Wass saka situs Idolator nganggep manawa
dhasar kasuksesan iku mbuktekake manawa One Direction bisa mundhakake kwalitas
swarane. Horan ngomentari One Direction mawa boy band : “Wong-wong mikir manawa
boy band ya iku wong-wong lanang sing njoget lan nganggo klambi padha.

Niall James Horan, lair 13 September 1993 asale saka Mullingar, County
Westmeath, Irlandia. Asma ibune Maura Gallagher lan bapake Bobby Hoan. Dhèwèké
duwé Mas, jenenge Greg. Wong tuwane pegatan rikala dhèwèké isih limang tahun.
Ibune krama meneh kalian wong lanang sing asmane Chris lan pindah menyang
Edgeworthston, County Longford. Pas jamane audisi The X Factor, Niall tau
ngomong kaya ngene : “Umurku 16 tahun lan aku pengen duwé jeneng gedhé kaya
Beyonce lan Justin Bieber. Aku pengen sukses, nggawe album lan kerja bareng
artis-artis terkenal ing donya”. Niall iku seneng banget karo Frank Sinatra,
Dean Martin lan Michael Buble, The Eagles, Bon Jovi, Ed Sheeran,5 Seconds Of
Summer lan The Script.

Louis William Tomlinson, jeneng asline Louis Troy Austin, lair 24 Desember 1991
asale saka Doncaster, South Yorkshire, Inggris. Asma ibu lan bapake Johannah
Poulston lan Troy Austin. Wong tuwne pegatan rikala dhèwèké isih cilik., banjur
ibune krama meneh kalian Mark Tomlinson, sing ngewenehi dhèwèké jeneng mburi
Tomlinson. Louis duwé adhi wedok lima, ya iku Georgia Austin, Charlotte,
Felicite, sarta sing kembar Daisy lan Phoebe Tomlinson. Wiwit cilik Louis wis
tau main ing acara televisi lan tau dadi figuran ing filem drama ITV1 sing
judule If I Had You lan serial Waterloo Road ing BBC. Dhèwèké seneng banget
kalian Robbie Williams. Saiki, Lois lagi pacaran karo mahasiswi Manchester
Universiy, jenenge Eleanor Calder.

Zain Javadd “Zayn” Malik, lair 12 Januari 1993 ing Rumah Sakit ST luke,
Bradford, Inggris. Asma bapake Yasser sing duwé keturunan Inggris-Pakistan dene
ibune, Tricia Malik asli wong Inggris. Dhèwèké duwé telung sedhulur wedok, ya
iku Doniya, Waliyha lan Safaa. Zayn digedheke ing East Bowling, ing sebelah
kulon kutha Bradford. Rikala audisi The X Factor ngomong dhèwèké pengen melu
acara The X Factor kanggo nggolek pengalaman. Miturut dhèwèké musik urban iku
perangan sing nemtokake karier musike sing duwé genre R&B lan Rap. Zayn tau
pacaran karo kacane ppadha-padha peserta X Factor, Rebecca Ferguson nanging mung
patang sasi tok. Saiki, Zayn pacaran karo salah sijining anggota Little Mix
jenenge Perrie Edwards. Zayn tau nggawe status tweeter: “La ila ha ill llalla ho
muhammed door rasoolalah”.

Liam James Payne, lair 29 agustus 1993, asale saka Wolverhampton, West Midlans,
Inggris. Asma bapak lan ibune Karen lan Geoff. Dhèwèké duwé mbakyu loro, ya iku
Karen lan Nicola. Liam iku mahasiswa ing City of Wolverhampton College jurusan
tèknologi musik. Liam tau melu audisi X Faktor musim kaping 5 rikala umure isih
14 tahun. Pas iku, Simon Cowell ngomong yèn Liam durung siap melu lomba, banjur
ngongkon mbalik rong tahun meneh. Liam iku seneng karo lagu-lagune Justin
Timberlake. Miturut dheweke, Timberlake duwé prabawa gedhé marang karier musike
dheweke. Saiki, Liam duwé hubungan karo Danielle Peazer ya iku penarine Jessie J
lan tau diancem arep dipateni karo penggemare Liam.

Harry Edward Styles, lair 1 Februari 1994, asale saka Holmes Chapel, Cheshire,
Inggris. Asma bapak lan ibune Des Style lan Anne Cox. Dhèwèké duwé mbakyu
jenenge Gemma. Rikala dhèwèké umur pitung tahun, bapak lan ibune pegatan, banjur
ibune krama meneh karo wong lanang sing asmane Robin Twist. Harry tau dadi
penyanyi ing salah sijining band independen sing jenenge White Eskimo. Band iki
tau menangake lomba band lokal ing Cheshirre. Sadurunge Harry melu audisi The X
Factor, dhèwèké tau kerja ing toko roti. Harry seneng banget kalian Elvis
Presley. Dhèwèké ngomong yèn Elvis Presley dadi penyebabe ngapa dhèwèké seneng
karo musik. Harry uga seneng karo karo artis-artis liya kaya Foster the People,
Coldplay lan Kings of Leon. Saliyane iku The Beatles uga ana prabawané ing
karier musike. Saiki dhèwèké lagi njalani hubungan karo presenter TV, jenenge
Carpline Flack. Hubungan iki nggawe kontroversi amerga umure kaloron béda adoh,
ya iku 15 tahun.



https://jv.wikipedia.org/wiki/Swiss

Konfèdherasi Switserlan utawa jroning basa Latin Confoederatio Helvetica, ya iku
nagara fèdheral ing Éropah Tengah kang wewatesan karo Jerman, Prancis, Itali,
Liechtenstein lan Ostenrik. Switserlan iku nagara kang sebagéyan gedhé
wewengkoné dumadi saka Pegunungan Alpen. Switserlan dikenal minangka nagara
nétral nanging panggah duwé tembayatan internasional kang kuat.

Switserlan kaperang dadi 26 kanton, sing nem kanton dianggap minangka "separo
kanton" amarga kawiwitan saka pisahé telung kanton, lan dhampaké mung ana
sakwakil ing Dewan Nagara. Kutha karajan nagara iki Bern. Kutha-kutha wigati
liyané ya iku Zurich, kutha paling gedhé ing Switserlan (kang dinobataké
minangka kutha kang duwé kualitas urip paling apik ing donya nalika taun 2006
lan 2007.), lan Jenewa, kang dadi lokasi werna-werna badan internasional kaya ta
PBB, WHO, ILO, lan UNHCR.

Switserlan winatesan karo Jerman, Prancis, Itali, Ostenrik lan karajan cilik
Liechtenstein. Warga Switserlan nururaké akèh basa lan ana papat basa resmi, ya
iku basa Jerman, Prancis, Itali, lan basa Romansh kang kurang misuwur.

Switserlan duwéni akèh sajarah minangka nagara kang nétral tanpa ndeleng perang
utawa dhamai (lan ora tau mèlu perang marang pamaréntah asing wiwit taun 1815).
Mulané, Switserlan didadékaké pamangku gati organisasi internasional apa waé
kaya ta PBB, kang sanajan markas gedhéné mapan ing kutha New York City, nanging
akèh ngedegaké kantor ing Switserlan.

Jeneng Switserlan ing basa Latin Confoederatio Helvetica kang tegesé
Konfèdherasi Helvetika, dipilih kanggo ngéndhani pamilihan salah siji saka papat
basa resmi Switserlan (basa Jerman, Prancis, Itali, lan Romansh). TLD nagarané,
.ch, uga dijupuk saka jeneng iki. Switserlan nandhai 1 Agustus 1291 minangka
dina kamardhikané, kang wiwitané dadi nagara gabungan, banjur dadi persekuthuan
wiwit taun 1848. 1 Agustus didadekaké dina prèi kanggo bank lan kantor pos sarta
kantor administrasi umum uga ditutup.

Warga Switserlan kang cacahé watara 7,4 yuta jiwa manggon ing papan panggonan
sing ambané 41.285 km² saéngga kapadetan nagara mau 184 jiwa per km². Sacara
umum, nagara Switserlan kapérang dadi telung tlatah, ya iku Pegunungan Alpen
Switserlan, Plato Switserlan, lan Pegunungan Jura.

Suku pisanan kang ana ing Switserlan ya iku anggota budaya Hallstatt lan La
Tène. Budaya La Tene ana lan ngrembaka suwene Abad Wesi kang pungkasan saka
kira-kira taun 450 SM, kaya-kaya éntuk prabawa saka peradaban Yunani lan
Etruska. Salah siji klompok suku paling penting ing Switserlan ya iku Helvetii.
Ing taun 15 SM, Tiberius I, kang arep nyalon dadi Kaisar Romawi kaping pindho,
lan sedulure Drusus, bisa kasil naklukake Pegunungan Alpen, nggabungake kelorone
marang Kekaisaran Romawi. Laladan kang dipanggoni suku Helvetii – banjur
dijenengi Confoederatio Helvetica. Confoederatio Helvetica ing pisanan dadi
bagian Propinsi Gallia Belgica Romawi banjur dipindhah Germania Superior. Dene
bagian wetan Switserlan modern digabungake menyang Propinsi Raetia.

Ing Abad Pertengahan Awal, saka abad kaping 4, panambahan dawa arah kulon
Switserlan modern dadi laladan Raja Burgundia. Suku Alemani mapan ing dataran
dhuwur Switserlan ing abad kaping 5 lan lembah Alpen nalika abad kaping 8,
mbéntuk Alemania. Switserlan modern banjur kaperang dadi Kerajaan Alemannia lan
Burgundia. Sakabehing laladan iku dadi bagian Kekaisaran Frankia ing abad
kaping-6, nyusul kamenangan Chlodwig I saka Alemanni ing Tolbiac nalika taun
504, banjur bangsa Frankia ndominasi Burgundia.

Saka taun 561, Raja Guntram saka Merovingia, putune Chlodwig I, marisi Kerajan
Burgundia Frankia, kang ambane saka kulon adohe meh tekan Kali Rhein. Ing sisih
wetane, suku Alamanni diprintah sangisore kadipaten nominal ing Frankia, amarga
bangsa Frankia ngisi kalodhangan akibat mudhune pencapaian Bizantium Romawi
menyang kulon. Saka masa iki, bangsa Frankia lagi miwiti mbéntuk watak
tritunggal kang bakal nyirikake sisa sajarahe. Laladan iki banjur kaperang dadi
Neustria ing sisih kulon (mung diarani minangka Frankia nalika semana; jeneng
Neustria ora tinulis ing tulisan nganti 80 taun sabanjure), Austrasia di sisih
wetan segara lan Burgundia.

Sasuwene abad kaping-6 lan wiwitan abad kaping-7, kawasan Switserlan ana ing
sangisore hegemoni Frankia, karo bangsa Frankia kang asring ana perselisihan
perkara suksesi ing sub-kerajaan Frankia (kang raja-rajane isih duwé gegayutan
saseduluran). Nalika taun 632, Chlothar II mati, sakabehing wewengkon Frankia
didadekake siji nanging mung sedhela ing ngisore Dagobert I, kang dianggep raja
kang pungkasane Merovingia kang bisa nglakoni tugas krajaan. Nalika dipandhegani
Dagobert I, Austrasia ngagitasi pamaréntahane dhéwé kanggo piranti ngadhepi
prabawa Neustria, kang ndominasi mahkamah krajaan. Dagobert dipeksa déning
aristokrat Austrasia kang kuwat kanggo ngangkat anake kang isih bayi, Sigibert
III, supaya dadi raja ngisorane Austrasia nalika taun 633. Kakurangan
pamaréntahan anyar iku dadi nyata, lan mandhegani nagara-nagara kang ditundukake
déning bangsa Frankia kang wis mikirake untung-rugi pemberontakan. Sawise
Sigibert III dikalahake militere déning Radulf, Raja Thüringen ing taun 640,
suku Alemani uga mberontak marang kakuasaan Frankia. Masa kamardhikan Allemani
sabanjure nganti tekan pertengahan abad kaping 8.

Wali Istana diangkat déning Raja Frankia minangka pejabat pengadilan wiwit awal
abad kaping 7 supaya dadi penengah antarane raja lan rakyat. Nanging, sedane
Dagobert I ing taun 639, kanthi pewaris mahkota kang isih balita ing Neustria
(Chlodwig II—yuswane 2 taun) lan Austrasia (Sigibert III—yuswane watara 4 taun),
para pejabat iku éntuk kekuasaan kang luwih gedhe. Ing pungsakasane, mungkasi
kekuasaan penguasa Merovingia, lan ngebut tahta Frankia. Langkah pisanan kang
dilakoni Wali Istana Austrasia, Grimoald I, ngeyakinake Sigibert III kang ora
duwé anak supaya ngadopsi puterane dhéwé Childebert si Anak Pungut minangka
pewaris tahta.

Nalika iku ing istana Neustria, Wali Istana Erchinoald, lan penggantine, Ebroin,
uga nambah kekuasaannya ing sakmburine Chlodwig II, lan penggantine Chlothar
III. Ebroin nggabungake dadi siji manèh Kerajan Frankia kanthi ngalahake lan
ngusir Childebert (lan Grimoald) saka Austrasia ing taun 661.

Jejulukan kang asring dienggo nagara Switserlan ing basa Prancis (Confédération
suisse), basa Itali (Confederazione Svizzera), lan basa Romansh (Confederaziun
svizra) diterjemahake minangka "Konfèdherasi Switserlan"). Schweizerische
Eidgenossenschaft iku istilah basa Jermane kang ana ing dhokumen resmi. Jeneng
Latine "Confœderatio Helvetica" (Konfèdherasi Helvwtia) lan TLD nagarae "ch"
kanggo internet lan plat montor gegayutan karo Helvetii, suku Keltik kuno kang
ora tau mapan ing pegunungan Alpen.

Konfèdherasi Switserlan Kuno iku persekuthuan antarane komunitas-komunitas
lembah Alpen tengah. Konfèdherasi iku masilitasi pengelolaan kepentingan umum
(perdagangan bebas) lan lnjamin keamanan jalur perdagangan gunung kang penting.
Piagam Federal 1291 kang disetujui déning komune pedésaan Uri, Schwyz, lan
Unterwalden dianggap minangka dhokumen nalika ngedegake konfederasi; sanajan
persekuthuan kang meh padha kayane wis ana ing pirang-pirang dasawarsa
sadurunge.

Saka taun 1353, telung kanton kang asli wisdigabungake karo Glarus lan Zug lan
nagara-nagara kutha Luzern, Zurigo lan Bern kanggo nggawé "Konfèdherasi Kuno"
saka 8 nagara kang ana nganti tekan pungkasane abad kaping 15. Ekspansi iku
ndadekake peningkatan kekuasaan lan kemakmuran federasi iku. Saka taun 1460,
konfederasi iku ngatur sabageyan akèh wewengkon kidul lan kulone Rhein nganti
tekan Pegunungan Alpen lan Jura, khususe sawise menang saka Wangsa Habsburg
(Pertempuran Sempach lan Näfels), déning Charles sang Pemberani saka Burgundia
sasuwene taun 1470-an, lan kasilan serdadu sewaan Switserlan. Menange Switserlan
ing Perang Swabia marang Liga Swabia Kaisar Maximilian I ing taun 1499 nganti
tekan kamardhikan de facto saka Kekaisaran Romawi Suci.

Konfèdherasi Switserlan Kuno wiséntuk reputasi minangka pilih tandhing marang
perang-perang kang pisanan mau, nanging ekspansi federasi ngalami kamunduran ing
taun 1515 amarga kalahe Switserlan ing Pertempuran Marignano, kang mungkasi
jaman "heroik" ing sajarah Switserlan. Kasile Reformasi Zwingli ing
pirang-pirang kanton ndadekake perang antar-kanton ing taun 1529 lan 1531
(Kappeler Kriege). Durung ana 100 taun sabanjure, ing taun 1648, ing Prejanjèn
Westfalen, nagara Éropah ngakoni kamardhikane Switserlan saka Kekaisaran Romawi
Suci lan kanétralane (ancien régime).

Sasuwene jaman modern ing sajarah Switserlan, otoritarianisme kang lagi
ngrembaka ing kaluwarga patrisiat lan krisis keuangan nalika Perang Tiga Puluh
Tahun, marakake perang petani Switserlan taun 1653. Kanthi latar wuri perjuangan
iki, konflik antarane kanton Katolik lan Protestan sansaya ndadi, ndadekake
kekerasan ing Pertempuran Villmergen nalika taun 1656 lan 1712.

Nalika taun 1798, pasukan Revolusi Prancis bisa naklukake Switserlan lan
ngedegake konstitusi anyar kang seragam, kang munjeri pamaréntahan negri lan
mbusak kanton. Rezim anyar iku dijenengi Républik Helvetia, ora kondhang banget.
Negeri iki diatur déning pasukan penyerang asing lan ngurusak tradhisi kang wis
ana pirang-pirang abad kepungkur, ndadekake Switserlan ora luwih nagara satelite
Prancis. Penindasan Prancis nalika Pemberontakan Nidwalden ing sasi September
1798 iku tuladha anane penindasan déning Angkatan Dharat Prancis lan perlawanan
penduduk marang mapane Angkatan Dharat Prancis iku.

Nalika perang antarane Prancis lan saingane, angkatan Rusia lan Habsburg nyerang
Switserlan. Nalika taun 1803, Napoleon ngatur pertemuan pulitikus Switserlan
saka rong pihak ing Paris. Asile ya iku UU Mediasi kang akèh mbenerake otonomi
Switserlan lan nepungake konfederasi 19 kanton. Sawise iku, akèh pulitik
Switserlan kang bakal nyeimbangake tradhisi kanton marang pamrintahane dhéwé
kanthi keperluan pamrintahan pusat.

Ing taun 1815, Kongres Wina tenanan mulihake kamardhikane Switserlan lan nagara
Éropah sarujuk ngakoni kenétralan Switserlan sacara panggah. Perjanjian iku
nandhakake nalika Switserlan perang kang pungkasan ing konflik internasional.
Perjanjian iku uga bisa ndadekake Switserlan menambah wewengkone, kanthi mlebune
Kanton Valais, Neuchâtel, lan Jenéwa – iki kang pungkasane nagara Switserlan
nambah wewengkon.

Restorasi kekuasaan menyang patrisiat mung sawetara. Sawise huru-hara kang
bola-bali kedaden kayadene Züriputsch nalika taun 1839, ndadekake perang sedulur
ing antarane kanton Katolik lan kanton-kanton liyane ing taun 1847
(Sonderbundskrieg). Perang iku kelakon suwene sesasi, lan korbane kurang saka
100 wong. Sonderbundskrieg ora ana apa-apane yèn dibandhingake karo perang lan
kerusuhan ing Éropah liyane ing abad kaping-19. Sonderbundskrieg marakake dampak
psikologi kang gedhé marang masyarakat Switserlan. Perang iku ndadekake kabèh
warga Switserlan gerti perlune persatuan lan kekuatan marang tangga-tangga
nagarane ing Éropah. Warga Switserlan sakabehing tingkatan masyarakat, embuh
Katolik, Protestan, aliran liberal utawa konservatif, sadhar yèn kanton-kanton
iku bakal akèh nguntungake yèn kepentingan ékonomi lan keagamaane digabungake
dadi siji. Saka warga kang ndukung kekuatan kanton (Sonderbund Kantone), majelis
nasional diperang dadi majelis dhuwur (Dewan Nagara Switserlan) lan majelis
ngisor (Dewan Nasional Switserlan). Kamangka, kepentingan federasionalis uga
dipritungake. Switserlan ngadopsi konstitusi fèdheral lan penggunaan referendum
(kuwajiban saben amandemen konstitusi) ing taun 1848. Konstitusi iku nyawisi
kekuasaan pusat kanggo pamaréntahane dhéwé nalika ucul saka kanton. Nalika taun
1850, franc Switserlan dadi mata uang tunggal Switserlan. Konstitusi iku
diamandemen ing taun 1874 kanggo ngadhepi sansaya tambahe penduduk lan Révolusi
Industri. Konstitusi iku nepungake referendum fakultatif kanggo hukum ing
tingkat fèdheral. Konstitusi iku uga nemtokake tanggung jawab fèdheral kanggo
pertahanan, dol tinuku, lan perkara hukum.

Ing taun 1891, konstitusi iku direvisi kanthi unsur kuat marang dhémokrasi
langsung, kang isih unik nganti tekan saiki. Wiwit iku, perbaikan pulitik,
ékonomi, lan sosial kang isih kelakon wis menehi pratandha ing sajarah
Switserlan.

Switserlan ora diserang sasuwene keloron Perang Dunia. Sasuwene Perang Donya I,
Switserlan dadi panggonan uripe Vladimir Illych Ulyanov (Lenin) lan isih manggon
ing kana nganti tekan taun 1917. Kenétralan Switserlan asring ditakonake saka
anane prastawa Grimm-Hoffmann ing taun 1917, nanging mung sedhela. Ing taun
1920, Switserlan gabung karo LBB, lan Dewan Éropah ing taun 1963.

Sasuwene Perang Donya II, rencana serangan disiapake déning Jerman, nanging
Switserlan ora tau diserang. Switserlan bisa tetem mardhika liwat gabungan
pencegahan militer, konsesi ékonomi menyang Jerman, lan nasib apik amarga
prastawa kang luwih gedhé sasuwene perang ngenteni misi iku. Percobaan déning
Parté Nazi Switserlan sing cilik kareben ana Anschluss déning Jerman, gagal
total. Pers Switserlan ngkritik yèn Reich Kaping Telu, asring gawé mangkel
pimpinane. Nalika dipandhegani Jenderal Henri Guisan, mobilisasi massal angkatan
militan ditumindakake. Strategi militer Switserlan owah saka salah siji
pertahanan statis ing winatesan kanggo nglindhungi jantung ékonomi dadi strategi
pergeseran jangka dawa kaorganisasi lan panarikan marang kedudukan kang kuwat
lan terbekali kanthi apik ing dhuwur Pegunungan Alpen kang dikenal kanthi
sesebutan Réduit. Switserlan dadi markas penting kanggo mata-mata pihak kekarone
sasuwene konflik lan asring dadi penengah komunikasi antarane Blok Poros lan
Sekutu.

Dol tinuku Switserlan diblokir déning Sekutu lan Blok Poros. Kerja sama ékonomi
lan tambahan utangan marang Reich Kaping Telu akèh maceme miturut invasi kang
dirasakake, lan anane mitra dagang liyane. Konsesi puncake seminggu sawise
jaringan KA penting ngliwati Prancis Vichy diperparah ing taun 1942, marakake
Switserlan dikupengi déning Sekutu. Sadawane dalan perang, Switserlan nahan
luwih saka 300.000 pengungsi, 104.000 pasukan asing, diinternir miturut Hak lan
Kuwajiban Blok Netral kang digarisi ngisore ing Konvensi den Haag. 60.000
pengungsi iku penduduk sipil kang slamet saka penyiksaan Nazi. Saka kabèh iku,
26.000-27.000 iku wong Yahudi. Nanging, kebijakan imigrasi lan suaka kang ketat
kayadene hubungan keuangan karo Jerman Nazi malah ndadekake kontroversi. Nalika
perang, Angkatan Udara Switserlan nggunakake montor mabur ing rong pihak,
nembaki 11 montor mabur Luftwaffe kang ngganggu nganti tiba ing wulan Mei lan
Juni 1940, uga pengganggu liyane sawise owahe kebijakan disusul ancaman saka
Jerman; luwih saka 100 montor mabur pengebom Sekutu lan awake diinternir nalika
perang. Antarane taun 1944-1945, pengebom Sekutu ngebom ngawur ing kutha
Schaffhausen (mateni 40 jiwa), Stein am Rhein, Vals, Rafz (18 jiwa mati), lan
kang paling ora misuwur, ing tanggal 4 Maret 1945 Basilea lan Zürich dibom.

Switserlan dumunung ing antarané werna-werna kabudayan Éropah kang sabanjuré
mengaruhi nagara iki. Ana telu basa resmi nasional ya iku basa Jerman, Prancis,
lan Itali; sarta siji basa resmi lokal, basa Romansh. Pamaréntah fèdheral wajib
migunakaké katelu basa resmi mau lan ing parlemen disediaké penterjemah. Saben
pelajar Switserlan kudu nyinaoni salah siji basa resmi liyané, saéngga akèh
padunungé kang bisa wicara rong basa (bilingual). Amarga akèhé padunung lan
pekerja manca (watara 20%), basa Inggris uga akèh dipigunakaké.

Agama kang paling akèh dianut ing Switserlan ya iku Katulik Roma kang dianut
déning 43% populasi. Ana uga penganut agama Protestan watara 35% lan imigrasi
nggawa mlebu agama Islam (4%) lan Ortodoks Timur 2%.

Switserlan dadi nagara fèdheral wiwit taun 1948. Switserlan nganut sistem
dhémokrasi langsung, lan pamaréntahane kaperang dadi 7 anggota kang dipilih
déning Federal Assembly. Pitu wong kasebut uga mandhegani departemen utama.
Statuse bisa uga diarani menteri. Pitu wong kasebut gantian dadi presiden.
Jabatan minangka presidhène, saben wong suwene setaun.



https://jv.wikipedia.org/wiki/Basa_Inggris

Basa Inggris iku basa Jermanik Kulon, sing asalé saka Inggris. Basa ini
sawijining kombinasi saka pirang basa lokal sing ditrapaké déning wong-wong
Norwegia, Denmark, Saxon lan Angel saka abad kaping 6 nganti 10. Banjur ing taun
1066, Inggris dibedhah déning William the Conqueror, sang panakluk saka
Normandia, Prancis Lor. Mula sabanjuré basa Inggris kena prabawa intènsif basa
Latin lan basa Prancis. Saka kabèh kosakata basa Inggris modern, diperkirakaké
kurangluwih 50 % asalé saka basa Prancis lan Latin.

Basa Inggris kagolong rumpun basa Jermanik, lan utamané saka cabang Jermanik
Wetan. Kerabaté sing paling cedak iku basa Frisia. Saliyané iku basa Walanda
(lan uga basa Jerman ngisor liyané) uga isih cedak. Basa Jerman (Basa Jèrman
dhuwur) rada luwih adoh manèh.

Basa Inggris iku basa pratama ing Amerika Serikat, Australia, Bahama, Barbados,
Bermuda, Britania Raya, Guyana, Jamaika, Selandia Anyar, Antigua, Saint Kitts
dan Nevis lan Trinidad lan Tobago.

Saliyané iku basa Inggris uga salah sijining Basa resmi ing akèh nagara liyané
ing donya. Antara liya ing Afrika Kidul, Belize, Kanada, Filipina, Hong Kong,
Irlandia, Singapura lan sabanjuré

Ing donya basa Inggris iku basa kaping loro sing pratama disinaoni. Basa Inggris
bisa nyebar amarga déning prabawa pulitik lan imperialisme Inggris banjur
Britania Raya ing donya. Salah sijining paribasa Inggris jaman mbiyèn bab
karajan Inggris sing diarani Kakaisaran Britania (British Empire) iku ya papan
sing “Srengéngéné ora tau sumurup” (“where the sun never sets”).



https://jv.wikipedia.org/wiki/Doddy_Achdiat_Tisna_Amidjaja

Prof. Dr. rer. nat. Doddy Achdiat Tisna Amidjaja (lair ing Garut, 15 Maret
1925 – pati ing Bad Oeynhausen Jerman, 5 Mèi 1993 ing yuswa 68 taun) inggih
punika tokoh pendidikan lan penelitian, guru agèng Biologi ITB lan rektor kelima
Institut Teknologi Bandung utawi rektor kaping selikur Kampus Ganesha sejak TH
Bandung dipundiriaken.. Sanèsipun punika Doddy ugi natè njabat minangka Ketua
LIPI lan Duta Besar RI kangge Perancis. Piyambakipun lahir saking pasangan Raden
Benjamin Tisna Amidjaja lan Nji Raden Dewi Saprah Djajanagara.

Pendidikan dasar lan nengahipun ing jalani ing HIS Bandung (1938), MULO Pasundan
Bagian B (Paspal) Tasikmalaya (1942), SMT Bagian B (Paspal) Bandung (1946). Ing
salèbèting kahanan ingkang mbotèn menentu amargi Perang Kemerdekaan,
piyambakipun ngèlajèngakèn pendidikanipun ing Perguruan Tinggi Kedhokteran,
Malang, 1946 ngantos tingkat I. Taun 1946-1948 gabung ing Tentara Pelajar.
Saklajèngipun kuliahipun tingkat II lan III dipunlajèngakèn ing bagian Biologi
FIPIA Universitet Indonésia Bandung (1949) ngantos lulus tahap kandidat (Sarjana
Muda) ing taun 1953. amargi Profesor Walanda pembimbingnipun meninggal amargi
kecelakaan, piyambakipun kapeksa menunda studinipun lan ngelanjengaken ing
Éropah. Saksampune punika piyambakipun ngelajengaken kuliahipun ing
Mathematisch-Naturwissenschaftliche Fakultät der Rheinischen Friedrich-Wilhelms
Universität Bonn (Fakultas Matematika lan Ilmu Pengetahuan Alam Universitas
Bonn), Jerman ngantos angsal Diploma Biologi (1954). Gelar Doctor Rerum
Naturarum (8 Nopember 1956) ing bidang Zoology mliginipun Embriology
dipunperoleh ing universitas ingkang sami saksampunipun mempertahanaken
disertasinipun ingkang nggadahi irah-irahan “Wachstumsbeeinflussung durch
Acetylcholin, Histamin, Alloxan, Nadisan, Aristamid, Nicotinsäureamid und
p-Aminobenzoesäure beim Hühnerembryo”. Dengan demikian ia merupakan Dhoktor
bangsa Indonésia pertama dalam bidang Zoologi. Sakkundure saking Jerman,
piyambakipun bali marang kampusipun njabat Ketua Bagian Zoologi FIPIA UI,
Bandung (1957-1959). Ingtanggal 1 Agustus 1959 nikah kaliyan Ny. Hj. R. Dien
Sardinah, lan nggadahi tiga putra: Hany Ratna Suminar, Mustafa Kamal, Moh.
Yamin.

Ing wulan Februari 1961 piyambakipun dipunkukuhaken dados Guru Besar Zoologi ing
ITB. Taun 1959-1960 minangka Ketua Departemen Biologi ITB, Dekan Departemen
Kimia Biologi, ITB (1962-1963), Pembantu Rektor ITB bidang Afiliasi lan
Pengembangan (1963-1968) ing sisih njabat Wakil Direktur Pusat Reaktor Atom
Bandung (1964-1965), dln Asisten Direktur SEAMEO Regional Centre for Tropical
Biology (1969-1977).



https://jv.wikipedia.org/wiki/Prasasti_Kota_Kapur

Prasasti Kota Kapur inggih punika salah satunggaling prasasti tilaranipun
Kerajaan Sriwijaya. Prasasti Kota Kapur dipuntemokaken dèning Administrator
Walanda, Van der Meulen wonten ing Kota Kapur, Bangka ing sasi Dèsèmber taun
1892 M, tigang taun sasampunipun Sriwijaya ngasoraken Kerajaan Melayu jambi.
Prasasti punika minangka peringatan kanggé bebrayan ingkang sampun kasoraken
déning Sriwijaya supados boten nglawan Kadatuan Sriwijaya.

Prasasti Kota Kapur punika minangka prasasti sumpah ingkang awangun lingga
kanthi nganggé basa Melayu Kuno saha dipunserat mawi aksara Pallawa. Prekawis
punika dados pratandha menawi laladan Kutha Kapur minangka pérangan saking
Kerajaan Sriwijaya. Wonten ing pungkasanipun prasasti, dipunsebataken prasasti
dipundamel tanggal 28 April warsa 686 nalika Bala tentara Sriwijaya nembe
kémawon bidhal saperlu nyerang tlatah Jawa. Prasasti punika dipunanalisis
ingkang sepisan dèning H. Kern, satunggaling ahli epigrafi saking negari Walanda
ingkang nyambut damel ing Bataviaasch Genootschap ing Batavia. Rèplika prasasti
saged dipunpirsani ing Musèum Timah Indonésia.

Wosipun prasasti Kota Kapur inggih punika ngengingi panyuwunan dhumateng para
dewa supados njagi Kadatuan Sriwijaya, supados déwa-déwa ngukum saben tiyang
ingkang duraka dhumateng kuwasanipun Sriwijaya. Ing prasasti punika
dipunsebataken bilih Bumi Jawa boten manut dhumateng Kadatuan Sriwijaya.

Prasasti Kota Kapur inggih menik salah satunggal saking watu prasasti kutukan
gangsal ingkang dipundamel déning Dapunta Hiyaŋ, salah satunggaling panguwaos
saking Sriwijaya. Wosipun prasasti Kota Kapur ingkang sampun diterjemahaken
déning Coedes inggih punika:

Nalikanipun prasasti Kota Kapur dipunwedalaken, Raja Sriwijaya saweg ngirimaken
ekspedisi kanggé naklukaken pulo Jawa, amargi boten bekti dhumateng Sriwijaya.
Prasasti punika boten nyebataken kerajaan-kerajaan pundi ingkang badhé diserang
ingkang wonten namung bhumi Jawi. Tentara Sriwijaya bidhal menyang tanah Jawi
ing dinten sepisan wulan terang wulan Waisaka, taun Saka 608. Bidhalipun tentara
mawi gunggung ingkang kathah menyang Pulo Jawi ndadosaken pertahanan keamanan
ing salabeting negri dados lungkrah. Kuwatir kedadosan pambrontakan ing
salabetipun negari, pramila Dapunta Hyang (Raja Sriwijaya) medalaken anceman
punika.

Wosipun prasasti inggih punika drohaka (durhaka), dipunwiwiti mawi cariyps
pambrontakan Kendra Kayet. Dipuncariyosaken, Kendra kayet inggih punika
satunggaling tokoh ingkang mandhégani dhumateng Dapunta Hyang. Kanggé numpes
pambrontakan Kayet, Dapunta Hyang ngirim tentara ing sangandhapipun Senapato
Tandrun Luah. Ing yuda, Senapati Tandrun Luah kasih dipunpejahi déning Kayet.
Nanging, pungkasanipun Kayet ugi kasil dipuntangkep déning Dapunta Hyang.
Pramila, cariyos pambrontakan Kayet prelu dipundadosaken pasinaonan déning
tiyang-tiyang ingkang wonten ing sangandhapipun kuwasanipun Sriwijaya mbok bilih
kados pundi kémawon kuwat panjenenganipun, tetep boten bakal menang nglawan Raja
Sriwijaya.



https://jv.wikipedia.org/wiki/Kosovo

Kosovo (basa Albania: Kosova utawa Kosovë, basa Serbia: Косово, alihaksara:
Kosovo) iku wewengkon kang dumunung ing Éropah sisih kidul-wétan. Kosovo
wewatesan karo nagara Serbia ing sisih lor, Montenegro ing sisih kulon, sarta
Albania lan Makedonia ing sisih kidul. Sadurungé, Kosovo minangka sawijining
propinsi otonom ing nagara Serbia, ing sangisoré administrasi PBB, nanging
nalika tanggal 17 Februari 2008 Kosovo ndhéklarasèkaké kamardikan sacara
sapihak. Déklarasi iki ora disarujuki déning Serbia, nanging didhukung déning
nagara-nagara Kulon. Kutha krajan Kosovo ya iku kutha Priština. Kamardikan
Kosovo wis diakoni sacara resmi déning sawetara nagara-nagara, ing antarané ya
iku Albania, Amérika Sarékat, Britania Raya, Prancis, lan Turki. Nagara kang
nulak kamardikan Kosovo antara liya Républik Rakyat Cina, Rusia, lan Serbia.
Indonésia durung ngakoni kamardikané. Departemen Luar Negeri Indonésia nyatakaké
yèn Indonésia kudu ati-ati ngakoni kamardikan Kosovo.

Kosovo dadi papan pasulayan wewengkon kang isih lumaku antara pamaréntah Serbia
lan padunungé kang mayoritas dumadi saka etnis Albania. Wektu madegé nagara
Yugoslavia, Kosovo dadi propinsi Serbia kanthi status Laladan Otonomi Khusus.
Nanging wiwit Perang Kosovo wis ana ing sangisoré pangawasan PBB minangka
sawijining tlatah protektorat.

Kosova dikenal ing jaman kuna minangka Dardania (saka tembung basa Albania
dardhë = pear; tegesé Lemah Pear) tumraping suku Illyrian Dardani. Sumber
sajarah nyebutaké sawijining Krajaan Dardania ing abad ka- 4 SM, déné sajarawan
Yunani lan Romawi mratélakaké yèn wong kana sregeb, ramah lan duwé kabudayan
luhur. Raja-raja kang wigati ya iku Longarus, Monunius, lan Bato, kang sering
nganakaké paperangan nglawan Macedon lan sering olèh kamenangan. Ana uga
cathetan perang karo bangsa Celt. Dardania iku misuwur bab sumber tambang emas,
lan tulisan kuna nyebutaké yèn Dardani minangka tlatah kang ngasilaké watu aji
(permata). Kutha gedhé ing jaman semana kalebu Damastion, Naissus (Nis), Scupi
(Skopje), lan Ulpiana.

Dardania dikuwasani déning Romawi ing abad ka-1 SM. lan nyumbang Kakaisaran
Romawi kanthi sawetara kaisar kang misuwur, kalebu Konstantin kang Agung. Agama
Kristen wiwit nyebar nalika Niketas Dardani, nyiptakaké buku kidung pujian
Kristen kang wiwitan.

Ottoman wiwit nguwasani Kosovo awit sumber mineral kang akèh banget ing Kosovo
bisa dadi asèt kang wigati tumrap kakaisaran Ottoman. Kakuwasan Ottoman nggawa
jaman anyar. Kanthi werna-werna tekanan kayadéné diskriminasi pajek tumrap
panganut agama Katulik Roma, sawetara status Greja Ortodok dilindhungi déning
Karajaan Ottoman, banjur nuwuhaké konvèrsi gedhèn-gedhènan déning Kristen
Albania pada mlebu Islam.

Ing taun 1912, jroning Perang Balkan, tlatah Kosovo dikuwasani déning Krajaan
Serbia, sawetara iku tlatah Metohija (basa Albania: Lembah Dukagjini) dikuwasani
déning Krajaan Montenegro. Banjur kadadéyan èksodhus para padunung Albania. Bab
iki dipratélakaké déning Leon Trotsky, sawijining wartawan saka koran Pravda
wektu jaman semana. Panguwasa Serbia banjur ngrencanakaké bakal nganakaké
rekolonisasi tumrap Kosovo. Akèh kulawarga Serbia kang pindhanh menyang tlatah
Kosovo, kanggo nyiptakaké kaseimbangan demografi antara padunung Albania lan
Serbia. Akèh padunung Albania ngungsi menyang tkatah pagunungan lan omah-omah
wong Albania lan Turki dirusak. Parebutan manèh tlatah Kosovo dianggep dadi
panyebab Perang Kosovo taun 1389. Jroning Konperènsi para Duta ing London taun
1912 kang dipimpin déning Sir Edward Grey, mentri jaban rangkah Inggris, Krajaan
Serbia lan Montenegro disarujuki duwèni kadhaulatan ing Kosovo.[butuh rujukan]

Tanggal 17 Februari 2008 Kosovo nyatakaké kamardikan saka Serbia. Kosovo wis
nempuh dalan kang rupak kanggo nggayuh kamardikané. Usaha pisanan ing taun 1990
gagal awit diserbu déning Serbia. Tarung kang ora imbang antara Serbia karo
gerilyawan Kosovo utawa KLA iki mujudaké anané tragedi pembantaian lan
pangungsèn gedhèn-gedhènan. NATO kang dipimpin déning Amérika Sarékat ngusir
Serbia kanthi serangan udhara jroning 78 dina. Kosovo banjur direksa déning PBB
lan NATO. Usaha kamardikan Kosovo sing pungkasan iki olèh dhukungan saka mèh
saprotelon nagara-nagara Uni Éropah lan Amérika Sarékat. Déné nagara kang nulak
ya iku Serbia lan Rusia.

Miturut survé Kosovo in Figures 2005 saka Kantor Statistik Kosovo, Gunngé
padunung Kosovo watara 1.9 lan 2.2 yuta, dumadi saka etnik:

Islam minangka agama kang mayoritas, dianut déning mayoritas padunung ing
komunitas etnik Albania, Bosniak, Gorani, lan Turki, lan sawetara wong ing
komunitas Roma/Ashkali/Mesir, senajan agama ora pati dadi faktor wigati ing
masyarakat. Retorika agama uga ora dadi wacana masyarakat ing komunitas Muslim,
mesjid-mesjid ora pati ramé, lan busana lan budaya muslim uga ora pati
kawistara. Padunung Serbia, watara 100,000 nganti 120,000 jiwa, umumé nganut
agama Kristen Ortodhok Serbia.

Kosovo Lor ngukuhi pamaréntahan dhéwé, infrastruktur lan institusi déning etnik
Serbia (kang dominan) ing Distrik Mitrovica, ya iku ing Munisipal Leposavic,
Zvecan lan Zubin Potok lan pérangan lor saka Kosovska Mitrovica.



https://jv.wikipedia.org/wiki/Wikip%C3%A9dia

Wikipédia (pangucapan: Wi·ki·pæ·di·a utawi Wi·ki·pi·di·a) punika proyèk
ensiklopedia multibasa salebetipun jaringan ingkang bébas lan terbuka, ingkang
dipunlampahaken déning Wikimedia Foundation, satunggiling organisasi nirlaba
ingkang basisipun ing Amérika Sarékat. Nami Wikipédia asalipun saking gabungan
tembung wiki lan encyclopedia. Wikipédia dipunrilis nalika taun 2001 déning
Jimmy Wales lan Larry Sanger, lan sapunika arupi karya réferènsi paling ageng,
cepet ngrembaka, lan populèr ing internet. Proyèk Wikipédia gadhah don kanggé
maringaken èlmu pangertosan manungsa ugi ndamel bauwarna ingkang pepak piyambak
ing sadaya basa ing saubengipun donya. Sedaya tiyang saged tumut nyumbang.

Wiwit resmi dipunluncuraken nalika tanggal 15 Januari 2001, Wikipédia basa
Inggris sampun ngalami tuwuhing artikel ingkang ngéramaken. Tanggal 21 Januari
2003, gunggung artikel ingkang dipungadhahi sampun ngantos 100.000 artikel,
lajeng nalika tanggal 01 Maret 2006, sampun nggadhahi 1.000.000 artikel. Angka
punika tambah teras dados 2.000.000 artikel nalika tanggal 09 September 2007 lan
nembus angka 3.000.000 artikel nalika tanggal 17 Agustus 2009.

Dumugi wulan September 2010, proyèk Wikipédia ingkang sampun gadhah gunggung
artikel langkung saking 1.000.000 namung wonten 3 basa, inggih punika basa
Inggris, basa Jerman ingkang sampun nembus angka punika nalika tanggal 27
Desember 2009 lan basa Prancis ingkang sampun nglampahi nalika tanggal 21
September 2010.

Éwadéné Wikipédia basa Indonésia, sepindhah gadhah artikel nalika tanggal 30 Mei
2003. Angka punika dados 1.000 artikel nalika tanggal 16 Maret 2004, lajeng
nembus angka 10.000 artikel nalika tanggal 31 Mei 2005. Gunggung 100.000 artikel
dipungayuh nalika tanggal 21 Februari 2009. Nalika tanggal 9 Februari 2011,
Wikipédia basa Indonésia sampun gadhah langkung saking 153.000 artikel.

Sauntawis Wikipédia basa Jawi, artikel sepindhahipun kacathet tanggal 8 Maret
2004, nggayuh 1.000 artikel tanggal 7 Mei 2005, lan 10.000 artikel tanggal 3 Mei
2001. Nalika tanggal 12 Februari 2011, Wikipédia basa Jawi sampun gadhah
langkung saking 32.000 artikel.

Wikipédia dipunlampahaken kanthi nganggé piranti alus MediaWiki déning
server-server kagunganipun Yayasan Wikimedia. Dumugi tanggal 13 Mei 2006
Wikipédia lan proyèk-proyèk Wikimedia sanèsipun dipunlampahaken déning 175
server ingkang papanipun ing 4 lokasi ingkang bènten inggih punika ing
Tampa-Florida-Amérika Sarékat, Paris-Prancis, Amsterdam-Walandi, sarta ing
lokasi Yahoo!.



https://jv.wikipedia.org/wiki/Basa_Jawa

Basa Jawa (Basa Jawa: ꦧꦱꦗꦮ) iku kagolong basa Austronesia, ya iku basa-basa sing
dianggo sawarna-warnané bangsa pribumi ing kapuloan sakidul-wetaning bawana
Asia. Basa Jawa kasebar wiwit pucuk kulon pulo Jawa, Banten nganti pucuk wétan
Banyuwangi déning kurang luwih 80 yuta panutur ibu. Kajaba iku, basa iku kasebar
ing Indonésia saka Sumatra nganti Papua, Timor Wétan, Malaysia, Singapura,
Taiwan, Hong Kong, Walanda, Suriname, Curaçao, lan ing Kaledonia Anyar.

Basa Jawa dadi salah sijiné panyumbang sing gedhé dhéwé kanggo panuwuhané basa
Indonésia. Sanadyan dudu basa resmi ing pamaréntahan, basa Jawa nduwé prabawa
luwih akèh tinimbang basa-basa laladan liyané kayata ing kosakata, lan
istilah-istilah sing kadhangkala nganggo tembung Jawa.

Basa Jawa iku bagéyan saka sub-cabang Sundik saka rumpun basa Melayu-Polinesia
Kulon saka pang basa Melayu-Polinesia sing gilirané anggota basa Austronesia.
Basa Jawa isih sedulur cedhak basa Melayu, basa Sundha, basa Madura, basa Bali,
lan uga basa-basa ing pulo Sumatra sarta Kalimantan.

Basa Jawa dipigunakaké ing Jawa Tengah, Jawa Wétan lan uga pesisir lor Jawa
Kulon. Banjur ing Madura, Bali, Lombok lan Tatar Sundha ing Jawa Kulon, basa
Jawa uga ditrapaké dadi basa sastra. Basa Jawa uga basa dalem ing keraton
Palembang, Sumatra Kidul sadurungé keraton iki dibedhah wong Walanda ing
wusananing abad kaping-18.

Basa Jawa bisa kaanggep salah sijiné basa klasik ing donya, basa iki nduwé
sajarah kasusastran sing wis lawas banget. Lawasé luwih saka 12 abad. Para
nimpuna basa Jawa mérang sajarah basa Jawa ing patang tahap:

Basa Jawa ditulis mawa/migunakaké aksara Jawa, (salah sijiné keturunan aksara
Brahmi saka India), aksara Jawa-Arab (pégon) lan aksara Latin .

Sanadyan dudu basa resmi ing ngendi waé, basa Jawa basa Austronesia sing akèh
dhéwé cacahé panutur ibuné. Basa iki dituturaké lan dimangertèni déning kurang
luwih 80 yuta jiwa wong. Kurang luwih 45% padunung nagara Indonésia keturunan
Jawa utawa manggon ing Tanah Jawa. Mèh kabèh presidhèn Indonésia wiwit taun 1945
iku keturunan Jawa (sajatiné kabèh keturunan Jawa, B.J. Habibie uga ngaku yèn
ibuné priyayi Jawa). Dadi ora nggumunaké yèn basa Jawa mènèhi pangaribawa akèh
ing perkembangané basa Indonésia.

Basa Jawa Modhèrn bisa dipérang dadi telung dhialèk: dhialèk Jawa Kulon, dhialèk
Jawa Tengah, lan dhialèk Jawa Wétan. Ing pulo Jawa ana sing diarani dialect
continuum ('kasinambungan dhialèk') saka Banten ing ujung kulon tekan
Banyuwangi, ing pucuk wétan. Kabèh dhialèk basa Jawa kurang luwih bisa
dingertèni para panuturé (basa Inggris mutually intelligible).

Miturut Poerwadarminta ing bukuné Sarining Paramasastra Djawa, dhialèk-dhialèk
ana:

Dhialek-dhialek iku miturut ahli basa Walanda E.M. Uhlenbeck ing bukuné A
Critical Survey of Studies on the Languages of Java and Madura (1964),
dikelompokaké dadi 3 (telung) rumpun ya iku :

Basa Jawa iku bisa dipérang miturut unggah-ungguhé utawa uga diarani register.
Manut undha usuk utawa unggah-ungguhé iku dadi

Banjur uga ana sawetara tetembungan krama inggil lan krama andhap sing bisa
dienggo ing saben register.

Basa Jawa dipituturaké ing saindhenging Indonésia, nagara-nagara tangga Asia
Kidul-wétan, Walanda, Suriname, Kaledonia Anyar, lan nagara-nagara liyané.
Populasi panutur paling gedhé ditemokaké ing enem propinsi Jawa dhéwé, lan ing
propinsi tangga Sumatra saka Lampung.

Sawijining tabèl kang nuduhaké gunggung panutur asli ing taun 1980, saka 22
propinsi ing Indonésia (saka total 27 ing wektu iku) kang nuturaké basa Jawa
luwih saka 1%, ya iku:



https://jv.wikipedia.org/wiki/Prancis

Républik Prancis utawa Parangakik (basa Prancis: République française, Walanda:
Frankrijk) iku nagara gedhé ing Éropah. Kutha krajanné Paris. Saliyané ing
dharatan Éropah, wewengkoné uga nyakup sawetara pulo lan wewengkon ing bawana
liya. Prancis Metropolitan mbentang saka Segara Tengah nganti Selat Inggris lan
Segara Lor, sarta saka Kali Rhein nganti Samudera Atlantik. Wangun wewengkon iki
wujudé segi enem saéngga diparabi l'Hexagone ("Sang Segienem").

Ing dharatan, Prancis diwatesi déning Belgi, Luxemburg, Jerman, Switserlan,
Itali, Monako, Andorra, lan Sepanyol. Prancis lan Inggris dihubungaké déning
Terowongan Channel kang nembus dhasar Selat Inggris. Ing jaba wewengkon
metropolitané, Prancis uga nduwé wates karo Brasil, Suriname, lan Antillen
Walanda.

Républik iki nganut dhémokrasi kang nganut sistem semi-presidensial. Idhe-idhe
pokok kamot jroning La Déclaration des droits de l'Homme et du citoyen
(Dheklarasi hak menungsa lan warga). Minangka telu nagara gedhé ing Uni Éropah
bebarengan karo Britania Raya lan Jerman, Prancis minangka salah siji pangadeg
Uni Éropah lan minangka anggota kanthi jembar wewengkon kang paling amba.
Prancis uga minangka salah siji pangadeg Perserikatan Bangsa-Bangsa kang dadi
salah siji anggota tetep Dewan Keamanan PBB kang nduwé hak véto.

Prancis misuwur kanthi jagad adibusana (fashion), roti, anggur, musik, sepur
super cepet TGV, lan resor-resor ski ing Pagunungan Alpen, cedhak tapel wates
karo Switserlan. Jeneng "Prancis" marisi jeneng sawijining karajaan Jermanik
kang wewengkoné tau nyakup laladan iki sawisé runtuh Kasésaran Ngerum, ya iku
karajaan Franka.

Tapel wates Prancis modhèrn padha karo Galia kuna, sing dipanggoni déning Galia
Kelt. Galia dikuwasani Ngerum déning Yulius Sésar ing abad ka-1 SM, lan Galia
migunakaké Basa Ngerum (Latin, ing ngendi tuwuhing basa Prancis) lan budaya
Ngerum. Kristen mlebu ing abad ka-2 lan 3 M, lan ditetepaké ing abad ka-4 lan 5
saéngga St. Jerome nulis yèn Galia siji-sijiné wewengkon sing "bébas saka
kapercayan nyimpang".

Ing abad ka-4 M, pertahanan sisih wétan Galia ing sadawaning Rhine diajuraké
déning suku Jermanik, mliginé saka Frank, ya saka bab iki asalé jeneng kuna
Francie. Jeneng modhèrn France asal saka jeneng domain feodal Raja Capetia
Prancis ing saubengé Paris. Frank ya iku suku pisanan ing antara panguwasa
Jermanik ing Éropah sawisé keruntuhan Kesésaran Ngerum lan pindhah agama dadi
Kristen Katulik saka kapercayan Arianisme (Raja Clovis pindhah agama ing taun
498); saéngga Prancis antuk julukan "Gereja paling anom" (La fille ainée de
l’Église), lan Prancis ngowahi julukan iku dadi "Kerajaan Prancis Paling
Kristen".

Madeg minangka entitas kapisah diwiwiti kanthi Perjanjian Verdun (843), kanthi
pamérangan Kesésaran Karoling Charlemagne dadi Francia Wétan, Francia Tengah lan
Francia Kulon. Francia Kulon ya iku wewengkon sing dikuwasani Prancis modhèrn
lan awal saka Prancis modern.

Dinasti Karoling mimpin Prancis nganti 987, nalika Hugh Capet, Duke of France
lan Bangsawan Paris, diangkat dadi Raja Prancis. Keturunané, Capetia Langsung,
Dinasti Valois lan Dinasti Bourbon, nyawijèkaké nagara liwat manéka perang lan
pewarisan dinasti. Monarki iki nggayuh kejayaan sajroning abad ka-17 lan
kakuwasan Louis XIV saka Prancis. Wektu semana Prancis nduwèni gunggung padunung
paling gedhé ing Éropah (pirsani Dhémografi Prancis) lan nduwèni prabawa gedhé
marang pulitik, ékonomi, lan budaya Éropah. Prancis dadi, lan ditetepaké
sajroning sawetara wektu, basa umum ing urusan luar negeri. Akèh Pencerahan
kedadéyan ing lingkaran intelektual Prancis, lan akèh panemuan ilmiah asal saka
èlmuwan Prancis ing abad ka-18. Saliyané iku, Prancis nduwèni manéka jajahan ing
Amerika, Afrika lan Asia.

Kerajaan mrintah Prancis nganti Revolusi Prancis, taun 1789, Louis XVI lan
garwané, Marie Antoinette, dièksekusi (taun 1793), bebarengan karo èwon warga
sipil Prancis liyané. Sawisé manéka skéma pamaréntahan, Napoleon Bonaparte
ngrebut pamaréntahan Républik taun 1799, lan dadi Konsul Pisanan, lan banjur
dadi Kaisar, apa sing sekarang dikenal minangka Kekaisaran Pisanan (1804–1814).
Jroning sawetara perang, pasukané nguwasani sebagéyan gedhé bawana Éropah, lan
anggota kulawarga Bonaparte dipitaya dadi raja ing kerajaan-kerajaan sing anyar
iku.

Sawisé kekalahan pungkasan Napoleon taun 1815 ing Perang Waterloo, monarki
Prancis dibentuk manèh, nanging kanthi watesan konstitusional anyar. Taun 1830,
sawijining pambrontakan warga sipil meksa pambentukan Monarki Juli
konstitusional, sing lumaku nganti 1848. Républik Kapindho sing berusia pendek
iki berakhir taun 1852 nalika Louis-Napoléon Bonaparte memproklamirkan
Kekaisaran Kapindho. Louis-Napoléon mundur sawisé kekalahan dalam perang
Prancis-Prusia taun 1870 lan rezimnya digantikan déning Républik Ketiga.

Prancis nduwèni jajahan kolonial, jroning manéka bentuk, wiwit awal abad ka-17
nganti 1960-an. Ing abad ke-19 lan 20, imperium kolonial seberang segara globalé
paling gedhé kapindho ing donya sawisé Imperium Britania. Ing pucuké, antara
1919 lan 1939, imperium kolonial Prancis kapindho mbentang nganti 12.347.000
kilomèter pesagi (4.767.000 sq mi). Kalebu Prancis Metropolitan, total wewengkon
dharatan ing sangisoré kadhaulatan Prancis nggayuh 12.898.000 kilomèter pesagi
(4.980.000 sq mi) taun 1920-an lan 1930-an, sing nyakup 8.6% saka total dharatan
donya.

Senadyan menang jroning Perang Donya I lan Perang Donya II, Prancis ngalami akèh
kurban lan rugi material (lan senadyan mung sebagéyan cilik teritoriné
dikuwasani sajroning Perang Donya I, teritori metropolitané dikuwasani kabèh
déning Jerman sajroning perang kapindho). Taun 1930-an ditandhani déning manéka
reformasi sosial sing dikenalaké déning pamaréntah Front Populer. Républik
Kapapat dibentuk sawisé Perang Donya II lan, saliyané tuwuhing ékonomi sing
spektakulèr (les Trente Glorieuses), nagara iki ngupaya nglola status pulitiké
minangka nagara bangsa dominan. Prancis ngupaya njaga imperium kolonialé,
nanging banjur nuwuhaké masalah. Usaha 1936 kanggo ngrebut manèh kontrol
Indocina Prancis ngakibataké Perang Indocina Pisanan, sing wusanané Prancis
kalah ing Pertempuran Dien Bien Phu taun 1954. Sawetara sasi sabanjuré, Prancis
ngadhepi konflik anyar, lan luwih gedhé ing Aljazair.

Debat ngenani bab mungkin utawa orané njaga kontrol marang Aljazair, sing banjur
‘omah tumrap sak yuta’ penetap Éropah, ngajuraké nagara lan arep ngobaraké
perang sipil. Taun 1958, Républik Kapapat sing lemah lan ora stabil owah dadi
Républik Kalima, sing nduwèni kakuwasan Presiden luwih dikuwataké. Pemimpin
pisanané, Charles de Gaulle ngupaya nyawijèkaké nagara lan mungkasi perang.
Perang Aljazair lan perang sipil Prancis-Prancis sing lumaku ing kutha krajan
Aljir, rampung kanthi négosiasi damai taun 1962 sing ngasilaké kamardikan
Aljazair.

Ing sawetara dekadé pungkasan, rekonsiliasi lan kerjasama Prancis karo Jerman
wis mbuktèkaké sentral marang pulitik lan integrasi ékonomi Uni Éropah, kalebu
perkenalan euro sasi Januari 1999. Prancis wis mapan ing garis ngarep nagara
anggota Uni Éropah sing nyoba manfaataké kasempatan persatuan kauangan kanggo
mbentuk sawijining badan pulitik, pertahanan, lan keamanan Uni Éropah sing luwih
nyawiji lan mampu. Elektorat Prancis milih nentang ratifikasi Perjanjian
Konstitusional Éropah sasi Mei 2005, nanging Perjanjian Lisboa diratifikasi
déning Parlemen pada Februari 2008.

Padunung Prancis cacahé kurang luwih 62 yuta jiwa. Prancis iku nagara paling
padhet ka-19 ing donya. Kutha paling gedhé ing Prancis ya iku Paris, Marseille,
Lyon, Lille, Toulouse, Bordeaux, Nice, Strasbourg, Nantes lan Rennes.

Taun 2003, tuwuhing padunung Prancis (ora kalebu imigrasi) nyumbang amèh kabèh
tuwuhing padunung ing Uni Éropah. Taun 2004, tuwuhing padunung ya iku 0.68% lan
ing taun 2005 gunggung kelairan lan fertilitas terus nambah.

Wewengkon utama Prancis dumunung ing dharatan Éropah Kulon lan ditambah manèh
karo sawetara teritori ing Amerika Lor, Karibia, Amerika Kidul, Samudra Hindia
bagéan kidul, Samudra Pasifik, lan Antartika. Teritori kasebut nduwé wangun
pamaréntahan saka tataran département d'outre-mer nganti Pays d'outre-mer.
Sacara geografis Prancis kapérang dadi 26 région; 21 ing antarané dumunung ing
Perancis Dharatan, 1 ing pulo Korsika, lan 4 ing jaba bawana Éropah. Région
kabagi manèh dadi département(96 département ing Perancis dharatan). Département
kapérang jroning 329 arrondissement, lan arrondissement kapérang dadi 3,879
canton, banjur kapérang manèh dadi 36,569 komunitas.



https://jv.wikipedia.org/wiki/Am%C3%A9rika_Sar%C3%A9kat

Amérikah Sarékat (basa Inggris: United States of America) utawa biasané dicekak
dadi AS iku nagara fédheral sing wewengkoné ana ing Amérikah Lor lan Oséania.
Ditilik saka padunungé, nagara iki sing paling gedhé kaping telu sadonya sawisé
Républik Rakyat Cina lan India. Kutha krajan Amérikah Sarékat ya iku Washington,
DC. Amérikah Sarékat iku nagara adidaya. Nagara fédheral iki kasusun saka 50
nagara perangan. Saka 50 nagara bagéan iki, loro papané ana ing dharatan, banjur
saiki minangka èksklav ing sisih lor lan siji iku laladan kapulowan. Saliyané
iku Amérikah uga nduwé jajahan: Puerto Riko, Guam, Samoa Amérikah, Kapuloan
Mariana Lor, lan Kapuloan Virgin.

Amérikah Sarékat iku nagara dhémokrasi konstitusional kanthi sistem three-tier
lan institusi kehakiman kang bebas. Ana telung tataran ya iku tataran nasional,
nagara bagéyan lan pamaréntahan lokal yang duwèni badan legislatif sarta
eksekutif kanthi bidhang kuwasa dhéwé-dhéwé. Nagara iki migunakaké sistem
persekuthuan utawa federalisme ya iku arupa pambagéan kakuwasan ing antara
nagara pusat lan nagara bagéyan. Nagara pusat kuwasa marang sawetara prakara
kayata pancithakan dhuwit sarta kawicaksanan pertahanan. Nanging, nagara-nagara
bagéyan kuwasa nemtokaké hak lan undhang-undhang dhéwé-dhéwé kayata hak
ngguguraké bayi lan ukuman maksimal jroning undhang-undhang.

Siji èlemèn kang cetha ing Amérikah ya iku dhoktrin pambagéan kuwasa. Pasal 1
nganti 3 Konstitusi Amérikah, wis nggarisaké sacara rinci bab kuwasa-kuwasa
Nagara kang utama ya iku eksekutif, legislatif dan kehakiman. Checks and
Balances utawa kontrol lan kaseimbangan minangka siji ciri utama jroning nagara
Amérikah lan bab iki komplit banget saéngga ora ana siji cabang nagara kang duwé
kuwasa mutlak kanggo ngawal cabang kakuwasan liyané.

Ing nagara iki kabèh rakyat kang umuré wis ngancik 18 taun duwé hak milih.
Pemilu kanggo pamilihan presidhèn dianakaké saben patang taun sepisan lan sing
pungkasan ya iku ing sasi November 2004.

Saliyané Pemilu kanggo milih presidhèn, ana uga Pemilu paruh wektu, kang
dianakaké ing pertengahan mangsa jabatan presidhèn. Jroning pemilu iki kang
dipilih dudu presidhènn nanging kabèh anggota Dewan Perwakilan lan saprotelon
senator saka saben nagara bagéan. Pemilu iki pungkasan dianakaké ing tanggal 7
November 2006.

Nalika nyatakaké kamardikan Amérikah Sarékat, telulas koloni owah dadi
nagara-nagara bagéyan. Wiwitané nagara-nagara bagéyan iki nyawiji minangka
sawijining persekuthuan nanging banjur dadi nagara kang nyawiji. Taun-taun
sabanjuré, cacahing nagara bagéyan tansaya tambah kanthi mlebuné nagara-nagara
bagéyan ing tlatah kulon, panukon lemah lan pamekaran sawetara nagara-nagara
bagéyan kang wis ana. Saben nagara bagéyan dipérang jroning counties (kayadéné
kabupatèn), cities (kayadéné kuthamadya utawa kutha otonom) lan townships
(kayadéné kacamatan).

Amérikah Sarékat uga nduwèni laladan federal, Washington, DC, lan tanah jajahan
kayataPuerto Riko, Samoa Amérikah, Guam lan Kapuloan Virgin.

Uga duwèni iklim werna-werna gumantung kahanan geografis, wiwit saka iklim
tropis (panas lan garing ing mangsa panas, anget ing mangsa anyep) ing Florida
nganti tundra (anyep sadawaning taun) ing Alaska. Sebagéan nagara iki nduwèni
mangsa panas kang anget lan mangsa salju kang anyep. Sawetara bagéan AS, kayata
bagéyan California, nduwèni iklim Mediterrania.



https://jv.wikipedia.org/wiki/Indon%C3%A9sia

Indonésia, resmine Républik Indonésia (basa Indonésia: Republik Indonesia), iku
sawijining negara berdaulat transkontinéntal dumunung utamané ing Asia
Kidul-Wétan karo sawetara wilayah ing Oséania. Dumunung ing antarané Samodra
Hindia lan Pasifik, iku negara kapuloan paling gedhé ing donya, kanthi luwih
saka telulas èwu pulo. Indonésia nduwé kira-kira populasi liwat 258 yuta wong
lan nomer papat negara paling akèh populasiné ing donya, negara Austronésia
paling akèh populasiné, uga negara mayoritas Muslim paling akèh populasiné. Pulo
paling padhet sa donya Jawa ngandhut luwih saka setengah saka populasi.

Wangun pamaréntahan republik Indonésia kalebu législatur lan Présidhèn kapilih.
Indonesia nduwe 34 provinsi, kang lima duwe status administratif khusus. Kutha
krajan lan paling akèh pedunungé yakuwi Jakarta. Negara nduwe tapel wates karo
Papua Nugini, Timor Wétan, lan Malaysia sisih wétan. Negara tanggané kalebu
Singapura, Filipina, Australia, Palau, lan wilayah India Kapuloan Andaman lan
Nicobar. Indonésia iku sawijining anggota pangadeg ASEAN lan anggota saka
ekonomi utama G-20. Ekonomi Indonesia iku peringkat 16 PDB nominal donya lan
paling gedhé ka-8 PDB ing PPP.

Kapuloan Indonésia wis wilayah wigati ing padagangan wiwit ing paling ing abad
kaping 7, nalika Sriwijaya lan banjur mengko Majapahit dagang karo Tiongkok lan
India. Panguwasa lokal ngunakake model budaya, agama lan politik manca saka awal
abad Masèhi, lan karajan Hindu lan Buda ngrembaka. Sajarah Indonésia wis
diprabawai dening kakuwasan manca kepincut karo sumber daya alam Indonésia.
Pedagang Muslim lan sarjana Sufi nggawa Islam kang saiki dominan, sawetara
kakuwasan Eropah nggawa Kristen lan perang siji liyane kanggo monopoli
perdagangan ing Kapuloan Maluku ing Zaman Penjelajahan. Sawise telung lan
setengah abad kolonialisme Walanda wiwit Amboina lan Batavia, lan pungkasanipun
kabeh kapuloan kalebu Timor lan Papua Kulon, ing kaping diselani dening
kakuwasan Portugis, Perancis lan Inggris, Indonesia mardika sawisé Perang Donya
II. Sajarah Indonesia kang wis wiwit ora tenang, karo tantangan bencana alam,
rojo pati massa, korupsi, separatisme, prosès démokratisasi, lan pèriode saka
owah-owahan ékonomi kanthi cepet.

Indonésia dumadi saka atusan klompok ètnis lan linguistik asli. Klompok ètnis
paling gedhé – lan dominan ing politik – ya iku Jawa. Idèntitas nasional wis
dikembangaké, ditetepake dening basa nasional, karagaman etnik, pluralisme agama
ing populasi mayoritas Muslim, lan sajarah kolonial lan kraman marang iku. Motto
nasional Indonésia, "Bhinneka Tunggal Ika" ("séjé-séjé nanging ajeg manunggal"),
nuduhake karagaman sing mbentuk negara. Senadyan populasi gedhé lan wilayah
padhet pedunungé, Indonésia nduwe wilayah jembar ara-ara samun sing ndhukung
karagaman hayati tingkat paling dhuwur kaping pindho ing donya. Indonésia
nduweni sumber daya alam kalubèran kaya lenga lan gas bumi, timah, tembaga lan
emas. Pertanian utamané mrodhuksi beras, tèh, kopi, rempah-rempah lan karèt.
Partner dagang utama Indonesia ya iku Jepang, Amérika Sarékat lan negara tangga
Singapura, Malaysia lan Australia.

Cithakan:Further Jeneng Indonésia asale saka terjemahan Yunani saka Kali Sindu
lan tembung nèsos, tegesé "pulo Indhiya". Jeneng kuwi wis ana ing abad kaping
18, adoh sadurungé Indonésia mardika. Ing taun 1850, George Windsor Earl,
sawijining étnolog Inggris, ngajokaké istilah Indunesians—lan, pilihané,
Malayunesians—kanggo pedunung ing "Kapuloan Indhiya utawa Kapuloan Melayu". Ing
publikasi kang padha, muridé Earl, James Richardson Logan, nggunakaké Indonesia
minangka sinonim kanggo Kapuloan Indhiya. Nanging, akademisi Walanda nulis ing
publikasi Indhiya Wétan padha wegah nggunakaké Indonesia. Nanging, padha
nggunakaké istilah Kapuloan Melayu (Maleische Archipel); Indhiya Nèderlan
(Nederlandsch Oost Indië), luwih kondhang Indië; Wétan (de Oost); lan Insulinde.

Sawise 1900, jeneng Indonesia dadi luwih umum ing lingkungan akademik njaba
Nèderlan, lan kelompok nasionalis Indonésia nggunakake kuwi kanggo èksprèsi
politik. Adolf Bastian, saka Universitas Berlin, mopulèrke jeneng kuwi liwat
bukuné Indonesien oder die Inseln des Malayischen Archipels, 1884–1894. Pelajar
Indonesia kang pisanan nggunakaké jeneng iki ya iku Suwardi Suryaningrat (Ki
Hajar Dewantara), nalika ngedegaké kantor berita ing Nèderlan sing jenengé
Indonesisch Pers-bureau ing 1913.

Ing samadyaning prabawa agama Hindu lan Buddha, sawetara karaton ngadeg ing pulo
Sumatra lan Jawa wiwit abad kaping-7 nganti abad kaping-14. Tekaning
pedagang-pedagang Arab saka Gujarat, India sabanjuré nepungaké agama Islam kang
pungkasané dadi agama paling gedhé ing Indonésia.

Ing abad kaping-17, nagara Walanda kang nalika iku minangka nagara paling kuwat
ing tlatah Éropah, nelukaké nagara Inggris (British) lan Portugis (kejaba tlatah
jajahan Portugis ing Timor Wétan). Bangsa Walanda njajah Indonésia nganti
mangsané Perang Donya Kapindho. Wiwitané Walanda ngadegaké Syarikat Hindia Wétan
Londho, ya iku armada niyaga rempah-rempah duwèké pamaréntah karajan Walanda,
lan sabanjuré ing wiwitaning abad kaping-19 kanthi kekuwatan prajurité wiwit
blak-blakan njajah tlatah Indonésia.

Samangsa Perang Donya II, Walanda (Landa) dijajah karo Jèrman, nalika iku Jepun
nguwasani Indonésia. Sawisé Indonésia kapilut ing taun 1942, pihak Jepun sesora
yèn para pejuwang Indonésia iku kanca dedagangan sing kooperatif lan sedya
nggelar prajurit yèn dibutuhaké. Soekarno, Mohammad Hatta, K. H. Mas Mansur, lan
Ki Hajar Dewantara banjur antuk kanugrahan saka Maharaja Jepun ing taun 1943.

Ing Maret 1945, pihak Jepang nggawé sawijining kumite kanggo mardikaké
Indonésiya, sabubaré Perang Pasifik rampung ing taun iku. Kahanan iki kasurung
déning organisasi para mudha, klompok pimpinan Soekarno nyoba supaya Indonésia
bisa mardika.

Samubarang pratingkah kebak getih kanggo nanggulangi para pejuwang kanggo
mardika mau banjur kondhang kanthi sebutan 'tumindak pulisi' (Actie
Politioneel). Pungkasané, Walanda gelem nampa hak bangsa Indonésia kanggo
mardika ing 27 Desember 1949 sawisé kasurung-surung bangsa-bangsa liya, utamané
Amérika Sarékat. Soekarno dadi présidhèn pisanan Indonésia kanthi Mohammad Hatta
dadi wakil présidhèn.

Ing warsa 1950-an lan 1960-an, pamarintah Soekarno wiwit mangayubagya blok
sosialis, kaya ta Républik Rakyat China lan Yugoslawiya. Ing taun 1960-an uga
kedadèn konfrontasi adu tiyasa karo nagara tangga, Malaysia, lan nggresulané
para kawula amarga urip kecingkrangan tambah ndadra.

Jendral Suharto dadi présidhèn ing taun 1967 kanthi alesan ngamanaké nagara saka
anceman komunisme tumrap Soekarno sing nalika iku sansaya tanpa daya. Sawisé
Soeharto nyekel kuwasa, PKI dibubaraké lan warga Indonésia sing dikira cawé-cawé
lan mélu komunis akèh sing mati. Ing 32 taun pamarintahan Soeharto iku kasebut
Orde Baru, kanggo mbèdakaké karo jaman Soekarno sing kasebut Orde Lama.

Suharto kasil nyedhakaké manèh Indonesiya marang nagara-nagara manca - lan kasil
nuwuhaké ékonomi sing manjila, ora kétang ora warata. Ing wiwitan Orde Baru,
strategi ékonomi nagara digawé déning sapérangan ahli ékonomi lulusan fakultas
ékonomi University of California at Berkeley, sing diwènèhi gelar "kelompok
Berkeley". Nanging, Soeharto lan sakancané bisa dilèngsèraké sawisé unjuk rasa
sing sumrambah ing sadhéngah papan. Tambah manèh, nagara lagi keblandhang utang
amarga krisis. Soeharto mudhun ing taun 1998.

Saka 1998 nganti 2001, ana telung (3) présidhèn sing mung sedhéla waé ngrasakaké
kuwasa, ya iku: Bacharuddin Jusuf (BJ) Habibie, Abdurrahman Wahid lan Megawati
Soekarnoputri. Ing taun 2004 présidhèn Indonésia sing anyar ya iku Susilo
Bambang Yudhoyono.

Indonésia saiki nggémbol prakara akèh, wiwit seka dhuwit, pulitik, agama, lan
rasa guyub. Aceh lan Papua nyoba luwar seka Nagara Kesatuan Républik Indonésia.
Timor Wétan malah wis ngumandhangké kamardikané ing taun 2002 sawisé 24 taun
dikuwasani Indonésia lan 3 taun ing panggulawenthahé PBB. Masalah paling anyar
sing katimpa nagara iki ya iku anané samubarang karusakan jalaran alam.

Ing 26 Desember 2004, tsunami nerjang puluhan éwu warga ing Aceh lan Pulo Nias,
Sumatra.

Indonésia iku saka telung nagara (India, Indonésia, Israèl) sing nganggo sistem
dhémokrasi kanthi pas lan bener ing pamaréntahané, arupa nagara républik
présidhènsial multiparté sing dhémokratis. Kayadéné ing nagara-nagara dhémokrasi
liyané, sistem pulitik sing didhasaraké marang Trias Pulitika ya iku pamisahan
kakuwasan legislatif, èksekutif lan yudikatif. Kakuwasan legislatif dicekel
déning sawijining lembaga sing jenengé Majelis Permusyawatan Rakyat (MPR) sing
dumadi saka rong badan ya iku DPR sing anggota-anggotané arupa wakil-wakil Parté
Pulitik lan DPD sing anggota-anggotané makili propinsi. Saben laladan diwakili
déning 4 wakil sing dipilih langsung déning rakyat ing laladané dhéwé-dhéwé.

Majelis Permusyawaratan Rakyat (MPR) iku lembaga paling dhuwur nagara. Nanging
sawisé amandemèn ka-4, MPR dudu lembaga paling dhuwur manèh. Kaanggotaan MPR
owah sawisé Amandeman UUD 1945 ing pèriode 1999-2004. Kabèh anggota MPR iku
anggota DPR, ditambah anggota DPD (Dewan Perwakilan Laladan). Anggota DPR lan
DPD dipilih liwat pemilu lan dilantik kanthi mangsa jabatan limang taun. Wiwit
2004, MPR iku parlemèn sistem rong kamar (bikameral), sawisé kacipta DPD
minangka kamar kaloro. Sadurungé, anggota MPR iku kabèh anggota DPR ditambah
Utusan Golongan. MPR wektu iki diketuani déning Hidayat Nur Wahid. Anggota MPR
wektu iki ana 550 anggota DPR lan 128 anggota DPD. DPR wektu iki diketuani
déning Agung Laksono, déné DPD diketuani déning Ginandjar Kartasasmita.

Lembaga èksekutif pusaté dumunung ana ing présidhèn, wakil présidhèn, lan
kabinèt. Kabinèt ing arupa Kabinet Presidensiil saéngga para mentri tanggung
jawab marang présidhèn lan ora makili parté pulitik sing ana ing parlemèn.
Senadyan mangkono, Présidhèn wektu iki ya iku Susilo Bambang Yudhoyono sing
diusung déning Parté Dhémokrat uga nunjuk sawetara pamimpin Parté Pulitik supaya
lungguh ing kabinèté. Tujuané kanggo njaga stabilitas pamaréntahan ngèlingi
kuwaté posisi lembaga legislatif. Nanging pos-pos wigati lan strategis umumé
diisi déning Mentri asal saka wong sing dianggep ahli jroning bidhangé.

Lembaga Yudikatif wiwit mangsa réformasi lan anané amandemèn UUD 1945 diayahi
déning Mahkamah Agung, Komisi Yudisial, lan Mahkamah Konstitusi, klebu
pangaturan administrasi para hakim. Senadyan mangkono Menteri Hukum lan Hak
Asasi Manungsa tetep ana ing kabinèt.

Indonésia iku nagara paling jembar ing Asia Kidul-Wétan sing ketata jroning
propinsi-propinsi, wektu iki dumadi saka 34 propinsi, lima ing antarané arupa
laladan istiméwa. Saben propinsi nduwèni badan legislatur lan gubernur. Propinsi
dipérang dadi kabupatèn lan kutha, sing dipérang manèh dadi kacamatan lan manèh
dadi kalurahan lan désa.

Propinsi Nanggroe Aceh Darussalam, DKI Jakarta, D.I. Yogyakarta, Papua, lan
Papua Kulon nduwèni hak istiméwa legislatur sing luwiih gedhé lan tingkat
otonomi sing luwih dhuwur saka pamaréntahan pusat tinimbang propinsi liyané.
Contoné, pamaréntahan Nanggroe Aceh Darussalam nduwèni hak kanggo mbentuk sistem
hukum dhéwé; ing taun 2003, Aceh wiwit netepaké hukum Syariah. Yogyakarta olèh
status Laladan Khusus minangka pengakon marang peran wigati Yogyakarta jroning
ndhukung sajroning Revolusi . Propinsi Papua, nalika semana kasebut Irian Jaya,
éntuk status otonomi khusus taun 2001. Jakarta minangka laladan khusus kutha
krajan nagara. Timor Portugis didadèkaké propinsi Timor Wétan sasuwéné
1976–1999, kang sabanjuré misah minangka rèferèndum dadi Nagara Timor Leste.

Indonésia ana ing posisi antara 6º LL – 11º LK lan 95º BW - 141º BW, antara
Samudra Pasifik lan Samudra Hindhia, antara Bawana Asia lan Bawana Australia,
lan antara patemon 2 rangkeyan pagunungan, ya iku Banjaran Pasifik lan Banjaran
Mediteranian.

Indonésia nduwé luwih 18,000 pulo (watara 6000 ora dienggoni) kasebar ing
sekitar khatulistiwa, lan nduwé iklim tropika. Pulo sing paling padhet padunungé
ya iku pulo Jawa, separo padunung Indonésia ana ing pulo iki. Indonésia nduwé 5
pulo gedhé, ya iku: Jawa, Sumatra, Kalimantan, Sulawesi, lan Papua.

Lokasi Indonésia uga ana ing pinggir lèmpèng tèktonik sing aktif kang ateges
Indonésia asring kena lindhu lan uga tsunami. Indonésia uga nduwé akèh gunung
geni, salah sijiné ya iku gunung Krakatau ing selat Sundha.

Ing pungkasan taun 1990-an Ékonomi Indonésia ngalami kamunduran amarga krisis
ékonomi sing ngenani sabagéyan gedhé Asia wektu iku nanging Ékonomi Indonésia
saiki wiwit stabil manèh.

Indonésia nduwé sumberdaya alam sing gedhé ing sanjabaning Jawa, antarané lenga
mentah, gas bumi, timah, tembaga lan emas. Indonésia iku eksportir gas bumi
paling gedhé nomer loro ing donya, ning akir-akir iki wiwit dadi importir lenga
mentah. Kasil tetanèn kang utama antarané beras, tèh, kopi, rempah-rempah lan
jangonon lobak.

Mitra dagang Indonésia paling gedhé ya iku Jepang, Amérika Sarékat lan
nagara-nagara tanggané ya iku Malaysia, Singapura lan Australia.

Yèn dideleng saklepasan, padunung ing Indonésia bisa dipèrang dadi loro. Ing
sisih kulon, padunungé akèh saka suku Melayu. Ing sisih wétan akèh-akèhé seka
suku Papua sing nduwé sesambungan karo kapuloan Melanesia. Akèh padunung sing
mratélakaké pérangan saka suku sing luwih pramana, kang dipérang manut basa lan
asal wewengkon, upamané Jawa, Sundha, Batak.

Islam dadi agama mayoritas sing dianut udakara 87% padunung Indonésia. Angka iki
ndadèkaké Indonésia dadi nagara kanthi padunung muslim paling akèh ing ndonya.
Sisané ngugemi agama Protestan (8,9%), Katulik (3%), Hindhu (1,8%), Buddha
(0,8%), lan liya-liyané (0,3%).

Akèh-akèhé padunung Indonésia migunakaké basa wewengkoné dhéwé kanggo pocapan
padinan, Éwasemana, basa Indonésia dadi basa resmi sing diajaraké ing sekolahan.

Sumrambahing padunung Indonésia ora warata. Padunungé mundhak matikel-tikel
kanthi angka sing dhuwur. Pulo Jawa sing aling padhet padunungé, lan uga dadi
punjering pamarèntahan. Pulo Jawa iba vital lan strategis lan kudu digatèkaké
temenan. Padunung Indonésia sing manggon anèng pulo-pulo sisih lor luwih sithik,
tinimbang nagara-nagara kaya ta Jepang, China lan India.

Jinising kasenian ing Indonésia akèh diprabawai karo sawetara kabudayan. Tari
Jawa lan Bali iku sing kondhang, contoné, akèh antuk pangaribawa saka kabudayan
Hindhu. Akèh candhi-candhi sing kawangun kaya ing tanah Indhia. Déné pagelaran
wayang lan bathik uga kawentar ing ndonya. Akèhing suku bangsa lan agama agawé
regeng kabudayan Indonésia.

Karèt naté kondhang kanthi sebutan ‘enam hitam’ lan iku bebathi nguntungaké
devisa ing jaman mbiyèn. Ing ndonya, saiki Indonésia ngancik trap ka-loro sawisé
Malaysia ing babagan karèt. Nagara-nagara sing ngasilaké karèt liyané ya iku
Thailand, India, Sri Lanka, Nigeria, Liberia, Zaire, Brazil lan Filipina.

Aréal tembako (mbako) ing taun 1979 kira-kira ambané 198.000 Ha. Ing antarané
saka angka iku ya iku 183.000 Ha kaselenggarakaké déning rakyat, 2000 Ha diurusi
cukong-cukong gedhé, lan 13.000 Ha didarbèni pamarintah (PTPN).

Emas lan pérak digulawentah déning PT Aneka Tambang ing Banten Kidul, karo
Freeport Indonésia lan wiji tembaga ing Papua. Kanthi prasaja, rakyat uga mélu
ngolah emas lan pérak kanthi cilik-cilikan.

Panambangan aspal kagiyaraké ing Sulawesi Kidul-Wétan, Sakabèhé 19 lapangan
gedhé lan cilik, lima ing antarané kaanggep becik. Yèn dikira sakabèhé,
kira-kira 28,5 yuta ton.



https://jv.wikipedia.org/wiki/Serbia

Sèrbi utawa resminé Républik Sèrbi (Serbiyan: Република Србија utawa Républika
Srbija) ya iku nagara républik ing kidul-wétan lan tengah Éropah. Serbiya
wewatesan karo nagara Honggari ing sisih lor; Rumeni lan Bulgari ing sisih
wétan; Républik Makedonia lan Albania ing sisih kidul; lan Gununghireng,
Kroasia, lan Bosnia-Hercegovina ing sisih kulon.

Asal mulané nagara Serbia wiwit saka pratengahan abad kaping 9. Kerajaan Serbiya
muncul ing abad kaping 11, lan ana ing abad kaping 13 owah dadi Kakaisaran
Serbiya. Sawisé taun 1918, Serbiya minangka anggota perintis Yugoslawiya kanthi
werna-werna jinis (Karajaan Yugoslawiya, Républik Federal Sosialis Yugoslawiya
lan Républik Federal Yugoslawiya).

Ana ing tanggal 21 Mei 2006, rakyat Gununghireng nganakaké Referendum kanggo
Kamardikan Gununghireng lan cacah 55,5 persen milih Gununghireng mardhika.
Sabanjuré nagara Uni iku pisah manèh dadi nagara Républik Serbiya lan Républik
Gununghireng.

Tanggal 17 Februari 2008 Kosowo proklamasi kamardikan saka Sèrbi, lan tanggal 18
Februari 2008 diakoni déning 17 nagara.

Sèrbi dumunung ing Éropah, ya iku ing ujung Balkan lan ing Dhataran Pannonian.
Nagara iki lokasiné dadi simpang dalan antarané Éropah Tengah, Éropah Kidul lan
Éropah Wétan. Kali Danube (2850 km) mili ngliwati nagara iki ing sisih lor,
dawané watara 588 km lan dadi tapel wates karo nagara Kroasia lan sebagéan saka
Romania, sadawané Dhataran Wallachian ing sisih wétan. Kali Sava minangka tapel
wates sisih kidul karo Propinsi Vojvodina, mili tumuju Kali Danube ing kutha
Beograd, lan ngliwati pabukitan Fruška Gora ing sisih kulon. Suwidak kilometer
sisih lor-wétané Beograd, kali Tisa mili tumuju menyang kali Danube, sawise mili
adohé 1350 km saka Ukraina, lan kali Kali Timiş (60 km/350 km), kang sabagéan
bisa dilayari, mili uga menyang kali Danube ing Pančevo. Kali Begej (254 km)
mili tumuju menyang kali Tisa ing cedhak Titel. Kabèh saka lima kali mau bisa
dilayari, ngubungaké nagara iki karo Éropah Lor lan Éropah Wétan (liwat rute
Rhine-Main-Danube Canal – Segara Lor), menyang Éropah Wétan (liwat rute Kali
Tisa–, Timiş–, Kali Begej – lan Danube – Segara Ireng) lan menyang Éropah Kidul
(liwat Kali Sava).

Tapel wates sisih wétan arupa Pagunungan Carpathian, kang mujur ing Éropah
Tengah. Pagunungan Carpathian ketemu Pagunungan Balkan, sadawaning ilèn Kali
Velika Morava, kali kang dawané 500 km (sabagéan bisa dilayari). Pucuk Midžor
minangka pucuk gunung paling dhuwur ing tlatah Serbiya Wétan, ya iku dhuwuré
2156 m. Ing kidul-wétan, Pagunungan Balkan ketemu karo Pagunungan Rhodope,
ngubungaké nagara iki karo nagara Yunani.

Gunung Šar ing Kosowo dadi tapel wates karo nagara Albania, kanthi siji pucuk ya
iku Djeravica (2656 m). Alpen Dinaric ing Serbiya mujur sadawané ilèn Kali Drina
(350 km bisa dilayari kapal cilik) adhep-adhepan karo pucuk Dinaric ing sebrangé
pasisir ing Bosnia-Herzegovina.

Presidhèn Serbiya saiki ya iku Boris Tadić, pamimpin parté Dhémokrat Serbiya
(DS). Boris Tadić menangaké 53% swara ing puteran kapindho jroning pamilihan
umum tanggal 27 Juni 2004. Serbiya nganakaké referendum ing tanggal 28 -29
Oktober 2006 kanggo ratifikasi konstitusi anyar paska Milošević. Tanggal 8 Mèi
2007, Tomislav Nikolić kapilih dadi Ketua Parlemèn Serbiya. Sawisé négosisasi
ing menit-menit pungkasan atara parté Dhémokrat Serbiya lan parté DSS wusanané
disetujoni pamaréntahan anyar ing tanggal 11 Mèi 2007 antara DS, DSS lan G17
Plus. Bab iki ndadèkaké munduré Nikolić rong dina sawisé iku ing tanggal 13 Mèi
2007. Nikolic digantèkaké déning Oliver Dulić.

Serbiya dipérang dadi 29 dhitrik lan siji kutha ya iku Beograd. Dhistrik lan
kutha mau banjur dipérang manèh jroning sawetara munisipal. Serbiya nduwé siji
propinsi otonom ya iku Vojvodina (7 dhistrik, 46 munisipal). Sadurungé mardika
Kosowo uga arupa propinsi otonom ing Serbiya. Pérangan sing dumunung ing antara
propinsi Vojvodina dan tilas propinsi Kosowo mau sing diarani Serbiya tengah.
Serbiya tengah iku dudu sawijining laladan administratif lan ora nduwèni
pamaréntahan dhéwé. Jroning Basa Inggris tlatah iki dijuluki Serbiya proper
kanggo nuduhaké "pérangan saka Républik Serbiya sing ora klebu propinsi otonom
kaya kasebut jroning Kapustakan Konggrès Amérika Sarékat. Julukan iki uga
dipigunakaké ing Basa Serbo-Kroasia ing jamané Yugoslawiya (kanthi istilah "uža
Srbija", sing maknané: "Serbiya ciut").

Padunung Serbiya mayoritas saka suku Serbiya (Serbiyan). Golongan minoritas kang
wigati antara liya: Albaniyan (mayoritas ing Kosowo), Hungariyan, Bosniakan,
Ruman, Kroasiyan, Ceskan lan Slowakan, Gununghirengan, Makedoniyan, Bulgariyan,
Rumaniyan, lsp. Loro prowinsi ya iku Wojwodina lan Kosowo, sacara suku lan agama
pancèn béda.

Kutha wigati (padunung luwih saka 50,000 jiwa ing laladan kutha) — data sensus
taun 2002 ( data taun 2005/2006 kanggo Nowi Sad/Belgrad).

Ma'abad-abad tlatah Serbiya dadi tapel wates agama anatara Ortodok lan Katulik
Roma, banjur mlebuné agama Islam, Serbiya dadi nagara kang dumadi saka manéka
warna penganut agama ing bawana Éropah.



https://jv.wikipedia.org/wiki/Siput

Siput utawa keong ya iku jeneng umum kang diwenehaké kanggo anggota kelas
moluska Gastropoda. Istilah iki artiné cangkang amarga kéwan iki nduwèni
cangkang nggelung nalika wis gedhené. Menawa diartikaké kanthi arti kang luwih
umum manèh artiné "Gastropoda", kayata siput lan siput bugil (siput kang ora
duwé cangkang, ning basa Jawa dikenal uga karo resrespo). Kelas Gastropoda iki
ana ing urutan kaping loro paling akèh ning spesies anggotané sawisé Insecta
(serangga). Habitat, bentuké, tingkahé, lan anatomi siput uga akèh bervariasiné
kaya anggotané ya iku.

Siput bisa ditemukaké ning ngendi wae: kayata ing galeng, ning sawah nganti
ara-ara, nganti ning njeroning laun kang jero banget. Akèh siput kang dadi kéwan
laut, akèh uga kang dadi kéwan darat, banyu tawar, lan banyu payau. Akèh uga
siput kang kagolong kéwan herbivora, meski ana uga siput kang urip ning darat
utawa laut iku kagolong kéwan omnivora utawa karnivora predator. Tuladhané
Gastropoda ya iku bekicot (Achatina fulica), siput kebun (Helix sp.), siput laut
(Littorina sp.) lan siput banyu tawar (Limnaea sp.)



https://jv.wikipedia.org/wiki/Kadhal

Kadhal iku kéwan kang kagolong ndhuwèni sikil papat ing kulawargané reptil.
Sacara umum kadhal utawa kulawarga kadhal (basa Inggris: lizards) uga kagolong
ing kulawarga cecek, tekèk, bunglon, cecek miber, biawak, iguana lan
liya-liyané. Minangka pangertian kang khusus pangertian kadal jroning basa
Indonésia bisa ngerujuk wates ing kadhal kang dhuwèni awak kang cilik, ndhuwèni
sisik lunyu lan gilap uga bisa urip ana ing sandhuwuré lemah jroning (Ingg.:
skink, suku Scincidae, utawa kang umum bisa kagolong ing kulawarga infraordo
Scincomorpha).

Sacara umum kadhal bisa nyakup jinis-jinis kang ndhuwèni wujud awak cilik kayata
kadhal pasir utawa misuwur kanthi sesebutan Lygosoma, bisa uga ngrujuk ing
kulawarga biawak Komodo (Varanus komodoensis) kang bisa ndhuwèni dawa awak
nganthi 3 m. Secara ilmiah, kulawarga iki kagolong ing subordo utawa anak bangsa
Lacertilia'' (Sauria), bagéyan saka bangsa kéwan kang ndhuwèni sisik (Squamata).

Kulawarga Lacertilia umumé ndhuwèni sikil papat lan bolongan kuping nyaba uga
palupuk mata kang bisa kedèp (dibukak lan ditutup). Sacara umum, uga kapengkar
kadhal kang ora ndhuwèni ciri kasebut kayata ula kaca (glass snake utawa glass
lizard, suku Anguidae) kang ora nduwèni sikil.



https://jv.wikipedia.org/wiki/Italia

Itali resminé Républik Itali (basa Italia: Repubblica Italiana), iku nagara ing
bawana Éropah lan loro pulo gedhé ing Segara Mediteran, Sisili lan Sardinia.
Padunungé cacahé kira-kira ana 60 yuta. Kutha krajanné iku Roma. Itali wewatesan
ing sisih lor karo pagunungan Alpen, sarta duwé tapel wates karo nagara-nagara
Prancis, Switserlan, Ostenrik lan Slovénia. Nagara mardhika San Marino lan Kutha
Vatikan iku minangka enclave jroning Ujung Italia, déné Campione d'Italia iku
minangka sawijining exclave Italia ing nagara Switserlan.

Itali wis dadi papan kanggo werna-werna budaya Éropah, kayadéné Etruscans lan
Roman, lan uga panggonan kelairan obahan Renaissance, kang diwiwiti ing Toscano
lan nyebar ka saindhenging Éropah. Kutha krajan Itali, Rum wis dadi pusat
peradaban Kulon, lan pusat Greja Katulik.

Dina iki, Itali iku nagara Républik demokratik, lan nagara maju kanthi GDP nomer
7 sadonya, naomer 8 ing Indeks Kualitas Urip, lan rangkong nomer 20 ing donya
bab Indèks Pembangunan Manungsa. Italia uga minangka salah siji pangadeg Uni
Éropah (kang nandha tangani prajanjèn Treaty of Rome ing taun 1957), lan uga
anggota klpmpok nagara G8, Dewan Éropah, Uni Éropah Kulon, lan Inisiatif Éropah
Tengah. Wiwit tanggal 1 Januari, 2007, Italia dadi anggota ora tetep Dewan
Keamanan PBB.

Italia dipérang dadi 20 laladan (regioni, tunggal: regione); lima ing antarané
ndarbèni status otonomi khusus, ditandhani nganggo *:

Kabèh laladan, saliyané Valle d'Aosta, dipérang manèh dadi loro propinsi utawa
luwih.

Kutha-kutha ing Italia kanthi padunung 300,000 jiwa utawa luwih (data ISTAT,
Desember 2006):



https://jv.wikipedia.org/wiki/Jerman

Jerman inggih uga diarani Dhitslan (basa Jerman: Deutschland) iku nagara gedhé
ing Éropah. Kutha krajanné Berlin. Padunungé ana kurang luwih 82.438.000 jiwa.
Nagara iki minangka nagara kanthi posisi ékonomi lan pulitik sing wigati ing
Éropah lan sacara winates ing tataran donya. Jerman dikenal ing babagan
panguwasan tèknologi maju, khususé jroning industri tetunggangan montor lan
piranti presisi.

Nagara kanthi sajarah sing dawa iki wewatesan langsung karo sangang nagara. Ing
sisih kulon wewatesan karo Walanda, Belgi, Luksemburg, lan Prancis. Ing sisih
kidul wewatesan karo Switserlan lan Ostenrik. Ing sisih wétan wewatesan karo
Cékia lan Polen. Ing sisih lor wewatesan karo Denmark.

Sacara administrasi, Jerman iku nagara federasi (Bund) kanthi 13 nagara bagéan
(Bundesland) lan telu kutha satingkat nagara bagéan (Bundesstadt). Nagara-nagara
bagéan modhèren sing ana saiki (pirsani daftar nagara bagéan) diwangun wiwit
pungkasan Perang Donya II. Sadurungé, pamérangan isih mèlu garis kadarbéan
feodalistik, minangka paninggalan jaman Kesésaran Jerman.



https://jv.wikipedia.org/wiki/Islam

Islam iku agama sing paling akèh pengikute ing tanah Jawa. Panyebaran Islam
kondhang ing astane Wali Sanga. Yaiku ustadz (pemimpin agama islam) sing cacahe
sanga. Iku kasebut Wali amarga wali iku tegese Wakil. Ing bab iki tegese wakile
Gusti Allah. Sumrambahe Islam agawe agama Hindhu kang maune kawentar ing Jawa
banjur sumingkir menyang Pulo Bali.

Salah siji karaton Islam ing Tanah Jawa sing kasil ngetrapke ajaran-ajaran Islam
ya iku kerajaan Demak Bintara.

Ing basa Arab, Islam nduwèni arti pasrah awak lan uga sawijining Din (agama)
kang artine pranatan utawa sistem (QS 3:83). Yen dirunut asal-usule, tembung iki
katedhak saka tembung kang padha karo salãm kang artine santosa (damai) lan
asring dienggo ing panyapan bebrayan.

Wong kang sinebut muslim (wong kang ngenut agama Islam) iku wiwitane kudu
percaya marang rong perkara, ya iku: nyekseni yèn ora ana sesembahan kang bener
kajaba Allah lan percaya yèn Nabi Muhammad dadi caraka (utusan) Allah ing bumi
kang pungkasan. Pranyatan iki kanthi nyebut kalimat sahadat ya iku asyhadu an
laa ilaha illa-llahu wa asyhadu anna muhammada-r-rasulu-llahi (أَشْهَدُ أَنْ لاَ
إِلَـهَ إِلاَّ اللهُ وَأَشْهَدُ أَنَّ مُحَمَّدًا رَسُوْلُ اللهِ) sing tegese aku
nyekseni yèn ora ana sesembahan kang bener kejaba Allah lan Nabi Muhammmad iku
utusane Allah. Kabeh wong Islam kudu mangerteni lan netepi apa kang dikandut ana
ing kalimat sahadat sing wis di ucapake mau.

Tembung tauhid iku asalé saka basa arab توحيد ateges nyawijèkaké. Ana ing bab
aqidah Islam tauhid nduwèni teges nyawijèkaké Allah ana ing sak kabehe lelaku
ngibadah. Para Ulama mbagi tauhid dadi telung werna ya iku : tauhid rububiyah,
tauhid uluhiyah, lan tauhid asma wa sifat.

Muslim kudu percaya yèn Al Qur'an iku puncak lan panutup wahyu Allah kanggo
manungsa. Ajaran iki didunake marang Nabi Muhammad SAW kanthi caraka Malaikat
Jibril. Yen dirunut saka ngelmu basa, Al Qur'an iku artine "wewacan" utawa "kang
diwaca bola-bali." Ukara iki saka qara'a kang maknane "maca". Penganggo ukara
iki bisa disumurupi ing ayat 17 lan 18 Surat Al-Qiyaamah.

Wektu iki dikira-kira ana watara 1.250 yuta nganti 1,4 milyar umat Muslim sing
kasebar ing saindhenging donya. Saka gunggung iku watara 18% urip ing
nagara-nagara Arab, 20% ing Afrika, 20% ing Asia Kidul-Wétan, 30% ing Asia Kidul
ya iku Pakistan, India lan Bangladesh. Populasi Muslim paling gedhé ing sawijing
nagara antara liya ing Indonésia. Populasi Muslim uga bisa ditemokaké kanthi
gunggung kang signifikan ya iku ing Tiongkok, Amérika Sarékat, Éropah, Asia
Tengah, lan Rusia.

Tuwuhing wong Muslim diprecaya nganti 2,9% per taun, déné tuwuhing padunung
donya mung ngancik 2,3%. Angka iki ndadèkaké Islam minangka agama kanthi
patuwuhan panganut sing kagolong cepet ing donya.. Sawetara panemu ngubungaké
tuwuhing Islam iki karo dhuwuring angka klairan ing racaké nagara Islam (enem
saka sepuluh nagara ing donya kanhi angka klairan paling dhuwur ing donya ya iku
nagara kanthi mayoritas padunung Muslim . Nanging durung suwé iki, sawijining
studi demografi wis nyatakaké yèn angka klairan nagara Muslim mudhun nganti
tingkat padha karo nagara Kulon.



https://jv.wikipedia.org/wiki/Australia

Ostrali iku salah sawiji nagara gedhé ing kidul. Kutha krajané ya iku Canberra.
Padunungé kira-kira ana 20 yuta. Ostrali gadhah nagara tanggané antara liya ing
sisih lor Indonésia, Timor Wétan, lan Papua Nugini, ing sisih lor-wétan Solomon
Islands, Vanuatu, lan Kaledonianyar lan ing sisih kidul-wétan Selandianyar.

Dharatan Ostrali wis didunungi manungsa luwih saka 42,000 taun déning Padunung
asli. Sawisé ditekani sacara sporadis déning para nelayan saka lor lan sabanjuré
ditemokaké déning wong Éropah ya iku panjelajah Walanda ing taun 1606, separo
tlatah bagéan wétan sabanjuré di akoni déning Karajan Inggris ing taun 1770 lan
wiwitané kanggo nampung wong ukuman penal transportation minangka bagéan saka
koloni New South Wales, wiwit tanggal 26 Januari 1788.

Ing tangal 1 Januari 1901, enem koloni gabung dadi federasi, lan Persemakmuran
Ostrali banjur kawangun. Wiwit dadi federasi, Ostrali nganut sistem pulitik
dhémokrasi liberal lan tetep jroning Kasaraharjan utawa Commonwealth realm.
Kutha krajané ya iku Canberra, dumunung ing Australian Capital Territory (ACT).
Padunungé ana 21 yuta jiwa, lan akèh-akèhé ngumpul ing kutha-kutha Sydney,
Melbourne, Brisbane, Perth, lan Adelaide.

Australis, kang tegesé "sisih kidul". Legenda bab "tlatah kang ora dimangertèni
ing kidul" (terra australis incognita) saka jaman Rum iku wis ana ing ilmu
geografi abad tengahan, nanging durung adhedhasar saka kawruh nyata bab bawana
iki.

Kasaraharjan Ostrali iku nagara kang nganut sistem dhémokrasi konstitusional
adhedhasar pamérangan kakuwasan federal. Wangun pamaréntahan kang dianggo ya iku
Monarki Konstitusional kanthi pamaréntahan sistem parlementer. Ratu Elizabeth II
iku minangka Ratu Ostrali, sawijining peran kang béda karo posisiné minangka
panguasa (monarch) ing Commonwealth realm liyané. Ratu diwakili déning Gubernur
Jendral ing tataran federal lan déning Gubernur ing tataran nagara bagéan.



https://jv.wikipedia.org/wiki/Walanda

Nèderlan (jroning Basa Walanda: Nederland), sing sacara harafiah tegesé "Tanah
Ngisor", ya iku salah sawijiné nagara ing lor-kulon Éropah. Ing sisih wétan
nagara iki wewatesan karo Jerman, ing sisih kidul karo Belgia lan ing sisih
kulon, ing sebrang Segara Lor karo Inggris. Walanda iku bagéan saka Karajan
Walanda. Karajan Walanda (Koninkrijk der Nederlanden) iku Walanda tambah nagara
Aruba, Curaçao, Sint Maarten lan gemeente kusus Saba, Sint Eustatius lan
Bonaire.

Tembung Walanda jroning basa Jawa dijupuk saka basa Portugis, Holanda ->
"olanda" -> "Walanda".

Walanda iku nagara sing tau njajah Tanah Jawa lan Indonésia tumeka telung
setengah abad lan mentas waé gelem ngakoni kedaulatan Indonésia ing tanggal 27
Desember 1949 ing prastawa sing dikenal kanthi Konferensi Meja Bundar ing kutha
Den Haag.

Walanda dipérang dadi 12 kawasan administrasi kang dijenengké propinsi
(provincies).

Saben laladan kabagi marang marang kutha-kutha (gemeenten). Ana sawetara pulo
ing Karibia kang ana ing ngisor pamaréntahan Walanda: Antillen Walanda lan
Aruba.



https://jv.wikipedia.org/wiki/Film_Porno

Film porno ya iku filem kang mlebu kategori filem kang ngandhung unsur
eksploitasi hubungan seksual lan aurat manungsa. Film porno iku bagéyan kang
tabu kanggo diomongké, apa manèh ing donya sisih wétan.

Film porno didol lan diséwaké ing wujud DVD, ditampilké ing internet lan tivi
khusus lan saluran tivi bayar-per-tayang ing tivi kabel lan tivi satelit, lan
uga ditayangké ing bioskop déwasa.

Film porno metu ora suwé sawisé ditemokaké filem ing wiwitan 1900-an. Film porno
padha persis karo wujud pornografi lan erotisisme liyané. Jeneng liya saka filem
porno ya iku "filem dewasa" lan "filem biru". Umumé , "softcore" ya iku
pornografi kang ora ngétokaké penetrasi utawa fetish kang èkstrim, banjur
"hardcore" iku luwih ning pornografi kang ngètokakè penetrasi lan fetish kang
èkstrim.

Film porno iku bisnis kang subur subur lan nguntungké, miturut artikel Reuters
taun 2004, nyebutaké yèn "industri multi-miliaran dolar iki mproduksi sekitar
11.000 judul DVD saben taun, banjur ndadikaké industri kang kuat....". Film
porno saiki dibagi miturut sub-genre jinis kelamin pemainé, jinis hubungan
seksual kang ditampilké, lan penonton kang dituju.



https://jv.wikipedia.org/wiki/Jawa_Tengah

Jawa Tengah iku propinsi ing Indonésia. Kutha krajané ya iku Semarang. Jawa
Tengah iku saka enem propinsi sing ana ing pulo Jawa. Kajaba jeneng sawijining
propinsi, Jawa Tengah iku uga jeneng tlatah budaya ing Pulo Jawa. Dadi sejatiné
Ngayogyakarta iku uga perangan saka Jawa Tengah, yèn ditilik saka sejarah ya
pancèn mengkono. Kosok baliné, tlatah Surakarta sawisé Indonésia mardika dadi
bagian propinsi Jawa Tengah. Tlatah Jawa Tengah iki papan sing wong Jawané
manggon paling akèh sacara kwantitatif. Semboyan propinsi iki uga nuduhaké yèn
Jawa Tengah iku "Punjer Budaya Jawa".

Propinsi Jawa Tengah ambané 32,548.20 km²; kurang luwih saprapat saka amba total
pulo Jawa. Padunungé cacahé 31.820.000 (2005), dadi propinsi iki nomer telu sing
gedhé dhéwé ing Indonésia sawisé Jawa Kulon lan Jawa Wétan, lan kurang luwih
saprapat cacah total padunung pulo iki.

Jawa Tengah iku papané ana ing satengahé Pulo Jawa lan kaapit déning propinsi
Jawa Kulon lan Jawa Wétan. Ana perangan cilik ing sisih kidul dadi Daerah
Istimewa Yogyakarta sing sacara sakabèhané diubengi déning Jawa Tengah.
Ngayogyakarta iku yèn ditilik saka sajarah lan budaya sajatiné perangan saka
Jawa Tengah senadyan saiki ngadeg dadi propinsi dhéwé. Ing sisih lor, Jawa
Tengah winatesan déning Segara Jawa lan ing sisih kidul déning Samudra Hindia.
Propinsi Jawa Tengah uga ngliputi sawetara pulo-pulo lepas pasisir: Karimun Jawa
ing lor lan Nusakambangan ing kidul-kulon.

Suhu temperatur ing Jawa Tengah iku antara 18–28 drajat celsius lan kadar lembab
rélatif antara 73–94 persèn. Sawetawis kadar lembab dhuwur ana ing tlatah ngisor
propinsi iki, curah udan cukup gedhé ing tlatah pagunungan. Kadar udan paling
dhuwur 3.990 mm karo 195 dina udan tau kacathet ing Salatiga.

Géografi Jawa Tengah bisa kaanggep teratur karo jalur ciyut dataran rendah ing
pasisir lor lan kidul mawa tlatah pagunungan ing tengah. Ing sisih kulon ana
gunung geni aktif, Gunung Slamet, banjur rada mangétan ana komplèks pagunungan
Dièng ing dataran tinggi Dièng. Banjur sakidul-wétané ana latar Kedhu sing
winatesan déning Gunung Merapi lan Gunung Merbabu ing sisih wétan. Sakiduling
Semarang ana Gunung Ungaran lan sawétané ana Gunung Muria. Banjur ing sisih
wétan, ing tlatah pawatesan karo propinsi Jawa Wétan ana Gunung Lawu.

Amerga déning sajarah vulkanik lan akibaté awu vulkanik, Jawa Tengah iku papan
sing subur banget kanggo tani. Pemandhangan sawah ana ing ngendi-endi, kejaba
ing tlatah kidul-wétan saubenging Gunung Kidul lan Wanagiri. Sebabé lemahé akèh
konsentrasiné gamping lan panggonané pancèn ing tlatah ayang-ayang udan.

Ana loro kali gedhé ing Jawa Tengah; Kali Serayu ing sisih kulon sing mili
menyang Samodra Hindhia lan Bengawan Solo sing mili menyang Segara Jawa,
ngliwati Propinsi Jawa Wétan.

Jawa Tengah nduwé status Propinsi wiwit jaman Walanda sing katata jroning 5
laladan (gewesten) utawa Karésidhènan ya iku Eks. Karesidenan Semarang, Eks.
Karesidenan Pati, Eks. Karesidenan Kedu, Eks. Karesidenan Banyumas, Eks.
Karesidenan Pekalongan lan ditambah Eks. Karesidenan Surakarta saha Eks.
Karesidenan Ngayogyakarta. Sing dadi laladan swapraja (vorstenland) ya iku
Kasunanan lan Mangkunagaran saha Kasultanan Ngayogyakarta lan Pakualaman.
Saben-saben gewest iku ketata manèh saka kabupatèn-kabupatèn.

Nalika jaman mardika ing taun 1957, karésidhènan iki dijabel kabèh sawisé pemilu
lokal.

Saiki Jawa Tengah (tanpa Ngayogyakarta) dipérang dadi 29 kabupatèn lan 6 kutha
otonom (sadurungé diarani kotamadya lan kota pradja ing basa Indonésia). Ing
ngisor kabèh kabupatèn lan kutha dipacakaké:

Kabupatèn lan kutha iki bisa dipérang manèh dadi 565 kacamatan. Banjur kacamatan
iki bisa dipérang dadi 7.804 désa lan 764 kalurahan.

Ing jaman prasejarah, Jawa Tengah wis nduwé budaya ya iku budaya purba. Anané
Pithecantropus erectus javanicus iku dadi bukti.

Sanadyan candhi Sukuh dibangun wektu prabawa budaya Hindu wiwit pudar, dadi
corak budaya jaman sakdurungé dadi bangkit manèh, mulané wujud candhi iki mempèr
karo bangunan-bangunan prasejarah jaman watu gedhé (megalitikum).

Wiwit jaman prasejarah, Jawa Tengah wis dienggoni menungsa purba sing isih nduwé
budaya primitif banget. Fosil menungsa sing diarani Pithecantropus erectus utawa
Pithecantropus Erectus Javanicus sing urip sekitar 750.000 taun sadurungé Masehi
iki ditemokaké ing laladan Sangiran. Situs purbakala Sangiran iki sebagéyan ana
ing Kabupatèn Sragèn lan sebagéyan manèh ing Kabupatèn Karanganyar Jawa Tengah.
Situs manungsa purba iki asalé saka kala pleistosen lan ditemokaké déning Dr.
Ralph von Königswald ing désa Ngebung taun 1934. Miturut ketetapan Unesco
tanggal 5 Desember 1996, situs iki dadi warisan èlmu pengetahuan donya.

Udakara taun 78 M (?, kira-kira), miturut laporan sing ditulis Tim Peneliti
Sejarah Galuh (1972), Krajan Galuh Purba wis wiwit dibangun, jeneng kratone ya
iku Kerajaan Galuh Sindula (ana uga naskah sing njenengi Kerajaan Bojong Galuh).
Punjering pamarentahan ana ing Medang Gili lan dislirani Ratu Galuh (Ratu
kapisan). Kira-kira taun iku uga wulangan Hindu wiwit mlebu ing Jawa Tengah.

Abad IV - V Karajan Kalingga (Budha) madeg ing sakiwo-tengene Jepara saiki. Abad
V - VI Punjering Karajan Galuh Purba ana ing sak udhege Gunung Slamet. Taun 674
M, Karajan Kalingga (Budha) dipandhegani Ratu Sima. Abad VI Punjering Karajan
Galuh Purba dipindhah ana ing sacedhake Garut - Ciamis lan yasa Karajan Galuh
(Kawali).

Taun 732 M (miturut Prasasti Canggah), Karajan Kalingga (Budha) diubah dadi
Karajan Mataram (Hindu), dipandhegani Raja Sanjaya utawa Rakai Mataram (wiwit
Dinasti/wangsa Sanjaya), dene kutharaja ana ing Medang Kamulan. Candhi-candhi
Siwa ing Banjarnegara (Dieng) digawé wektu iku. Nalika reh-kaprajan diasta
déning Rakai Pikatan (wangsa Sanjaya), Candhi Rorojonggrang utawa Candhi
Prambanan wiwit dibangun.

Taun 750-850 M, wangsa Syailendra (Budha) tekan Sriwijaya nguwasani Jawa Tengah.
Wangsa Syailendra iki nggawé candhi-candhi: Candhi Borobudur, Candhi Sewu,
Candhi Kalasan lan liya-liyane. Kira-kira taun 800 M, Krajan Mataram Hindu
(wangsa Sanjaya) wiwit kedheseg lan nyingkir ing arah wetan. Taun 925 M,
punjering pamarentahan krajan pindah ing Jawa Wétan, Jawa Tengah ditinggal.

Sakwise Karajan Majapahit (Hindhu) ambruk (iku sekitar taun 1518 M),
kerajaan-kerajaan Islam katon ing Demak, wiwit iku Agama Islam disebarke ing
Jawa Tengah bebarengan punjering kraton mbalik ing Jawa Tengah manèh.

Taun 1569 M, Kasultanan Demak ambruk, punjering Kraton Demak pindah mring Pajang
cedhak Solo, Jaka Tingkir (putra mantune Raja Demak Sultan Trenggana) dadi Ratu
Kasultanan Pajang gelare Sultan Hadiwijaya. Wektu peprentahan Sultan Hadiwijaya
akèh rerusuh, uga akèh sing mbalela. Perang sing paling gede ya iku antarane
Sultan Hadiwijaya lawan Haryo Penangsang. Sultan Hadiwijaya ndawuhake Danang
Sutawijaya supaya numpes Haryo Penangsang sing mbalela, lan kasil merjaya Harya
Penangsang. Sultan Hadiwijaya maringi bebungah awujud lemah ya iku bumi Alas
Mentaok (=Mataram; Kotagede, Jogjakarta) mring Danang Sutawijaya. Taun 1575 M,
Danang Sutawijaya (Putra Kyai Gede) jumeneng nata sing kapisanan ing Mataram
(Islam) kanthi silih asma Kanjeng Gusti Panembahan Senopati Panatagama
Kalifathollah Tanah Jawa.

Taun 1582 M, Kasultanan Pajang dikepung Karajan Mataram. Taun 1586 M, punjering
Kraton Pajang dipindhah ing Mataram. Taun 1613-1645 M, Reh kaprajan diasta
déning Sultan Agung Hanyakrakusuma ing Pleret (saiki Kacamatan Pleret wewengkon
Kabupatèn Bantul). Taun 1755 M, Prejanjèn Giyanti, Surakarta Hadiningrat (Kraton
Kasunanan) lan Ngayogyakarta Hadiningrat (Kraton Kasultanan) dijumenengake.

Jawa Tengah duwé status Propinsi wiwit jaman Walanda sing katata jroning 5
laladan (gewesten) utawa Karesidhenan ya iku Eks. Karesidenan Semarang, Eks.
Karesidenan Pati, Eks. Karesidenan Kedu, Eks. Karesidenan Banyumas, Eks.
Karesidenan Pekalongan lan Eks. Karesidenan Surakarta. Sing dadi laladan
swapraja (vorstenland) ya iku Kasunanan lan Mangkunagaran. Masing-masing gewest
iku katata manèh saka kabupatèn-kabupatèn.

Taun 1946 pamerentah Indonésia netepke laladan swapraja Kasunanan lan
Mangkunagaran dadi karesidhenan. Taun 1950 liwat Undang-undang laladan-laladan
kabupatèn lan kotamadya ditetapke, penetapan undhang-undhang iku saiki dièngeti
minangka dina lair Propinsi Jawa Tengah, ya iku tanggal 15 Agustus 1950.

Miturut cacah jiwa taun 2205, penduduk propinsi Jawa Tengah ana 31.820.000 jiwa.
Sadurungé miturut cacah jiwa taun 1990, padunungé 28.516.786 jiwa. Dadi padunung
Jawa Tengah munggah kurang luwih 11,6% ing 15 taun.

Kabupatèn/kutha sing paling padhet ya iku Kabupatèn Brebes (1,767 yuta jiwa),
Kabupatèn Cilacap (1,644 yuta jiwa), lan Kabupatèn Banyumas (1,603 yuta jiwa).
Suku mayoritas ing Jawa Tengah iku Suku Jawa. Séntra populasi urban sing gedhé
iku laladan Semarang Raya, laladan Surakarta Raya lan laladan
Brebes-Tegal-Slawi.

Resminé, ing 1990 mayoritas populasi Jawa Tengah utawa kurang luwih 96%, iku
agamané Islam. Sing paling gedhé kapindho iku agama Kristen Protèstan sing
dilakoni déning 2% padunung Jawa Tengah. Sisané manut agama Katulik, Hindhu
utawa Buddha.

Sanadyan mayoritas padunung Jawa iku wong Muslim, uga akèh sing manut kapracayan
Kajawèn. Clifford Geertz, ing bukuné bab agama Jawa mbédakaké apa sing diarani
wong santri lan abangan. Geertz nganggep yèn kaum santri iku wong Muslim taat
lan wong abangan iku wong Jawa sing nominal sing uga nglakoni tradhisi asli
luwih akèh.

Wong-wong Walanda uga nyebaraké agama Protèstan lan umaté lumayan akèh. Banjur
misionaris Walanda Katholik saka ordo Yésuit, F.G.C. van Lith uga olèh kasil
lumayan suksès, utamané ing tlatah Jawa Tengah kidul lan Ngayogyakarta ing awalé
abad ka-20. Van Lith disarèkaké ing pasaréyan Yésuit ing Munthilan.

Sawisé prastawa G-30-S PKI ing taun 1965, warganagara Indonésia diwajibaké
nganut agama supaya ora dicap komunis déning pamaréntah. Mulané sawisé iku agama
Hindhu lan Buddha tumuwuh manèh ing Jawa Tengah. Banjur agama Kong Hu Cu uga
lumrah ing antarané komunitas Tiong Hoa. Wiwit taun 2006, agama iki uga diakoni
dadi agama resmi.

Mayoritas populasi ing Jawa Tengah iku wong Jawa. Cacahé kurang luwih 98% saka
penduduk total. Banjur saliyané wong Jawa, uga ana kanthong-kanthong komunitas
Sundha ing Kabupatèn Brebes lan Cilacap. Toponimi Sundha ing tlatah kéné lumrah
ditemokaké, kaya ta Dayeuhluhur ing Cilacap, Ciputih lan Citimbang ing Brebes
lan malahan uga Cilongok sing papané wis cukup adoh ing Banyumas.

Ing pusat-pusat urban, kaum minoritas kaya ta bangsa Tiong Hoa-Indonésia lan
Arab-Indonésia uga akèh ditemokaké. Laladan panggonané wong Tiong Hoa diarani
pecinan lan wong Arab akèh manggon ing Kampung Arab. Kampung Arab sing misuwur
contoné ing Pasar Kliwon, Surakarta, kutha Surakarta.

Amarga penduduk sing paling akèh ing Jawa Tengah iku wong Jawa, mula basa sing
utama ya iku basa Jawa. Ing Jawa Tengah ana sawetara dhialèk sing dipituturaké.
Ana rong dhialèk utama: "basa Jawa Kulonan" utawa "basa Ngapak" (antarané basa
Banyumasan) lan "basa Jawa Tengahan".

Basa Sundha uga dipigunakaké ing tlatah pawatesan propinsi Jawa Kulon, utamané
ing Brebes lan Cilacap. Malahan miturut sawetara sumber, basa Sundha dhek mbiyèn
dipigunakaké nganti tekan Dièng. Menawa tenan, mantan wates basa Sundha iki
kurang luwih sarujuk karo wates isoglos sing mbédakaké dhialèk Jawa Tengahan
karo Jawa Wétanan.

Kawasan alas nyakup 20% wewengkon propinsi, utamané ing tlatah lor lan kidul.
Laladan Blora-Grobogan minangka pangasil kayu jati. Ing Jawa Tengah uga ana
sawetara indhustri gedhé lan menengah. Laladan Semarang-Ungaran-Demak-Kudus
minangka kawasan indhustri utama ing Jawa Tengah. Kudus dikenal minangka pusat
indhustri rokok. Cilacap dadi tlatah indhustri semen. industri logam ana ing
Ceper lan Tegal.

Blok Cepu ing pinggiran Kabupatèn Blora (tapel wates Jawa Wétan lan Jawa Tengah)
ana cadhangan lenga patra sing cukup gedhé, lan kawasan iki wiwit jaman Walanda
wis dikenal minangka laladan tambang lenga.

Ing propinsi Jawa Tengah akèh perguruan tinggi sing misuwur, utamane ing kutha
Semarang lan Surakarta. Perguruan tinggi negeri antarane: Universitas Diponegoro
(Undip), Universitas Negeri Semarang (Unnes), lan Universitas Islam Negeri
Walisongo ing Semarang; Universitas Negeri Surakarta (UNS) ing kutha Solo, uga
Universitas Jenderal Soedirman (Unsoed) ing Purwokerto.

Universitas swasta sing misuwur antarane Universitas Kristen Satya Wacana (UKSW)
ing Salatiga, Universitas Islam Sultan Agung (Unissula) lan Unika Soegijapranata
ing Semarang, Universitas Muhammadiyah Surakarta, uga Universitas Panca Sakti
ing Tegal.



https://jv.wikipedia.org/wiki/Afrika

Afrika iku bawana (bawana) sing paling gedhé kaping loro sa donya sawisé Asia.
Jembaré karo kapuloan ing saubengé ana 30,2 yuta km², iku minangka 6% lumahing
bumi lan 20,4% permukaan lemah donya. Ing tanah Afrika iku padunungé ana
kira-kira sak milyar jiwa (cacah taun 2009) lan kapérang jroning 61 wewengkon,
ya iku nyakup kira-kira 14,72% padunung donya. Tanah Afrika iku kabagé dadi
pirang-pirang tlatah sing luwih cilik, ya iku Afrika Lor (Maghribi), Afrika
Kulon, Afrika Tengah, Afrika Kidul, lan Afrika Wétan.

Afrika diliwati garis katulistiwa lan nduwèni werna-werna iklim; iki minangka
siji-sijiné bawana sing mbentang saka wates loré zona iklim sedheng bumi nganti
wates kidulé. Prakiran pertumbuhan ékonomi Afrika ya iku watara 5,0% ing taun
2010 lan 5,5% ing taun 2011.

Tembung Afrika asal saka basa Latin, Africa terra — "lemah Afri" (wujud jamak
saka Afer) — kanggo nuduhaké bagéan lor bawana kasebut, wektu iki minangka
bagéan saka nagara Tunisia, papan panggonan propinsi Romawi ing Afrika. Asal
tembung Afer manawa saka basa Fenisia, afar tegesé "awu"; utawa saka suku Bani
Ifran, sing manggon ing bagéan lor bawana iki cedhak Kartago; utawa saka basa
Yunani aphrike sing tegesé "tanpa adhem"; utawa saka basa Latin aprica sing
tegesé "cerah".

Afrika iku dadi padunungan manungsa sing paling wiwitan, saka bawana iki
manungsa sabanjuré nyebar menyang bawana-bawana liya. Werna-werna fosil saka
spesiés manungsa purba kang wujudé esih kaya kethèk uga akèh ditemokaké, kayata
Australopithecus afarensis (diduga kira-kira saka 3,9–3,0 yuta taun SM),
Paranthropus boisei (k. 2,3–1,4 yuta taun SM), lan Homo ergaster (k. 1,9
yuta–600.000 taun SM). Sawijining fosil kerangka manungsa purba sing misuwur
diarani "Lucy", saiki disimpen ana ing muséum nasional Addis Ababa, Etiopia.
Manungsa sing modhèren secara anatomi wiwit kapisanan arupa fosil ing Afrika
saka 195.000 taun kapungkur, nanging panelitian biologi molekulèr nemokaké
tandha-tandha prakiran wektu pamisahan nènèk moyang sakabèhé populasi manungsa
modhèren ya iku 200.000 taun kapungkur.

Paternakan kéwan diprakirakaké wis diwiwiti taun 6000 SM ing Afrika Lor. Ing
taun 4000 SM, iklim Sahara molai dadi garing lan banjur cepet banget dadi
ara-ara. Akibaté wewengkon sing bisa kanggo panggonan wong tani dadi sithik,
amarga iku nggarai mingrasi menyang Afrika Kulon kang wewengkoné nduwé iklim
luwih tropis.

Wiwit kira-kira taun 3300 SM, mulai ditemokaké cathetan sajarah ing Afrika Lor,
ya iku saka paninggalan peradaban Pirngon ing Mesir Kuna. Salah sawijining
peradaban paling kuna lan suwé umuré ing donya, kakuwaosan Mesir Kuna iku ngadeg
lan nyebaraké werna-werna prabawa ing wewengkon-wewengkon liyané nganti tekan
taun 343 SM. Wong Fenisia saka Tirus (saiki ing Libanon) uga nuwuhaké pusat
peradaban sing indepènden ing Kartago kang dumunung ana ing pesisir lor-wétan
Afrika. Ing taun 332 SM, Alexander Agung mbangun kutha Alexandria ing Mesir,
kang sabanjuré dadi kutha krajan sing mégah lan minangka panggonan panguwasa
Ptolemeus Mesir.

Perkembangan agama Kristen ing Afrika wis molai saka abad ka-1, ya iku wiwit
diadegaké Gréja Ortodoks Alexandria dèning Santo Markus sang Panginjil watara
taun 43. Agama Kristen sumebar ing pirang-pirang tlatah saka Palestina nganti
Mesir, uga ngliwati wates kidulé wewengkon Romawi menyang Nubia lan abad ka-6
uga wis teka ing Ethiopia. Ing masa awal abad ka-7 nganti abad ka-8, agama Islam
sumebar ana ing tlatah Afrika Sub-Sahara, utamané ngliwati jalur perdagangan lan
migrasi.

Afrika iku wewengkon kebak alas kang lembab, padhang pasir kang garing, lan alas
tropis. Afrika ugi bawana kang kebak bukit kang dhuwur lan ing pucukipun
diubengi salju, sabana, lan udan kabut angin.

Afrika iku bawana paling gedhé saka telu bawana ing belahan kidul Bumi lan sing
paling gedhé kaloro sawisé Asia. Jembaré kurang luwih 30.244.050 km2 (11.677.240
mil2) kalebu kapuloan ing saubengé, nyakup 20,3% saka total dharatan ing bumi
lan didunungi luwih saka 800 yuta manungsa, utawa watara sapropitu populasi
manungsa ing donya.

Kapisah saka Éropah déning Segara Tengah, Afrika nyawiji karo Asia ing pucuk
lor-wétan liwat Terusan Suez sing ambané 130 km. Ujung Sinai sing diduwèni
déning Mesir kerep dianggep sacara geopolitis minangka bagéan saka Afrika. Saka
ujung paling lor, Tanjung Spartel ing Maroko, ing 37°21′ lintang lor, tekan
ujung paling kidul, Tanjung Agulhas ing Afrika Kidul, 34°51′15″ lintang kidul,
kabentang wewengkon sing leté 8.000 km; saka ujung paling kulon, Tanjung Verde,
17°33′22″ bujur kulon, nganti ujung paling wétan, Ras Hafun ing Somalia,
51°27′52″ bujur wétan, leté watara 7.400 km. Dawaning garis pesisir 26.000 km
(minangka perbandingan, Éropah, sing nduwèni jembar 9.700.000 km² nduwèni garis
pesisir 32.000 km).

Lumrahe wewengkon Afrika awujud lemah kang garing. Kualitas lemah kang kurang
apik lan gampang rusak. Akèh lemah kang kurang subur amarga ngandhut akèh
laterit, ya iku jenise watu kang gawé warna abang lemah.

Ana pratandha cetha saka tambahé jaringan antarané organisasi lan negara Afrika.
Contoné, ing perang sipil ing Républik Dhémokratis Kongo (biyèn Zaire),
tinimbang negara non-Afrika sugih kang ngintervénsi, negara-negara Afrika
tetanggan dadi melu (deleng uga Perang Kongo Kapindho). Wiwit konfliké wiwit ing
taun 1998, kira-kira korban jiwa wis tekan 5 yuta.

Uni Afrika (AU) iku sawijining federasi 54-anggota dumadi saka kabeh negara
Afrika kajaba Maroko. Panunggalan iku kawangun, kanthi Addis Ababa, Étiopia,
minangka kantor pusat, tanggal 26 Juni 2001. Panunggalan iku resmi diadegaké ing
9 Juli 2002 minangka penerus Organisasi Afrika Bersatu (Organisation of African
Unity, OAU). Ing Juli 2004, Parlemen Pan-Afrika (Pan-African Parliament, PAP)
Uni Afrika dipindhah menyang Midrand, ing Afrika Kidul, nanging Komisi Afrika
ing Hak Manungsa lan Bangsa tetep ing Addis Ababa. Ana aturan kang isih berlaku
kanggo desentralisasi institusi Federasi Afrika kang supaya padha dibagi dening
kabeh negara.

Uni Afrika, aja bingung karo Komisi AU, wis kawangun dening Undhang-Undhang
Konstitutif Uni Afrika, kang yakuwi kanggo ndandani Komunitas Ekonomi Afrika,
sawijining persemakmuran keklumpukan, menyang negara sing ing pengakuan
internasionalé ditetepaké. Uni Afrika nduwé pemerintah parlementer, yaiku
African Union Government, dumadi saka organ legislatif, kahakiman, lan
eksekutif. Iku dipimpin déning Presiden lan Kepala Negara Uni Afrika, sing uga
Presiden Parlemen Pan-Afrika. Wong dadi Presiden AU amarga kapilih déning PAP,
lan salajengipun entuk dhukungan mayoritas ing PAP. Kakuwasan lan otoritas saka
Presiden Parlemen Afrika asale saka Undhang-Undhang Konstitutif lan Protokol
Parlemen Pan-Afrika, sarta warisan saka panguwasa presiden ditetapaké dening
prajanjèn Afrika lan prajanjèn internasional, kalebu sing subordinating
Sekretaris Jenderal ing Sekretariat OAU (Komisi AU) kanggo PAP. Pamarentah AU
kasusun saka otoritas kabeh-uni (federal), regional, negara, lan kotamadya, uga
atusan institusi, sing bebarengan ngatur urusane dina-dina ing institusi.

Hubungan pulitik kayata Uni Afrika ngewéhi pangarep-arep kanggo ko-operasi lan
tentrem luwih antarane akèh negara ing bawana iki. Penyalahgunaan hak manungsa
ekstensif isih dumadi ing sawetara bagéan saka Afrika, asring wonten ing
kelalaian saka negara. Akeh pelanggaran kelakon kanggo alasan pulitik, asring
minangka efek sisih perang sipil. Negara ing kana pelanggaran hak manungsa utama
wis dilapurké akhir-akhir iki kalebu Républik Dhémokratis Kongo, Sierra Leone,
Liberia, Sudan, Zimbabwe, lan Panté Gadhing.

Sebagéan gedhé nagara ing Afrika iku tilas nagara jajahan, kajaba Afrika Kidul,
Etiopia lan Liberia. Républik Dhémokrasi Kongo minangka tilas jajahan Belgia.
Mesir, Sudan, Uganda, Kenya, Djibouti, Sierra Leone, Ghana, Nigeria, Zambia,
Zimbabwe lan Botswana tilas jajahan Britania Raya. Maroko, Aljazair, Mauritania,
Mali, Senegal, Guinea, Pasisir Gadhing, Burkina Faso, Benin, Niger, Chad,
Républik Afrika Tengah, Gabon, Kongo lan Madagaskar tilas jajahan Prancis. Togo,
Kamerun, Burundi, Rwanda, Tanzania lan Namibia tilas jajahan Jerman. Libya,
Eritrea, Somalia tilas jajahan Italia. Guinea Bissau, Angola, Malawi, lan
Mozambik ya iku tilas jajahan Portugal. Sarta Sahara Kulon sing tilas jajahan
Spanyol. Saproteloné ya iku 15 saka 47 nagara kakurung déning dharatan.

Afrika lor kaperang saka nagara Aljazair, Maroko, Tunisia, Libia, Mesir, lan
Sudan. Ing kabèh nagara iki, saperangan akèh padununge ya iku wong-wong Arab lan
agamane Islam. Basa kang utawa ing wewengkon iki ya iku basa Arab lan Prancis.
Awit 5000 taun kapungkur, ing sadawane wewengkon lor Afrika wis ana masyarakat
kang nduwèni kabudayan kang luhur. Kayata Mesir Kuno, salah sijine masyarakat
kang ngembangake kabudayan kang luhur. Wewengkon Afrika Lor dadi laladan kang
ngasilake pangan, kayata: Kurma, Zaitun, lan Anggur, ditandhur bareng karo
sayur-sayuran lan pari. Wewengkon kang ditukuli suket dianggo kanggo ngingu
wedhus, lan ternak liyane. Saka paternakan iki diasilake wol lan kulit mentah.

Wewengkon sisih kulon Afrika kaperang saka nagara Mali, Burkina Faso, Niger,
Pasisir Gading, Guinea, Senegal, Mauritania, Benin, Togo, Kamerun, Guinea
Bissau, Sao Tome lan Principe, Guiena Ekuatorial, Sahara Kulon, Liberia, Sierra
Leone, Gambia, Ghana, lan Nigeria. Wewengkon kulon iki dadi wewengkon kapisan
kang ditekani wong Éropah. Bangsa Portugis miwiti njajah ing tahun 1400-an.

Wewengkon iki kaperang saka nagara Etiopia, Somalia, Djibouti, Rwanda, Burundi,
Uganda, Kenya, lan Tanzania. Laladan iki awujud wewengkon gisik pasisir kang
rata, munggah marang plato kang dhuwur, kang kapedhot déning danau lan
gunung-gunung kang dhuwur. Ing Afrika Wetan akèh ditemoni masyarakat keturunan
kang beda-beda, nduwèni basa kang béda uga. Ananging saperangan akèh nganggo
basa Swahili.



https://jv.wikipedia.org/wiki/Tetanduran

Tetanduran iku ing èlmu Biologi maknané organisme sing kagolong Regnum Plantae,
ing antarané: kabèh tetanduran mawa pembuluh, sing semu lan sing sejati (lumut
ati, lumut, paku-pakuan uga tetanduran wewiji). Ing vèrsi taksonomi tetanduran
tinentu, alga ijo uga klebu ing karajan (regnum) iki. Tetanduran iku jinis
organisme autotrof sing manfaataké klorofil kanggo komponèn pangowah ènèrgi
foton saka cahya srengéngé dadi ènèrgi kimiawi sing wujudé gula. Prosès
pangalihan iki diarani prosès fotosintesis. Amarga sifaté sing autotrof,
tetanduran iku ana ing posisi angka siji ing ranté aliran ènèrgi liwat organisme
urip (ranté panganan). Amarga werna ijo dominan banget ing anggota karajan iki,
mula jeneng liya sing dianggo ya iku Viridiplantae ("tetanduran ijo"). Jeneng
liyané ya iku Metaphyta.

Klasifikasi tetanduran mangsa kapungkur nglebokaké uga kabèh jinis alga lan
fungi (kalebu jamur lendhir) minangka anggotané. Kritik-kritik sing muncul
sabanjuré agawé fungi dipisahaké saka tetanduran. Senadyan stasioner, fungi
asipat saprotrof, antuk ènèrgi saka sisa-sisa bahan organik. Saliyané iku,
dhindhing sèl fungi ora kasusun saka bahan sing padha karo tetanduran lan
malahan mèmper kéwan. Sebagéan gedhé alga banjur wiwit dipisahaké saka
kaanggotaan tetanduran amarga ora nduwèni diferensiasi jaringan lan ora
ngembangaké klorofil minangka pigmen panangkap ènèrgi.

Panggunaan tèknik-tèknik biologi molekuler marang filogeni tetanduran pranyata
mènèhi dhukungan pamisahan iki.

Nalika sawijining tetanduran dikarepaké minangka grup organisme tinamtu utawa
taxon, biasané ngarujuk marang salah siji konsèp. Panglompokané ya iku:

Cara liya ya iku liwat sawijiningcladogram, sing nuduhaké hubungan evolusionèr.
Sajarah évolusi tetanduran durung ditata sacara pepak, nanging salah siji sing
wis ditampa ya iku. Those which have been called "plants" are in bold.

Watara 350,000 spesies saka tetanduran sing ana wektu iki. Taun 2004, watara
287,655 spesies wis ditepungi, ing antarané 258,650 ya iku awujud tetanduran
ngembang, 16,000 bryophyta, 11,000 pakis lan 8,000 alga ijo.



https://jv.wikipedia.org/wiki/Brasil

Cithakan:Infobox Nagara Républik Federal Brasil (basa Portugis: República
Federativa do Brasil) iku nagara paling gedhé lan paling akèh padunungé ing
Amérika Kidul. Nagara iki minangka nagara paling wétan ing Bawana Amérika lan
wewatesan karo Pegunungan Andes lan Samudra Atlantik. Jeneng Brasil dijupuk saka
jeneng kayu brasil, sajinis kayu lokal. Brasil dadi panggonan tetanèn ekstensif
lan alas udan tropis. Minangka tilas koloni Portugal, basa resmi Brasil ya iku
basa Portugis.

Brasil nggayuh kamardikan saka Portugis ing tanggal 7 September 1822. Nagara
kang dumunung ing sisih tengah lan wétan Amérika Kidul iki dadi wewengkon
jajahan Portugis wiwit 1494. Ana ing taun 1889, sistem pamaréntahan Brasil owah
saka monarki dadi republik.

Brasil diwatesi déning segara ing sisih wétan ya iku Samudra Atlantik.
Nagara-nagara kang wewatesan dharat karo Brasil ya iku Uruguay, Argentina,
Paraguay, Bolivia, Peru, Kolombia, Venezuela, Guyana, Suriname lan département
Guyana Perancis; kabèh nagara ing Amérika Kidul séjéné Ekuador lan Chili.

Ing bagéan lor Brasil ana Alas Amazon lan tansaya mangidul tansaya kabuka kanthi
bukit-bukit lan gunung cilik. Laladan kidul dadi pusat populasi lan agrikultur
Brasil. Sawetara pegunungan dumunung ana ing pesisir Samudra Atlantik kang
dhuwuré nganti 2.900 meter kanthi pucuk paling dhuwur Pico da Neblina sing
dhuwuré 2.994 m. Kali-kali kang ana ing Brasil antara liya Kali Amazon, Paraná,
lan Iguaçu kang ana grojogané ya iku Grojogan Iguaçu.

Iklim Brasil iku tropis amarga dumunung ing khatulistiwa kanthi sethithik
variasi. Ing sisih kidul, iklimé luwih sedhengan, nanging kadhangkala ngalami
salju. Curah udan dhuwur banget ing laladan Amazon, lan laladan kang luwih
garing bisa ditemokaké ing laladan wétan-lor.

Kutha-kutha wigati ing Brasil antara liya Brasília, São Paulo, Rio de Janeiro
lan Curitiba.

Konstitusi 1988 mènèhi kakuwasan kang gedhé marang pamaréntah federal. Presiden
Brasil nyekel kakuwasan eksekutif kang gedhé kayata nunjuk kabinet, lan minangka
kepala nagara lan pemerintahan. Presidhèn lan wakil presidhèn dipilih bebarengan
jroning pemilihan umum 4 tahun sepisan. Kongres Nasionalé (Congresso Nacional)
minangka sawijining badan bikameral kang dumadi saka Senat Federal (Senado
Federal) lan Câmara dos Deputados kang kaloroné nduwèni 81 lan 513 kursi kanthi
masa jabatan kang béda-béda.

Pan American Games 2007 (Pan American Games ke-15) dianakaké ing Rio de Janeiro,
Brasil saka 13-29 Juli 2007.Brasil uga nagara kang paling akèh njuarani piala
dunia.

Basa resmi Brasil ya iku basa Portugis kang dipigunakaké déning mèh kabè
padunungé, bab iki béda banget karo nagara-nagara Amérika Kidul liyané kang
nggunakaké basa Spanyol. Basa Portugis minangka sji-sijiné basa kang diajaraké
ing sekolah lan dipigunakaké jroning pamaréntahan sarta media. Basa liyané kang
digunakaké ya iku sawetara basa padunung asli Brasil sarta basa para imigran
kayata basa Inggris, Jerman, Italia, Jepang, lan Korea.

Pitung puluh papat persèn padunung Brasil nganut agama Katulik Roma, déné 15,4%
nganut Protestan lan terus nambah cacahé. Watara 2,3 yuta (1,3%) padunungé
nganut Spiritisme, paling akèh sadonya. Agama-agama liyané ya iku agama-agama
tradisional Afrika, Yahudi, lan rupa-rupa agama Asia kaya Buddhisme lan Shinto.
Udakara 28 èwu wong nganut agama Islam utawa kira-kira 0,01% saka padunung
Brasil. Nagara iki minangka nagara kanthi penganut Katulik paling akèh ing donya
lan penganut agama-agama Asia paling akèhing negeri kulon.

Brasil dumadi saka 26 nagara bagéan (estado) lan 1 dhistrik federal (distrito
federal):



https://jv.wikipedia.org/wiki/Jakarta

Jakarta utawa Daerah Khusus Ibukota Jakarta (cara Jawi: Laladan Mligi Kitha
Krajan Jakarta), dipuncekak DKI Jakarta, punika ibukitha negari Républik
Indonésia lan kitha ing pulo Jawi ingkang paling ageng. Jakarta kagungan
padunung cacahipun 10 yuta jiwa. Nanging wonten ing tlatah Jakarta Raya utawi
Jabotabek cacahipun padunung langkung saking 17 yuta.

Jakarta ugi naté dipun wastani Sundha Kelapa, Jayakarta, Jacatra, Batavia lan
Betawi. Sanèsipun kitha, Jakarta punika ugi satunggaling propinsi Indonésia.

Dasar hukum tumrap DKI Jakarta inggih punika Undhang-Undhang Républik Indonésia
Nomer 29 taun 2007, perkawis Pemerintahan Propinsi Daerah Khusus Ibukota Jakarta
minangka ibu kitha Nagara Kesatuan Républik IndonésiaNKRI. UU punika
nggantosaken UU Nomer 34 taun 1999 perkawis Pemerintahan Propinsi Laladan Khusus
Kutha krajan Nagara Républik Indonésia Jakarta sarta UU Nomer 11 taun 1990
perkawis Susunan Pemerintahan Laladan Khusus Kutha krajan Nagara Républik
Indonésia Jakarta ingkang kalih-kalihipun sampun boten ka-anggé malih.

Jakarta gadhah status satingkat propinsi lan dipunpimpin déning satunggaling
gubernur. Bènten kaliyan propinsi sanès, Jakarta namung anggadhahi pamérangan
ing sangandhapipun arupi kitha administratif lan kabupatèn administratif,
ingkang maknanipun boten gadhah perwakilan rakyat piyambak. Kanthi makaten, DKI
Jakarta namung gadhah DPRD Propinsi lan boten gadhah DPRD Kabupatèn/Kitha.



https://jv.wikipedia.org/wiki/Situs_jaringan

Situs jaringan (Inggris: website) utawa situs ya iku pirang-pirang kaca web sing
duwé topik kang gathuk, ana uga sing diwenehi berkas-berkas gambar, video, utawa
maneka jinis berkas liyane. Sawijining situs web biasane papane ana ing
sawijining server web sing bisa diakses liwat jaringan kaya internet, utawa
jaringan wewengkon lokal (LAN) kanthi alamat internet sing disebut URL. Gabungan
kabèh situs sing bisa diakses publik ana ing internet uga disebut Waring Wera
Wanua utawa luwih kondhang diarani WWW. Ewasemana kaca utama situs internet
umume bisa diakses publik kanthi bebas, ing prakteke ora kabèh situs bisa menehi
kabebasan marang publik kanggo ngakses , saperangan situs web ngawajibake
pangunjung kanggo ndaptar dadi anggota, utawa bisa uga njaluk bayaran supaya
bisa dadi anggota lan bisa ngakses isi sing ana ing situs web iku, kayata situs
kang nampilake pornografi, situs-situs pawarta, surel (e-mail), lan liya-liyane.
Watesan-watesan iki ana jalaran keamanan, ngurmati privasi, utawa amarga tujuan
komersil tartamtu.

Halaman web ya iku berkas sing ditulis kanggo berkas teks biasa (plain text)
sing diatur lan dikombinasi nganggo instruksi-instruksi kang berbasis HTML,
utawa XHTML, kala-kala disisipi basa skrip sathithik. Berkas iku banjur
diterjemahake déning peramban web lan ditedhahake kaya halaman ing monitor
komputer.

Halaman-halaman web iku diakses déning panganggo liwat protokol komunikasi
jaringan kang diarani HTTP, kanggo tambahan ningkatake aspek keamanan lan aspek
privasi sing luwik becik, situs web bisa uga nganggo implementasi mekaisme
pangaksesan kanthi protokol HTTPS.

Sing nemokake situs web ya iku Sir Timothy John ¨Tim¨ Berners-Lee, dene situs
web sing kasambung karo jaringan ana wiwit taun 1991. Karepe Tim nalika gawé
rancangan situs web ya iku kanggo supaya gampang anggone ijolan lan nambah
informasi anyar antarane panaliti ing papan nyambut gawé. Tanggal 30 April 1993,
CERN (papan Tim padha nyambut gawé) ngumumake manawa WWW bisa dinggo kanthi
gratis déning publik.

Sawijining situs web bisa arupa asil nyambut gawé saka perorangan utawa
individu, utawa nedhahake kepemilikan saka sawijining organisasi, perusahaan.
Parembugan ing situs web biasane duwé rujukan topik khusus, utawa kawigaten
tartamtu. Sawijining situs web bisa diwenehi isi pranala sing bisa gayut karo
situs web liyane, semana uga situs web liyane. Bab iku mau marai ora bisa
dibedakake situs web sing digawé individu karo situs web sing digawé déning
organisasi ora pati cetha.

Situs web biasane papane ana ing server web. Sawijining server web umume wus
diwenehi piranti-piranti lunak khusus kanggo nangani pengaturan nama ranah, uga
nangani layanan atas protokol HTTP sing diarani Server HTTP (Inggris: HTTP
Server) kayata Apache HTTP Server, atau Internet Information Services (IIS).

Supaya server web bisa gawé halaman web nalika panganggo ngakses, lumrahe ing
server diwenehimesin penerjemah basa skrip (PHP, ASP, ColdFusion, utawa liyane),
lan piranti lunak sistem manajemen basisdata relasional kaya MySQL.



https://jv.wikipedia.org/wiki/India

Républik India iku nagara ing Asia Kidul. Jeneng-jeneng liyané nagara iki iku
Bharat utawa Bharata lan Jambudwipa. Tembung pungkasan iki tegesé "Pulo Jambu"
lan dijenengaké mengkono amarga mèmper woh jambu. India iku nagara ing Asia sing
nduwèni padunung paling akèh kaloro ing donya, kanthi populasi luwih saka sak
milyar jiwa, lan minangka nagara paling gedhé kapitu miturut ukuran wewengkon
geografis. Cacahing padunung India tuwuh ngrembaka wiwit tengahan 1980-an.
Ekonomi India iku paling gedhé kapapat ing donya miturut angka PDBné, diukur
saka segi paritas daya beli (PPP), lan salah siji sing tuwuhing ékonomi paling
cepet ing donya. India, nagara kanthi sistem dhémokrasi liberal paling gedhé
sadonya, uga wis muncul minangka kakuwatan regional sing wigati, nduwèni
kakuwatan militer paling gedhé lan kamampuan nuklir.

Dumunung ing Asia Kidul kanthi garis pasisir dawané 7.000 km, lan bagéyan saka
anak bawana India, India iku bagéyan saka rute dedagangan wigati. India
wewatesan karo Pakistan, Républik Rakyat Cina, Myanmar. Banglades, Nepal,
Bhutan, lan Afganistan. Sri Lanka, Maladewa, lan Indonésia iku nagara kapulon
sing wewatesan.

India minangka dunungé peradaban kuna kaya Budaya Lembah Indus lan minangka
papan kalahiran saka papat agama utama donya: Hindhu, Buddha, Jainisme, lan
Sikhisme. Nagara iki minangka bagéyan saka Britania Raya sadurungé mardika ing
taun 1947.

India nduwèni ékonomi sing dumunung ana ing urutan ka-10 jroning konversi mata
uang lan ka-4 paling gedhé jroning PPP. India nduwèni rékor ékonomi kanthi angka
tuwuh paling cepet watara 8% ing taun 2003. Amarga populasiné sing akèh banget,
mula pametu per kapita India miturut PPP mung AS$3.262, dumunung ana ing urutan
ka-125 déning Bank Donya. Cadhangan valuta asing India watara AS$143 milyar.
Mumbai minangka kutha krajan finansial nagara iki lan uga minangka panggonané
Reserve Bank of India lan Bombay Stock Exchange. Senadyan seprapat saka padunung
India isih urip ing sangisoré garis kamiskinan, cacahing kelas menengah sing
gedhé wis muncul amarga cepeté tuwuhing industri teknologi informasi.

Ekonomi India biyèn akèh gumantung marang tetanèn, nanging saiki mung nyumbang
kurang saka 25% PDB. Industri wigati liyané klebu tambang, lenga, pengasahan
berlian, filem, tekstil, teknologi informasi, lan kerajinan tangan. Akèh-akèhé
laladan indhustri India dumunung ing kutha-kutha utama. Taun-taun pungkasan iki,
India wis muncul minangka salah siji pemain paling gedhé jroning babagan
perangkat lunak lan business process outsourcing, kanthi pametu watara AS$17,2
milyar ing 2004-2005. Lan ana uga akèh indhustri skala cilik sing nyadiakaké
lapangan makarya sing stabil kanggo padunung ing kutha cilik lan padésan.

Senadyan India mung nampa watara telung yuta tamu asing saben taun, pariwisata
tetep wigati lan isih dadi sumber pametu nasional sing durung ngembang.
Pariwisata nyumbang 5,3 persen saka PDB India. Partner dagang utama India klebu
Amérika Sarékat, Jepang, Républik Rakyat Cina lan Uni Emirat Arab.

Ekspor utama India klebu produk tetanèn, tekstil, batu mulia lan perhiasan, jasa
perangkat lunak lan teknologi, hasil teknik, kimia, lan asil kulit déné
komoditas imporé ya iku lenga mentah, mesin, watu aji, rabuk, kimia. Ing taun
2004, total ekspor India gunggung AS$69,18 milyar déné impor watara AS$89,33
milyar.

Kabèh nagara-nagara bagéyan India ing lor lan lor-wétan diwangun déning Banjaran
Himalaya. Wewengkon liyané dumadi saka hamparan Indo-Gangetik sing subur. Ing
sisih kulon sing wewatesan karo Pakistan kidul-wétan ana Ara-ara Thar. Ujung
India ing kidul mèh kabèh minangka bagéyan saka hamparan Dekan (Deccan). Ing
kaloro sisi hamparan iki ana rong banjaran pesisir sing awujud pabukitan, Ghats
Kulon lan Ghats Wétan.

India nduwèni kali gedhé kayadéné Kali Gangga, Brahmaputra, Yamuna, Godavari,
lan Krishna. Kali-kali kasebut sing nyebabaké subur hamparan-hamparan ing sisih
lor India saéngga cocog kanggo tetanèn.

Cuaca India werna-werna, saka cuaca tropis ing kidul nganti cuaca menengah ing
sisih lor. Sebagéyan tlatah India sing dumunung ing pagunungan Himalaya nduwèni
cuaca tundra.

India dibagi dadi 28 nagara bagéyan (sing banjur dibagi dadi dhistrik), enem
Wewengkon Panunggalan (Union Territory) lan Wewengkon Ibu Kutha Nasional
(National Capital Territory) Delhi. Nagara-nagara bagéyan nduwèni pamaréntah
sing dilantik dhéwé, sauntara wewengkon-wewengkon Panunggalan dipréntah
sawijining pangurus sing dilantik pamaréntah panunggalan (union government),
senadyan sapérangan ing antarané duwé pamaréntah sing dilantik.

Kesenian India misuwur kanthi filem-filem Bollywood, sing mujudake filem kang
khas seka India ya iku nganggo tembang-tembang lan tarian ing saknjerone filem.



https://jv.wikipedia.org/wiki/Gula

Gula (ngoko) utawa Gendhis (krama) iku ing basa Latin diarani sacharose /
sucrose. Gula iku bahan sing dienggo nggawé legi utawa ngawètaké panganan. Gula
iku biasané ana telung warna:

Gula rafinasi iki mèh padha kaya gula pethak ananging mbebayani tumprap
kaséhatan. Gula rafinasi iki regané luwih murah tinimbang gula pethak biyasa.
Gula rafinansi iki ora layak dikonsumsi. Supaya bisa dikonsumsi, gula rafinasi
kudu diolah manéh amarga gula iki rupané rada coklat lan ana uga kang rupané
ireng, lan gulané alus banget. Yén gula iki langsung dicampur ing tèh utawa kopi
bisa ngganggu kaséhatan amarga gula iki maragaké kanker. Gula rafinansi iki
biyasané gula kang diimpor saka manca nagara.

Gula bit bisa dikembangaké ing Indonésia, awit nagara Indonésia kalebu nagara
tropis. Umur tanduran saka gula bit nganti panén kurang luwih 4,5 nganti 11
sasi. Tanduran gula bit ora mbutuhaké akèh banyu. Tanduran iki luwih ngirit
banyu kira-kira 30 persén tinimbang tanduran tebu. Tanduran gula bit bisa urip
ing werna-werna jinis lemah, malah bisa uga urip ing lemah kang kandungan uyah
tanahé akèh banget. PH kang cocog kanggo urip tanduran bit rata-rata pH > 5,5.

Bit (Beta vulgaris)kalebu famili Chenopodiaceae. Varietas tanduran iki kang
paling dikenal ya iku beetroot utawa garden beet kang rupané abang utawa ungu.
Varietas saka budidaya bit liyané ya iku sayuran kang arupa godhong kang diarani
chard lan spinach beet. Saliyané iku ana sayuran kang ana oyoté kang diarani
gula bit.

Tanduran bit wernané abang rada wungu. Tanduran bit ngandhut serat kang akèh lan
uga ngandhut zat besi. Kanggoné para vegetarian utawa vegan bisa ngonsumsi bit
supaya ora kurang zat besine. Zat besi umumé ditemokaké ing daging kang seger.

Amarga kandungan bit ngandhut serat kang akèh ing oyot lan godhongé, bangsa
Romawi Kumo nggunakaké dadi obat sembelit. Bit uga bisa dadi pewarna abang kang
alami. Pewarna saka bit bisa kanggo nggawé kue pepe utawa lapis sagu. Nalika
sepisanan nggawé Red Velvet Cake dadi simbol kue Amérika bagéyan Selatan isih
nggunakaké jus bit dudu pewarna abang gawéyan. Gula iku olèhé ana kudu karo
prosès kimia. Gula bit kang dikasilaké wernané putih. Gula iki bisa digunakaké
ing kluwarga utawa ing pabrik utawa industri kanggo nggawé ombénan. Kaya gula
kang isih mentah, gula kang isih ngandhut jus diolah lan nduwèni produk samping
kang diarani molase bit.' 'Molase bit bisa dadi pakan ternak lan dikirim ing
pabrik fermentasi tanduran kayata pabrik penyulingan alkohol.

Gula jawa uga diarani gula abang utawa gula arén. Gula jawa iki cara nggawéné
luwih alami saéngga zat-zat kang ana ing gula iki ora nganggu kaséhatan apa
manéh ngrusak awak. Gula jawa uga ora mbutuhaké prosés penyulingan kang
bola-bali lan ora nggunakaké tambahan bahan kimia kanggo gawé murni. Gula jawa
nduwèni nilai indèks glikemik luwih rendah saéngga ora nggawé gula darah
mundhak. Kanthi alasan iku mau, gula jawa uga kena digunakaké wong kang lara
diabétes amarga nutrisi kang ana ing gula iki luwih akéh.

Saliyané kandungan gula kang luwih sithik, gula iki uga ngandhut senyawa-
senyawa liyané kang akèh manfaaté kayata thiamine,riboflavin, asam askorbat,
protein lan uga vitamin C.

Gula tebu uga diarani gula pasir. Diarani gula tebu amarga bahané digawé saka
tebu. Diarani gula pasir amarga bentuké butiran cilik-cilik mirip pasir. Gula
tebu bisa kanggo campuran yèn nggawé wédang tèh utawa wédang kopi. Saliyané iku
gula tebu uga bisa kanggo masak lan nggawé sirup.



https://jv.wikipedia.org/wiki/Wektu_Universal_Kakoordinasi

Wektu Universal Kakoordinasi (basa Inggris: Coordinated Universal Time, basa
Prancis: Temps Universel Coordonné, cekakan resmi: UTC1), kerep disebut minangka
Wektu Zulu iku wujud wektu atom saka Wektu Universal (UT) utawa Wektu Greenwich
(GMT). Wektu iki minangka dhasar saka wektu sipil. Zona wektu ing saindhenging
donya ditampilaké minangka tambahan positif utawa negatif saka UT. Béda UTC karo
Wektu Atom Internasional ya iku sawetara dhetik genep (dudu pecahan), miturut
wektu sing diitung déning jam atom. Béda UTC saka UT mung sapro dhetik.

UTC iku ukuran wektu campuran: kacepetan UTC adhedhasar itungan standar jam
atom, nanging epoch saka UTC tansah dicocogaké supaya cedhak karo wektu UT sing
adhedhasar data astronomi. Puteran bumi mbaka sethithik ngalami perlambatan
(amarga èfèk pangerèman déning pasang-surut), saéngga rata-rata dina srengéngé
tansaya nambah wiwit dikenalaké TAI. Amarga alesan iku, UT "luwih rendhet"
tinimbang TAI. UTC tansah dipertahankan supaya ana jroning 0.9 dhetik saka UT1
(UT1 ya iku siji saka telung dhéfinisi UT sing paling akurat); dhetik kabisat
bakal ditambahaké menyang (utawa manawa bisa uga dikurangaké saka) UTC saben
pungkasan sasi. Wektu Indonésia bagian Kulon (WIB) iku padha karo UTC+7.



https://jv.wikipedia.org/wiki/Blog

Blog cekakan saka tembung "web blog" iku wangun aplikasi web sing arupa
tulisan-tulisan (sing diamot minangka posting) ing sawijining kaca web umum.
Tulisan-tulisan iki kerep diamot jroning urutan kuwalik (isi paling anyar
dumunung ana ing nduwur), senadyan ora kabèh mangkono. Situs web kaya iki
biasané bisa diaksès déning kabèh panganggo internèt miturut topik lan angkah
saka panganggo blog kasebut.

Istilah "web blog" pisanan digunakaké déning Jorn Barger (Desember 1997).Jorn
Barger nggunakaké istilah blog kanggo nyebutake kelompok website pribadi sing di
update terus utawa kontinyu lan isiné link marang website liya sing dianggep
apik dibarengi komentar-komentare dhewe. Roger Yim, kolumnis saka San Fransisco
Gate ngandaraké yèn blog iku persilangan saka diary wong lan daftar link ing
internet. Scott Rosenberg ing kolomé sing ana ing majalah online Salon (Mei,
1999) nyimpulké yèn blog iku ana ing batesan website sing luwih ana nyawané
tinimbang mung kumpulan link, nanging kurang instropektif tinimbang diary sing
disimpen ing internét. Blog kaping pisan ya iku kaca Whats New ing browser
Mosaic sing digawé déning Marc Andersen tahun 1993. Mosaic ya iku browser kaping
pisan sakdurungé ana Internet Eksploler lan Netscape. Januari 1994, Justin
Hallmulai websité pribadine, Justin Home Page sing banjur diubah dadi Links from
the Underground sing kena disebut blogsaiki. Blog nduwèni fungsi akéh, saka dadi
catetan saben dina (buku harian), media publikasi ing kampanye pulitik, tekan
program-program media lan perusahaan-perusahaan. Saperangan blog dikelola déning
penulis tunggal, lan saperangan liyane dikelola déning penulis kelompok. Akèh
weblog sing duwéni fasilitas interaksi karo pengunjung liyane, kayata nggunakaké
buku tamu lan kolom komentar sing bisa ditulis déning tamu blogger, nanging ana
uga blog sing sipaté non-interaktif. Situs-situs web sing siji lan sijine ana
kaitane iku krana weblog, utawa kumpulan weblog utawa sing asring disebut
blogosphere. Yen kumpulan gelombang aktivitas, informasi lan opini sing gedhé
banget bola-bali metu kanggo pirang-pirang objek utawa kontroversial banget
kedadean ing blogosphere, mula iku asring disebut blogstrom utawa badai blog.

Komunitas blogger ya iku komunitas kang abentuk saka para blogger sing padha
daerahé, padha kampusé, padha hobiné lan sakpiturute. Blogger-blogger sing
kagabung ing komunitas-komunitas blogger biasané asring nganakaké kegiyatan
bareng-bareng kayata kopi darat.



https://jv.wikipedia.org/wiki/Neymar

Neymar da Silva Santos Júnior utawi asring dipun sebat Neymar (lair ing Mogi das
Cruzes, São Paulo, Brasil, 5 Fèbruari 1992; umur 25 taun) inggih punika pamain
bal-balan saking Brasil ingkang sapunika mapan wonten Santos FC. Panjenenganipun
bal-balan kanggé Brasil ing taun 2010, lan mbela timnas Brasil U-23 wonten ing
Olimpiade London 2012.

Wekadal yuswa 19 taun, Neymar kapilih dados juwara 1 pemain bal paling sae ing
warsa 2011, ing warsa 2010 Neymar dados juwara 3. Lajeng ing warsa 2012, Neymar
pikantuk juwara 1 malih. Ing warsa 2011 Neymar mlebet nominasi FIFA Ballon d'Or,
lan menangake FIFA Puskás.

Neymar ndherek tim Santos wiwit taun 2003 ing tim junior. Lajeng mlebet ing tim
senior ing taun 2009. Ing warsa punika Neymar kapilih dados Pemain Nom kang
paling apik ing taun 2009 Campeonato Paulista. Lajeng Neymar dados pemain paling
sae ing Santos lan pikantuk Campeonato Paulista 2010. Sanes punika Neymar ugi
dados pemain ingkang ngasilaken gol paling kathah ing Copa do Brasil 2010 kanthi
11 gol. Ing warsa 2010 Neymar saged damel 42 gol ing 60 pertandhingan. Lajeng
ing warsa 2011 Neymar kapilih ugi dados pemain ingkang paling sae. Ing warsa
punika ugi Santos saged menangake Copa Libertadores 2011 ing wekdal punika
Neymar damel 6 gol lan main kaping 13. Ing warsa 2011 ugi Neymar pikantuk bal
perunggu ing 2011 FIFA Club World Cup, nalika Santos kalah saking Barcelona,

Neymar da Silva Santos, Júnior miyos ing Mogi das Cruzes, São Paulo, putra
saking Neymar da Silva Sr kaliyan Nadine Santos. Piyambakipun dados pewaris nama
saking ingkang rama. Ramanipun Neymar ugi mantan pemain bal-balan. Neymar
wiwitanipun saking futsal lan bal-balan ing margi.

Wekdal warsa 1992, Neymar pindhah bebarengan kulawarga ing São Vicente, wonten
ngriku piyambakipun miwiti bal-balan wonten Portuguesa Santista. Lajeng, ing
yuswa 2003, Neymar pindhah ing Santos, Neymar tumut ing Santos FC. Saking gaji
bal-bamar pikantuk gaji 10.000 reais saben sasi, ing yuswa 16, 25.000 reais
saben sasi. Ing Yuswa 17, Neymar napakasmani kontrak profesional wonten Santos
ugi pikantuk sponsor.

Pemain bal saking Brasil punika pindhah saking Santos menyang FC Barcelona.
Saking twitter resminipun, Barcelona ngaturaken warta bilih antawaisipun Neymar
kaliyan Barcelona sampun sarujuk teken kontrak dangunipun gangsal taun.

Miturut ramanipun Neymar, wonten nem tawaran saking tim-tim ageng, ingkang
paling ageng saking Chelsea F.C., ananging Neymar boten mikir tim saking London
kasebut. Ingkang ndadosaken penggalihipun Neymar namung Real Madrid CF lan FC
Barcelona.

Neymar miwiti bal-balan mlebet tim Santos FC, ​​ingkang ngontrak wiwit 2003.
Akademi bal-balan Santos sampun kasil pemain-pemain Brasil ingkang misuwur,
kados Bruno Martins Coutinho, Clodoaldo , Diego Walsh, Elano lan Alex. Sanes
punika kalebet Pepe, Pelé lan Robinho ugi saking Peixe. Ing akademi Neymar
kepanggih kaliyan Paulo Henrique Ganso ingkang dados kanca ingkang raket.

Nalika umur 14 taun, Neymar lunga menyang Spanyol badhe mlebet Real Madrid.
Wekdal punika Real nembe dipunsengkuyung déning Ronaldo, Zinedine Zidane lan
Robinho. Ananging Santos dipunbayar 1 juta real supados tetep ing Santos. Neymar
banjur mlebet tim Santos senior wekdal warsa 2009.



https://jv.wikipedia.org/wiki/Yunani

Grikenlan (basa Griki: Ελλάδα Elládha utawa Ελλάς Ellás), sacara resmi diarani
Républik Hellenik (Elliniki Dimokratia), ya iku panggonan lairé budaya Donya
Kulon kang dunungé ana ing Éropah sisih kidul.

Warga Grikenlan ngarani nagarané dhéwé Hellas, lan ing abjad modèrn diarani
Ellas. Jroning basa sadina-dina aran Ellada kang dianggo. Jeneng Greece jroning
basa Inggris lan jeneng liyané sing mèh padha, dijupuk saka jeneng basa Latin,
Graecia, kang asalé saka sawijining tlatah kang saiki dumunung ana ing Grikenlan
sisih lor, lan dinggoni déning wong-wong Graekos.

Déné jeneng kang dianggo ing sajroning basa Indonésia, Yunani, asal saka basa
Arab, jupuk saka jeneng Ionia.

Grikenlan darbèni sistem ékonomi kapitalis campuran karo sektor publik kang
nyumbang watara setengah saka PDB. Pariwisata nduwé peran kang wigati, nyediani
porsi gedhé tumrap GDP lan pangasilan saka ijolan dhuwit manca. Grikenlan uga
minangka pemimpin donya ing babagan perkapalan (nomer siji ing deduwènan kapal
lan nomer telu ing registrasi gendéra) . Ekspor barang produksi, klebu
telekomunikasi, perangkat lunak lan keras, bahan panganan, lan bahan bakar dadi
bagéyan gedhé pengasilan Grikenlan.

Miturut sensus taun 2001, Grikenlan nduwèni populasi 10.964.020. 58,8% manggon
ing kutha, lan mung 28,4% manggon ing padésan. Populasi ing kutha-kutha paling
gedhé ing Grikenlan, ya iku Atena lan Tésalonika, watara 4 yuta. Senajan
populasi Grikenlan tetep nambah, Grikenlan ngadhepi masalah demografis gawat:
2002 mujudaké taun pisanan ing ngendi cacahé sing mati ngluwihi cacahé kalairan.

Cacahé imigran kang manggon ing Grikenlan wektu iki, kira-kira luwih saka sak
yuta jiwa. Watara 65% asal saka Albani, lan migrasi skala gedhèn-gedhènan saka
Albani menyang Grikenlan dadi sumber konflik amarga tapel wates Grikenlan-Albani
dibukak tanpa persiapan saka péhak pamaréntah Grikenlan bab fasilitas imigran.
Warga Albani sering di-diskriminasèkaké lan di-èksploitasi ing Grikenlan, lan
pungkasan iki uga olèh julukan minangka kang gawé masalah lan kriminal. Nanging
saiki akèh warga Grikenlan kang gelem ngakoni kontribusi imigran mau tumrap
ékonomi Grikenlan. Ana sawetara imigran saka Bulgari, Sèrbi, Rumeni, Pakistan,
Ukraina, Belarus, Polen, Mesir, Palestina, Ethiopia, Bangladesh, Républik Rakyat
Tiongkok lan Georgia. Cacahé ora jelas amarga akèh-akèhé manggon sacara ora sah
ing Grikenlan.

Sacara administratif, Grikenlan dipérang dadi 13 peripheries (region /
propinsi), lan dipérang manèh dadi 51 prefectures (nomoi, tunggal nomos). Uga
ana siji laladan otonom, Mount Athos (otonom) (Agio Oros, "Gunung Suci"), kang
wewatesan karo region Makedonia Tengah.

Konstitusi Grikenlan njamin kabébasan absolut tumrap pilihan agama. Saben warga
kang manggon ing tlatah Grikenlan bakal dijangkungi penuh bab kapercayaan
agamané. Najan mangkono, ora ana omah ibadah non-Kristen ing kutha krajan,
amarga ditentang déning grup Kristen fundamentalis. Minangka tambahan, saben
aktivitas kang ana hubungané karo ngadegaké omah ibadah resmi kudu olèh idin
saka Gereja Ortodoks lan uga saka pamaréntah sekuler. Miturut konstitusi "agama
utama" ing Grikenlan ya iku Gereja Ortodoks Timur.

Mayoritas pemeluk agama ing Grikenlan ya iku pengikut Gereja Ortodoks Wétan,
senajan kauripan kaagaman suda ing taun-taun pungkasan iki. Pemeluk agama Islam
kira-kira 1,3% saka populasi, lan pusaté ana ing tlatah Trasia. Ana uga Katulik
Roma, umumé ing pulo Cyclades ing Syros, Paros lan Naxos. Pemeluk agama
Protestan lan Yahudi umumé manggon ing Tesalonika. Sawetara grup nyoba mangun
manèh Hellenisme, Agama Grikenlan kuno.

Taun 2004, Grikenlan ana ing urutan ka-12 minangka tujuan pariwisata
internasional. 14,18 yuta turis nekani nagara itu, utamané kanggo nyeksèkaké
Olimpiade Musim Panas.



https://jv.wikipedia.org/wiki/Uni_%C3%89ropah

Uni Éropah (basa Inggris: European Union utawi EU) punika satunggiling
organisasi antar-pamarêntahan lan supra-nasional, ingkang dumados saking
negari-negari Éropah, ingkang wiwit tanggal 1 Januari 2007 sampun nggadhahi 27
negari anggota. Persatuan punika dipunadegaken kanthi rujukan Prajanjèn Uni
Éropah (ingkang langkung misuwur kanthi paraban Perjanjian Maastricht) ing taun
1992. Badan punika gadhah 4 institusi utama: Dewan Uni Éropah, Parlemen Éropah,
Pangadilan Éropah lan Komisi Éropah. Saben institusi nggadhahi Presiden
piyambak, lan gadhah peran lan tanggel-waler tianmtu.

Negari ingkang dados anggota ing taun 2007 punika Rumania kaliyan Bulgaria.
Kroasia ugi saged dados anggota (2013). Status Turki taksih dèrèng cetha.
Parlemen Éropah rembagan wonten Brusel (Belgia) kaliyan (pinten-pinten kaping
satunggal taun) ing Strasbourg (Prancis). Parlemen Éropah dipunpilih langsung
déning para padunungipun.

Ing ngandhap punika tabel lan graf ingkang nedahaken GDP (PPP) per kapita lan
GDP nominal per kapita kanggé Uni Éropah lan negari anggotanipun. Data punika
perkiraan taun 2005 lan grafipun saking taun 2004.

Sumber: CIA World Factbook [3] All other figures, source: IMF web site (2005 GDP
PPP, 2005 per capita GDP PPP, 2005 per capita GDP, current prices).



https://jv.wikipedia.org/wiki/Mesir

Républik Arab Mesir, luwih dikenal minangka Mesir, (basa Arab: مصر) iku nagara
kang sebagéan gedhé wewengkoné dumunung ana ing Afrika bagéan lor-wétan. Kanthi
jembar wewengkon watara 997.739 km² Mesir nyakup Ujung Sinai (dianggep minangka
bagéan saka Asia Kulon-Kidul), déné sebagéan gedhé wewengkoné dumunung ing
Afrika Lor. Mesir wewatesan karo Libya ing sisih kulon, Sudan ing sisih kidul,
jalur Gaza lan Israèl ing sisih lor-wétan. Watesé karo tlatah segara ya iku
Segara Tengah ing sisih lor lan Segara Abang ing sisih wétan. Mayoritas padunung
Mesir manggon ing pinggir Kali Nil (watara 40.000 km²). Sebagéan gedhé dharatan
minangka bagéan saka segara wedhi utawa ara-ara Sahara kang arang dipanggoni.
Mesir misuwur kanthi peradaban kuno lan rupa-rupa monumen kuno paling mégah ing
donya, upamané Piramid Giza, Kuil Karnak lan Lembah Raja sarta Kuil Ramses. Ing
Luxor, sawijining kutha ing tlatah wewengkon kidul, ana artefak kuno kang nyakup
watara 65% artefak kuno ing saindhenging donya. Saiki, Mesir diakoni sacara umum
minangka pusat budhaya lan pulitik utama ing wewengkon Arab lan Timur Tengah.

Mesir awangun republik wiwit 18 Juni 1953. Mohamed Hosni Mubarak mengku jabatan
minangka Presidhèn Mesir suwéné limang periode, wiwit 14 Oktober 1981 sawisé
Presidhèn Mohammed Anwar el-Sadat diprajaya. Liyané iku, dhèwé uga pemimpin
Parté Dhémokrat Nasional. Perdhana Mentri Mesir, Dr. Ahmed Nazif dilantik ing 9
Juli 2004 nggantèkaké Dr. Atef Ebeid.

Kakuwasan ing Mesir diatur kanthi sistem semipresidensial multipartai. Sacara
teoritis, kakuwasan eksekutif dipara antara presidhèn lan perdhana mentri
nanging jroning praktek sadina-dina kakuwasan apunjer ing tangan presidhèn, kang
dipilih jaroning Pemilu minangka kandidat tunggal. Mesir uga ngonoaké Pemilu
parlemen multipartai.

Ana ing pungkasan Februari 2005, Presiden Mubarak ngumumaké perubahan aturan
pemilihan presidhèn kanggo Pemilu multikandidat. kanggo sapisanan wiwit 1952,
rakyat Mesir olèh kasempatan kanggo milih pemimpin saka daftar werna-werna
kandidat. Nanging, paugeran kang anyar uga nerapaké werna-werna watesan saéngga
para tokoh, kaya déné Ayman Nour, ora bisa mèlu Pemilihan lan Mubarak menang
manèh.

Mesir minangka nagara Arab paling akèh padunungé watara 74 yuta. Mèh kabèh
populasi dumunung ing sadawané Kali Nil, utamané Iskandariyah lan Kairo, lan
sadawané Delta Nil lan cedhak Terusan Suez. Mèh 90% saka populasiné pemeluk
agama Islam lan sisané Kristen (utamané denominasi Coptic. Padunung Mesir mèh
homogin. Prabawa Mediterania (kaya Arab lan Italia) lan Arab muncul ing sisih
lor, lan ana sawetara padunung asli ireng ing sisih kidul. Akèh teori wis
diusulaké bab asal-usul wong Mesir, nanging ora ana kang konklusif, lan kang
paling akèh ditampa ya iku masyarakat Mesir minangka campuran saka wong Afrika
Wétan lan Asiatik kang pindhah menyang lembah Kali Nil sawisé jaman es. Wong
Mesir nggunakaké basa saka kaluarga Afro-Asiatik (sadurungé dikenal minangka
Hamito-semitic).

Agama nduwèni peranan wigati tumrap urip ing Mesir. Sacara ora resmi, adzan kang
dikumandangké ping lima sadina dadi pathokan werna-werna kagiatan. Kairo uga
dikenal kanthi werna-werna menara masjid lan geréja. Miturut konstitusi Mesir,
kabèh perundang-undangan kudu cocog karo hukum Islam. Nagara ngakoni mazhab
Hanafi liwat Kementrian Agama. Imam dilatih ing sekolah keahlian kanggo imam lan
ing Universitas Al-Azhar, kang nduwèni komite kanggo mènèhi fatwa bab masalah
agama.

Sangang puluh persèn padunung Mesir penganut Islam, mayoritas Sunni lan sebagéan
uga nganut ajaran Sufi lokal. Watara 10% padunung Mesir nganut agama Kristen;
95% ing denominasi Koptik (Koptik Ortodoks, Katulik Koptik, lan Protestan
Koptik.



https://jv.wikipedia.org/wiki/%C3%88nsiklop%C3%A9dhi

Ènsiklopédhi utawa bauwarna iku sawetara buku sing isiné pawedharaning saben
cabang ngèlmu sains sing katata miturut abjad utawa miturut katégori lan carané
nata cekak lan padhet.

Tembung 'ènsiklopédhi' dijupuk saka basa Yunani; enkyklios paideia (ἐγκύκλιος
παιδεία) sing tegesé sawijining bundheran utawa pangajaran sing pepak. Karepé
iku ènsiklopédhi iku sawijing pendhidhikan paripurna sing ngamot kabèh bundheran
ngèlmu sains.

Banjur tembung ‘bauwarna’ iku dijupuk saka basa Sangskreta lan sajatiné tembung
majemuk saka tipe bahuvrihi. Tembung iki dadi kasusun saka rong bagéyan: ‘bau’
utawa ‘bahu’ lan ‘warna’. Tembung ‘bau/bahu’ iku tegesé akèh lan tembung ‘warna’
iku tegesé ‘rupa’ utawa ‘wujud’. Dadi tegesé ‘akèh prakara’.

Tembung ènsiklopédhi asalé saka basa Yunani, dadi ora anèh yèn asalé uga saka
Yunani kuna. Nanging ènsiklopédhi paling tuwa dudu saka Yunani nanging saka
Kakaisaran Romawi lan ditulis déning Marcus Porcius Cato sing sugeng ing abad
kaping-3 lan 2 sadhurungé Maséhi. Nanging ènsiklopédhi sing isih ana nganti
saiki lan sing tuwa dhéwé ditulis déning Caius Plinius Secundus ing abad Masehi
kaping-1. Ènsiklopédhi Plinius iki kasusun saka 38 jilid.

Ing jaman modhèrn tembung ènsiklopédhi kaping pisan dienggo déning Paul Scalich,
sawijining panulis Jèrman ing taun 1559. Banjur filsuf Inggris Francis Bacon ing
awal abad kaping-17 nganggo tembung iki ing teges modhèrn.

Nanging konsèp tembung ènsiklopédhi lagi dienggo ing pangertèn kaya saiki sawisé
ditepungaké déning Denis Diderot, sawijining panulis lan filsuf Prancis uga
nganggo tembung iki kanggo mènèhi jeneng proyèk sing lagi digarap karo dhèwèké.

Proyèké sing uga bisa diarani proyèk abad kaping-18 iki suwéné ana 30 taun, saka
taun 1750 – 1780. Don proyèk iki kanggo nulis secara sistèmatis kabèh kawruh
sing dingertèni kabèh umat manungsa. Ing basa Prancis ènsiklopédhi Diderot iki
diarani: Encyclopédie ou Dictionnaire raisonné des sciences, des arts et des
métiers. Tegesé ing basa Jawa iku “Ènsiklopédhi utawa Kamus sing ana catetané
prakara sains, seni, lan pakaryan”.

Ènsiklopédhi sing paling tuwa ing Tanah Jawa iku asalé saka budaya Jawa-Hindhu
lan ditulis ing basa Jawa Kuna. Ènsiklopédhi iki diarani Cantaka Parwa lan isiné
werna-werna kawruh ngèlmu sains lan carita-carita mitologi karo wiracarita.
Mbokmenawa layang Cantaka Parwa iki ditulis ing abad kaping-9 Masèhi.

Saliyané Cantaka Parwa, layang Canda Kirana sing asalé kurang luwih saka jaman
sing padha uga pasisirs disebut nèng kéné. Nanging Canda Kirana sajatiné luwih
akèh nudhuhi ciri-ciri khas kamus katimbang ènsiklopédhi. Layang Canda Kirana
iki asalé saka budaya Buddha-Jawa.

Banjur ing jaman pasca-Hindhu utawa jaman Islam Jawa, antara abad kaping-16
nganti abad kaping-18, muncul akèh karya-karya sastra sing sajatiné dudu
dikarepaké dadi ènsiklopédhi, nanging asifat ènsiklopédhik. Buku-buku sing
dikarepaké iki ya iku Serat Centhini lan Serat Cabolang.

Banjur ing tengahé abad kaping-19, sang pujangga Kasunanan Surakarta; Ki
Ranggawarsita nulis sawijining karya sastra sing diparingi jeneng layang Pustaka
Raja Purwa. Akèh wong sing nggandrungi buku iki. Isiné perkara werna-werna
carita bab sejarah ratu-ratu jaman kuna lan liya-liyané. Carita-carita iki
ditulis miturut cara kronologis déning Ki Ranggawarsita. Malahan sawisé Ki
Ranggawarsita ora nerusaké carita iki, ana wong-wong liya sing nerusaké.

Kurang luwih waktuné padha karo Ranggawarsita, ana uga sawijining karya sing
asifat ènsiklopédhik ing Surakarta déning Ki Padma Susastra (Wira Pustaka).
Kitab iki déning Ki Padma Susastra diparingi jeneng Bauwarna. Karyané iki wis
asifat modhèrn, amarga bahan-bahan sing dibahas lan dimot ing bukuné disusun
miturut abjad. Mula karo kitab Bauwarna iki, awaké dhéwé wis tekan ing éra
modhèrn lan nutup éra klasik.

Wong-wong Jawa sing wis tau sinau lan olèh pendhidhikan kolonial Walanda, wiwit
pungkasané abad kaping-19 lan awal kaping-20 dadi katarik karo idhé-idhé lan
gaya pamikiran Donya Wétan. Banjur karya-karya sing asifat ènsiklopédhik uga
ditulis, nanging saiki ora nganggo basa Jawa manèh nanging nganggo basa
Indonésia. Ènsiklopédhi jangkep ing basa Indonésia lagi muncul ing taun 1953,
sawisé nagara Indonésia diproklamasèkaké, ya iku Ensiklopedi Indonésia.

Ing jaman pasca Proklamasi Kamardikan Indonésia, utamané saiki iki, ènsiklopédhi
sing misuwur dhéwé antara liya ya iku Ensiklopedi Indonésia sing wis kasebut ing
ndhuwur. Ènsiklopédhi iki cacahé ana 7 jilid lan uga ana Ensiklopedi Nasional
Indonésia sing cacahé ana 18 jilid. Banjur ing dasawarsa pungkasan abad
kaping-20 uga dadi ana ènsiklopédhi sing adhedhasar agama Islam lan diarani
Ensiklopedi Islam Indonésia. Salah sijiné sing nyusun ènsiklopédhi iki ya
cendekiawan Muslim misuwur Prof. Dr. Nurcholish Madjid utawa Cak Nur.

Banjur uga ana ènsiklopédhi sing adhedhasar ajaran agama Katulik lan diarani
Ensiklopedi Gereja sing ditulis déning Adolf Heuken S.J..

Bareng karo munculé 'révolusi informasi digital', mula uga muncul ènsiklopédhi
ing wujud perangkat lunak (software) ing endi kabèh entri utawa lèmma bisa
gampang digolèki. Salah siji contoné iku Encarta, ènsiklopédhi wetonan
Microsoft. Ing taun 2001 muncul sawijinig ènsiklopédhi on-line ing internet sing
bisa diowahi karo ditambahi kabèh wong. Ènsiklopédhi iki tibakné suksès banget
lan diarani Wikipedia. Wikipedia bisa suksès ora mung amarga bisa diowahi kabèh
wong nanging amarga uga disajèkaké ing kabèh basa, uga kalebu basa Jawa.



https://jv.wikipedia.org/wiki/UNESCO

UNESCO (cekakan saka United Nations Educational, Scientific and Cultural
Organization) utawa Organisasi Budaya, Widya, lan Wiyata Pasarékatan
Bangsa-Bangsa iku satunggaling badan mirunggan PBB sing diyasa taun 1945.
Lelabuhané organisasi iki nyengkuyung katentreman lan kasantosan sarana
nepungaké kagiyatan tembayatan antara nagara babagan wiyata, widya, lan budaya.
Wusana, ancasé lelabuhan iku nedya nuwuhaké rasa silih kurmat antara manungsa
kanthi lelandhesan bebener, kukum, HAM, lan kabébasan hakiki (Artikel 1 saka
undhang-undhang UNESCO).

UNESCO anggotané ana 191 nagara. Organisasi iki kantor gedhéné Paris, Prancis,
sarta ana 50 kantor wewengkon lan sawenèh badan lan sasana ing saindhenging
donya. UNESCO program bakuné ana lima sing ditepungaké lumantar: wiyata, widya
alam, widya sosial lan manungsa, budaya, sarta komunikasi lan informasi. Proyèk
sing disponsori déning UNESCO kalebu (1) program maca-nulis, tèhnis, lan gladhèn
guru; (2) program kawruh internasional; (3) proyèk sajarah wewengkon lan budaya,
nepungaké kabinan budaya; (4) tembayatan ing kasarujukan internasional nedya
njaga warisan budaya lan alam sarta njaga HAM; lan (5) upaya nguwoti jurang
dhigital sadonya.



https://jv.wikipedia.org/wiki/Sepanyol

Karajan Spanyol (basa Spanyol lan Galisia: Reino de España, Katalan: Regne
d'Espanya, Basque: Espainiako Erresuma) ya iku nagara ing Éropah kidul-kulon,
kang bebarengan karo Portugal, dumunung ana ing Ujung Iberia. Wates dharat
Spanyol karo Éropah ya iku Pegunungan Pyrenia wewatesan karo Perancis lan
Andorra. Wewengkoné uga nglingkupi kutha Ceuta lan Melilla ing Afrika Lor,
Kepuloan Canary ing Samodra Atlantik, lan sawetara pulo ing Laut Tengah.

Wewengkon Spanyol diwatesi déning Portugal ing sisih kulon, sarta Gibraltar lan
Maroko ing sisih kidul. Spanyol wewatesan karo Perancis lan Andorra ing sisih
lor-wétan ngliwati Pegunungan Pyrenia. Wates segarané ya iku Samodra Atlantik
ing sisih kulon lan Lempongan Biscay ing sisih lor sarta Laut Tengah ing sisih
wétan, papan ing ngendi Spanyol nduwèni wewengkon Kepuloan Balearik. Ing sisih
kidul, ana Selat Gibraltar. Kutha-kutha ing Spanyol kanthi padunung paling akèh
antara liya Madrid, Barcelona, Valencia, Sevilla, lan Málaga.

Lansekap Spanyol didominasi déning dhataran dhuwur lan pegunungan, kayata
Pyrenia lan Sierra Nevada. Saka panggonan mau, mili sawetara kali.

Spanyol dibagi 50 propinsi, dikelompokaké jroning 17 wewengkon otonomi lan 2
kutha otonom kang nduwèni otonomi kang ombèr.

Spanyol dumadi saka 17 wewengkon otonomi (comunidades autónomas) lan loro kutha
otonom (ciudades autónomas; Ceuta lan Melilla).

Karajan Spanyol uga kapérang dadi 50 propinsi (provincias). Wewengkon otonomi
ngelompokaké sawetara propinsi (Extremadura, contoné, dumadi saka rong propinsi:
Cáceres lan Badajoz). Wewengkon otonomi Asturias, Kepulauan Baleares, Cantabria,
La Rioja, Navarre, Murcia, lan Madrid, kabèh mau mung dumadi saka sak propinsi.
Sacara tradisional, propinsi-propinsi mau kapérang manèh marang wewengkon
bersejarah (comarcas).

Ana lima enklave (plazas de soberanía) ing pesisir Afrika: kutha Ceuta lan
Melilla minangka kutha-kutha otonom, sawijining status ing antarané kutha lan
wewengkon otonom; kepuloan Islas Chafarinas, Peñón de Alhucemas, lan Peñón de
Vélez de la Gomera ana ing ngisoré pamaréntahan pusat ing Spanyol.

Ceuta lan Melilla, senajan dudu wewengkon bersejarah' sacara resmi, uga nduwé
status istimewa.



https://jv.wikipedia.org/wiki/Bahrum_Rangkuti

Bahrum Rangkuti ya iku pengarang, guru, wartawan, rohaniwan, pegawai negeri, uga
wong militer. Dhèwèké lair neng Riau, nanging asli wong Batak. Kulawargane
kenthel Islame, ibune seneng tasawuf lan mistik, dene bapake seneng tarekat.
Bahrum miwiti pawiyatane ing Medan ana HIS (Hollands Inlandse School), banjur
HBS (Hogere Burger School), AMS (Algemene Middelbare School), nerusake maneh
neng Faculteit de Lettern utawa Fakultas Sastra ana Universitas Indonesia.
Wiwitane nggawe karya sastra, dhèwèké nggawe sandiwara radhio lan geguritan. Ana
lingkunan militer dhèwèké dadi Brigjen minangka Imam Tentara banjur diangkar
minangka pejabat tinggi ana Departemen Agama RI.

Akeh geguritane kang kekarep ngagungake alam, uga pepinginane nunggal Gusti.
Arepa ngono, dhèwèké dudu wong kang golek utawa mabuk pengin nunggal karo Gusti,
kaya Amir Hamzah. Bahrum wis nemu apa kang diyakini. Banjur, apa-apane bali
maneh ana kauripan. Akeh geguritane kang banjur diemot ana kalawarti Horison,
nudhuhake campure olehe ngayati agama lan preduli sosial. Religiusitase njalma
ana realitas kauripan sosial Iya iku geguritan kang makili sikap kepenyairane
kang religius, uga responsif ngenani urip sakiwa-tengene.

Ing kapengarangan, Bahrum Rangkuti urip sajaman karo Chairil Anwar, Asrul Sani,
lan H. B. Jassin. Keluarga Gerilya karyane Pramoedya Ananta Toer lan Di Bawah
Lindungan Kabah karyane HAMKA nuwuhake niate kanggo makarya. Khusus kanggo
Pramoedya, dhèwèké nulis buku irah-irahan Pramoedya Ananta Toer dan Karja
Seninja kang diterbitake Gunung Agung ing taun 1963.

Kapengarangan Bahrum Rangkuti diwernani pikiran-pikirane Iqbal, pengarang
Pakistan kang dhèwèké senengi. Bahrum nate éntuk sorotan nalika nggelar
sandiwara radhio ngenani Nabi Muhammad kang irang-irahan Sinar Memantjar di
Djabal Ennur, dhèwèké diprotes keras. Protes kuwi kang dadi sebab dhèwèké
nyinaoni buku Muhammad Iqbal kang irah-irahan The Reconstruction of Religion
Thought in Islam.

Puisi: 1. Toehankoe, ing Pandji Poestaka no. 9-10 taun kaping 21, taun 1943; 2.
Akibat, ing Pantja Raja no. 24 taun kaping 1, taun 1946; 3. Laila, ing Gema
Suasana no. 4 taun kaping 1, taun 1948; 4. Pasar Ikan, ing Gema Suasana no. 7
taun kaping 1, taun 1948; 5. Sajak-Sajak Muhammad Iqbal, ing Siasat no. 219,
taun kaping 5, taun 1951; 6. Lebaran di Tengah-Tengah Gelombang, ing Horison no.
12 taun kaping 6, taun 1971.



https://jv.wikipedia.org/wiki/Euro

Euro iku valuta lan unit monetèr resmi Uni Éropah lan utamané dienggo ing Zona
Euro. Zona euro iku tlatah nagara-nagara anggota Uni Éropah sing nganggo valuta
iki. Ing taun 2011 ana 17 nagara anggota Zona Euro. Sacara giral, Euro wiwit
dienggo tanggal 1 Januari 1999. Nanging sacara fisik dhuwit kertas lan koin
utawa dhuwit logam lagi dilansir ing tanggal 1 Januari 2002, wiwit tanggal 28
Februari 2002 manten valuta-valuta nagara anggota ora dadi valuta resmi manèh.
Valuta Euro iku dilambangaké mawa simbul €.

Asal mulané Euro iku ana ing Prajanjèn Maastricht (1991), sawijining prajanjèn
antara 12 anggota Uni Éropah kala iku, ya iku: Britania Raya, Prancis, Jerman,
Italia, Irlandia, Belgia, Denmark, Walanda, Spanyol, Portugal, Yunani lan
Luksemburg. Kala iku Uni Ekonomis lan Monetèr (EMU utawa ing basa Inggris
Economic Monetary Union) uga diadegaké.

Euro iku valuta cadhangan kapindho sing akèh dhéwé sawisé Dolar Amérika Sarékat,
saliyané iku Euro uga valuta sing didagangaké akèh dhéwé kapindho sawisé Dolar
Amérika Sarékat.

Jeneng Euro iku sacara resmi kapisan dienggo wiwit tanggal 16 Desember 2005.
Kala iku, Euro nggantèni ECU mawa kurs 1:1. ECU iku cekakan saka basa Inggris
European Currency Unit lan sadhurungé ana Euro, fungsiné ya iku minangka
'kranjang kabèh valuta anggota Komunitas Éropah'.

Euro iku diatur lan diurusi déning Bank Sentral Éropah sing dunungé ana ing
Frankfurt, lan Eurosystem sawijining klompok bank-bank sèntral nagara-nagara
anggota Zona Euro. Minangka sawijining bank sèntral mardika, Bank Sentral Éropah
nduwé otoritas kanggo nemtokaké kawicaksanan monetèr.

Prajanjèn Maastricht taun 1992 ngewajibaké mèh kabèh anggota Uni Éropah kanggo
ngadopsi Euro. Nalika iku anggota Uni Éropah ana 12 cacahé: Belgia, Britania
Raya, Denmark, Irlandia, Italia, Jerman, Luksemburg, Portugal, Prancis, Spanyol,
Yunani lan Walanda. Nanging ana nagara loro sing bisa négosiasi supaya ora
nganggo Euro, ya iku Britania Raya lan Denmark. Sing liya-liyané kabèh nganggo
Euro. Banjur kabèh nagara-nagara anggota anyar wiwit taun 1993 uga kudu nganggo
Euro. Kamangka Swédia sing wis dadi anggota UE wiwit taun 1995, nulak Euro ing
sawijining referendum taun 2003 lan mungkiri kawajiban ngadopsi Euro, carané ya
iku ora netepi prasaratan monetèr lan anggaran.

Dhuwit kertas Euro ing ngendi-endi wanguné padha, nanging dhuwit logamé ing
bagéyan mburiné béda-béda. Bagéyan ngarepé padha kabèh lan didésain déning Luc
Luycx. Dhuwit logam saben nagara diwènèhi lambangé dhéwé-dhéwé.

Sanajan dhuwit kertas Euro wanguné padha, nanging ana bédané sithik, ya iku ing
bagéyan nomer, saéngga bisa dimangertèni asalé saka nagara sik ngendi.



https://jv.wikipedia.org/wiki/Plastik

Plastik ya iku kumpulan zat organik kang stabil ing suhu biyasa. Ananging bisa
malih bentuké nganggo kalor utawa tekanan, amarga plastik iki carané nggawé
plastis. Plastik uga nduwéni teges bahan sintetis kang nduwéni macem-macem
werna. Plastik uga kena digawé jungkat, dompét, ember. Plastik diasilaké saka
produk polimérisasi sintetik utawa semi sintetik. Plastik dibentuk saka
kondénsasi organik utawa penambahan polimer lan bisa uga zat liyané kanggo
ningkataké hasil.

Ing ngisoré gendul plastik ana simbol panah telu kang mbentuk segitelu. Kang
luwih wigati ora segitelu kang kasusun saka panah ananging angka cilik ing
tengah-tengah utawa sanjeroné segitelu panah iku. Angka-angka iku diarani sistem
kodhe idéntifikasi resin kang digawé nalika taun 1988. Kang nggawé sistem kodhe
iki ya iku The Society of the Plastics Industry utawa kang diarani SPI. Sistem
kodé resin iki nglompokaké gendul plastik kang ditemokaké ing limbah rumah
tangga miturut kandungan resin. Sistem kode iki dikembangaké kanggo nyukupi
kabutuhan kang nyediakaké jasa daur ulang lan menéhi konsisténsi lan kaseragaman
sistem ing manufaktur plastik kang bisa dipraktékaké ing internasional.

Plastik bisa didaur ulang lan digawé barang-barang kang aji. Plastik bisa
dianggo nggawé kerajinan tangan lan kena uga diolah dadi barang liyané.



https://jv.wikipedia.org/wiki/London

London punika ibu kitha Inggris lan Britania Raya. Kutha ingkang kabangun déning
tiyang Romawi ing mangsa rumiyin lan riyin kasebut Londinium punika ing 1
Januari 2005 padunungipun kirang langkung 7,4 yuta jiwa ing laladan London Raya
lan mayuta-yuta jiwa malih ing laladan métropolitanipun.

Padunung London kapérang saking macem-macem etnik, budaya, lan agama, sarta
guneman mawi méh 300 basa, ingkang ndadosaken kutha paling kosmopolitan lan
dinamis ing donya. Padunung London biasa nyebut piyambakipun Londoner sing saben
panutur kata basa Inggrisé kanggo dhialék Cockney lan Kantish minangka basane
klas gawé (Inggris: working class). Nalika liyané sing kalebu klas dhuwur
(Inggris: upper class) umume kanggo dhialèk Posh.

London kalebet salah setunggaling kutha ageng ing donya sami kaliyan New York,
Paris, lan Tokyo. London ugi sanget berkembang wonten ing samudaya bidhang kados
finansial, komunikasi, lan seni. London ugi ndarbèni kathah kastil, muséum,
teater, gedhung konsér, galèri, papan anggegana, stadion ulah raga, lan istana.

Ing 6 Juli 2005, London kasil angsal hak nyelenggaraaken Olimpiade 2012.
Sadèrèngipun, London ugi naté nyelenggaraaken Olimpiade 1908 lan Olimpiade 1948.

London Raya ngliputi laladan ingkang wiyaripun 609 mil persegi utawi 1.579 km².
Awalipun, London dipundegaken ing laladan lèr Kali Thames kanthi setunggal
jembatan, London Bridge. Ing abad kaping 18 ing wekdal kathah jembatan
dipunbangun, London wiwit berkembang tumuju sadaya arah.

Nami London dipunkinten asalipun saking Londinium ing basa Latin. Kutha ingkang
dipundegaken tiyang Romawi punika dados kutha krajan kanggé propinsi Brittania
ing mangsa kekuasaan Romawi ing Inggris.

Sasampunipun Kekaisaran Romawi dhawah, kutha punika dipuntinggalaken lan ing
abad kaping 7, kutha Saxon ngadeg kirang langkung 1 mil ing kilèn Aldwych
modhérn kanthi nami Lundenwic. Kutha London Romawi dipunpanggèni malih kirang
langkung abad kaping 9 lan abad kaping10.

Wonten ing perkembanganipun, Westminster ingkang sadèrèngipun setunggal kutha
piyambak, berkembang sesarengan kaliyan London lan dados kutha paling ageng ing
Inggris éwadéné dèrèng dados kutha krajan. Kutha krajan Inggris dumugi kirang
langkung abad kaping 12 inggih punika Winchester.

London Underground inggih punika jaringan sepur bawah tanah ingkang paling tua
ing donya lan mungkin ugi paling sibuk kanthi 3 yuta panganggé saben dinten.
Nanging, ing tembé wingking wiwit katon panurunan layanan kados kepadhetan lan
telatipun sepur amargi kirang invéstasi.

Layanan sepur tumuju dharatan Éropah dipunlayani liwat Channel Tunnel ingkang
nyebrang Selat Dover.

London dipunlayani déning kirang langkung 6 papan anggegana kanthi 3 ing wates
London Raya lan 3 ing njawi. Ingkang paling ageng inggih punika Heathrow ingkang
dados papan anggegana utami lan setunggaling hub panerbangan ingkang wigati.
Amargi posisinipun ing lebet wates London Raya, proyék pawiyaranipun tansah
angsal perlawanan. Éwadéné semanten, Terminal 5 ingkang saweg dipunbangun badhé
kabikak ing taun 2008.

Papan Anggegana internasional London sanèsipun inggih punika Gatwick lan
Stansted ingkang saben taun nglayani 30 yuta lan 20 yuta penumpang. Tigang papan
anggegana sanèsipun inggih punika Biggin Hill, London City Airport lan Papan
Anggegana Luton London.

Kali Thames saged dipunliwati kapal ingkang melaut ngantos sekitar London Bridge
lan déning kapal-kapal alit ngantos medal wates London Raya. Awalipun,
transportasi banyu punika salah setunggaling transportasi utami ing London
nanging sapunika lalu lintas banyu namung dipungunaaken kanggé wisata.

London ugi nggadahi jaringan kanal, kalebet Kanal Regent's ingkang ngubungaken
Thames tumuju Grand Union Canal.

London terkenal dados salah setunggaling tujuan wisata favorit ing donya kanthi
macem-macem atraksi inggih ingkang asalipun saking mangsa rumiyin utawi ingkang
langkung modhérn. Sapérangan obyek wisata ingkang terkenal inggih punika



https://jv.wikipedia.org/wiki/Intern%C3%A8t

Manut basané, internèt (cekakan saka tembung 'inter-network') iku artiné
rerangkèn komputer sing kaubung ngliwati sawetara rerangkèn. Déné, nalika
Internet (aksara 'I' murda/gedhé) iku artiné sistem komputer umum, sing kaubung
ing tlatath global lan migunakaké TCP/IP dadi protokolé kanggo ijol-ijolan pakèt
(packet switching communication protocol). rerangkèn internèt sing paling gedhé
dijenengi Internet. Cara ngubungaké rerangkèn kanthi tatacara kaya mangkéné iku
dijenengî internetworking.

Rerangkèn pusat sing nggawé Internèt diwiwti ing taun 1969 sing disebut ARPANET.
ARPANET iki dibangun déning ARPA (United States Department of Defense Advanced
Research Projects Agency). Sawetara panalitèn kawitan sing disumbangaké déning
ARPANET klebu tatacara rerangkèn tanpa-pusat (decentralised network), teori
queueing, lan ijol-ijolan paket (packet switching).

Ing 1 Januari 1983, ARPANET ngijoli protokol rerangkèn pusaté, seka NCP menyang
TCP/IP. Iki dadi wiwitaning Internet kaya sing kita sawrungi saiki.

Ing udakara taun 1990-an, Internet sumrambah lan nyambungaké jaringan-jaringan
komputer sing ana



https://jv.wikipedia.org/wiki/Basa

Basa iku sistém simbul-simbul lan paugerané kanggo nggunakaké sistém iki. Basa
uga bisa ngrujuk ing panggunan sistém kaya mengkéné utawa panyinaonané minangka
sawijining fénoména.Lan piranthi kanggo sesrawungan ing antaraning manungsa siji
lan sijine. Panemu liya ana sing mratelake yèn bisa, ateges piranti sing awujud
swara, tanda utawa tulisan kan andhedhasar pikiran lan kekarepan lan. Tegese
basa kang kaya dhuwur mau, ya iku tegese basa sing kaprah, dingerteni déning
umum.

ya iku unsur paling cilik saka uni pocapan sing bisa kanggo mbédakaké tegese
tembung. Fonèm iku awujud swara. Contoné tembung ulèr lan ulès nduwèni teges
sing béda amarga prabédan ing fonem /r/ lan /s/. Uler kang ateges kewan, nanging
ules tegese salah sijine jinis kain. Saben basa nduwèni jumlah lan jinis fonèm
sing béda-béda. Upamané basa Jepang ora kenal fonèm /la/ saéngga tembung sing
migunakaké fonèm /la/ diganti nganggo fonèm /ra/. Babagan fonèm isa disinauni
ing fonetik lan fonologi.

ya iku unsur paling cilik saka pandhapukan tembung lan disesuaikake karo aturan
sawijining basa. Ing basa Indonésia morfem bisa awujud imbuhan. Contoné tembung
praduga nduwèni loro morfèm ya iku /pra/ lan /duga/. Tembung duga minangka
tembung dhasar kanthi tambahan morfèm /pra/ nyebabaké owah-owahan makna ing
tembung duga.

ya iku penggabungan tembung dadi ukara adhedhasar aturan sistematis sing ana ing
basa tinamtu. Jroning basa Indonésia ana aturan SPO utawa subjèk-prédikat-objèk.
Aturan iki béda ing basa liya, upamané ing basa Walanda lan Jerman aturan gawé
ukara ya iku tembung kriya tansah dadi tembung kaloro ing saben ukara. Bab iki
béda karo basa Inggris sing ngolèhaké tembung kriya dipasang ora ing urutan
kaloro jroning ukara.



https://jv.wikipedia.org/wiki/Paris

Paris ya iku kutha krajan Prancis lan uga minangka kutha krajan région
Île-de-France, kang laladané nyakup kutha Paris sarta laladan pinggirané. Kutha
iki nduwé padunung 2.144.700 jiwa (2005). Éwadéné laladan metropolitan Paris
utawa Paris Raya duwèni padunung 11.174.743 jiwa (1999). Paris minangka kutha
paling padhet ing Uni Éropah lan kutha metropolitan paling gedhé kaloro ing
Éropah (sawisé Moskwa, setara karo London), lan uga kutha metropolitan mawa
padunung paling akèh ka-20 ing donya.

Laladan Paris Metropolitan Raya, kanthi total PDB kang luwih dhuwur tinimbang
Brasil utawa Rusia ing taun 2003, iku punjer kauangan lan bisnis paling gedhé
ing Éropah (kalebu London), nampung luwih saka 30% populasi pegawé kantoran, lan
uga luwih saka 40% saka kantor pusat perusahaan-perusahaan Prancis, kanthi
distrik bisnis paling gedhé ing Éropah (La Défense) lan pasar bursa paling gedhé
kaloro ing Éropah (Euronext).

Misuwur minangka 'Kutha abyor déning cahya lampu' (la Ville Lumière), Paris dadi
tujuan wisata kawentar wiwit jaman biyèn. Kutha iki dikenal bab arsitektur
wangunané kang éndah, pangaturan kutha lan dalan-dalan gedhéné, lan uga kolèksi
muséum-muséumé. Dibangun ing pinggir kali Seine, kutha iki dipérang dadi rong
bagéan: Pinggir Tengen mangalor lan Pinggir Kiwa yang luwih cilik mangidul.

Sdurungé, Paris minangka kutha krajan karajaan kang koloniné paling akèh ing
limang bawana, wektu iki Paris isih disebut minangka pusat donya basa Prancis
lan njaga posisi kang kuwat ing donya minangka tuan rumah markas besar OECD lan
UNESCO. Babagan iki, dijangkepi karo anané kagiatan keuangan, bisnis, pulitik,
lan wisata, wis ndadèkaké Paris minangka salah siji rangkaian transportasi utama
ing donya. New York, London, Tokyo, lan Paris sering disebut minangka papat
kutha utama paling gedhé ing donya.

Paris dumunung ing saubengé Kali Seine, kalebu loro puloné Île Saint-Louis lan
Île de la Cité, kang dadi bagéan paling tuwa kutha iki. Paris dumunung ing
tlatah kang warata kanthi elevasi paling cendhèk 35 meter saka lumahing segara.
Salyané iku, ing Paris uga ana sawetara bukit, kang paling dhuwur ya iku
Montmartre kang dhuwuré 130 meter. Paris nyakup tlatah kang jembaré 86,9 km².
Yèn ditambah manèh karo loro taman, ya iku Bois de Boulogne lan Bois de
Vincennes kang dilebokaké dadi wewengkon Paris ing taun 1929, jembaré dadi
105,4 km²

Paris duwèni iklim segara, dipengaruhi déning Arus Atlantik Lor, saéngga suhu
ing kutha iki ora tau dhuwur utawa endhèk banget. Suhu rata-rata taunan Paris
paling dhuwur 15 °C, paling endhèk 7 °C. Suhu paling dhuwur kang naté kacathet
ya iku 40,4 °C ing tanggal 28 Juli 1948 déné kang paling endhèk ya iku -23,9 °C
ing tanggal 10 Desember 1879. Pungkasan iki, Paris ngalami cuaca ekstrim
kayadéné anané Gelombang Panas Éropah 2003 lan Gelombang Dingin Éropah 2006

Ana ing sensus taun 1999, padunung Paris (ora kalebu pinggiran) cacahé 2.125.246
jiwa lan gunggung cacahing padunung ing laladan metropolitan ana 11.174.743
jiwa. Angka mau durung tekan titik puncak kayadéné taun 1921 ya iku 2,9 yuta
jiwa. Padunung uga wiwit gèsèr menyang laladan pinggiran sarta laladan kutha
Paris dhéwé luwih akèh dianggo perkantoran dibandingaké pemukiman.



https://jv.wikipedia.org/wiki/Gr%C3%A9ja_Katulik_Roma

Gréja Katulik, ingkang ugi sinebat Gréja Katulik Roma,[note 1] punika Gréja
Kristen paling ageng ing donya, lan anggadhahi 1,1 milyar anggota, inggih punika
kinten-kinten setengah saking sedanten umat Kristiani[note 2] lan sepraenem
saking populasi donya. Gréja Katulik punika satunggal komuni (pasekuton) saking
Ritus Kilèn (Ritus Latin) lan 22 Gréja Katulik Wétan (dipunsebat gréja-gréja
partikular), ingkang mbentuk 2.795 kauskupan ing 2008.

Otoritas kadonyan paling inggil Gréja punika wonten ing babagan iman, moral lan
pamaréntahanipun inggih punika Sri Paus, wekdal punika Paus Benediktus XVI,
ingkang nyepeng otoritas paling inggil sesarengan kaliyan Dewan Uskup, ingkang
dipun ketuani piyambak. Komunitas Katulik dumados saking panglados-umat katahbis
(rohaniwan) lan umat awam; rohaniwan utawi umat awam saged ugi dados anggota
saking komunitas-komunitas religius.

Gréja punika ndefinisèkaken manawi misinipun inggih punika martakaken Injil
Yesus Kristus, ngladosi sakramèn-sakramèn lan ngayahi karya amal. Gréja punika
nglampahi program-program lan lembaga-lembaga sosial ing donya, kalebet ugi
sekolah-sekolah, univèrsitas-univèrsitas, griya-griya sakit, misi-misi lan
perumahan, sarta organisasi-organisasi kados Catholic Relief Services, Caritas
Internasionalis lan Catholic Charities ingkang mbiyantu kaum papa,
kulawargi-kulawargi, tiyang-tiyang jompo, lan tiyang-tiyang sakit.

Langkung suksesi apostolik, Gréja punika pitados bilih dhirinipun minangka
kalajengan saking komunitas Kristiani ingkang dipunadegaken déning Yesus kaliyan
nahbisaken Santo Petrus, satunggal pandhangan ingkang ugi dipunanut déning
kathah sajarawan. Gréja punika netepaken dhoktrin-dhoktrinipun liwat manéka
konsili ekumenis, nulad para rasul sepindhahan ing Konsili Yerusalem. Kanthi
dhasar janji-janji Yesus dhumateng rasul-rasulipun ingkang kasebat wonten ing
Injil, Gréja punika pitados menawi dipuntuntun déning Hyang Roh Suci lan amargi
saking punika kalindhungi saking kasalahan dhoktrin.

Kayakinan-kayakinan Katulik dipun dhasaraken dhumateng deposit iman (nyakup
Kitab Suci lan Tradhisi Suci) ingkang dipunwarisi saking zaman Rasul-Rasul, lan
ingkang dipun interpretasi déning Otoritas Pangajaran Gréja. Keyakinan-keyakinan
kasebat karangkum wonten ing Kredo Nicea, lan sacara resmi dipunrinci wonten
Katekismus Gréja Katulik. Peribadatan Katulik ingkang formal, ingkang dipunsebat
liturgi, dipunatur déning otoritas Gréja. Ekaristi, salah satunggal saking
pitung sakramèn Gréja lan bagéyan wigatos saking saben Misa Katulik utawi
Liturgi Suci Katulik Wétan, punika pusat saking peribadatan Katulik.

Kanthi sajarah ingkang kalih èwu taun, Gréja punika minangka salah satunggal
lembaga paling sepuh ing donya lan anggadhahi peran wigatos ing salebeting
sajarah peradaban Kilèn sabotenipun wiwit abad kaping-4. Ing abad kaping-11,
satunggal perpecahan ageng, ingkang sok dipunsebat Skisma Akbar, dumadi
antawisipun Kristianitas Wétan lan Kilèn ingkang utaminipun dipun akibataken
awit padudon babagan primasi kepausan. Gréja-Gréja Wétan ingkang tetep lan
ingkang tembé wingking manunggal kaliyan Uskup Roma, Sri Paus, mbentuk
Gréja-Gréja Katulik Wétan, lan Gréja-Gréja ingkang tetep wonten ing njawi
otoritas kepausan biasanipun dipun sebat minangka Gréja-Gréja Ortodoks Wétan.
Ing abad kaping-16, ugi minangka tanggepan dhumateng tuwuhipun Reformasi
Protestan ing Éropah Kilèn, Gréja punika nyelenggarakaken prosès reformasi lan
renovasi internal, ingkang dipuntepangi minangka Kontra-Reformasi.

Senaos Gréja punika mratélakaken minangka "Gréja ingkang satunggal, suci,
katulik, lan apostolik," dipun adegaken déning Yesus Kristus, panggénan tiyang
saged manggih kapenuhan sarana kaslametan, Gréja punika inggih ngakeni manawi
Hyang Roh Suci saged migunakaken komunitas-komunitas Kristiani sanèsipun kanggé
mbekta tiyang tumuju kaslametan. Gréja punika pitados manawi panjenenganipun
dipuntimbali déning Hyang Roh Suci kanggé ngupadosaken kamanunggalan umat
Kristiani, satunggal obahan ingkang dipuntepangi minangka ekumenisme.
Tantangan-tantangan modhèrn ingkang dipunadhepi Gréja punika nyakup bangkitipun
sekularisme lan panentangan dhumateng sikap bab aborsi, euthanasia, kontrasepsi,
lan moralitas seksual.



https://jv.wikipedia.org/wiki/Uni_Sovy%C3%A8t

Uni Républik-Républik Sosialis Sovyèt (ing basa Rusia: Сою́з Сове́тских
Социалисти́ческих Респу́блик (СССР); alihaksara: Soyuz Sovyet'skih
Sotsialisticeskih Respublik (SSSR)), uga disebut minangka Uni Sovyèt (Сове́тский
Сою́з; alihaksara: Sovyetsky Soyuz), arupa sawijining nagara komunis ing Éropah
Wétan lan Asia Lor sing tau ana saka taun 1917 tekan taun 1991. Nagara iki
didegaké sawisé Révolusi Oktober tanggal 7 November 1917 miturut pananggalan
Kalèndher Gregorian.

Nagara iki biyèné arupa nagara adidaya, saliyané Amérika Sarékat. Nanging sawisé
dibubaraké, Rusia nagara panerus utama Uni Sovyèt ora kuwasa manèh. Patbelas
nagara bagéyan liyané mardika lan malah telu nagara ya iku Estonia, Latvia lan
Lithuania dadi anggota Uni Éropah lan NATO.

Sawisé Uni Sovyèt dibubaraké banjur didegaké Persemakmuran Nagara-Nagara Mardika
(PNM) utawa ditepungi minangka CIS (Commonwealth of Independent States), ing
ngendi kabèh nagara mantan anggota Uni Sovyèt mèlu kejaba katelu Nagara Baltik;
Estonia, Latvia lan Lithuania. Georgia awalé ora gelem mèlu dadi anggota,
nanging ora suwé sabanjuré akiré gelem mèlu. Kutha krajan PNM ya iku Minsk,
kutha krajan Belarus.

Ing mangsané, Uni Sovyèt duwé telung wakil ing PBB ya iku Uni Sovyèt, Ukraina
lan Belarus



https://jv.wikipedia.org/wiki/Samudra_Atlantika

Samudra Atlantika iku samudra paling gedhé kaloro ing donya, nyakup watara 1/5
lumahing bumi. Tembung Atlantik asalé saka mitologi Yunani sing tegesé "Segara
Atlas".

Samudra iki awangun aksara S, mujur saka belahan bumi lor tekan belahan bumi
kidul, kabagi loro déning garis khatulistiwa dadi Atlantika Lor lan Atlantika
Kidul. Diwatesi déning Amérika Lor lan Amérika Kidul ing sisih kulon samudera
lan Éropah lan Afrika ing sisih wétan samudra.

Samudra Atlantika kagandhèng karo Samudra Pasifik, ing sisih lor bumi déning
Samudra Arktik lan ing sisih kidul bumi déning Lintasan Drake. Hubungan gawéyan
manungsa antara Samudra Atlantik karo Samudra Pasifik digawé liwat Terusan
Panama. Wates antara Samudra Atlantik karo Samudera Hindia ing sisih wétan,
diwatesi ing garis 20° Bujur Wétan. Wates antara Samudra Atlantik karo Samudra
Arktik ya iku garis saka Greenland menyang Svalbard ing sisih lor Norwegia.

Nyakup watara 20% lumahing bumi, Samudra Atlantik dumunung ing urutan kaloro
paling gedhé bab ukurané sawisé Samudra Pasifik. Diitung karo segara ing
saubengé samudra iki ambané 106.450.000 km²; yèn segara ing saubengé ora
diitung, jembaré 82.362.000 km².

Abidjan (Pasisir Gading), Akra (Ghana), Amsterdam (Walanda), Antwerp (Belgia),
Bahia Blanca (Argentina), Baltimore (AS), Banjul (Gambia), Belfast (Britania
Raya), Bergen (Norwegia), Betio (Kiribati), Bissau (Guinea-Bissau), Bordeaux
(Prancis), Boston (AS), Bremen (Jerman), Brest (Prancis), Bristol (Britania
Raya, Buenos Aires (Argentina), Cadiz (Spanyol), Cape Town (Afrika Kidul),
Casablanca (Maroko), Cayenne (Guyana Prancis), Charleston (AS),
Cherbourg-Octeville (Prancis), Conakry (Guinea), Cork (Républik Irlandia),
Cotonou (Benin), Dakar (Senegal), Douala (Kamerun), Dublin (Républik Irlandia),
Dunkirk (Prancis), Edinburgh (Britania Raya), Fortaleza (Brasil), Georgetown
(Guyana), Glasgow (Britania Raya), Hamburg (Jerman), Halifax (Kanada),
Jacksonville (AS), La Coruña (Spanyol), Lagos (Nigeria), Las Palmas (Kapuloan
Canary, Spanyol), Le Havre (Perancis), Libreville (Gabon), Lisboa (Portugal),
Liverpool (Britania Raya), Lomé (Togo), London (Britania Raya), Luanda (Angola),
Malabo (Guinea Ekuatorial), Monrovia (Liberia), Montevideo (Uruguay), Montreal
(Kanada), New Haven (AS), New York (AS), Newcastle upon Tyne (Britania Raya),
Newport News (AS), Norfolk (AS), Nouakchott (Mauritania), Oslo (Norwegia),
Ostend (Belgia), Paramaribo (Suriname), Philadelphia (AS), Port Harcourt
(Nigeria), Porto (Portugal), Porto Novo (Benin), Portsmouth (Britania Raya),
Portsmouth (AS), Providence (AS), Rabat (Maroko), Recife (Brasil), Rio de
Janeiro (Brasil), Rotterdam (Walanda), Salvador (Brasil), Santander (Spanyol),
Santos (Brasil), Savannah (AS), Sevilla (Spanyol), Southampton (Britania Raya),
Tangier (Maroko), Trondheim (Norwegia), Vigo (Spanyol), Pasisir Walvis
(Namibia), Wilmington (AS)



https://jv.wikipedia.org/wiki/R%C3%A9publik_Rakyat_Cina

Républik Rakyat Cina utawa Républik Rakyat China utawa Républik Rakyat Tiongkok
(Mandarin) 中华人民共和国 Zhōnghuá Rénmín Gònghéguó) uga kerep dicekak dadi RRC utawa
Cina Dharatan waé iku nagara ing Asia Wétan sing resminé isih nagara komunis.
Nagara iki nduwé padunung sing akèh dhéwé sadonya. Cacahé gunggungé kurang luwih
ana 1.321.851.888 jiwa. Yèn miturut ambané wewengkon, nagara iki nagara kaping
papat sadonya mawa jembaré ana 9.598.086 km2 (jembar iki tanpa Taiwan lan
sawetara tlatah pasulayan liyané). Kutha krajan RRC iku Beijing, nanging kutha
sing gedhé dhéwé iku Shanghai. Saliyané Cina Dharatan dhéwé, nagara iki uga
ndarbèni kadaulatan sadhuwuring apa sing diarani "Tlatah Administratif Kusus"
Hong Kong lan Makau. Banjur wewengkon Tibet uga dikuwasani minangka de facto
senadyan ora diakoni sawetara pihak. Saliyané manèh Républik China utawa Taiwan
sing dianggep sawijining propinsi sing mbaléla uga diklaim nanging ora
dikuwasani minangka de facto.

Basa resmi ing RRC iku basa Mandarin. Nanging ing sawetara tlatah uga ana basa
laladan liyané sing dumadi basa resmi, ya iku basa Kanton ing Hong Kong lan
Makau saha basa Inggris ing Hong Kong lan basa Portugis ing Makau.



https://jv.wikipedia.org/wiki/Polandia

Républik Polen utawa Républik Polen (Polen: Polska, Rzeczpospolita Polska) iku
nagara republik ing Éropah Wétan sing bebatesan karo Jerman ing sisih kulon,
Cékia lan Slowak ing sisih kidul, Ruslan (Oblast Kaliningrad) lan Litowen ing
sisih wétan uga Belarus sarta Ukraina ing sisih kidul-wétan.

Polen iku nagara ing Éropah-Wétan sing wis diadegaké kurang luwih sèwu taun ing
taun 966. Ing taun 1025 Polen dadi keraton lan ing taun 1569 manunggal karo
Litowen dadi "Kasaraharjan Polen-Litowen". Nanging taun 1795 kasaraharjan iki
rusak lan wong Polen ora nduwé nagara mardika nganti taun 1918, sawisé Perang
Donya I.

Polen miturut administratif dipérang dadi 16 propinsi ('ka-voyevod-an') utawa
województwo ing basa Polen. Saben propinsi dicacah manèh dadi pirang powiat
(padha karo kabupaten, terus saben powiat dibagi dadi sawetara gmina (kurang
luwih ukarané antara kecamatan utawa kalurahan)).

Sukubangsa sing manggon ing Polen iku mayoritasé suku bangsa Polen sing kalebu
bangsa Slav. Nanging uga ana suku bangsa Bélarus, utamané ing saidenging
Białystok, suku bangsa Jerman, utamané saindenging Opole. Banjur uga ana sithik
wong Ukraina cedhak Przemyśl. Sadurungé Perang Donya II, uga ana komunitas
Yahudi sing gedhé ing Polen. Nanging komunitas Yahudi disirnakaké nganti mèh
entèk déning wong Nazi Jerman.

Wong Polen umumé agama Katulik, Paus Yokanan Paulus II asalé ya saka Polen.
Nanging uga ana sing nganut agama Kristen Ortodhoks, utamané wong Bélarus.
Panganut agama Yahudi wis mèh ora ana manèh namung kurang luwih 12.000 jiwa waé.
Panganut agama Islam uga ana. Saliyané para migran anyar, uga ana wong Polen
keturunan bangsa Tatar sing wis atusan taun manggon ing kéné kaya wong Yahudi.
Cacahé umat Muslim kurang luwih ana 30.000 jiwa. Wong Buddha uga ana nanging
cacahé panganuté ora patiya akèh; namung kira-kira 5.000 jiwa waé.

Polen iku nagara sing datar lan bagéyan saka lemah ngisor Éropah lor. Nanging
ing sisih kidul ana pagunungan Beskida lan Karpatia.

Kali sing paling dawa ing Polen iku kali Wisla sing mili ngliwati kutha Warsawa.



https://jv.wikipedia.org/wiki/Singapura

Singapura (Inggris Singapore; Mandarin 新加坡 (Xīnjiāpō); Tamil சிங்கப்பூரசு
(Ciŋkappūr)) iku nagara kutha ing Asia Kidul-Wétan. Nagara ini jembaré 704 km²
lan padunungé ana 4,7 yuta jiwa. Nagara iki kapisah saka Malaysia déning Selat
Johor ing sisih lor, lan saka Kapuloan Riau, Indonésia déning Selat Singapura
ing sisih kidul. Singapura minangka pusat kauangan urutan kapapat ing donya lan
minangka kutha donya kosmopolitan sing mainaké peran wigati jroning perdagangan
lan kauangan internasional. Plabuhan Singapura iku siji saka lima plabuhan
paling ramé ing donya.

Singapura nduwèni sajarah imigrasi sing dawa. Padunungé gunggung 5 yuta jiwa,
dumadi saka ètnik Cina, Melayu, India, manéka katurunan Asia, lan Kaukasoid. 42%
padunung Singapura arupa wong mancanagara sing nyambutgawé lan ngangsu kawruh.
Pekerja manca minangka 50% saka sèktor jasa. Nagara iki minangka sing paling
padhet kaloro ing donya sawisé Monako. A.T. Kearney nyebut Singapura minangka
nagara paling kaglobalisasi ing donya ing Indèks Globalisasi taun 2006.



https://jv.wikipedia.org/wiki/Norw%C3%A9gia

Karajan Nurwègen utawa Kongeriket Norge/Noreg jroning basa Nurwègen ya iku
nagara Nordik ing Ujung Skandinavi bagéyan pucuk kulon lan wewatesan karo
Swèdhen, Finlandia, lan Ruslan. Pasisirné kang dumunung ing Samodra Atlantik Lor
minangka lokasi fyord kang misuwur. Svalbard lan Jan Mayen ana ing ngisor
kadhaulatan Nurwègen adhedhasar Traktat Svalbard.

Lansekap Nurwègen umumé kasar lan akèh gunung, katutup déning gletser, lan
pinggir pasisir dawané luwih saka 83.000 km [1] diwatesi déning fyord, lan uga
pulo-pulo. Bagéyan lor nagara iki uga dikenal minangka "Tanah Srengéngé Tengah
Wengi" amarga lokasiné kang dumunung ing sisih paling lor, lan saben musim panas
srengéngé ora tau angslup, lan ing usum adhem srengéngé ora metu jroning wektu
kang suwé. Nurwègen wewatesan karo Segara Lor ing sisih kidul-kulon lan
pulo-pulo Skagerrak ing sisih kidul, Segara Nurwègen ing kulon, lan Segara
Barents ing lor-wétan. Ing sisih wétan Nurwègen wewatesan karo Swèdhen, lan uga
karo Finlandia, lan uga karo Ruslan. Titik paling dhuwur ing Nurwègen panggonan
sing arané Galdhøpiggen ya iku dhuwuré watara 2.469 m. Iklim Nurwègen iklim
temperat, utamané ing laladan pesisir amarga prabawa Gulf Stream. Iklim tanah
bagéyan jero luwih parah lan ing sisih lor luwih cedhak karo iklim subarktik.

Nurwègen iku nagara monarki konstitusional lan migunakaké sistem pamaréntahan
parlementer. Parlemèné, Stortinget, nduwèni 169 anggota (sadurungé 165, tambah
wiwit tangal 12 September 2005) kang dipilih kanggo masa jabatan 4 taun.
Parlemen iki kabagi loro jroning voting legislasi, Odelsting lan Lagting. Kejaba
kanggo sawetara bab, Storting nduwèni fungsi minangka parlemen unikameral.



https://jv.wikipedia.org/wiki/Katulik

Tembung Katulik sabeneré maknané "universal" utawa "sakabèhé" utawa "umum" (saka
ajektiva Basa Yunani καθολικος (katholikos) sing nggambaraké sifat gréja sing
diadegaké déning Yésus Kristus. Sawisé Réformasi Protèstan istilah Katulik utawa
'Katulikisme tumuli sacara spésifik nunjuk marang gréja Katulik Roma kanggo
mbédakaké klawan Kristen Protèstan sing diwiwiti déning aksi protès Martin
Luther. Ing Indonésia, pamaréntah ngakoni agama Kristen Protèstan (Kristen) lan
Kristen Katulik (Katulik) minangka agama sing kapisah senadyan kaloroné sabeneré
arupa agama sing padha-padha pepusat marang Yésus Kristus, mila tembung Katulik
asring dianggep ing sanjabaning/béda karo Kristen. Gréja Katulik Roma sing
mimpin gréja Katulik ing saindhenging donya iku sawijining gréja Kristen sing
awalé saka Yérusalèm lan sing ana ing panunggalan penuh karo kauskupan Romawi
(panerus rasul Petrus, Paus sepisanan).

Mugi linuhurna Hyang Rama, saha Hyang Putra, tuwin Hyang Roh Suci. Kados ing
mulabuka, sapunika, sarta ing salami-laminipun.

Pinujia Asma Dalem Sri Yesus, Dewi Maria lan Santo Yusup, Sapunika sarta
langgeng. Amin



https://jv.wikipedia.org/wiki/Jawa

Jawa iku jeneng salah sawijiné pulo ing Indonésia, jembaré ana 132,000 km², lan
pendhudhuké ana 114 yuta jiwa. Pulo iki pulo sing padhet lan kebak dhéwé ing
Indonésia. Kapadhetané ana 864 jiwa sa-km². Yèn pulo iki nagara, wus dadi nagara
sing padhet nomer loro sadonya.

Saben propinsi ing Jawa mau banjur kabagi manèh dadi tlatah sing luwih cilik ya
iku kabupatèn lan kutha (sadurungé Otonomi Laladan jenengé Pamaréntah Laladan
Tingkat II Kabupatèn utawa Kotamadya).

Ana 2 suku gedhé ing pulo iki ya iku wong Jawa lan wong Sundha. Wong Jawa umumé
manggon ing Jawa Tengah (uga Yogyakarta) lan Jawa Timur, wong Sundha ing Jawa
Barat. Suku gedhé liyané ing pulo Jawa ya iku, wong Madura, wong Baduy, wong
Samin lan wong Tengger.

Budhaya sing urip ing pulo Jawa umumé asalé saka budhaya India sing mlebu ing
pulo Jawa liwat agama Hindu lan Buddha iku watara taun 400 M, sadurungé iku
budhaya sing urip ya iku budhaya/peradhaban primitif. Saliyané saka India, uga
ana prabawa budhaya saka China, Arab lan liyané uga saka agama-agama Islam,
Kristen lan agama/kepercayaan primitif kaya Animisme, Kajawèn lan liyané.



https://jv.wikipedia.org/wiki/Ares

Ares (Yunani kuno: Ἄρης [árɛːs], Yunani modern: Άρης [ˈaris]) punika dewa perang
wonten ing mitologi Yunani. Ares punika putra saking Zeus lan Hera lan kalebet
ing 12 Dewa Olimpus. Kalih pengawal utaminipun inggih punika Fobos lan Deimos.
Ares punika dewa ingkang "haus darah" lan dados gambaran rajapejah . Ares
kagungan kuwaos awit pirantos perang, panyerangan lan pertahanan kitha, njarah,
sarta kuwantunanipun. Peksi hering lan anjing punika kewan ingkang keramat kagem
Ares. Wonten ing Iliad, Ares medal kanthi diubengi manéka panjelmaan saking
ngerinipun perang, ananging wonten ing Odyssey karakter Ares langkung "lunak".
Ares ugi wonten gegayutanipun kalihan pambangunan kutha Thebes. Ing mitologi
Romawi Ares kawentar kanthi nama dewa Mars. Nama Mars punika dados salah
satunggaling nama planet ingkang celak kalihan bumi lan gadhah 2 satelit ingkang
dipunparingi nama adhehshasar nama pengawalipun, Phobos lan Deimos. Nama wulan
Maret punika kalebet persembahan kagem Ares.

Ares punika Dewa Olimpus ingkang wigati wonten ing tradisi kuno kados ingkang
dipucariyosaken ing Iliad. Ing masa kuno, nama Ares ugi kaginakaken kanggé aspek
perang saking dewa-dewa sanesipun kadosta Zeus Aerios, Athena Areia, ugi
Aphrodite Areia. Nalika Mikene, wonten prasasti ingkang nedahaken babagan
Enyalios, julukan kanggé Ares.

Asal namanipun wonten gegayutanipun kalihan Basa Yunani ἀρή (are), pangembangan
aking ἀρά (ara), "kutukan, kehancuran". Lajeng nama Mars saged ugi wonten
gegayutanipun kalihan tembung Yunani μάρναμαι (marnamai), "bertarung,
bertempur"utawi kalihan Basa Hindi utawi Punjab maarna (membunuh).

Ing mitologi Yunani, wonten dewa ingkang dados lambang maneka aspek perang,
kados Athena minangka lambang saking kawicaksanan lan strategi perang, ugi
nglindungi manungsa nalika masa perang. Dene Ares punika dados simbol horor
nalika perang saéngga Ares lan Athena punika dados mungsuh. sedhèrèkipun Ares,
Ares , dados pamicu perang, Zeus ingkang paring wewarah lampahing perang,
ananging Ares remen perang kanggé senengipun piyambak. Sipatipun Ares ingkang
ala saéngga kathah ingkang boten remen kalihan Ares.

Ing antawisipun para dewa, Ares punika ingkang paling boten dipunpitadosi.
Wonten ing Iliad kaaturaken "Kau adalah dewa Olimpus yang paling membenciku,"
Zeus ugi ngendika dhateng Ares, "Perselisihan, perang, dan pembantaian adalah
hal yang kau sukai.

Minangka dewa perang, Ares asring kalah nalika tarung. Athena sampun bola bali
ngalahaken Ares. Herakles lan Diomedes ugi naté damel laraning awakipun Ares.
Kejawi punika Ares ugi nate kalah kalihan ALoadai inggih punika setunggal pasang
raksesa.



https://jv.wikipedia.org/wiki/Arab_Saudi

Arab Saudi utawa Saudi Arabia utawa Karajan Arab Saudi iku nagara ing Asia.
Kutha krajané ya iku: Riyadh. Padunungé kira-kira ana 25 yuta. Arab Saudi iku
nagara Arab sing dumunung ing Jazirah Arab. Nduwèni iklim ara-ara lan wewengkoné
sebagian dumadi saka segara wedhi lan segara wedhi utawa ara-ara pasir sing
paling jembar ya iku Rub Al Khali. Wong Arab nyebut tembung segara wedhi nganggo
tembung sahara.

Nagara Arab Saudi iki wewatesan langsung (searah pandom jam saka arah lora) karo
Yordania, Irak, Kuwait, Lempongan Pèrsi, Uni Emirat Arab, Oman, Yaman, lan
Segara Abang.

Jeneng Saudi asal saka tembung Bani Saud minangka kulawarga karajan lan
pendhiriné. Arab Saudi misuwur minangka Nagara kelairan Nabi Muhammad SAW sarta
tuwuh lan ngrembakané agama Islam, saéngga ing gendérané ana loro kalimat
syahadat sing maknané "Ora ana tuhan (sing haq) kanggo disembah saliyané Allah
lan Nabi Muhammad iku utusané".

Wewengkon Arab Saudi kapérang dadi 13 propinsi utawa manatiq (jamak saka
mantiqah) ya iku:



https://jv.wikipedia.org/wiki/Anatomi

Anatomi (asalé saka basa Yunani ἀνατομία anatomia, saka ἀνατέμνειν anatemnein,
tegesé ngiris) iku cabang biologi kang gegandhéngan karo struktur lan organisasi
saka makluk urip. Ana uga anatomi kéwan utawa zootomi lan anatomi tetanduran
utawa fitotomi. Sapérangan cabang èlmu anatomi ya iku anatomi perbandhingan,
histologi, lan anatomi manungsa.

Anatomi kéwan iku sinebut anatomi perbandhingan utawa morfologi kéwan. Menawa
arep nyinaoni struktur manéka warna kéwan, lan sinebut anatomi khusus manawa
mung nyinaoni sakjenis kéwan.

Saka kagunaané, bagéyan paling penting anatomi khusus iku nyinaoni menungsa
kanthi manéka warna pendekatan kang béda.

Anatomi topografi kudu disinaoni kanthi mbedhah lan mriksa makaping-kaping ing
badan menungsa kang wus mati (kadaver).

Anatomi ora mung sakedhar èlmu biasa, nanging kudu bener-bener nduwèni
kaakuratan kang dhuwur amarga bisa dipigunaaké ing situasi kang darurat.

Patologi anatomi iku èlmu bab organ kang duwé kelainan lan ana ing kaanan lara.
Èlmu iki diterapaké kanggo manéka warna tujuan kaya bedhah lan ginekologi.

Saiki anatomi dikenal dadi èlmu kang kasusun sistematis. Pendhak bagéyan
anatomis (kaya saraf, arteri, lan liyané) diklumpukaké miturut sistem organé.
Tujuanné ya iku kanggo nggampangaké pamahaman bagéyan kasebut ing èlmu liyané
kaya fisiologi, bedhah, lan patologi.



https://jv.wikipedia.org/wiki/World_Wide_Web

World Wide Web utawi Waring Wera Wanua[butuh rujukan], biasa langkung misuhur
dipuncèkak dados WWW inggih punika suatu ruang informasi ingkang dipundamèl
dènèng pengènal global ingkang dipunsèbat Pengidentifikasi Sumber Seragam kanggè
nèpang supados sumbèr daya ingkang migunani. WWW asring dipunanggèp sami kaliyan
Internet sècara sèdayanipun, ananging sèjatosipun punika namung bagian saking
Internet.

WWW punika kèmpalan peladen web saking sèdaya dunia ingkang gadahi kagunaan
kanggè nyèdiakèn data lan informasi kanggè dipunginaakèn sagèd kaliyan sami-sami
. WWW adalah bagian yang paling menarik dari Internet. ngelampahi web, para
pengguna saged ngakses informasi-informasi ingkang boten namung arupa teks
ananging ugi saged arupa gambar, suara, video lan animasi.

Kagunaanipun punika kagolongaken tasih enggal dipunbandingaken surat elektronik,
sajotosipun WWW punika kempalan dokumen ingkang kasimpen ing peladen web, lan
ingkang peladenipun ingkang kasebar ing gangsal bawana kalebet Indonesia ingkang
kahubung punika setunggal ngelampahi jaringan Internet. Dokumen-dokumen
informasi punika dipunsimpen utawi dipundamel kaliyan format HTML (Hypertext
Markup Language).

Ing halaman dokumen informasi saged kaperang saking teks ingkang gegayutan
kaliyan teks sanesipun utawi kaliyan dokumen sanes . Gegayutan halaman
ngelangkungi teks punika dipunsebat pranala. Dokumen infomasi punika boten
namung kaperang saking teks ananging saged ugi arupa gambar, ngandut suanten ugi
klip video. Kaitan antar-dokumen ingkang kadas punika saged dipunsebat
hipermedia. Ananging saged dipundudut menawi WWW inggih punika sekempalam
dokumen multimedia ingkang saling gegayutan kaliyan ginaaken tautan hiperteks.
Kaliyan ngeklik pranala (hipertaut), mila para pengguna saged gantos saking
setunggal dokumen ing dokumen sanesipun.

WWW inggih punika suatu program ingkang dipuntemtuaken déning Tim Berners-Lee
ing tahn 1991. Wiwitaning Berners-Lee namung badhe nemuaken cara kangge nyusun
arsip-arsip risetipun. menawi mekaten, beliau ngerembakaken suatu sistem kangge
kabetahan pribadi. Sistem punika ya iku program peranti lunak ingkang
dipunparingi asma Enquire. Kaliyan program punika, Berners-Lee kasilipun
nyiptaaken jaringan ingkang nautaken pinten-pinten arsip pramila gampilaken
pencarian informasi ingkang dipunbetahaken. punika ingkang kelak dados dasar
saking sebuah perkembangan pesat ingkang dipuntepang dados WWW.

WWW dipunrembakake ingkang kawiwitan ing Pusat Penelitian Fisika Partikel Éropah
(CERN), Jenewa, Swiss. Ing taun 1989 Berners-lee ndamel pengajuan kangge proyek
ndamel hiperteks global, saklajengipun ing wulan Oktober 1990, 'World Wide Web'
sampun saged kalampahaken ing lingkungan CERN. Ing musim panas taun 1991, WWW
secara resmi dipunginaaken secara luas ing jaringan Internet.



https://jv.wikipedia.org/wiki/Rusia

Fédérasi Rusia (Basa Rusia: Росси́йская Федера́ция, Alihaksara: Rossiyskaya
Federatsiya) rungokna (pitulung·info), utawa Rusia (Basa Rusia: Росси́я,
alihaksara: Rossiya) utawa Ruslan, ya iku nagara kang amenthang ing sisih wétan
Éropah lan saloré Asia. Kanthi wewengkon kang jembaré watara 17.075.400 km²,
Rusia iku dadi nagara paling gedhé sa donya. Wewengkoné kurang luwih ping
pindhoné wewengkon Républik Rakyat Tiongkok (Tiongkok; RRT), Kanada utawa
Amerika Serikat. Padunungé ana ing peringkat kapitu paling akèh ing donya sawisé
Tiongkok, India, Amerika Serikat, Indonésia, Brasil, lan Pakistan.

Nagara iki biyèn naté dadi nagara bagéan paling gedhé ing Uni Soviet. Rusia iku
ahli waris utama Uni Soviet; nagara iki marisi 50% jumlah padunung, 2/3 jembar
wewengkon, lan kurang luwih 50% aset-aset ékonomi lan gaman / senjata Uni
Soviet. Saiki Rusia berusaha keras kanggo ngraih status minangka nagara adidaya
manèh. Senajan Rusia iku nagara wigati, nanging statusé isih adoh dibandingaké
karo status Uni Soviet biyèn.



https://jv.wikipedia.org/wiki/Aristoteles

Aristoteles (Basa Yunani: ‘Aριστοτέλης Aristotélēs), (384 SM – 322 SM) iku
filsuf Yunani, murid saka Plato lan guruné Alexander Agung. Aristoteles nulis
werna-werna subyek kang béda-béda, kalebu fisika, metafisika, puisi, logika,
retorika, pulitik, pamaréntahan, etnis, biologi lan zoologi. Bebarengan karo
Socrates lan Plato, Aristoteles dianggep salah siji saka telu filsuf kang paling
duwé prabawa marang pemikiran "Kulon".

Aristoteles lair ing Stagira, kutha ing wewengkon Chalcidice, Thracia, Yunani
(biyèn kalebu wewengkon Makedonia tengah) taun 384 SM. Bapaké ya iku tabib
pribadi Raja Amyntas saka Makedonia. Ing umur 17 taun, Aristoteles gabung dadi
murid Plato, sabanjuré ningkat dadi guru ing Akademi Plato ing Atena lawasé 20
taun. Aristoteles ninggalaké akademi kasebut sawisé Plato séda, lan dadi guruné
Alexander saka Makedonia. Wektu Alexander kuwasa ing taun 336 SM, Aristoteles
bali menyang Atena. Kanthi dhukungan lan bantuan saka Alexander, Aristoteles
banjur ngadegaké akademiné dhéwé kang diwènèhi jeneng Lyceum, kang dipimpin
nganti taun 323 SM.

Filsafat Aristoteles tuwuh ngrembaka wektu Aristoteles mimpin Lyceum, kang
nyakup enem karya tulisé kang mbahas bab logika, kang dianggep minangka
karya-karyané kang paling wigati, saliyané kontribusiné ing babagan metafisika,
fisika, etika, pulitik, kedhokteran lan ilmu alam.

Ing babagan ilmu alam, Aristoteles mingka wong pisanan kang ngumpulaké lan
nglasifikasèkaké spesies-spesies biologi sacara sistematis. Karyané iki
nggambaraké kecenderungané marang analisa kritis, lan panelusuran marang hukum
alam lan kaseimbangan alam. Plato nyatakaké téori bab wangun-wangun idéal
barang, déné Aristoteles njelasaké yèn materi ora bakal tanpa wangun amarga ana
(eksis). Sabanjuré Aristoteles nyatakaké yèn wangun materi kang sampurna, murni
utawa wangun pungkasan, ya iku apa kang dinyatakaké minangka theos, ya iku kang
jroning pangertèn Basa Yunani saiki maknané dianggep Tuhan.

Logika Aristoteles ya iku sawijining sistem mikir deduktif (deductive
reasoning), kang malahan nganti saiki isih dianggep minangka dhasar saka saben
pelajaran bab logika formal. Senajan mangkono, jroning panelitèn ilmiah
Aristoteles sadar uga wigatiné observasi, eksperimen lan berpikir induktif
(inductive thinking).

Di babagan pulitik, Aristoteles percaya yèn wangun pulitik kang idéal ya iku
gabungan saka wangun dhémokrasi lan monarki.



https://jv.wikipedia.org/wiki/Aljazair

Républik Démokratik Rakyat Aljazair (basa Arab: الجمهورية الجزائرية الديمقراطية
الشّعبية) utawa asring kasebut Aljazair iku nagara ing tlatah Maghribi, Afrika.
Yèn miturut ambané wewengkon, Aljazair minangka nagara paling gedhé ing Segara
Tengah, paling gedhé ing Donya Arab, kaping pindo ing bawana Afrika sawisé
Sudan, lan kaping sewelas sa donya. Aljazair bakal dadi nagara Afrika paling
gedhé sawisé wewengkon Sudan Kidul mardika déning Sudan ing tanggal 9 Juli 2011.

Aljazair wewatesan karo Tunisia ing sisih lor-wétan, Libya ing sisih wétan,
Maroko ing sisih kulon, Sahara Kulon, Mauritania, lan Mali ing sisih
kidul-kulon, Niger ing sisih kidul-wétan, lan karo tlatah Segara Tengah ing
sisih lor. Aljazair jembaré ana 2.400.000 km2, lan padunungé kira-kira ana 35,7
yuta. Kutha krajané ya iku Aljir.

Aljazair minangka anggota Liga Arab, PBB, Uni Afrika, lan OPEC. Aljazair iku uga
salah sawijining anggota pangadeg Uni Arab Maghribi.

Tembung Al-jazā’ir (الجزائر) jroning basa Arab tegesé "pulo-pulo", asliné iku
cekakan saka Jazā’ir Banī Mazghanā (جزائر بني مازغان) sing tegesé "pulo-pulo
kaum Bani Mazghana". Istilah sepisanan dipigunakaké déning géografer jaman
pertengahan kayata Muhammad al-Idrisi.

Ing jaman klasik, laladan Aljazair lor uga diarani Numidia, kang biyèn wates
wewengkoné uga kalebu Tunisia kulon lan Maroko wétan.

Sabagéyan gedhé Aljazair dunungé ana ing antara 19° lan 37° lintang lor (mung
sithik ana ing sisih loré 37°), karo 9° bujur kulon lan 12° bujur wétan. Umumé
laladan pesisir Aljazair arupa pabukitan lan sithik liyané pagunungan. Plabuhan
alami ora akèh cacahé ing Aljazair.

Pagunungan Ahaggar (basa Arab: جبال هقار‎ jibaalun Haghar) utawa uga diarani
Hoggar, minangka laladan dhataran dhuwur ing tengahé ara-ara Sahara, ing
wewengkon Aljazair kidul. Dumunungé pagunungan iku kurang luwih 1.500 km sisih
kidul saka kutha krajan Aljir. Tamanrasset ya iku kutha kang ana ing kana.

Kutha-kutha utamané Aljazair ya iku Aljir, Oran, Constantine, Tizi Ouzou, lan
Annaba.

Aljazair iku dianggep réjim otoritèr, yèn miturut Indèks Dhémokrasi 2010 saka
kalawarti internasional The Economist. Laporan Freedom of the Press 2009 saka
sawijining LSM Amérika Sarékat mènèhi Aljazair peringkat "ora bébas".

Présidhèn minangka kepala nagara Aljazair, lan dipilih kanggo mangsa jabatan
limang taunan. Sakjané biyèn mangsa jabatan Présidhèn diwatesi mung kalih mangsa
limang taunan, nanging wiwit 11 November 2008 amandemèn undhang-undhang déning
Parlemèn wis mbusak batesan iki. Padunung Aljazair nduwèni hak pilih ing umur 18
taun.

Aljazair nduwèni cacah padunung 34.895.000 (prakiran Januari 2010), ya iku 99%
minangka etnis Arab utawa Berber. Turunaning para pangungsi saka Andalusia, uga
ana ing populasi padunung Aljir lan kutha-kutha liya. Mèh ora ana wong-wong
katurunan Éropah ing Aljazair, sabagéyan gedhé wis pindhah sawisé kamardhikan
nagara iku saka Prancis.



https://jv.wikipedia.org/wiki/Albert_Einstein

Albert Einstein (Ulm, Württemberg, Jerman, 14 Maret 1879–18 April 1955) punika
saged dipunanggep ngèlmuwan fisika teoretis ingkang ageng piyambak ing abad
ka-20. Piyambakipun ingkang nyiptakaken teori relativitas kaliyan ugi kathah
nyumbang ing bidhang pangembangan teori mekanika kuantum, mekanika statistik,
kaliyan kosmologi. Ing warsa 1921 piyambakipun angsal panganugrahan Nobel ing
Fisika kanggé wedaranipun prakawis efek fotoelektrik kaliyan "pengabdenipun
marang Fisika Teoretis".

Satelasipun teori relativitas umum dipunrumusaken, Einstein dados misuwur
saubenging donya. Prakawis punika boten biasa kanggé para ngèlmuwan. Ing wayah
sepuhipun, anggènipun misuwur nglangkungi sadaya ngèlmuwan ing sajarah fisika.
Ing budaya populèr Einstein kaanggep sinonim kaliyan kapinteran utawi malahan
kaliyan jenius. Pasuryanipun dados ingkang salah satunggaling ingkang
dipuntepangi sadonya. Ing warsa 1999, Einstein "Tiyang Abad Sapunika" déning
majalah Time. Kapopulèranipun ugi ndamel nami "Einstein" wiyar dipun-gunakaken
ing donya iklan saha barang dagangan sanès. Wusananipun nama "Albert Einstein"
dipundaftaraken dados merk dagang.

Kanggé miwiti, satunggiling unit fotokimia dipunwastani einstein, satunggaling
unsur kimia dipunwastani einsteinium, saha satunggaling asteroid dipunwastani
2001 Einstein.

Einstein miyos ing Ulm, Württemberg, Jerman; kirang langkung 100 km sisih wétan
Stuttgart. Bapanipun asmanipun Hermann Einstein, satunggiling bakul kranjang
wulu ingkang lajeng nyambut damel ing bidhang elektrokimia, saha ibu asmanipun
Pauline. Kakalihipun émah-émah ing Stuttgart-Bad Cannstatt kaliyan taksih
turunan Yahudi. Albert sekolah wonten sekolah Katholik kaliyan déning kapénginan
ibunipun lajeng sinau main biolah.

Nalika yuswanipun gangsal, bapanipun nedahi kompas kanthong, kaliyan Einstein
lajeng rumaos menawi wonten prakwis ing kamar "suwung" punika ingkang saged
ngobahaken dom kompas punika. Piyambakipun lajeng medaraken menawi pangalaman
punika dados salah satunggaling wanci sagesangipun ingkang berkesan piyambak.

Amarga wonten Jerman tiyang Yahudi dipunkuya-kuya ing dasawarsa 1930-an,
Einstein sakulawarga dhateng Amerika Serikat. Wonten ngriku piyambakipun manggèn
ngantos sédanipun ing 1955. Sabibaripun Perang Donya II, Einstein dados aktif
ing bidhang Perdamaian Dunia, amargi rumaos menawi gagasan-gagasanipun
dipunsalah-gunakaken kanggé ndamel gaman nuklir ing Perang Donya II punika.



https://jv.wikipedia.org/wiki/Wikipedia

Wikipédia (pangucapan: Wi·ki·pæ·di·a utawi Wi·ki·pi·di·a) punika proyèk
ensiklopedia multibasa salebetipun jaringan ingkang bébas lan terbuka, ingkang
dipunlampahaken déning Wikimedia Foundation, satunggiling organisasi nirlaba
ingkang basisipun ing Amérika Sarékat. Nami Wikipédia asalipun saking gabungan
tembung wiki lan encyclopedia. Wikipédia dipunrilis nalika taun 2001 déning
Jimmy Wales lan Larry Sanger, lan sapunika arupi karya réferènsi paling ageng,
cepet ngrembaka, lan populèr ing internet. Proyèk Wikipédia gadhah don kanggé
maringaken èlmu pangertosan manungsa ugi ndamel bauwarna ingkang pepak piyambak
ing sadaya basa ing saubengipun donya. Sedaya tiyang saged tumut nyumbang.

Wiwit resmi dipunluncuraken nalika tanggal 15 Januari 2001, Wikipédia basa
Inggris sampun ngalami tuwuhing artikel ingkang ngéramaken. Tanggal 21 Januari
2003, gunggung artikel ingkang dipungadhahi sampun ngantos 100.000 artikel,
lajeng nalika tanggal 01 Maret 2006, sampun nggadhahi 1.000.000 artikel. Angka
punika tambah teras dados 2.000.000 artikel nalika tanggal 09 September 2007 lan
nembus angka 3.000.000 artikel nalika tanggal 17 Agustus 2009.

Dumugi wulan September 2010, proyèk Wikipédia ingkang sampun gadhah gunggung
artikel langkung saking 1.000.000 namung wonten 3 basa, inggih punika basa
Inggris, basa Jerman ingkang sampun nembus angka punika nalika tanggal 27
Desember 2009 lan basa Prancis ingkang sampun nglampahi nalika tanggal 21
September 2010.

Éwadéné Wikipédia basa Indonésia, sepindhah gadhah artikel nalika tanggal 30 Mei
2003. Angka punika dados 1.000 artikel nalika tanggal 16 Maret 2004, lajeng
nembus angka 10.000 artikel nalika tanggal 31 Mei 2005. Gunggung 100.000 artikel
dipungayuh nalika tanggal 21 Februari 2009. Nalika tanggal 9 Februari 2011,
Wikipédia basa Indonésia sampun gadhah langkung saking 153.000 artikel.

Sauntawis Wikipédia basa Jawi, artikel sepindhahipun kacathet tanggal 8 Maret
2004, nggayuh 1.000 artikel tanggal 7 Mei 2005, lan 10.000 artikel tanggal 3 Mei
2001. Nalika tanggal 12 Februari 2011, Wikipédia basa Jawi sampun gadhah
langkung saking 32.000 artikel.

Wikipédia dipunlampahaken kanthi nganggé piranti alus MediaWiki déning
server-server kagunganipun Yayasan Wikimedia. Dumugi tanggal 13 Mei 2006
Wikipédia lan proyèk-proyèk Wikimedia sanèsipun dipunlampahaken déning 175
server ingkang papanipun ing 4 lokasi ingkang bènten inggih punika ing
Tampa-Florida-Amérika Sarékat, Paris-Prancis, Amsterdam-Walandi, sarta ing
lokasi Yahoo!.



https://jv.wikipedia.org/wiki/Jost_Gippert

Jost Gippert (/ˈjoːst ˈgɪpʰɐt/, wiyos ing Winz-Niederwenigern, sapunika
sabagéyan Hattingen, Jerman, 12 Maret 1956; yuswa 60 warsa) inggih punika
linguis Jerman lan profésor ing linguistik komparatif wonten ing Institut
Linguistik Èmpiris, Universitas Goethe Frankfurt. Piyambakipun mendeng dhateng
basa-basa laladan Kaukasus, lan sampun mbabar kathah serat bab linguistik.

Warsa 1972, Jost Gippert wisudha saking SMA Leibniz-Gymnasium ing Essen, Jerman.
Awit warsa 1972 ngantos 1977, piyambakipun nggegulang kawruh linguistik
komparatif, widya india (indologi), widya jepang (japanologi), lan widya cina
(sinologi) ing Universitas Marburg lan Universitas Bébas Berlin. Sabibaripun,
kala warsa 1977, piyambakipun pikantuk gelar akadhemik S-3 (Dhoktor) lumantar
karyanipun bab widya ukara (sintaksis) ing tembung kados ta wujud infinitif ing
basa-basa Indo-Éropah. Awit warsa 1977 ngantos 1990, piyambakipun ngasta
minangka asistèn panalitèn lan minangka dhosèn wonten ing universitas ing
Berlin, Wina lan Salzburg. Nalika ngasta minangka asistèn panalitèn ing
linguistik komputasi tumrap laladan Wétan Tengah ing Universitas Bamberg, Jost
Gippert pikantuk palilah majeng minangka profésor saperlu mucal ing pawiyatan
inggil lumantar dhisertasinipun ing warsa 1991 ingkang irah-irahanipun
tembung-tembung silihan basa Parsi wonten ing basa Arménia lan Géorgia.

Wiwit warsa 1994, piyambakipun mucal linguistik komparatif ing Universitas
Goethe Frankfurt. Piyambakipun minangka anggota Akadhemi Widya Gelati (ing
Géorgia) wiwit warsa 1996 lan minangka anggota sasana basa ing Akadhemi Widya
Berlin-Brandenburg wiwit warsa 2007.

Kala warsa 1997, Jost Gippert kadhapuk minangka Profésor Kinurmatan déning
Universitas Sulkhan Saba Orbeliani ing Tbilisi (Géorgia), lan, kala warsa 2009,
minangka Dhoktor Kinurmatan déning Universitas Ivane Javakhishvili ing Tbilisi
lan, kala warsa 2013, minangka Dhoktor Kinurmatan déning Universitas Shota
Rustaveli ing Batumi (Géorgia).

Jost Gippert inggih punika tiyang ingkang ngadegaken, ngembangaken lan maréntah
proyek TITUS (Thesaurus Indogermanischer Text- und Sprachmaterialien) wiwit taun
1987. Taun 1999, proyek ARMAZI (Basa-basa lan kabudayan Kaukasus: Dokumentasi
elektronik) dipunwiwiti kanggé ngumpulaken sedaya materi basa-basa Kaukasus
sacara digital, ingkang sepriki sampun dados korpus nasional basa Géorgia. Wiwit
2010, Jost Gippert inggih punika pamimpin bagéyan "Digital Humanities Hessen"
ing rangka proyek "Landes-Offensive zur Entwicklung
Wissenschaftlich-ökonomischer Exzellenz" (LOEWE) saking nagara bagéyan Hessen
minangka proyek saékapraya antawis Universitas Goethe Frankfurt, Universitas
Teknologi Darmstadt lan Freies Deutsches Hochstift (Museum Goethe ing
Frankfurt).

Wiwit taun 1990an, Jost Gippert sampun kasengsem dumugi naskah Wétan Tengah ing
rangka sawetara proyek ingkang ngerah kanggé mlebetaken utawi ngèdit data naskah
kina lan naskah palimpsest wonten ing komputer, upamané naskah palimpsest basa
Aghwan (Caucasian Albanian). Ing rangka tumindak kasebut, piyambakipun dados
dhayoh ing golongan peneliti "Kabudayan Naskah" ing Universitas Hamburg taun
2009. Taun 2013, piyambakipun wangsul dhateng Hamburg malih minangka Panrima
Kasarjanan Petra Kappert kanggé matungi ing pangembangan "Encyclopedia of
Manuscript Cultures of Asia and Africa" (Ensiklopédi Kabudayan Naskah Asia lan
Afrika) sarta buku "Comparative Oriental Manuscript Studies" (Panalitèn Naskah
Oriental Komparatif).



https://jv.wikipedia.org/wiki/Fisika

Fisika punika ngèlmu ingkang nyinaoni sadaya barang ingkang wonten
gandhènganipun kaliyan fénoména ngalam. Anggènipun nyinaoni nganggé pitulung
ngèlmu matématika.

Téori fisika kathah dipunnyataaken ing notasi matématis, lan matématika ingkang
kagunaaken biasanipun langkung rumit tinimbang matématika ingkang kagunaaken ing
bidhang ngèlmu sanèsipun. Bèntenipun fisika lan matématika inggih punika fisika
wonten gandhènganipun kalih jagad matérial, menawi matématika gandhèngapipun
kalih pola-pola abstrak ingkang boten mesthi wonten gandhènganipun kalih jagad
matérial. Nanging, bèntenipun punika boten mesthi cetha. Wonten kathah wewengkon
penlitén ingkang gandhèngan antawisipun fisika lan matématika, inggih punika
fisika matématis, ingkang ngembangaken struktur matématis kanggé téori-téori
fisika.

Istilah fisika punika saking basa Yunani: φυσικός (physikos), "alamiah", lan
φύσις (physis), "alam". Fisikawan punika ngèlmu ingkang nyinaoni pratingkah lan
sifat matéri ing bidhang ingkang kathah macemipun, saking partikel
submikroskopis ingkang mbentuk sadaya matéri (fisika partikel) ngantos
pratingkah matéri jagad raya ingkang dados setunggal kesatuan kosmos.

Sapérangan sifat ingkang dipunsinaoni ing fisika punika sifat ingkang wonten ing
sadaya sistem matéri ingkang ana, kados hukum kekekalan energi. Sifat kados
mekaten asring kasebut hukum fisika. Fisika asring kasebut “ngèlmu wigati
dhasar”, amargi sadaya ngèlmu alam sanèsipun (biologi, kimia, géologi, lan
sanès-sanèsipun) nyinaoni jinis sistem matéri tartemtu ingkang manut hukum
fisika. Contonipun, kimia punika ngèlmu prakawis molekul lan zat kimia ingkang
dipunbentuk. Sifat setunggaling zat kimia dipuntemtokaken déning sifat molekul
ingkang mbentuk, ingkang saged dipunjelasaken déning ngèlmu fisika kados
mekanika kuantum, termodinamika, lan elektromagnetika.

Budaya panlitén fisika bènten kaliyan ngèlmu sanèsipun amargi wontenipun
pamisahan téori lan èkspèrimèn. Kawit abad kalih dasa, kathah fisikawan
piyambakkan ngususaken dhiri nliti ing fisika téorètis utawi fisika
èkspèrimèntal mawon, lan ing abad kalih dasa, sakedhik kémawon ingkang kasil ing
kekalih bidhang punika. Sawalikipun, méh sadaya téorètis ing biologi lan kimia
ugi dados èkspèrimèntalis ingkang suksès.

Gampangipun, téoris ngupados ngembangaken téori ingkang saged njelasaken hasil
èkspèrimèn ingkang sampun dipuncobi lan saged nginten-inten hasil èkspèrimèn
ingkang badhé dhateng. Ing wekdal ingkang sami, èkspèrimèntalis nyusun lan
ngleksanani èkspèrimèn kagem nguji prakiraan téoretis. Téori lan èkspèrimèn
saged dipunkembangaken piyambak-piyambak, nanging kekalihipun sesambetan.
Kemajengan ing fisika biasanipun medal ing wekdal èkspèrimèntalis ndamel
panemuan ingkang boten saged dipunjelasaken téori ingkang sampun wonten, saéngga
kedah dipunrumusaken téori-téori énggal. Tanpa èkspèrimèn, panlitén téorètis
asring lumaku ing arah ingkang lepat; salah setunggaling conto inggih punika
téori-M, téori populér ing fisika ènèrgi-tinggi, amargi èkspèrimèn kanggé nguji
dèrèng naté dipunsusun.

Fisika punika mbahas macem-macem sistem, nanging wonten sapérangan sistem
ingkang dipungunaaken sacara keseluruhan ing fisika, boten namung ing satunggal
bidhang mawon. Saben téori punika dipupitados leres wontenipun, ing wewengkon
kesahihan tartemtu. Cotonipun, téori mekanika klasik saged njelasaken perobahan
benda kanthi tepat, nanging benda punika kedah langkung ageng tinimbang atom lan
lumaku kanthi kecepatan ingkang langkung alon tinimbang kecepatan cahaya.
Téori-téori punika tasih terus dipuntliti; contonipun, aspèk ngeramaken saking
mekanika klasik ingkang dipunkenal kanthi sebutan téori chaos dipunpanggihi ing
abad kalih dasa, tigang abad sasampunipun dipunrumusaken déning Issac Newton.
Nanging, namung sakedhik fisikawan ingkang nganggep téori-téori dhasar punika
nyimpang. Pramila, téori-téori punika dipungunaaken kagem dhasar panlitén tumuju
topik ingkang langkung khusus, lan sadaya pelaku fisika, punapa kémawon
spèsialisasinipun, dipunajeng-ajeng mahami téori-téori kasebat.

Risèt utama ing fisika dipunbagi dados sapérangan bidhang ingkang nyinaoni aspèk
ingkang bènten saking donya matéri. Fisika benda kondensi, dipunprakiraaken
dados bidhang fisika paling ageng, nyinaoni properti benda ageng, kados benda
padhet lan cuwéran ingkang kita panggihi saben dinten, ingkang asalipun saking
properti lan interaksi mutual saking atom. Bidhang fisika atomik, molekul, lan
optik adhep-adhepan kaliyan individual atom lan molekul, lan cara mereka nyerep
lan medalaken cahya. Bidhang fisika partikel, ugi kasebat “Fisika
energi-tinggi”, nyinaoni properti partikel super alit ingkang langkung alit
tinimbang atom, kalebet ugi partikel dhasar ingkang mbentuk benda sanèsipun.
Pungkasanipun, bidhang Astrofisika nerapaken hukum fisika kanggé njelasaken
fénoména astronomi, kisaranipun saking Srengéngé lan obyèk sanèsipun ing tata
surya dugi jagad raya sacara kaseluruhan.

Wonten kathah aréa risèt ingkang nyampuraken fisika kaliyan bidhang sanèsipun.
Contonipun, bidhang biofisika ingkang ngususaken ing perananipun prinsip fisika
ing sistem biologi, lan bidhang kimia kuantum ingkang nyinaoni pripun téori
kuantum mékanik mènèhi paningkatan dhateng sifat kimia saking atom lan molekul.
Sapérangan dipun data ing ngisor mriki:

Akustik – Astronomi – Biofisika – Fisika penghitungan – Elektronik – Teknik –
Geofisika – Ilmu material – Fisika matematika – Fisika medis – Kimia Fisika –
Dinamika kendaraan

Fusi dingin – Teori gravitasi dinamik – Luminiferous aether – Energi orgone –
Teori wujud tetap

Artikel utama: Sejarah fisika. Mangga ugi mirsani Fisikawan terkenal lan
Penghargaan Nobel ing Fisika.

Kawit zaman purba, tiyang sampun nyobi supados mangertos sifat saking benda:
kenapa obyek ingkang boten dipuntopang tiba tumuju lemah, kenapa material
ingkang bènten nggadhahi properti ingkang bènten, lan salajengipun. Sanèsipun
inggih punika sifat saking jagad raya, kados wujud Bumi lan sifat saking obyek
celestial kados Srengéngé lan Mbulan.

Sapérangan téori dipunusulaken lan kathah ingkang lepat. Téori punika kathah
gandhènganipun saking istilah filosofi, lan boten naté dipunpesthèkaken kanthi
èkspèrimèn sistematik kados ingkag populér sapunika. Wonten pangecualian lan
anakronisme: contonipun, pamikir Yunani Archimedes nurunaken kathah dhèskrispi
kuantitatif ingkang leres saking mekanik lan hidrostatik.

Ing awal abad kaping 17, Galileo mbikak panggunaan èkspèrimèn kanggé mesthèkaken
kaleresan téori fisika, ingkang dados kunci saking metode sains. Galileo ndamel
formulasi lan kasil ngetés sapérangan hasil saking dinamika mekanik, utaminipun
Hukum Inert. Ing taun 1687, Isaac Newton nerbitaken Filosofi Natural Prinsip
Matematika, mènèhi panjelasan ingkang cetha lan téori fisika ingkang suksès:
Hukum Gerak Newton, ingkang arupi sumber saking mekanika klasik; lan Hukum
Gravitasi Newton, ingkang njelasaken gaya dhasar gravitasi. Kekalih téori punika
cocog ing èkspèrimèn. Prisipipun uji nglebetaken sapérangan téori ing dinamika
fluid. Mékanika klasik dipunkembangaken ageng-agengan déning Joseph-Louis de
Lagrange, William Rowan Hamilton, lan sanèsipun, ingkang nyiptaaken formula,
prinsip, lan hasil énggal. Hukum Gravitasi miwiti bidhang astrofisika, ingkang
nggambaraken fénoména astronomi nggunaaken téori fisika.

Kawit abad kaping 18 lan salajengipun, termodinamika dipunkembangaken déning
Robert Boyle, Thomas Young, lan kathah sanèsipun. Ing taun 1733, Daniel
Bernoulli nggunaaken argumen statistika wonten ing mékanika klasik kanggé
nurunaken hasil termodinamika, miwiti bidhang mekanika statistik. Ing taun 1798,
Benjamin Thompson nunjukaken konversi kerja mekanika tumuju ing panas, lan ing
taun 1847 James Joule nyataaken hukum konservasi energi, wonten ing wujud panas
ugi ing energi mekanika.

Sifat listrik lan magnetisme dipunsinaoni déning Michael Faraday, George Ohm,
lan sanèsipun. Ing taun 1855, James Clerk Maxwell nunggalaken kalih fénoména
punika dados téori elektromagnetisme, dipunjelasaken kanthi persamaan Maxwell.
Perkiraan saking téori kasebat: cahaya inggih punika gelombang elektromagnetik.

Ing fisika benda kondensasi, prakawis téorètis boten kapecahaken paling ageng
inggih punika panjelasan superkonduktivitas suhu-tinggi. Kathah upados
dipuntindaaken kanggé ndamel spintronik lan komputer kuantum saged kagunaaken.

Ing fisika partikel, potongan kapisan saking bukti èkspèrimèn kanggé fisika ing
njawi Model Standar sampun wiwit ngasilaken. Ingkang paling terkenal inggih
punika panunjukkan menawi neutrino nggadhahi massa boten-nol. Hasil èkspèrimèn
punika kadosipun sampun ngrampungaken prakawis solar neutrino ingkang sampun
dangu wonten ing fisika matahari. Fisika neutrino ageng dados arena risèt
èkspèrimèn lan téori ingkang aktif. Ing sapérangan taun ngajeng, pamercepet
partikel badhé wiwit nliti skala energi ing jangkauan TeV. Wonten mriku, para
èkspèrimèntalis gadhah pengajeng-ajeng saged manggihi bukti kanggé Higgs boson
lan partikel supersimetri.

Para téoris ugi nyobi nunggalaken mekanika kuantum lan relativitas umum dados
téori gravitasi kuantum, punika program ingkang sampun lumaku laminipun setengah
abad, lan tasih dèrèng ngasilaken woh. Kandhidhat inggil salajengipun inggih
punika Teori-M, teori superstring, lan gravitasi kuantum loop.

Kathah fénoména astronomikal lan kosmologikal dèrèng njelasaken sacara muasaken,
kalebet kawontenan sinar kosmik energi ultratinggi, asimetri baryon,
pemercepetan alam semesta lan percepatan putaran anomali galaksi.

Éwadéné kathah kemajengan sampun dipundamel ing energi-tinggi, kuantum, lan
fisika astronimikal, kathah fénoména sedinten-dinten sanèsipun, nyangkut sistem
kompleks, chaos, utawi turbulens tasih dipunmangertos sakedhik kéwamon. Prakawis
rumit ingkang kadosipun saged dipunpecahaken déning aplikasi pandai saking
dinamika lan mekanika, kados pambentukan tumpukan pasir, “node” ing toya
“trickling”, teori katastrof, utawi pangurutan-piyambak ing kolèksi heterogen
ingkang bergetar tasih boten kapecahaken. Fénoména rumit punika sampun nampi
kawigatosan ingkang nambah kathah wiwit taun 1970-an kanggé sapérangan alasan,
boten sanès amargi kirangipun metode matématika modhèrn lan komputer ingkang
saged ngetang sistem kompleks supados saged dipundamelaken modhél kanthi cara
énggal. Gandhèngan antar disiplin saking fisika komplèks ugi sampun ningkat,
kados ing pelajaran turbulens ing aerodinamika utawi pangamatan pola pambentukan
ing sistem biologi. Ing taun 1932, Horrace Lamb ngramalaken:



https://jv.wikipedia.org/wiki/Agama

Agama iku sistem utawa prinsip kapercayan lan keyakinan kang manthep marang sang
Gusti Pangéran, utawa uga diarani nganggo asma liyané kaya ta; Gusti Allah,
Dewa, Sang Hyang Widi, lan sabanjuré. Agama uga ajaran-ajaran kabaktèn lan
kuwajiban-kuwajiban sing ana gandhèng cénèngé karo kapercayan iku.

Tembung "agama" asalé saka basa Sansekerta sing tegesé "tradhisi". Banjur
tembung liyané iku religi sing asalé saka basa Latin lan dedhasar saka tembung
verba "re-ligare". Iki tegesé "nalèni manèh". Karepé sawijining wong sing nduwé
agama iku nalèni awaké karo sang Pangéran.

Ning Tanah Jawa lan uga Indonésia, ana limang agama sing paling akèh penganuté,
ya iku: agama Islam, Kristen Protestan lan Katholik, Hindu, Ayyavali, lan
Buddha. Nanging ing Tanah Jawa uga ora sithik sing nganut agama Jawa utawa
biasané diarani Kajawèn. Agama iki lahir saka pemikiran asli wong jawa nanging
ugo ana pengaruhé saka prinsip-prinsip ajaran Hindu lan Buddha.

Saliyané iku wong-wong sing katurunan Tionghoa ya akèh sing nganut ajaran
Konghucu utawa Konfusianisme. Panganut agama Yahudi ing tanah Jawa uga ana,
senadyan mung sithik cacahé. Semono uga ana wong-wong sing ora percaya karo
salah sijining agama babar pisan. Golongan sing kaya mangkéné biyasané diarani
atheis, nanging sejatiné durung mesthi atheis merga ana wong sing ora percaya
agama nanging percaya karo Gusti Allah utawa Hyang Widi.



https://jv.wikipedia.org/wiki/AKB48

Grup iki wis nggayuh popularitas kang duwur ing Jepang. Sepuluh singel terakhir
dèwèké kahasil muncaki tangga lagu mingguan Oricon. "Beginner" lan "Heavy
Rotation" katurut-turut manggoni peringkat pertama lan kapindo sajroné daftar
singel paling laris ing Jepang ing tahun 2010, sementara "Everyday, Kachūsha",
"Sakura no Ki ni Narō", lan "Flying Get" sakwéné iki mimpin sajroné ranking taun
2011. Pira-pira werna album lan singel AKB48 wis didol luwih saka sepuluh juta
kopi. Jeneng AKB48 dijikuk saka Akihabara, salah sijine area ing Tokyo ingendi
ing lante kaping-8 toko Don Quijote manggon teater duwéne grup iki. Ide Akimoto,
kang baanjur dikenalake minangka "idola kang iso kowé temoni", ya iku gawé salah
sijiné grup idola berbasis teater ing ngendi para penggemar bisa ndeleng saben
dina. AKB48 isih tampil ing teateré saben dina, nanging amerga panjalukan tiket
kang gedhé banget mangka saiki anggoné ndistribusikaké kanti léwat undian.

AKB48 arua pemegang Guinness World Record minangka grup pop paling gedhé ing
dunya. Saiki AKB48 kabagi dadi 4 tim: Tim A, Tim K, dan Tim B kanti jumlah
anggota masing-masing 16 wong sarta Tim 4 kang anggotané 11 wong, total akèhé 59
anggota nganti 2 September 2011. Saben tim memproduksi sak konser anyar tiap
musim teatrikal.

Awit taun 2005 nalika AKB48 ngadeg, Yasushi Akimoto mbentuk pira-pira grup lane:
SKE48 kang basis teater ing Sakae, Nagoya; SDN48, NMB48, sarta JKT48 kang arupa
sister group pertama kang basisé ing luar negeri.

Konsep liané kang pertama kali dikenalaké ing taun 2009 ya iku pamilihan umum
ingendi para penggemar mènèhi suarané kanggo milih anggota-anggota kang bakal
berpartisipasi sajroné rekaman singel AKB48 sebanjuré. Sajroné pamilihan
terakhir kang dilakokaké ing wulan Juni-Juli 2011 lan ngumpulaké luwih saka
sejuta suwara, kapilih 40 wong saka 152 anggota AKB48, SKE48, SDN48, lan NMB48.
Ing taun 2010, muncul salah sijiné metode seleksi anyar; para anggota saling
kompetisi siji lan sijine sajrone salah siji turnamen batu-kertas-gunting kanggo
bisa berpartisipasi sajroné singel. Turnamen kaloro dilaksanakaké ing 20
September 2011.

AKB48 arupa pemegang Guinness World Record minangka"grup pop paling populèr ing
dunya". Saiki grup iki nduwèni anggota cacahé 67 cèwèk, kabagi dadi telung
subgrup: Tim A, saiki kanti 22 anggota; Tim K, uga kanti 22 anggota; lan Tim B,
kanti 23 anggota. Grup iki uga nyakup sejumlah anggota harapan, kang disebut
"kenkyusei" ("siswi pelatihan"). Formasi anggotané uga berubah-ubah; nalika
kabèh tambah diwasa, dèwèké kabèh "lulus" saka grup kasebut, sementara anggota
anyar dipilih sacara berkala lewat audisi. Nduwèni pira-pira tim ora amung
ngurangi beban anggotané-amerga pertunjukan saben dinané ing teater amung
diwakili déning saktim—nanging uga mènèhi kesempatan kanggo AKB48 kanggo
nganakaké pertunjukkan ing pira-pira panggonan lan bahkan ing luar negeri ing
wektu kang padha.

Yasushi Akimoto uga ngembangake konsep grup idola berbasis teater marang kota
liane ing Jepang, lan bahkan nganti marang luar Jepang. Dèwèké mbentuk SKE48
berbasis ing teateré ing Sakae, Nagoya), SDN48 (dibentuk kanggo menehisosok
idola kang luwih diwasa), NMB48 (Namba, Osaka), HKT48 (Hakata, Fukuoka), JKT48
(Jakarta, Indonesia), TPE48 (Taipei, Taiwan), SNH48 (Shanghai, Cina)

Kanti jumlah anggota kang akèh, kang ora tampil sajroné sakpanggung sacara
bebarengan, AKB48 perlu pira-pira metode pamilihan kanggo nentokaké sapa kang
bakal melu sajroné rékaman singel kan nampilaké ing televisi. Sakwéné iki, ana
rong macem pamilihan kang dilakokaké secara berkala. Anggota terkemuka
ditentokaké déning para penggemar lewat salah sijiné "pamilihan umum" (sosenkyo
sajrone basa Jepang) kanti cara tuku singel grup kasebut kang langsung ana isie
saktiket kanggo menehi suwara marang anggota. Cara liané dilakoké kanti turnamen
batu-kertas-gunting antarané nggota. Ketenaran AKB48 gedhé banget bahkan ing
pamilihan umum taun 2011 jumlah suwara luwih saka sakjuta, lan singel "Everyday,
Katyusha", kang isie tiket kanggo pamilihan kasebut nyatet rekor anyar kanggo
penjualan singel sajroné seminggu ing Jepang.



https://jv.wikipedia.org/wiki/TL;DR

TL;DR, cekakan "too long; didn't read" ("kedawan; ra maca") iku wirasa sing
dianggo ing budaya Internèt minangka (1) walesan tumrap tulisan yèn kedawan lan
ora kober diwaca utawa (2) tenger yèn tulisan candhaké iku ringkesané kiriman
jeroring utawa tingkesané artikel pawarta. Wirasa iki asalé saka slang Internèt.
Kerepé wirasa iki dianggo ing walesan mawa cuplikan kanggo negesi menawa
pérangan sajeroning tulisan ana sing dilangkahi jalaran kedawan.

Pitembungan iki kapisan kacathet ing 2003, lan mlebu Oxford Dictionaries Online
tembé ing 2013.

Ing reddit, tldr iku dadi subreddit sing minangka rékap padinan sana iku.
Kiriman dawa ing reddit kerep dilekasi utawa dipungkasi ringkesan sing dumadi
ukara salarik utawa paragraf cendhak mawa ater-ater pitembungan "TL;DR". Cekakan
iki kala-kala uga minangka tembung aran sing tegesé iya ringkesan iku, contoné
ing ukara "Please include a TL;DR along with your post" (cara Jawa: "Mangga
wénèh TL;DR nganthèni kirimanmu").

Pitembungan iki njiwani jeneng sana jaringan Terms of Service; Didn't Read (cara
Jawa: Paugeran ing Paladi; Ra Maca), sing ancasé nlitèni lan mbiji paugeran ing
paladi lan niti priangga darbéné panyawisan-panyawisan jasa gedhé.



https://jv.wikipedia.org/wiki/Mat%C3%A9matika

Matématika (basa Yunani: μαθηματικά - mathēmatiká, saking tembung
μάθημα(máthema) ingkang maknanipun "sains, èlmu pangertosan, utawi sinau" ugi
μαθηματικός (mathematikós) ingkang tegesipun "remen sinau" ) inggih punika studi
besaran, struktur, ruwang, lan éwah-éwahan. Para matématikawan pados manéka
pola, ngrumusaken konjektur énggal, lan mbangun kaleresan liwat métodhe
dhédhuksi ingkang kaku saking aksioma-aksioma lan dhéfinisi-dhéfinisi ingkang
silih selaras.

Dhisiplin ingkang paling utami ing matématika dhasaripun inggih punika kabetahan
kanggé pangétangan wonten babagan dedagangan, pangukuran siti, ugi pangétangan
kanggé paramalan kadadosan astronomi. Tiga kabetahan punika umumipun wonten
gegandhènganipun kaliyan pambagéyan umum bidhang matématika inggih punika: studi
masalah struktur, ruwang lan éwah-éwahan.

Pangertosan ingkang prasaja saking matématika inggih punika ngèlmu étang utawi
aritmatika, punika arupi pamahaman matématika ingkang paling dhasar.

Wonten pasulayan perkawis: punapa objèk-objèk matématika kadosta wilangan lan
titik dhateng sacara alami, utawi namung damelan manungsa. Satunggiling
matématikawan Benjamin Peirce nyebat matématika minangka "èlmu ingkang
nggambaraken simpulan-simpulan ingkang wigatos". Déné tiyang sanèsipun, Albert
Einstein nélakaken bilih "satebihipun ukum-ukum matématika ngrujuk dhumateng
kasunyatan, sadaya wau boten mesthi; lan satebihipun sadaya wau mesthi, sadaya
wau boten ngrujuk dhumateng kasunyatan."

Langkung pangginaan panalaran logika lan abstraksi, matématika ngrembaka saking
pancacahan, pangétangan, pangukuran, lan pangkajian sistematis dhumateng bangun
lan pagerakan bendha-bendha fisika. Matématika praktis sampun dados kagiyatan
manungsa milai wontenipun rekaman kaserat. Argumèntasi kaku sepindhah muncul ing
salebetipun Matématika Yunani, utaminipun ing salebetipun karya Euklides,
Èlemèn. Matématika tansah ngrembaka, upaminipun ing Cina nalika taun 300 SM, ing
India nalika taun 100 M, lan ing Arab nalika taun 800 M, dumugi jaman Rénaisans,
nalika pamanggihan énggal matématika silih interaksi kaliyan pamanggihan èlmiah
énggal ingkang ngarah dhumateng paningkatan ingkang cepet ing salebetipun laju
pamanggihan matématika ingkang teras dumugi sepriki.

Sapunika, matématika dipunginakaken ing saindhenging donya minangka alat wigatos
ing manéka bidhang, kalebet èlmu alam, tèknik, kadhokteran/mèdhis, lan èlmu
sosial kadosta ékonomi, lan psikologi. Matématika terapan, cabang matématika
ingkang nglingkupi panerapan pangertosan matématika dhumateng bidhang-bidhang
sanès, ngilhami lan damel panggunaan pamanggihan-pamanggihan matématika énggal,
lan sok-sok ngarah dhumateng pangembangan dhisiplin-dhisiplin èlmu ingkang
sapenuhipun énggal, kadosta statistika lan téori permainan. Para matématikawan
ugi sinau ing salebetipun matématika murni, utawi matématika kanggé pakembangan
matématika punika piyambak, tanpa wontenipun panerapan ing salebetipun pikiran,
senadyan panerapan praktis ingkang dados latar munculipun matématika murni
kasunyatanipun asring dipunpanggihaken ing tembé wingking.

Tembung "matématika" asalipun saking basa Yunani Kuna μάθημα (máthēma), ingkang
tegesipun pangkajian, panyinaonan, èlmu, ingkang ruwang lingkupipun saya ciut,
lan teges tèknisipun dados "pangkajian matématika", malah mekaten ugi ing jaman
kuna. Tembung sifatipun inggih punika μαθηματικός (mathēmatikós), gegandhèngan
kaliyan pangkajian, utawi sregep sinau, ingkang langkung lebet tegesipun
matématis. Sacara khusus, μαθηματικὴ τέχνη (mathēmatikḗ tékhnē), ing salebetipun
basa Latin ars mathematica, tegesipun seni matématika.

Wangun jamak asring dipunginakaken salebetipun basa Inggris, kadosta ugi ing
salebetipun basa Prancis les mathématiques (lan arang dipunginakaken minangka
turunan wangun tunggal la mathématique), ngrujuk dhumateng wangun jamak basa
Latin ingkang langkung nétral mathematica (Cicero), adhedhasar wangun jamak basa
Yunani τα μαθηματικά (ta mathēmatiká), ingkang dipunginakaken Aristotle, ingkang
pertalan kasaripun ateges "sadaya perkawis ingkang matématis". Nanging,
salebetipun basa Inggris, tembung bendha mathematics mundhut wangun tunggal
menawi dipungunakaken minangka tembung kerja. Salebetipun ragam pirembagan,
matématika asring dipunsingkat minangka math ing Amérika Lèr lan maths ing papan
sanès.

Évolusi matématika sok-sok dipunpirsani minangka sadhèrètan abstraksi ingkang
tansah tambah kathah, utawi tembung sanèsipun pawiyaran pokok masalah. Abstraksi
awal, ingkang ugi lumampah dhumateng kathah kéwan, inggih punika perkawis
wilangan: pranyatan bilih kalih apel lan kalih jeruk (minangka conto) gadhah
gunggung ingkang sami.

Sasanèsipun mangertosi cara nyacah objèk-objèk fisika, manungsa prasajarah ugi
nepangi cara nyacah besaran abstrak, kadosta wekdal — dinten, mangsa, taun.
Aritmétika dhasar (lan, suda, ping, lan para) numuti sacara alami.

Lampah salajengipun mbetahaken panyeratan utawi sistem sanès kanggé nyathetaken
wilangan, upaminipun tali utawi senar mawi simpul ingkang dipunsebat quipu
dipungunakaken déning bangsa Inca kanggé nyimpen data numerik. Sistem wilangan
wonten kathah lan manéka jinisipun, wilangan kaserat ingkang sepindhah
dipunkawruhi wonten ing salebetipun naskah warisan Mesir Kuna ing Karajan Tengah
Mesir, Lembaran Matématika Rhind.

Panggunaan matématika paling kuna inggih punika ing salebetipun padagangan,
pangukuran siti, panglukisan, lan pola-pola panenunan lan panyathetan wekdal lan
boten naté ngrembaka wiyar dumugi taun 3000 SM mangajeng nalika tiyang Babilonia
lan Mesir Kuna wiwit migunakaken aritmétika, aljabar, lan géomètri kanggé
pangétangan pajek lan urusan kauangan sanèsipun, bangunan lan konstruksi, lan
astronomi. Pangkajian matématika ingkang sistematis ing salebetipun kaleresnipun
piyambak dipunwiwiti nalika jaman Yunani Kuna antawis taun 600 lan 300 SM.

Matématika wiwit wekdal punika lajeng mawiyar, lan wonten interaksi migunani
antawisipun matématika lan sains, nguntungaken kekalih pihak.
Pamanggihan-pamanggihan matématika dipundamel salaminipun sajarah lan lumampah
teras dumugi sapunika. Miturut Mikhail B. Sevryuk, ing wulan Januari 2006
terbitan Bulletin of the American Mathematical Society, "kathahipun makalah lan
buku ingkang dipunlibataken ing salebetipun basis data Mathematical Reviews
wiwit taun 1940 (taun sepindhahipun operasinipun MR) sapunika nglangkungi 1,9
yuta, lan nglangkungi 75 éwu artikel dipuntambahaken dhumateng basis data punika
saben taun. Sebagéyan ageng karya ing samudra punika isinipun téoréma matématika
énggal sarta bukti-buktinipun."

Matematika muncul nalika ngadhepi masalah-masalah ingkang rumit ingkang
nglibataken kuantitas, struktur, ruwang, utawi éwah-éwahan. Awalipun
masalah-masalah punika dipunpanggihi ing salebetipun padagangan, pangukuran
siti, lan salajengipun astronomi; sapunika, sadaya èlmu pangertosan nganjuraken
masalah-masalah ingkang dipunkaji déning para matématikawan, lan kathah masalah
ingkang muncul ing salebetipun matématika punika piyambak. Upaminipun,
satunggiling fisikawan Richard Feynman manggihaken rumus integral lintasan
mékanika kuantum migunakaken gabungan nalar matématika lan wawasan fisika, lan
téori senar wekdal sapunika, téori èlmiah ingkang tasih ngrembaka ingkang
kagungan upados manunggalaken sekawan gaya dhasar alami, teras kémawon ngilhami
matématika énggal. Sapérangan matématika namung silih selaras ing salebetipun
wewengkon ingkang ngilhami piyambakipun, lan dipuntrepaken kanggé mecahaken
masalah lajengan ing wewengkon punika. Nanging asring ugi matématika dipunilhami
déning bukti-bukti ing satunggiling wewengkon pranyata gadhah mupangat ugi ing
kathah wewengkon sanèsipun, lan nggabungaken cawisan umum konsèp-konsèp
matématika. Fakta ingkang ngédab-édabi bilih matématika "paling murni" asring
malih dados gadhah patrapan praktis inggih punika ingkang Eugene Wigner sebat
minangka "Kabotenèfèktifan Matématika boten kanalar ing salebetipun Èlmu
Pangertosan Alam".

Kados ing sebagéyan ageng wewengkon pangkajian, jeblugan pengertosan ing jaman
èlmiah sampun ngarah dhumateng pangususan ing salebetipun matématika. Setunggal
prabèntenan utami inggih punika ing antawisipun matématika murni lan matématika
terapan: sebagéyan ageng matématikawan musataken panlitènipun namung ing
setunggal wewengkon punika, lan sok-sok pilihan punika dipundamel saawal
pakuliahan program sarjananipun. Sapérangan wewengkon matématika terapan sampun
dipungabungaken kaliyan tradhisi-tradhisi ingkang silih selaras ing sanjawinipun
matématika lan dados dhisiplin ingkang gadhah hak piyambak, kalebet statistika,
risèt oprasi, lan èlmu komputer.

Tiyang ingkang gadhah minat dhumateng matématika asring ugi manggihi
satunggiling aspèk èstètika tinentu ing kathah matématika. Kathah matématikawan
pirembagan perkawis kaanggunan matématika, èstètika ingkang kasirat, lan
kaéndahan saking lebetipun. Kaprasajanan lan kaumumanipun dipunregani. Wonten
kaéndahan ing salebetipun kaprasajanan lan kaanggunan bukti ingkang
dipunparingaken, upaminipun bukti Euclid inggih punika bilih wonten
boten-kakinten kathahipun wilangan prima, lan ing salebetipun métodhe numerik
ingkang anggun bilih pangétangan laju, inggih punika transformasi Fourier cepet.
G. H. Hardy ing salebetipun A Mathematician's Apology ndungkapaken kapitadosan
bilih panganggepan èstètika punika, ing lebetipun piyambak, cekap kanggé
nyengkuyung pangkajian matématika murni. Para matématikawan asring nyambut damel
awrat manggihaken bukti téoréma ingkang anggun sacara khusus, pamadosan Paul
Erdős asring nggulet ing satunggil jinis pamadosan akar saking "Alkitab" ing
pundi Gusti sampun nyerataken bukti-bukti karemenanipun. Kapopulèran matématika
rékréasi inggih punika tetenger sanès bilih kabingahan kathah dipunpanggihi
nalika satunggiling tiyang saged mecahaken soal-soal matématika.

Sebagéyan ageng notasi matématika ingkang dipungunakaken sapunika boten
dipunpanggihaken dumugi abad ka-16. Nalika abad ka-18, Euler gadhah tanggel
waler dhumateng kathah notasi ingkang dipungunakaken sapunika. Notasi modhèrn
damel matématika langkung gampil kanggé para profésional, nanging para pamula
asring manggihaken minangka satunggaling perkawis ingkang ngajrihi. Dumados
pamadhetan ingkang langkung sanget: sakedhik lambang gadhah isi informasi
ingkang sugih. Kados notasi musik, notasi matématika modhèrn gadhah tata ukara
ingkang kaku lan ndadosaken informasi ingkang mbok menawi awrat menawi
dipunserataken miturut cara sanès.

Basa matématika saged ugi gadhah kesan awrat kanggé para pamula. Tembung-tembung
kados utawi lan namung gadhah teges ingkang langkung présisi tinimbang ing
salebetipun pirembagan sadinten-dinten. Sasanèsipun punika, tembung-tembung
kadosta kabikak lan lapangan maringaken teges khusus matématika. Jargon
matématika kalebet istilah-istilah tèknis kadosta homomorfisme lan
kaintegralaken. Nanging wonten alasan kanggé notasi khusus lan jargon tèknis
punika: matématika mbetahaken présisi ingkang langkung saking sadrema pirembakan
sedinten-dinten. Para matématikawan nyebat présisi basa lan logika punika
minangka "kaku" (rigor).

Kaku sacara dhasar inggih punika perkawis bukti matématika. Para matématikawan
kepéngin téorémanipun numuti aksioma-aksioma kanthi maksud panalaran ingkang
sistematik. Pupunika kanggé nyegah "téoréma" ingkang salah pundhut,
dipundhasaraken dhumateng pradugi kagagalan, ing pundi kathah conto naté muncul
ing salebetipun sajarah subjèk punika. Tingkat kakakuan dipunajengaken ing
salebetipun matématika tansah éwah sapanjangipun wekdal: bangsa Yunani
ménginaken dalil ingkang kaprincèn, nanging ing wekdal punika métode ingkang
dipungunakaken Isaac Newton kirang kaku. Masalah ingkang nèmpèl ing
dhéfinisi-dhéfinisi ingkang dipungunakaken Newton bakal ngarah dhumateng
munculipun analisis saksama lan bukti formal ing abad ka-19. Sapunika, para
matématikawan tasih teras adu argumèntasi perkawis bukti mawi bantuan-komputer.
Amargi pangétangan ageng awrat sanget dipunpriksa, bukti-bukti punika mbok
menawi kémawon boten cekap kaku.

Aksioma miturut pamikiran tradhisional inggih punika "kaleresan ingkang dados
bukti mekaten kémawon", nanging konsèp punika micu pasoalan. Ing tingkatan
formal, satunggiling aksioma punika namung satunggal ler senar lambang, ingkang
namung gadhah makna kasirat ing salebetipun kontèks sadaya rumus ingkang
katurunaken saking satunggiling sistem aksioma. Pupunika arupi tujuan program
Hilbert kanggé nyèlèhaken sadaya matématika ing satunggiling basis aksioma
ingkang kokoh, nanging miturut Téoréma kabotenjangkepan Gödel saben-saben sistem
aksioma (ingkang cekap kiyat) gadhah rumus-rumus ingkang boten saged
dipuntemtokaken; lan mila satunggiling aksiomatisasi pungkasan ing salebetipun
matématika punika mokal. Senadyan mekaten, matématika asring dipunbayangaken
(ing salebetipun kontèks formal) boten sanès kejawi téori himpunan ing
sapérangan aksiomatisasi, kanthi pangertosan bilih saben-saben pranyatan utawi
bukti matématika saged dipunkemas dhumateng salebetipun rumus-rumus téori
himpunan.

Carl Friedrich Gauss nélakaken matématika minangka "Ratunipun Èlmu Pangertosan".
Ing salebetipun basa aslinipun, Latin Regina Scientiarum, ugi ing salebeting
basa Jerman Königin der Wissenschaften, tembung ingkang selaras kaliyan èlmu
pangertosan ateges (lapangan) pangertosan. Cetha, punika ugi teges asli ing
salebeting basa Inggris, lan boten wonten keraguan bilih matématika ing
salebetipun kontèks punika inggih punika satunggiling èlmu pangertosan.
Pangususan ingkang nyiutaken makna dados èlmu pangertosan alam inggih punika ing
tembé wingking. Menawi satunggiling tiyang mriksani èlmu pangertosan namung
winates ing donya fisika, mila matématika, utawi sakirang-kirangipun matématika
murni, sanès èlmu pangertosan. Albert Einstein nélakaken bilih "satebihipun
hukum-hukum matématika ngrujuk dhumateng kasunyatan, mila sadaya punika boten
mesthi; lan satebihipun sadaya punika mesthi, sadaya punika boten ngrujuk
dhumateng kasunyatan."

Kathah filsuf yakin bilih matématika boten kapalsukaken adhedhasar pacobèn, lan
kanthi mekaten sanès èlmu pangertosan per définisi Karl Popper. Nanging, ing
salebetipun karya wigatos taun 1930-an perkawis logika matématika nedhaken bilih
matématika boten saged dipunrédhuksi dados logika, lan Karl Popper nyimpulaken
bilih "sebagéyan ageng téori matématika, kados déné fisika lan biologi, inggih
punika hipotetis-deduktif: mila matématika mdados langkung caket dhumateng èlmu
pangertosan alam ingkang hipotesis-hipotesisipun inggih punika konjektur
(kintenan), langkung tinimbang minangka perkawis ingkang énggal." Para bijak
bestari sanèsipun, sebat kémawon Imre Lakatos, sampun nerapaken setunggal vèrsi
pamalsuan dhumateng matématika punika piyambak.

Satunggiling tinjauan alternatif inggih punika bilih lapangan-lapangan èlmiah
tinentu (upaminipun fisika téorètis) inggih punika matématika kanthi
aksioma-aksioma ingkang dipuntujokaken kados mekaten saéngga silih selaras
kaliyan kasunyatan. Faktanipun, satunggiling fisikawan téorètis, J. M. Ziman,
ngajengaken pendhapat bilih èlmu pangertosan inggih punika pangertosan umum lan
kanthi mekaten matématika kalebet ing salebetipun. Ing sapérangan kasus,
matématika kathah silih dundum kaliyan èlmu pangertosan fisika, sebat kémawon
pangedhukan akibat-akibat logis saking sapérangan anggapan. Intuisi lan pacobèn
ugi gadhah peran wigatos ing salebetipun parumusan konjektur-konjektur, ing
matématika, ugi ing èlmu-èlmu pangertosan (sanèsipun). Matématika pacobèn teras
tuwuh ngrembaka, ngèlingi kapentinganipun ing salebetipun matématika,
salajengipun komputasi lan simulasi mainaken peran ingkang tansaya kiyat, ing
èlmu pangertosan, ugi ing matématika, nglemahaken objèksi ing pundi matématika
boten migunakaken métode èlmiah. Ing salebetipun bukunipun ingkang
dipunterbitaken taun 2002 A New Kind of Science, Stephen Wolfram gadhah dalil
bilih matématika komputasi pasisirs kanggé dipunkedhuk sacara empirik minangka
lapangan èlmiah ing salebetipun hakipun/kaleresanipun piyambak.

Pendhapat-pendhapat para matématikawan dhumateng perkawis punika manéka macem.
Kathah matématikawan rumaos bilih kanggé nyebat wewengkonipun minangka èlmu
pangertosan sami kémawon kaliyan mandhapaken kadhar kapentingan sisih
èstètikanipun, lan sajarahipun ing salebeting pitu seni liberal tradhisional;
ingkang sanèsipun rumaos bilih pangabaian pranala punika dhumateng èlmu
pangertosan sami kémawon kaliyan muter-muter paningal ingkang wuta dhumateng
fakta bilih antarslira antawisipun matématika lan panerapanipun ing salebetipun
èlmu pangertosan lan rékayasa sampun ngemudhiaken kathah pangembangan ing
salebetipun matématika. Satunggal dalan ingkang dipunmainaken déning prabédan
pojok paningalan punika inggih punika ing salebetipun pirembagan filsafat punapa
matématika dipunripta (kados ing salebetipun seni) utawi dipunpanggihaken (kados
ing salebetipun èlmu pangertosan). Punika wajar kanggé univèrsitas menawi
dipunpérang dhumateng salebetipun bagéyan-bagéyan ingkang nganthèkaken
départemèn Èlmu Pangertosan lan Matématika, punika nedahaken bilih
lapangan-lapangan punika dipunpriksani gadhah sekuthu nanging lapangan-lapangan
punika boten kados kalih sisih keping dhuwit logam. Ing tataran praktisipun,
para matématikawan biasanipun dipunklompokaken bebarengan para èlmuwan ing
tingkatan kasar, nanging dipunpisahaken ing tingkatan akir. Pupunika arupi salah
satunggil saking kathah perkawis ingkang dipunwigatosaken ing salebetipun
filsafat matématika.

Bebungah matématika umumipun dipunpiara supados tetep kapisah saking
kasetaraanipun kaliyan èlmu pangertosan. Bebungah ingkang adiluhung ing
salebetipun matématika inggih punika Fields Medal (medhali lapangan),
dipunwiwitaken taun 1936 lan sapunika dipunslenggarakaken saben sekawan taunan.
Bebungah punika asring dipunanggep setara kaliyan Bebungah Nobel èlmu
pangertosan. Wolf Prize in Mathematics, dipunlembagaaken taun 1978, ngakeni
mangsa prèstasi, lan bebungah internasional utami sanèsipun, Bebungah Abel,
dipuntepangaken taun 2003. Pupunika dipunanugerahaken kanggé ruas khusus karya,
saged arupi pangénggalan, utawi pangrampungan masalah ingkang misuwur ing
saebetipun lapangan ingkang mapan. Satunggiling dhaftar misuwur kanthi isi 23
masalah kabikak, ingkang dipunsebat "masalah Hilbert", dipunkempalaken taun 1900
déning matématikawan Jerman David Hilbert. Dhaftar punika nggayuh pasulangan
ingkang ageng ing antawisipun para matématikawan, lan paling sekedhik sanga
saking masalah-masalah punika sapunika kapecahaken. Satunggiling dhaftar énggal
kanthi isi pitu masalah wigatos, asesirah "Masalah Bebungah Milenium",
dipunterbitaken taun 2000. Pamecahan saben masalah punika bebungahipun US$ 1
yuta, lan namung setunggal (hipotésis Riemann) ingkang ngalami panggandhaan ing
salebetipun masalah-masalah Hilbert.

Dhisiplin-dhisiplin utami ing salebetipun matématika sepindhahipun muncul amargi
kabetahan dhumateng pangétangan ing salebetipun padagangan, kanggé mahami
gegayutan antarwilangan, kanggé ngukur siti, lan kanggé ngramal prastawa
astronomi. Sekawan kabetahan punika sacara kasar saged dipunkaitaken kaliyan
pamérangan-pamérangan kasar matématika dhumateng salebeting pangkajian besaran,
struktur, ruwang, lan éwah-éwahan (inggih punika aritmetika, aljabar, géomètri,
lan analisis). Sasanèsipun pokok bahasan punika, ugi wonten
pamérangan-pamérangan ingkang dipunpisungsungaken kanggé pranala-pranala
pangdhukan saking jantung matématika dhumateng lapangan-lapangan sanès:
dhumateng logika, dhumateng téori himpunan (dhasar), dhumateng matématika
èmpirik saking manéka jinis èlmu pangertosan (matématika terapan), lan ingkang
langkung énggal inggih punika dhumateng pangkajian kaku tumrap kabotenmethinan.

Pangkajian besaran dipunawali déning wilangan, sepindhah wilangan asli lan
wilangan bulat ("sadaya wilangan") lan operasi aritmetika ing ruwang wilangan
iku, sing dipunasifataken ing salebetipun aritmetika. Sifat-sifat ingkang
langkung lebet saking wilangan bulat dipunkaji ing salebetipun téori wilangan,
saking pundi dhatengipun asil-asil populèr kadosta Téoréma Pungkasan Fermat.
Téori wilangan ugi nyepeng kalih masalah boten kapecahaken: konjektur prima
kembar lan konjektur Goldbach.

Amargi sistem wilangan dipunkembangaken langkung tebih, wilangan bulat
dipunakeni minangka himpunan bagéyan saking wilangan rasional ("pecahan").
Sauntawis wilangan pecahan wonten ing salebetipun wilangan réal, ingkang
dipungunakaken kanggé nyawisaken besaran-besaran kontinu. Wilangan réal
dipundadosaken umum dados wilangan komplèks. Pupunika jangkahan sepindhah saking
jenjang wilangan ingkang beranjak nganthèkaken kuarternion lan oktonion.
Kawigatosan dhumateng wilangan asli ugi ngarah dhumateng wilangan transfinit,
ingkang damel formalipun konsèp pancacahan kabotenkintenan. Wewengkon sanès
pangkajian punika inggih punika ukuran, ingkang ngarah dhumateng wilangan
kardinal lan salajengipun ing konsèpsi kabotenkintenan sanèsipun: wilangan
aleph, ingkang mungkinaken pabandhingan gadhah makna perkawis ukuran
himpunan-himpunan ageng kabotenkintenan.

Pangkajian ruwang awalipun mawi géomètri – khususipun, géomètri euclid.
Trigonomètri madhuaken ruwang lan wilangan, lan nyakupi Téoréma pitagoras
ingkang misuwur. Pangkajian modhèrn perkawis ruwang damel saya umum
gagasan-gagasan punika kanggé nganthèkaken géometri kanthi dimènsi langkung
inggil, géomètri boten-euclid (ingkang gadhah peran wigatos ing salebetipun
rélativitas umum) lan topologi. Besaran lan ruwang gadhah peran wigatos ing
salebetipun géomètri analitik, géomètri diferènsial, lan géomètri aljabar. Ing
salebetipun géomètri diferènsial wonten konsèp-konsèp buntelan serat lan
kalkulus lempitan. Ing salebetipun géomètri aljabar wonten panjlasan objèk-objèk
géomètri minangka himpunan pangrampungan pepadhan polinom, madhuaken
konsèp-konsèp besaran lan ruwang, lan ugi pangkajian grup topologi, ingkang
madhuaken struktur lan ruwang. Grup lie biasa dipinpigunakaken kanggé ngkaji
ruwang, struktur, lan éwah-éwahan. Topologi ing salebetipun kathah
pacabanganipun mungkin dados wewengkon patuwuhan paling ageng ing salebetipun
matématika abad ka-20, lan nganthèkaken konjèktur poincaré ingkang sampun lami
wonten lan téoréma sekawan werni, ingkang namung "kasil" dipunbuktèkaken mawi
komputer, lan dèreng naté dipunbuktèkaken déning manungsa sacara manual.

Mahami lan njelasaken éwah-éwahan arupi téma biasa ing salebetipun èlmu
pangertosan alam, lan kalkulus sampun ngrembaka minangka alat ingkang penuh-daya
kanggé nylidhiki. Fungsi-fungsi muncul ing mriki, minangka konsèp wigatos kanggé
njelasaken besaran ingkang éwah. Pangkajian kaku perkawis wilangan réal lan
fungsi-fungsi mawi paéwah réal dipuntepangi minangka analisis réal, kanthi
analisis komplèks lapangan ingkang setara kanggé wilangan komplèks. Hipotésis
Riemann, salah satunggil masalah kabikak ingkang paling dhasar ing salebetipun
matématika, dipunlukisaken saking analisis komplèks. Analisis fungsional
musataken kawigatosan dhumateng ruwang fungsi (biasanipun kanthi dimènsi
boten-kaétang). Setunggil saking kathah terapan analisis fungsional inggih
punika mékanika kuantum. Kathah masalah sacara alami ngarah dhumateng
gegandhèngan antawisipun besaran lan laju éwah-éwahanipun, lan punika dipunkaji
minangka pepadhan diferènsial. Kathah gejala ing alam saged dipunjelasaken
migunakaken sistem dinamika; téori kakacoan nambah tepat dalan-dalan ing pundi
kathah sistem punika mamèraken prilaku déterministik ingkang tasih kémawon
dèrèng kakinten.

Kathah objèk matématika, saupami himpunan wilangan lan fungsi, mameraken
struktur bagéyan lebet. Sifat-sifat struktural objèk-objèk punika dipunslidhiki
ing salebetipun pangkajian grup, glanggang, lapangan lan sistem abstrak
sanèsipun, ingkang piyambakipun arupi objèk ugi. Pupunika arupi lapangan aljabar
abstrak. Satunggiling konsèp wigatos ing mriki inggih punika vèktor, dipun
dadosaken umum dados ruwang vèktor, lan dipunkaji ing salebetipun aljabar
linéar. Pangkajian vèktor madhuaken tiga wewengkon dhasar matématika: besaran,
struktur, lan ruwang. Kalkulus vèktor miyaraken lapangan punika dhumateng
salebetipun wewengkon dhasar kasekawan, inggih punika éwah-éwahan. Kalkulus
tensor ngkaji kasetangkupan lan prilaku vèktor ingkang dipunrotasi. Sapérangan
masalah kuna perkawis Kompas lan konstruksi garis lurus pungkasanipun
kapecahaken déning Téori galois.

Kanggé mriksa dhasar-dhasar matématika, lapangan logika matématika lan téori
himpunan dipunkembangaken, ugi téori kategori ingkang tasih dipunkembangaken.
Tembung majemuk "krisis dhasar" njelasaken pamadosan dhasar kaku kanggé
matématika ingkang mundhut papan ing dasawarsa 1900-an dumugi 1930-an.
Sapérangan kabotensarujukan ngenani dhasar-dhasar matématika teras lumampah
dumugi sapunika. Krisis dhasar dipunpicu déning sapérangan silang sengkéta ing
wekdal punika, kalebet kontrovèrsi téori himpunan Cantor lan kontrovèrsi
Brouwer-Hilbert.

Logika matématika dipingatosaken kanthi mapanaken matématika ing satunggiling
rangka kerja aksiomatis ingkang kaku, lan ngkaji asil-asil rangka kerja punika.
Logika matématika arupi griya kanggé Téori kabotenjangkepan kaping kalih Gödel,
menawi asil ingkang paling dipunriyayakaken ing donya logika, ingkang (sacara
informal) gadhah akibat bilih satunggiling sistem formal ingkang isinipun
aritmetika dhasar, menawi swantun (maksudipun sadaya téoréma ingkang saged
dipunbuktèkaken inggih punika leres), mila boten-jangkep (maksudipun wonten
téoréma sejatos ingkang boten saged dipunbuktèkaken ing salebetipun sistem
punika). Gödel nedahaken cara ngonstruksi, sembarang kempalan aksioma wilangan
téorètis ingkang dipunparingaken, satunggiling pranyatan formal ing salebetipun
logika inggih punika satunggiling wilangan sejatos-satunggiling kasunyatan
téorètik, nanging boten numuti aksioma-aksioma punika. Mila, boten wonten sistem
formal ingkang arupi aksiomatisasi sejatos téori wilangan sapenuhipun. Logika
modhèrn dipunpérang dhumateng salebetipun téori rekursi, téori modhèl, lan téori
pambuktèn, lan magepokan caket kaliyan èlmu komputer téorètis.

Matématika diskrèt inggih punika nami jamak kanggé lapangan matématika ingkang
paling migunani ing salebetipun èlmu komputer téoretis. Pupunika ngathèkaken
téori komputabilitas, téori komplèksitas komputasional, lan téori informasi.
Téori komputabilitas mriksa watesan-watesan manéka modhèl téoretis komputer,
kalebet modhèl ingkang dipuntepangi paling gadhah daya - Mesin turing. Téori
komplèksitas inggih punika pangkajian traktabilitas déning komputer; sapérangan
masalah, senadyan sacara téoretis karampungaken déning komputer, nanging cekap
awis miturut kontèks wekdal lan ruwang, boten saged dipundamel sacara praktis,
malah kanthi cepetipun kamajengan piranti atos komputer. Pungkasanipun, téori
informasi musataken kawigatosan dhumateng kathahipun data ingkang saged
dipunsimpen ing médhia ingkang dipuparingaken, lan mila sesambetan kaliyan
konsèp-konsèp saupami pamadhetan lan éntropi.

Minangka lapangan ingkang rélatif énggal, matématika diskrèt gadhah sapérangan
masalah kabikak ingkang kalebet masalah dhasar. Ingkang paling misuwur inggih
punika masalah "P=NP?", salah satunggil Masalah Hadhiah Milenium.

Matématika terapan sesambetan kaliyan panggunaan alat matématika abstrak kanggé
mecahaken masalah-masalah konkrèt ing salebetipun èlmu pangertosan, bisnis, lan
wewengkon sanèsipun. Satunggiling lapangan wigatos ing salebetipun matématika
terapan inggih punika statistika, ingkang migunakaken téori peluang minangka
alat lan marengaken panjlasan, analisis, lan paramalan gejala ing pundi peluang
gadhah peran wigatos. Sebagéyan ageng pacobèn, survey, lan pangkajian pangamatan
mbetahaken statistika. (Nanging kathah statistikawan, boten nganggep
piyambakipun minangka matématikawan, ananging minangka klompok sekuthu.)
Analisis numerik nylidhiki métode komputasional kanggé mecahaken masalah-masalah
matématika sacara èfisièn ingkang biasanipun kalangkung amba kanggé kapasitas
numerik manungsa; analisis numerik nglibataken pangkajian galat pamotongan utawi
sumber-sumber galat sanès ing salebetipun komputasi.

Pipalanda punika akronim, cekakan saking tembung ping, para, lan lan suda.
Tembung-tembung wau arupi sekawan saking operasi matématika dhasar wonten ing
aritmatika ingkang asring kaanggé sadinten-dinten. Urutanipun kedah kados
makaten, dados manawi wonten operasi matématika ingkang arupi gabungan kedah
dipun urut ping-pingan utawi paran lajeng panambahan utawi pangirangan.

Urutan salebeting ngayahi operasi matématika ingkang langkung pepak inggih
punika dipunwiwiti wilangan ingkang wonten ing salebeting tandha kurung: () lan
ingkang wonten ing salebeting tandha kurung kurawal : {}, dipunlajengaken urutan
ping para lan suda.



https://jv.wikipedia.org/wiki/Isra%C3%A8l

Israèl (basa Ibrani מדינת ישראל Medinat Yishra'el, Arab دولة إسرائيل Dawlat
Isrā'īl) iku nagara ing Timur Tengah, sing diubengi déning Segara Tengah,
Libanon, Suriah, Yordania, Mesir lan ara-ara wedhi Sinai. Saliyané iku Israèl
uga diubengi rong laladan otoritas Palèstina: Lurung Gaza lan Gisik Kulon.

Kanthi populasi 7,28 yuta jiwa, Israèl minangka siji-sijiné nagara Yahudi ing
donya. Saliyané iku, ana uga sawetara klompok etnis minoritas liyané, ya iku
etnis Arab sing nduwèni warganagara Israèl, sarta klompok-klompok kaagamaan
liyané kaya Muslim, Kristen, Druze, Samaritan, lan sapanunggalané.

Madegé nagara modhèrn Israèl adhedhasar konsèp Lemah Israèl (Eretz Yishra'el),
sawijining konsèp pusat Yudaisme wiwit zaman kuno, sing uga minangka pusat
wewengkon Krajaan Yehuda kuna. Sawisé Perang Donya I, Liga Bangsa-Bangsa
nyetujoni Mandat Britania tumrap Palestina minangka "nagara wong Yahudi". Ing
taun 1947, PBB nyetujoni Pembagian Palestina dadi rong nagara, ya iku siji
nagara Yahudi lan siji nagara Arab. Tanggal 14 Mei 1948, Israèl mroklamasèkaké
kamardikané lan iki banjur dadi paprangan karo nagara-nagara Arab ing saubengé
sing nulak rencana pembagéyan iki. Israèl sabanjuré menangake perang iki lan
ngukuhaké kamardikané. Saka perang iki uga, Israèl kasil njembaraké wates
wewengkon nagarané ngluwihi wates wewengkon sing ditemtokaké déning Rencana
Pembagian Palestina. Wiwit wektu iku, Israèl terus memungsuhan karo
nagara-nagara Arab tanggané, nyebabaké perang sing ora lèrèn-lèrèn nganti saiki.
Wiwit pambentukan Nagara Israèl, wates nagara Israèl lan hak Israèl kanggo madeg
wis dadi pasulayan, utamané déning nagara Arab lan para pangungsi Palestina.
Israèl wis nandhatangani perjanjèan damai karo Mesir lan Yordania, nanging usaha
perdamaian antara Palestina lan Israèl nganti saiki durung kasil.

Israèl minangka nagara dhémokrasi kanthi sistem pamaréntahan parlementer lan hak
pilih universal. Perdana Menteri Israèl njabat dadi kepala pamaréntahan lan
Knesset minangka badan legislatif Israèl. Jroning bab prodhuk domèstik bruto,
ékonomi nagara iki ana ing peringkat ka-44 ing donya. Israèl nduwèni peringkat
Indèks Pembangunan Manungsa, kabébasan pèrs, lan daya saing ékonomi sing paling
dhuwur dibandingaké karo nagara-nagara Arab ing saubengé. Miturut ukum nagara
Israèl, kutha krajan Israèl ya iku Yerusalem, (kutha krajan sadurungé kutha Tel
Aviv). Senadyan mangkono badan PBB lan akèh nagara ing donya ora ngakoni.



https://jv.wikipedia.org/wiki/Iran

Iran (utawa Pèrsi) (basa Pèrsi: ایران) iku nagara Wétan Tengah sing papané ing
Asia kidul-kulon. Senadyan ing njero negri nagara iki wis ditepungi minangka
Iran wiwit jaman kuna, tekan taun 1935 Iran isih diarani Pèrsi ing donya Kulon.
Ing taun 1959, Mohammad Reza Shah Pahlavi ngetokaké wara-wara yèn kaloro istilah
mau éntuk dipigunakaké. Jeneng Iran iku kognat tetembungan "Arya" sing ateges
"Tanah Bangsa Arya".

Iran wewatesan karo Azerbaijan (500 km) lan Armenia (35 km) ing lor-kulon lan
Laut Kaspia ing lor, Turkmenistan (1000 km) ing lor-wétan, Pakistan (909 km) lan
Afganistan (936 km) ing wétan, Turki (500 km) lan Irak (1.458 km) ing kulan, lan
perairan Lempongan Pèrsi lan Lempongan Oman ing kidul.

Ing taun 1979, sawijining Révolusi Iran sing dipimpin Ayatollah Khomeini
ngedegaké sawijining Républik Islam teokratis saéngga jeneng jangkepé Iran saiki
ya iku Républik Islam Iran (جمهوری اسلامی ایران).

Kutha krajan Iran ya iku Teheran. Nagara iki nduwé padunung kurang luwih 60 yuta
jiwa lan jembaré ana ... km².

Iran kapérang dadi telung puluh propinsi sing dipréntah sawijining gubernur
(استاندار, ostāndār). Peta ing gambar ora nuduhaké propinsi Hormozgan, (#20 ing
njeron dhaptar) sing arupa sawijining pulo:



https://jv.wikipedia.org/wiki/Hanacaraka

Aksara Hanacaraka (aksara jawa: ꦲꦤꦕꦫꦏ) iku sawijining aksara sing digunakaké ing
Tanah Jawa lan saubengé kaya ta ing Madura, Bali, Lombok lan uga Tatar Sundha.
Aksara Hanacaraka iku uga diarani aksara Jawa nanging sajatiné ukara iki kurang
sreg amarga aksara Jawa iku warnané akèh saliyané iku aksara iki ora mung
dienggo nulis basa Jawa waé. Aksara iki uga dienggo nulis basa Sangskreta, basa
Arab, basa Bali, basa Sundha, basa Madura, basa Sasak lan uga basa Melayu.

Aksara Hanacaraka kagolong aksara jinis abugida utawa hibridha antara aksara
silabik lan aksara alfabèt. Aksara silabik iki tegesé yèn saben aksara uga
nyandhang sawijining swara. Hanacaraka kalebu kulawarga aksara Brahmi sing asalé
saka Tanah Hindhustan. Déné wujudé, aksara Hanacaraka anané wis kaya saiki wiwit
sa-ora-orané abad kaping 17. Aksara Hanacaraka iki jenengé dijupuk saka limang
aksara wiwitané.

Urutan aksara iki digawé miturut legèndha yèn aksara Jawa iku diasta déning Aji
Saka saka Tanah Hindhustan menyang Tanah Jawa. Banjur Aji Saka ngripta urutan
aksara kaya mengkéné kanggo mèngeti panakawané; Dora lan Sembada, sing setya
nganti mati. Loro-loroné mati amerga ora bisa mbuktèkaké dhawuhé sang ratu. Mula
Aji Saka banjur nyiptakaké aksara Hanacaraka supaya bisa kanggo nulis layang.

Aksara Hanacaraka iku baboné aksara Brahmi sing asalé saka Hindhustan. Ing anak
bawana Indhia iku akèh rupa-rupaning aksara. Salah sijining aksara sing wigati
iku aksara Pallawa saka Indhia sisih kidul. Aksara iki inaranan mengkéné miturut
jenengé salah siji karaton ing Indhia kidul ya iku Karajan Pallawa. Aksara
Pallawa iki digunakaké ing kiwa tengené abad kaping-4 Masèhi. Ing Nusantara
patilasan sajarah arupa prasasti Yupa saka Kutai, Kalimantan Wétan tinulis
nganggo aksara Pallawa. Aksara Pallawa iki dadi baboné kabèh aksara Nusantara,
antarané aksara Hanacaraka uga aksara Réncong (aksara Kaganga), Surat Batak,
aksara Makassar lan aksara Baybayin (aksarané saka Filipina).

Professor J.G. de Casparis, ya iku nimpuna paléografi utawa ahli ngèlmu sajarah
aksara misuwur saka Walanda mérang sajarah tuwuhing aksara Hanacaraka ing limang
mangsa utama:

Aksara Pallawa iki digunakaké ing Nusantara saka abad kaping 4 nganti kurang
luwih abad kaping 8. Banjur aksara Kawi Wiwitan dienggo saka abad kaping 8
nganti abad kaping 10 utamané ing Jawa Tengah. Aksara Kawi Pungkasan digunakaké
sawisé abad kaping 10 nganti kira-kira abad kaping 13 ing Jawa Wétan. Banjur
aksara Majapait iku digunakaké ing Jawa Wétan nalika jaman Majapait. Banjur
sawisé karajan Majapait binedhah, muncul aksara Hanacaraka modhèrn sing uga
kerep diarani aksara Jawa. Aksara ini banjur dadi kanggo ing saubenging Tanah
Jawa, Tatar Sundha, Madura, lan Bali. Kabèh-kabèh aksara iki dadi sakelompok lan
isih sakerabat. Nanging sajatiné ugi ana aksara liyané ing tanah Jawa sing luwih
lawas lan isih dienggo. Aksara ini jenengé dadi aksara Buda.

Aksara Hanacaraka banjur déning wong-wong Éropah digawèkaké vèrsi aksara céthak
ing abad kaping 19.

Aksara Pallawa iku asalé saka India sisih kidul. Jinis aksara iki digunakaké ing
kiwa-tengené abad kaping 4 lan abad kaping 5. Bukti kapisan panganggonan jinis
aksara iki ing Nuswantara ditemokaké ing pulo Kalimantan sisih wétan ing cedhak
tlatah sing saiki diarani Kutai. Banjur aksara iki uga digunakaké ing pulo Jawa
ing Tatar Sundha ing prasastiné Tarumanagara sing katulis ing kiwa-tengené taun
450. Ing Tanah Jawa dhéwé aksara iki kagunakaké ing Prasasti Tuk Mas lan
Prasasti Canggal.

Aksara Pallawa iki bisa dianggep baboning kabèh aksara ing Nuswantara, kalebu
aksara Hanacaraka. Yèn dideleng aksara Pallawa iki rupané makothak-kothak. Ing
basa Inggris prekara iki diarani nganggo ukara box head utawa square head-mark.
Banjur mèh kabèh aksara tinulis nganggo apa sing kasebut mawa istilah serif.
Serif-é tinulis ing sisih kiwa.

Senadyan aksara Pallawa wis ditepangi ing Nuswantara wiwit abad kaping 4,
nanging basa Nuswantara asli durung ana sing katulis ing aksara iki.

Prabédan antara aksara Kawi Wiwitan karo aksara Pallawa iku utamané gayané.
Aksara Pallawa iku ketara yèn sawijining aksara monumèntal sing kanggo nulis ing
watu. Aksara Kawi Wiwitan katoné utamané aksara sing kanggo nulis ing rontal lan
mulané bentuké dadi luwih kursif. Aksara Kawi Wiwitan digunakaké antara taun 750
nganti 925. Prasasti-prasasti sing katulis ing aksara Kawi Wiwitan cacahé akèh,
kurang luwih 1/3 (sapratelon) saka kabèh prasasti sing ditemokaké ing pulo Jawa.

Ing Tanah Jawa, aksara iki paling tuwa ditemokaké ing Prasasti Plumpungan
(cedhak Salatiga) sing kurang luwih ditulis ing taun 750. Prasasti iki isih
ditulis ing basa Sangskreta.

Ing mangsa iki bisa dibédakaké papat gaya aksara sing béda-béda: 1. Aksara Kawi
Jawa Wétanan saka taun 910 - 950; 2. Aksara Kawi Jawa Wétanan saka jaman prabu
Airlangga (1019 - 1042); 3. Aksara Kawi Jawa Wétanan Kedhiri (kurang luwih 1100
- 1220; 4. Aksara tegak (quadrate script) isih saka mangsa Kedhiri (1050-1220).

Ing sajarah Nuswantara mangsa antara taun 1250 - 1450 iki ditandhani karo
dhominansi Majapait ing Jawa Wétan. Aksara Majapait iki uga nuduhaké prabawa
saka gaya panulisan ing rontal lan rupané éndhah. Gayané semu kaligrafis. Conto
utama gaya panulisan aksara iki bisa paling becik dideleng ing Prasasti
Singhasari 1351 sing gambaré ana ing sisih kiwa iki.

Sawisé jaman Majapait sing miturut tradhisi Jawa nagara binedhah ing taun 1478
(candrasangkalané sirna ilang kretaning bumi) nganti pungkasan abad kaping 16
utawa awal abad kaping 17, kanggo sajarah aksara Jawa bisa diarani "jaman
peteng". Amerga sawisé iku nganti awal kaping 17 mèh ora ditemokaké bukti
panulisan. Ujug-ujug wujud aksara Jawa dadi bentuké sing modhèrn.

Senadyan mengkono uga ditemokaké prasasti sing wigati amerga dianggep dadi
"missing link" antara aksara Hanacaraka saka jaman Jawa Kuna lan aksara Buda
sing isih dienggo ing Tanah Jawa, utamané ing sakiwa-tengening Gunung Merapi lan
Merbabu nganti abad kaping 18. Prasasti sing diomongaké iki diarani Prasasti
Ngadoman sing ditemokaké cedhak Salatiga. Nanging conto aksara Buda sing paling
tuwa diduga asalé saka Jawa Kulon lan ditemokaké ing naskah-naskah sing ngamot
Kakawin Arjunawiwaha lan Kunjarakarna gancaran.

Sawisé jaman Majapait, muncul jaman Islam lan uga jaman Kolonialisme Kulon ing
Tanah Jawa. Ing jaman iki banjur muncul naskah-naskah manuskrip kapisan sing wis
nganggo aksara Hanacaraka Anyar. Naskah-naskah iki ora namung katulis ing
godhong palem (rontal utawa nipah) manèh, nanging uga ing dluwang utawa kertas
lan awujud buku utawa codex. Naskah-naskah iki ditemokaké ing tlatah pasisir lor
Jawa lan padha digawani menyang Éropah ing abad kaping 16 utawa 17.

Bentuké aksara Hanacaraka Anyar iki wis béda karo aksara sadurungé kayata aksara
Majapaitan. Prabédan utama iku anané serif tambahan ing aksara Hanacaraka
Anyaran.

Aksara-aksara Hanacaraka awal iki bentuké mèmper kabèh saka Banten ing sisih
kulon nganti tekan Bali. Nanging banjur akiré pirang-pirang tlatah ora nganggo
aksara Hanacaraka lan pindhah nganggo Pégon lan aksara Hanacaraka gaya
Surakartan sing dadi baku. Nanging saka kabèh aksara iku, aksara Bali sing
bentuké tetep padha nganti ing abad kaping 20.

Aksara Hanacaraka wiwit digunakaké kanggo nyithak buku ing purwané abad kaping
19. Tèknik médhia cithak wiwit ditepangi purwané ing Éropah ing tengahé abad
kaping 15 ing kiwa-tengené tahun 1450. Sing kapisan ngripta iku Johannes
Gutenberg saka Jerman. Mawa sistém Gutenberg iki, dadi sawijining tèks ora usah
ditulad mawa tangan manèh déning sawijining juru tulis nanging bisa dicithak.
Akibaté buku-buku bisa diprodhuksi massal lan éwadéné bisa diedol luwih murah
lan panyebarané luwih jembar.

Bangsa Éropah wis padha nekani Nuswantara wiwit taun 1511, lan manyinaoni
basa-basa pribumi ing tlatah kéné, nanging gagasan kanggo nyithak buku-buku mawa
aksara pribumi lagi muncul ing purwané abad kaping 19. Sadurungé ana aksara sing
maremi brayat umum, ana sawetara gagasan-gagasan sing muncul prekara aksara Jawa
cithak sing apik saka sumber sing séjé-séjé. Ing kala semono pangripta aksara
Jawa cithak iki dadi diprakarsani déning kelompok sing séjé-séjé ya iku:
Raffles, pamaréntah Hindhia-Walanda, kaum panyebar agama Kristen (zending), lan
para ngèlmuwan.

Kanggo aksara Hanacaraka Jawa, priyayi sing kapisan nggawé cithakan aksara
Hanacaraka iku Thomas Stamford Raffles ing bukuné sing misuwur The History of
Java (Raffles 1817). Nanging aksara cithak Jawa iki namung kanggo ilustrasi ing
bukuné waé, ora kanggo nyithak tèks sing akèh.

Sawisé iku ing taun 1820, kepala Algemeene Secretarie ing Batavia, J.C. Baud
mutusaké supaya ana mesin cithak mawa aksara Jawa. Baud banjur awèh paréntah
marang sawijining nimpuna basa Jawa Walanda sing nalika iku manggon ing
Surakarta, P. van Vlissingen supaya bisa ngrancang sawijining aksara cithak sing
praktis tur apik. Van Vlissingen sarujuk lan nggawé sawijining modhèl aksarané.
Nanging dhèwèké ing taun 1821 mulih menyang Walanda. Senadyan mengkono para
penggedhé ing Batavia seneng marang rancangané lan Van Vlissingen sing wis ing
Walanda dikirim layang supaya nerusaké gayuhé. Banjur wusanané ing Juni 1825
aksara cithak iki tekan ing Batavia. Wong-wong ing kana padha seneng amerga
aksarané bisa kanggo nyithak tulisan tenanan lan tuladhané ya aksara sing
kaanggep apik dhéwé kala iku: aksara Hanacaraka gaya keratonan Surakarta.
Nanging senadyan mengkono uga ana kritik marang aksara cithak iki. Aksarané
keciliken ukurané minangka rélatif lan akèh pada-pada saha sandhangan sing ora
mèlu kacipta dadi aksara iki ora bisa kanggo nyithak tèks-tèks kasusastran,
namung kanggo nyithak tèks-tèks biyasa waé ing koran. Kamangka rencanané mbiyèn
olèhé nggawé aksara cithak iku supaya bisa nyithak buku-buku kasusastran.

Banjur kurang luwih ing mangsa sing padha ana sawijining juru dakwah Protèstan
(Walanda zendeling) saka Jerman ajeneng Gottlob Brückner sing nduwé kapénginan
nerjemahaké Alkitab ing basa Jawa. Brückner wis manggon wiwit taun 1814 ing
Semarang. Alihbasa Alkitabé wis rampung ing taun 1821, banjur dhèwèké kepengin
nyithak naskahé lan takon menyang pamaréntah kolonial apa bisa nggawé mesin
cithak aksara Jawa ora. Nanging suwé ora olèh réaksi wusanané dhèwèké nggawé
aksara cithakan dhéwé sing rampung ing taun 1831. Aksarané iki saliyané kanggo
nyithak pretalan Alkitabé, uga dienggo nyithak pamflèt-pamflèt Kristen sing
diedumaké ing Semarang taun 1831. Ing Semarang para padunung pribumi tibaké
seneng banget marang tulisané nganti pamaréntah kolonial dadi wedi lan mbeslah
apa sing turah. Banjur Brückner uga olèh pèngetan yèn Alkitab-Alkitabé uga bakal
dibeslah yèn diedumaké. Wujud aksara Jawa gaya Brückner iki ditliti déning para
nimpuna sastra Jawa kala iku ya iku C.F. Winter lan J.F.C. Gericke. Para nimpuna
iki kurang seneng marang modhèl aksarané Brückner amerga kaanggep dudu cangkokan
gaya Keraton Surakartan sing kala iku kaanggep apik dhéwé.

Roorda van Eysinga, sawijining nimpuna sastra Jawa ing nagara Walanda uga tau
ditugasi nggawé aksara cithak. Roorda van Eysinga banjur ngrancang sawijining
aksara, rinéwangan déning Radèn Salèh. Aksara riptan Roorda van Eysingan iki
rampung ing taun 1835. Nanging kasilé dikritik amerga rupané isih ala lan wujudé
wujud aksara pesisiran, dudu aksara gaya Surakartan.

Taco Roorda iku sing kapisan bisa nggawé aksara Jawa sing bisa dianggep suksès
amerga aksarané ditampa déning para nimpuna sajaman lan tetep dienggo nganti
luwih saka 100 taun. Aksara Roorda iki rampung ing taun 1838.

Taco Roorda iku sajatiné nimpuna basa Wétan Tengah kaya ta basa Ibrani, budaya
Wétan Tengah, saha tafsir Prajanjian Lawas. Nanging dhèwèké dadi profésor basa
lan sastra Jawa wiwit taun 1842 ing Delftsche Academie, akademi studi ‘Hinda’
ing Delft. Sawisé lembaga iki dibubaraké ing taun 1864, dhèwèké dadi profésor
ing lembaga penerusé ing Leiden sing diarani Rijksinstelling tot Opleiding van
Indische Ambtenaren utawa 'Lembaga Nagara bagi Pendidikan Pegawai Negeri
Hindia'.

Roorda dhéwé miturut panuturé dhéwé bisa nggawé aksara sing apik merga bisa
niliki lan sinau saka pengalaman para pendahulu-né. Saliyané iku dhèwèké bisa
nggambar mawa apik, mulané bisa nggambar konsèp cithakan aksarané. Banjur jinis
aksara sing dienggo déning Roorda iku jinisé pancèn tepat, ya iku aksara Jawa
gaya Karaton Surakarta sing kala iku dianggep apik dhéwé.

Wiwit dasawarsa 1980-an pungkasan lan purwané 1990-an, aksara Hanacaraka uga
digawèkaké font ing kanggo panrapan ing komputer. Salah siji sing kapisan nggawé
font aksara Jawa iku Willem van der Molen, dhosèn filologi lan sastra Jawa Kuna
ing Univèrsitas Leiden Upaya integrasi diperlokaké supaya saben anggota aksara
Jawa nduwèni kodhe sing mligi sing diakoni ing saindhenging donya. Jeroen
Hellingman ngajokaké proposal ndaftaraké aksara iki jroning Unicode ing tengahan
taun 1993 lan Maret 1998. Sabanjuré, Jason Glavy nggawé "font" aksara Jawa sing
diédharaké sacara bébas wiwit taun 2002 lan ngajokaké proposal uga menyang
Unicode.

Ing Indonesia Ermawan Pratomo gawé font hanacaraka taun 2001, Teguh Budi Sayoga
ing taun 2004 uga gawé font aksara Jawa kanggo Windows (diarani "Hanacaraka")
miturut ANSI. Matthew Arciniega gawé screen font kanggo Mac ing taun 1992 lan
dijenengaké "Surakarta". Sing anyar ya iku sing digarap déning Bayu Kusuma
Purwanto (2006), sing bisa diékspor menyang html.

Nembé wiwit taun 2005 diayahi upaya nyata kanggo ngintegrasèkaké aksara Jawa
jroning Unicode sawisé Michael Everson gawé code table sauntara kanggo
didaftaraké. Kelambatan iki amarga kurangé dhukungan saka masarakat pangnggo
aksara iki. Sabanjuré wiwit kaimpun dhukungan saka masarakat panganggo. Aksara
Jawa Hanacara wektu iki wis dirilis jroning Unicode versi 5.2 (kagabung jroning
Amandemen 6) sing metu tanggal 1 Oktober 2009. Alokasi Memori Aksara Jawa
(Javanese) ing Unicode 5.2.0 ya iku ing alamat A980 nganti A9DF.

Sabanjuré aksara Hanacaraka sing diarani Carakan uga dadi dienggo ing Tatar
Sundha wiwit abad kaping 16 nalika Mataram mbedhah karajan Sundha lan ngasta
budaya Jawa saha agama Islam ing Jawa Kulon. Sadurungé iku wong-wong Sundha
nganggo aksara Sundha sing senadyan isih sakrabat karo aksara Hanacaraka,
nanging séjé rupané. Aksara Sundha iki luwih cedhak lan luwih mèmper karo aksara
Buda. Carakan disinaoni ing Tatar Sundha nganti sawisé Perang Donya II. Ing
sawetara pirang taun pungkasan iki ana obahan ing Tatar Sundha sing nyoba
nrapaké panggunané aksara Sundha Kuna manèh.

Terus saka pulo Madura akèh ditemokaké naskah-naskah manuskrip ing rontal utawa
dluwang. Akèhé pancèn tinulis ing basa Jawa, nanging aksara Hanacaraka uga
ditrapaké kanggo nulis basa Madura. Utamané wiwit ing abad kaping 19. Saka
pungkasané abad kaping 19 lan wiwitan abad kaping 20 uga akèh buku-buku mawa
basa Madura ing aksara Hanacaraka sing kacithak.

Patèn utawa pangkon iku kanggo matèni sawijining aksara supaya ora ana swarané
manèh. Sing kéri mung konsonané utawa wyanjanané.

Cakra iku mènèhi wanda /ra/ ing sawijining aksara. Aksara sing wis ditambahi
cakra uga bisa didokoki sandhangan swara manèh.

Péngkal iku mènèhi wanda /ya/ ing sawijining aksara, mèmper cakra. Aksara sing
wis ditambahi cakra uga bisa didokoki sandhangan swara manèh, ya kaya cakra.

Aksara swara iku aksara swatantra sing nglambangaké vokal bébas. Ing Hanacaraka
aksara iki ya iku: a, i, u, é, lan o. Banjur re (diarani pa cerek) lan le
(diarani nga lelet) uga diarani aksara swara. Alesané amarga ing basa Sangskreta
"re" lan "le" sing tinulis ṛ lan ḷ, kaanggep aksara swara. Mulané ora ana aksara
swara sing nglambangaké pepet amerga ing basa Sanskreta ora ana pepet.

Aksara murda ing panggunan basa Jawa saiki biasa dienggo dadi kaya déné huruf
gedhé ing aksara Latin utawa dienggo nulis jeneng-jeneng sing dimulèni utawa
dikurmati lan jeneng panggonan utawa nagara. Aksara murda uga diarani aksara
mahaprana. Sajatiné aksara iki uniné béda karo sing lumrah, amerga mula-mulané
piridan saka ing basa Sangskreta. Nanging tumraping basa Jawa dianggep pada waé
pocapané, mung gunané dadi séjé.

Ing dhuwur iki bisa dideleng yèn ora kabèh aksara nduwé aksara lan pasangan.
Banjur aksara sa ana loro cacah jinisé. Tulisan sa- ngrujuk ing aksara sing
diarani sa kembang.

Aksara rékan iku aksara-aksara Hanacaraka sing ditambahi tandha dhiakritik arupa
cecak telu. Cecak telu iki karepé kanggo "ngréka" foném-foném saka basa
ngamanca, utamané basa Arab. Mula diarani aksara rékan. Aksara rékan iki wujudé
ora béda karo aksara biasa namung ana cecak teluné waé. Yèn ora ngerti pocapané,
aksara rékan iki bisa diucapaké miturut pocapan Jawané.

Filsafat hanacaraka kawedharaké déning Paku Bawana IX dicuplik déning Yasadirupa
minangka bahan saraséhan sing kagelar ing Balai Kajian dan Nilai Tradisional
Yogyakarta nalika tanggal 13 Juli 1992. Irah-irahan makalah sing kaasta
Yasadipura ya iku 'Basa Jawi ing Tembé Wingking Sarta Aksara Jawi kang Mawa
Tuntutan Panggalih Dalem Ingkang Sinuhun Paku Bawana IX' ing Kraton Surakarta
Hadiningrat. Sajroning makalah iku dingendikaké déning Yasadipura (1992:9-10)
yèn Paku Bawana IX maringaké wewarah adhedhasar hanacaraka lan sabanjuré, sing
kapurwakan kanthi sekar Kinanthi. Ajaran/wewarah filsafat urip adhedhasar aksara
Jawa iku ya iku:



https://jv.wikipedia.org/wiki/Bal-balan

Bal-balan iku dolanan bal sing dimainaké déning rong tim, lan saben tim dumadi
saka 11 pemain. Mlebu ing abad 21, ulah raga iki wis dimainaké luwih saka 250
yuta wong ing 200 nagara, lan ndadèkaké ulah raga paling kondhang ing donya.
Bal-balan iku tujuané nyithak gol sakakèh-akèhé kanthi nganggo bal saka kulit
ing gawang mungsuh. Bal-balan dimainaké ing njero lapangan sing bentuké pesagi
dawa, ing dhuwur suket utawa suket sintètis.

Umumé sing tukang jaga gawang sing nduwèni hak démok bal nganggo tangan utawa
lengen ing njero laladan gawangé, nanging 10 (sepuluh) pemain sakliyané amung
diidinaké nggunakaké kabèh awaké sakliyané tangan, biyasané nganggo sikil kanggo
nendhang, dhadha kanggo ngontrol, lan sirah kanggo nyundhul bal. Tim sing
nyithak gol luwih akèh ing akir iku dadi sing menang. Nanging angger nganti
wektu entèk isih imbang, bisa dianakaké undhian, ndawakaké wektu utawa adu
penalti, iku manut karo format sing gawé kejuwaran.

Aturan permainan/tetandhingan umumé dianyaraké saben taun déning indhuk
organisasi bal-balan internasional (FIFA), sing uga ngleksanakaké Piala Donya
saben patang taun sapisan.

Sajarahé ulah raga bal-balan diwiwiti awit abad ka-2 lan ka-3 sakdurungé Masèhi
ing Cina. Ing jaman Dinasti Han kasebut, masarakat nggiring bal asalé saka kulit
lan nendhang tumuju jaring kang cilik. Dolanan mèh padha uga dimainaké ing
Jepang kanthi sinebut Kemari. Ing Italia, dolanan nendhang lan nggawa bal uga
disenengi wiwit abad ka-16.

Bal-balan modhèrn wiwit ngrembaka ing Inggris lan dadi banget disenengi. Ing
sapérangan kompetisi, permainan iki nimbulaké akèh kekerasan sakwéné
tetandhingan saéngga akiré Raja Edward III nglarang ulah raga iki dimainké
nalika taun 1365. Raja James I saka Skotlandia uga ndhukung larangan kanggo main
bal-balan. Nalika taun 1815, sawijining pakembangan gedhé nyebabaké bal-balan
dadi kondhang ing lingkungan univèrsitas lan sekolah. Kalairan bal-balan modhèrn
dumadi ing Freemasons Tavern taun 1863 nalika 11 sekolah lan klub kumpul lan
ngrumusaké aturan baku kanggo permainan kasebut. Bebarengan karo iku, dumadi
pamisahan sing cetha antarané ulah raga rugby karo bal-balan (soccer). Nalika
taun 1869, nggawa bal nganggo tangan wiwit dilarang jroning bal-balan. Sakwéné
taun 1800-an, ulah raga kasebut digawa déning pelaut, pedagang, lan tentara
Inggris menyang manéka wilahan donya. Nalika taun 1904, asosiasi paling dhuwur
bal-balan donya (FIFA) dibentuk lan ing awal taun 1900-an, manéka kompetisi
dimainké ing manéka nagara.



https://jv.wikipedia.org/wiki/YouTube

YouTube iku sawijining situs web video sharing (silih ijol video) populèr kang
diadegaké wulan Februari 2005 déning wong telu tilas karyawan PayPal: Chad
Hurley, Steve Chen, lan Jawed Karim. Miturut prusahaan panelitèn Internet
Hitwise, ing sasi Mèi 2006 YouTube nduwèni pangsa pasar kang gedhéné 43 persèn.
Para panganggo bisatngamot, nonton, lan silih ijol klip video sacara gratis.
Umumé video-video ing YouTube iku arupa klip musik (video klip), filem, TV,
sarta video gawéan para panganggo dhéw. Format kang dipigunakaké video-video ing
YouTube ya iku .flv kang bisa diputer ing panjelajah web kang nduwèni plugin
Flash Player.

Ing tanggal 9 Oktober 2006 diumumaké yèn YouTube wis dituku déning Google kanthi
rega US$1,65 miliar. Ig wiwitan sasi April 2008 sawetara ISP Indonésia nutup
aksès menyang sawetara situs web kalebu YouTube amarga ngamot filem Fitna.
Wiwitané pamblokiran arupa pemblokiran penuh marang kabèh situs web, nanging
banjur diowahi dadi pamblokiran marang URL tinamtu kang ngamot video kasebut
waé.



https://jv.wikipedia.org/wiki/Sw%C3%A9dia

Krajan Swèdhen utawa Konungariket Sverige jroning Basa Swèdhen ya iku nagara
Nordik ing Skandinavia, Éropah kang kutha krajanné Stockholm. Nagara iki
wewatesan karo Norwegia ing sisih kulan lan Finlandia ing sisih lor-wétan, Selat
Skagerrak lan Selat Kattegat ing sisih kidul-kulon, sarta Laut Baltik lan
Lempongan Bothnia ing sisih wétan.

Ana ing taun 1995 Swèdhen gabung jroning Uni Éropah nanging nganti saiki Swèdhen
isih durung gabung jroning Persatuan Moneter Éropah. Swèdhen klebu nagara maju
lan rakyaté nampa pelayanan publik kang apik.

Kapadetan padunung Swèdhen endhèk banget, séjéné ing laladan metropolitan. Ora
ana basa resmi nanging sacara de facto, basa resminé ya iku basa Swèdhen utawa
Svenska ditambah 5 basa minoritas liyané.

Swèdhen minangka salah sawijining nagara paling miskin ing Éropah ing abad
ka-19, disebabaké déning konsumsi alkohol kang dhuwur lan dogmatik
Protestanisme. Kahanan mau owah nalika transportasi lan komunikasi berkembang
ngidinaké pemanfaatan aset alam saka sawetara bagéyan nagara, kang misuwur ya
iku kayu lan bijih wesi. Saiki, nagara iki diarani liberal lan pepénginan
kanyamaan kang kuat, lan biasané ana ing urutan nduwur ana ing Indeks
Pengembangan Manusia PBB.

Kutha krajan nagara pangasil mobil Volvo iki ya iku Stockholm. Padunungé sangang
yuta jiwa manggoni luwih saka 440.000 km² saéngga nagara iki dadi urutan ka-155
jroning kapadetan padunung ing donya.

Swèdhen wis dadi nagara karajan suwéné mèh sak milenium. Sistem perpajakané
diatur déning Riksdag (parlemen). Riksdag dumadi saka empat majelis, ya iku saka
wakil-wakil patang kategori: masyarakat awam, bangsawan, klerik, lan townsmen,
nganti taun 1866 nalika Swèdhen dadi monarki konstitusional kanthi parlemen
bikameral. Majelis pisanané dipilih langsung jroning pemilihan nasional saben
patang taun.

Laladan Swèdhen dumunung ing belahan bumi lor lan ing sisih lor, ana wewengkon
sing dumunung ana ing tlatah Lingkaran Arktik nanging nduwé iklim sedang.

Ing sisih wétan, wewengkoné diwatesi Laut Baltik lan Lempongan Bothnia. Watesé
ing sisih kulon karo Norwegia arupa Pegunungan Skandinavia. Kapadetan padunung
cenderung luwih dhuwur ing laladan kidul kang mayoritas agrikultur lan tansaya
ngalor, alasé tansaya kandel.

Tanggal 12 Agustus 2004, populasi Swèdhen nggayuh angka 9 yuta jiwa lan nduwèni
tingkat harapan hidup kang dhuwur dibanding karo nagara-nagara umumé. Padunung
asliné ya iku Wong Sami. Sebagéyan gedhé warga Finn Swèdhen arupa migran utawa
keturunan pendatang saka abad ka-20 nanging ana watara 50.000 suku Finn asli
kang dadi salah siji minoritas ing Swèdhen.

Sawisé Perang Dunia II, Swèdhen akèh nampa migran utamané amarga perang ing
nagara liya kayadéné saka Irak, Iran, Yugoslavia, lan Palestina sarta wong-wong
Amerika Serikat kang ora mèlu Perang Vietnam. Nanging, kelompok imigran paling
gedhé ya iku suku Finn saka Finlandia.



https://jv.wikipedia.org/wiki/Pulitik

Pulitik utawa pulitik iku proses nggawé lan pembagéan kakuwasan jroning
masyarakat kang antara liya awujud proses ngrumusaké kawicaksanan, utamané
jroning nagara. Dhéfinisi iki minangka upaya nggandhèngaké sawetara dhéfinisi
kang béda-béda bab hakikat pulitik kang dikenal jroning Èlmu pulitik.

Pulitik iku seni lan ngèlmu kanggo ngrengkuh kakuwasan sacara konstitusional
utawa sacara nonkonstitusional.

Jroning mangertèni pulitik kudu faham sawetara kunci, antara liya: kakuwasan
pulitik, legitimasi, Sistem Pulitik, perilaku pulitik, partisipasi pulitik,
proses pulitik, lan uga ora kalah wigatiné seluk beluk bab parté pulitik.

Téori pulitik iku kajian bab konsep nentokaké tujuan pulitik, piyé carané
nggayuh tujuan mau sarta kabèh konsekuensiné. Basan bab Teori Pulitik antara
liya filsafat pulitik, konsep bab Sistem Pulitik, nagara, masyarakat,
kadhaulatan, kakuwasan, legitimasi, lembaga nagara, owah-owahan sosial,
pembangunan pulitik, perbandingan pulitik, lll.

Akèh banget wangun sistem pulitik kang dikembangaké déning nagara-nagara ing
donya antara liya: anarkisme,autoritarian, dhémokrasi, diktatorisme, fasisme,
federalisme, feminisme, fundamentalisme keagamaan, globalisme, imperialisme,
kapitalisme, komunisme, liberalisme, libertarianisme, marxisme, meritokrasi,
monarki, nasionalisme, rasisme, sosialisme, theokrasi, totaliterisme, oligarki
dsb.

Sacara umum tegesé sawijining organisasi, nanging lembaga bisa uga arupa
sawijining kabiasaan utawa prilaku kang duwèni pola. Perkawinan upamané, iku
lembaga sosial, kang diakoni déning nagara liwat KUA utawa Cathetan Sipil ing
Indonésia apadéné kang diakoni déning masyarakat waé tanpa pangakon nagara.
Jroning bab iki, sawijining organisasi uga arupa prilaku kang duwé pola kanthi
mènèhi jabatan marang wong-wong tinamtu supaya bisa ngayahi fungsi kanggo
nggayuh tujuan bebarengan, organisasi bisa formal utawa informal. Lembaga
pulitik iku prilaku pulitik kang duwèni pola jroning babagan pulitik.

Jroning wangun klasik hubungan internasional iku arupa hubungan antar nagara,
nanging jroning perkembangan sabanjuré, konsep iki owah dadi nyakup kabèh
interaksi kang dumadi lintas wates nagara. Jroning wangun klasik, hubungan
internasional diperanaké mung déning para diplomat (lan spiun) saliyané tentara
jroning paperangan. Dén jroning konsep anyar hubungan internasional, werna-werna
organisasi internasional, perusahaan, organisasi nirlaba, malah wong pribadi
bisa dadi aktor kang wigati tumrap pulitik internasional.

Jroning teori pulitik nunjuk marang kamampuan kanggo nggawé supaya wong liya
nglakokaké bab kang ora dikarepaké. Max Weber nulis aané telu sumber kakuwasan:
kasiji saka asumber saka hukum utawa undhang-undhang; kaloro, sumber saka
kakerasan kayadéné penguasan gaman; katelu, sumber saka karisma.

Tokoh tokoh pemikir Ilmu Pulitik saka kalangan teoris klasik, modern utawa
kontempoter antara liya: Aristoteles, Adam Smith, Cicero, Friedrich Engels,
Immanuel Kant, John Locke, Karl Marx, Lenin, Martin Luther, Max Weber, Nicolo
Machiavelli, Rousseau, Samuel P Huntington, Thomas Hobbes, Antonio Gramsci,
Harold Crouch, Douglas E Ramage.

Sawetara tokoh pemikir lan penulis materi Èlmu pulitik lan Hubungan
internasional saka Indonésia antara liya: Miriam Budiardjo, Salim Said dan
Ramlan Surbakti.



https://jv.wikipedia.org/wiki/Pananggalan_Gregorian

Pananggalan Gregorian utawa Kalèndher Gregorian iku pananggalan wektu sing
paling akèh digunakaké ing Donya Kulon. Pananggalan iki sawijining modhifikasi
saka Pananggalan Julian. Sing pisan ngusulaké iku ya dhoktor Aloysius Lilius,
saka Napoli, Italia lan dituruti déning Paus Gregorius XIII ing titimangsa 24
Februari 1582.

Pananggalan iki digawé amarga Pananggalan Julian digagas kurang akurat, amarga
wiwitan musim semi (21 Maret) saya maju dadi, parayan Paskah sing wis disarujuki
wiwit Konsili Nicea I ing taun 325 ora tepat manèh.

Sawijining taun ing Pananggalan Julian suwéné ana 365,25 dina. Ananging amarga
puteran bumi sing ngubengi srengéngé suwéné mung 365,2425 dina, mula saben
sa-milenium, Kalèndher Julian kaluwihan 7 - 8 dina. Masalah iki dipecahaké
carané nambahaké karo dina-dina kabisat sing rada séjé ing pananggalan anyar
iki. Ing pananggalan Julian, saben taun sing bisa dibagi karo 4 dadi taun
kabisat. Ananging ing pananggalan anyar iki mung taun sing bisa dibagi karo 100
dianggep taun kabisat, yèn taun iki uga bisa dibagi karo 400. Contoné taun 1700,
1800 lan 1900 dudu taun-taun kabisat. Ananging taun 1600 lan 2000 iku taun
kabisat.

Sawisé pananggalan Gregorian dicanangaké, ora kabèh nagara gelem nganggo. Lagi
pirang abad sawisé iki, mèh kabèh nagara kulon gelem nganggo. Rusia contoné lagi
gelem nganggo ing taun 1918. Dadi Revolusi Komunis Rusia sing saiki dipèngeti
saben 7 November, diarani Revolusi Oktober.

Wiwit tanggal 1 Januari 1622, 1 Januari ditetapaké dadi wiwitané taun. Sadurunge
saben nagara séjé-séjé.



https://jv.wikipedia.org/wiki/PHP

PHP utawi Hypertext Preprocessor inggih punika basa skrip ingkang dipunseselaken
dhateng HTML. PHP punika kathah kanggé mrogram situs web ingkang dinamis. PHP
punika ugi saged kanggé mbangun CMS .

Purwakanipun PHP punika singkatan saking Personal Home Page (situs personal).
PHP pisanan dipundamel déning Rasmus Lerdorf nalika tahun 1995 Nalika rumiyin
PHP tasih kanthi nama Form Interpreted (FI) ingkang awujud kempalan skrip kanggé
ngolah data formulir saking web.

Saklajengipun Rasmus ngrilis kode sumber kasebut kanggé umum kanthi nama
'PHP/FI. Kanthi kode punika sumber dados kabikak satemah kathah pemogram (tiyang
ingkang mrogram) ingkang tumut ngembangaken PHP.

Wonten ing November 1997, karilis PHP/FI 2.0. Wonten ing ngriki, interpreter PHP
sampun dipun-implementasi dhateng program C. Wonten ugi modul-modul ekstensi
ingkang ngginggilaken PHP/FI.

Nalika taun 1997, perusahaan kanthi nama Zend punika ngrilis malih interpreter
PHP satemah dados langkung saé saha langkung cepet. Saklajengipun wonten ing
Juni 1998, perusahaan kasebut ngrilis interpreter énggal kanggé PHP saha
dipun-resmekaken minangka PHP 3.0. Kejawi punika singkatan PHP ugi wonten
éwah-éwahan inggih punika Hypertext Preprocessing.

Ing madyaning taun 1999, Zend ngrilis interpreter PHP enggal malih lan kawéntar
dados PHP 4.0. PHP ingkang versi punika kalebet versi ingkang langkung kathah
dipunagem wonten ing wiwitan abad 21. PHP versi 4.0 punika kathah kaginakaken
amargi saking kemampuan mbangun aplikasi web ingkang kompleks ananging tetep
cepet.

Boten cekap punika kemawon, wonten ing Juni 2004, Zend ngrilis PHP 5.0. Wonten
ing versi punika, inti saking interpreter PHP gadhah ewah-ewahan ingkang ageng.
Versi punika nglebetaken model pemograman kanthi orientasi objek dhateng PHP
kangge njawab pangembangan basa pemograman dhateng arah paradigma kanthi
orientasi objek .



https://jv.wikipedia.org/wiki/Microsoft_Windows

Microsoft Windows utawa luwih dikenal kanthi sebutan Windows iku kulawarga
sistem operasi. sing dikembangaké déning Microsoft, migunakaké antarmuka
panganggo grafis.

Sistem operasi Windows wis tuwuh wiwit saka MS-DOS, sawijining sistem operasi
sing mawa basis modus tèks lan command-line. Windows vèrsi pisanan, Windows
Graphic Environment 1.0 sepisanan dikenalaké ing tanggal 10 November 1983,
ananging nenbé metu ing pasar sasi November taun 1985, kanggo ngebaki kabutuhan
komputer kanthi tampilan mawa gambar. Windows 1.0 minangka perangkat alus 16-bit
tambahan (dudu minangka sistem operasi) sing lumaku ing MS-DOS (lan sawetara
varian saka MS-DOS), saéngga ora bakal bisa mlaku tanpa anané sistem operasi
DOS. Vèrsi 2.x, vèrsi 3.x uga padha. Sawetara vèrsi pungkasan saka Windows
(diwiwiti saka vèrsi 4.0 lan Windows NT 3.1) minangka sistem operasi manhdiri
sing ora gumantung manèh marang sistem operasi MS-DOS. Microsoft Windows banjur
bisa ngembang lan bisa nguasani panggunaan sistem operasi nganti ngancik 90%.



https://jv.wikipedia.org/wiki/Emas

Emas iku unsur kimia. Ing tabel periodik sing nduwèni simbol Au (basa Latin:
'aurum') lan nomer atom 79. Sawijining logam transisi (trivalen lan univalen)
sing lembèk, kinclong, kuning, abot, "malleable", lan "ductile". Emas ora réaksi
karo zat kimia liyané nanging kaserang déning klorin, fluorin lan aqua regia.
Logam iki akèh ana ing nugget emas utawa serbuk ing wewaton lan ing deposit
alluvial lan salah siji logam coinage. Kode ISOnya ya iku XAU. Emas nglebur ing
wangun cuwèr ing suhu watara 1000 derajat celcius.

Emas arupa logam sing sifaté empuk lan gampang ditempa, kisaran atosé antarané
2,5 – 3 (skala Mohs), sarta bobot jinisé gumantung ing jinis lan kandhutan logam
liyané sing kacampur ing emas iku. Mineral sing nggawa emas biasané asosiasi
karo mineral katutan (gangue minerals). Mineral katutan kasebut umumé kuarsa,
karbonat, turmalin, flourpar, lan sapérangan cilik mineral non logam. Mineral
panggawa emas uga duwé asosiasi karo endhepan sulfida sing wis kaoksidasi.
Mineral panggawa emas kapérang saka emas nativ, elektrum, emas telurida,
sapérangan padhuan lan senyawa emas karo unsur-unsur belerang, antimon, lan
selenium. Elektrum sabeneré jinis liya saka emas nativ, mung kandhutan pérak ing
njeroné >20%.

Emas dipigunakaké minangka standar kauwangan ing akèh nagara lan uga
dipigunakaké minangka perhiasan, lan elektronik. Panggunaan emas ing bidang
monetèr lan kauwangan adhedhasar pangaji monetèr absolut saka emas iku dhéwé
marang manéka valuta ing saindhenging donya, senadyan sacara resmi ing bursa
komoditas donya, rega emas dicantumaké ing valuta dolar Amérika. Wangun
panggunaan emas ing bidang monetèr lazimé arupa bulion utawa batangan emas ing
manéka satuan bobot gram tekan kilogram.



https://jv.wikipedia.org/wiki/Buku

Buku ya iku bahan pustaka kang agawe saka kertas sing arupa lembaran utuh lan
sing paling utama ana ing koleksi perpustakaan. standar minimal buku ya iku
paling sitik 49 halaman/kaca, ora termasuk kulit/ cover lan utawa jaket buku.
buku iku ora arupa terbitan berseri/serial publication sing terbit miturut wayah
tertentu lan berkelanjutan.

Ana sawetara sumber sing mratélakaké sajarah bab buku. Buku pisanan disebutaké
lair ing Mesir taun 2400-an SM sawisé wong Mesir nyiptakaké dluwang papirus.
Dluwang papirus sing isi tulisan iki digulung lan gulungan kasebut minangka
wangun buku sing pisanan. Ana uga sing nyritakaké buku wis ana wiwit jaman Sang
Budha ing Kamboja amarga wektu iku Sang Budha nulisaké wahyuné ing godhong lan
sabanjuré diwaca makaping-kaping. Ma-abad-abad sawisé iku ing Cina, para
cendekiawan nulisaké ilmu-ilmuné ing sada sing ditalèni dadi siji. Bab iki duwé
prabawa marang sistem panulisan ing Cina saéngga aksara Cina ditulis sacara
vertikal ya iku saka dhuwur mangisor.

Buku sing kagawé saka dluwang wiwit ana sawisé Cina kasil nyiptakaké dluwang ing
taun 200-an SM. Dluwang nyebabaké akèh owah-owahan ing donya. Pedagang muslim
nggawa tèknologi dluwang saka Cina menyang Éropah ing wiwitan abad 11 Masehi.
Ing Éropah iki industri dluwang tambah maju. Apamanèh kanthi diciptakaké mesin
cithak déning Gutenberg tuwuh lan sumebaré buku ngalami revolusi. Dluwang sing
ènthèng lan bisa tahan suwé dikumpulaké dadi siji lan kacipta sawijining buku.



https://jv.wikipedia.org/wiki/Ankara

Ankara iku kutha krajan Turki wiwit taun 1923, nggantèkaké Konstantinopel utawa
Istanbul. Kutha iki uga dadi kutha krajan Propinsi Ankara. Sadurungé, Ankara
ditepungi kanthi jeneng Angora utawa Engürü; ing mangsa Romawi ditepungi
minangka Ancyra; lan ing mangsa Hellenistik minangka Áŋkyra.

Kutha paling gedhé nomer loro ing Turki iki padunungé 4.455.453 jiwa (2007) lan
wigati banget dideleng saka sisih ékonomi lan indhustri. Minangka punjer
pamaréntahan Turki, ing Ankara mapan kabèh kedutaan gedhé nagara-nagara liya.
Kutha iki panggonané ing laladan paling garing ing Turki lan dikupengi laladan
stepa kanthi manéka situs arkéologi saka mangsa Ottoman, Byzantium, lan Romawi.

Papan Anggegana utama Ankara ya iku Papan Anggegana Internasional Esenboga sing
ana ing sisih lor kutha. Terminal Bus Ankara (basa Turki: Ankara Şehirlerarası
Terminal İşletmesi) iku bagéan wigati saka jaringan bus ing Ankara lan stasiun
sepur Ankara Garı iku ngubungaké antarané bagéan kulon lan wétan Turki.

Ing Ankara ana rong lurung sepur ngisor lemah lan telung lurung manèh jroning
tahap konstruksi.



https://jv.wikipedia.org/wiki/Wiktionary

Wiktionary, utawa—ing edisi basa Indonésia—Kamus Wiki
(http://www.wiktionary.org) iku proyèk kerabaté Wikipedia sing ditujoaké
minangka kamus wiki bébas (kalebu tesaurus lan leksikon) ing kabèh basa.
Wiktionary ing edisi basa Inggris (en.wiktionary.org) dibukak sepisanan tanggal
12 Desember 2002 minangka tindak lanjut proposal Daniel Alston. Tanggal 29 Maret
2004, wiktionary ing edisi basa liyané, ya iku Prancis lan Polen, wiwit dibukak.
Wiwit wektu iku, wiktionary ing edisi basa liyané uga wiwit dibukak. Awalé,
wiktionary nginduk ing URL sauntara nganti akhiré tanggal 1 Mei 2004 dipindhah
ing URL penuh.

Bédané antarané Wiktionary lan Wikipédia iku akèhé entriné diwiwiti kanthi huruf
cilik. Minangka conto, entri kanthi huruf cilik i lan kapital I béda.

Ing kaca iki panjenengan bisa nggolèki arti tembung sawijining lemma utawa entri
ing basa Indonésia. Menawa panjenengan péngin nyumbang entri, mila bakal banget
diregani. Ing ngisor iki sabagéan saka daftar tetembungan ing basa Indonésia
miturut susunan abjad :-

Perlu ditekanaké ing kéné manawa tembung-tembung sing diamot ing njero daftar
tembung iki ya iku tembung-tembung saka kosakata basa Indonésia. Dadi disuwun,
jeneng-jeneng tokoh, nagara lan bab-bab liyané aja dilebokaké ing kéné.

Perlu uga ditekanaké ing kéné supaya aja asal njupuk hak karya wong liya sing
kareksa ing sangisoré Undang-Undang hak cipta. Tulung supaya mènèhi sumber
informasi manawa mungelaké!



https://jv.wikipedia.org/wiki/Seni

Seni iku bagian kabudayan sing ana hubungané karo wujud rasa apik utawa éndah.
Rasa apik iku anané ing batin, ing pikiran manungsa. Kesenian iku fungsiné
kanggo nyaluraké rasa éndah ing pikiran, tegesé, kesenian iku prosès nyiptaaké
wujud-wujud sing ndadèkaké ati ngrasa seneng, puas, bungah kanggo memapki sisi
batin/spiritual kauripan manungsa.

Sebagéan wong duwé anggepan yèn Seni iku mung pelengkap, Sakjané seni iku wis
ana kawit menungsa lair, dadi ing saben individu, jiwa seni iku tuwuh bareng
karo èlmu sawenèh individu mau.

Fungsi seni iku kanggo ngalusaké perasaan, pikiran uga watek/kepribadian, lewih
lanjut kanggo ngalusaké tingkah polah utawa tingkah laku menungsa. Kasil pribadi
sing wis dibekeli rasa alus iku mengko dadi duwé sifat santun, toleran lan
bijak. Mulane kawit cilik menungsa iku wis moali dibekeli muatan seni misale
liwat tembang bocah saking biyunge, tembang Tak Lelo Lelo Lelo Ledung contone,
utawa saking dongeng sing dicritaaken ramane. Fungsi liyane kanggo numbuhke
sifat kreatif utamane ing bocah-bocah.

Dolanan iku donya seni bocah sing terus dilakoni nganti bocah iku melebu
sekolah. Pelajaran nggambar ing sekolah iku cara kanggo nuwuhaké rasa seni ing
jiwa bocah.

Wujud seni iku lengkèt karo enggon utawa papan asal jenisé seni iku. Sifat,
werna, gaya lan kabèh perangkat seni mesthi cocog karo enggon asalé seni iku.



https://jv.wikipedia.org/wiki/Saridin_(Syeh_Jangkung)

Saridin utawa Syèh Jangkung ya iku tokoh Islam kang ana ing Kabupatèn Pathi
nalika ing jaman Wali Sanga. Jeneng Saridin pancèn ora kondhang ing donya,
nanging ing laladan lor pesisir pulau Jawa (laladan Pathi, Kudus, Demak,
Rembang) Saridin wis dadi legénda. Saridin iku wong kang sekti, nanging luguné
ora ketulungan. Mula saking luguné, nganti-nganti dhèwèké ora sadar karo
kasektèné.

Saridin salah sawijining pawongan kang lugu lan prasaja, mapané ing désa
Landhoh, laladan Pathi. Miturun carita sing wis ana Saridin iku putra salah
sawijining Wali Sanga, ya iku Sunan Muria lan garwane Dewi Samaran. Ing carita
babad nyebutaké yèn to jabang bayi Saridin iku ora putrané Sunan Muria karo
garwané Dewi Samaran. Nalika isih enom, Saridin seneng ngulandara (basa
Indonésia: mengembara) nganti ing titi wanciné ketemu karo Syèh Malaya utawa
Sunan Kalijaga, lan diakui minangka guru sejati. Nganti wayahé mulih ing Miyono,
Saridin dicaritake wis rabi karo wong wadon kang disebut-sebut mbokne momok, lan
merga rabi iku mau Saridin duwé anak kang dijenengi Momok. Nganti ing sawijining
dina, Saridin dan Branjung dulur ipéné andum waris wit durèn siji-sijiné kang di
duwèni nanging uwohé akèh. Andum waris ngasilaké pasarujukan antarané Saridin
lan Brajung, Saridin éntuk jatah durén kang tiba wayah bengi lan Branjung éntuk
jatah durén kang tiba ing wayah awan. Nanging iku mau amung akal-akalané
Branjung. nganti tekan ing wayah bengi, Saridin jaga ning jatah warisané. Ora
sawetara suwé anggoné jaga, ana sawijining kéwan metu kang awujud macan nyedhaki
Saridin, ora liya macan iku mau amung panyamarané Branjung kanggo medhén-medhéni
Saridin waé. Ora wedi Saridin banjur nyedaki macan iku mau karo nggawa cucukan
lan langsung waé dipatèni macané. Banjur sawisé macan iku mati langsung malih
wujud dadi Branjung. Matiné Branjung ndadikaké masalah kanggo Saridin karo hukum
tatanan ing Pathi. Wektu iku Adipatiné Wasis Jaya Kusumo kang kudu negakaké
hukum lan ngukum Saridin. Amerga kesalahané, Saridin kena hukuman pidana ing
Pathi.

Sawisé metu saka hukuman ing Pathi, banjur Saridin nyantri ana ing Kudus ing
pondhoké Sunan Kudus. Ing Kudus, Saridin gawé ontran-ontran nganti gawé jèngkèlé
Sunan Kudus lan para santri kang wis rumangsa pinter amarga Saridin luwih pinter
tinimbang santri-santri kang wis suwé mondhok ing Kudus. Nganti ing titiwancine
ana èyèl-èyèlan antarané Saridin lan Sunan Kudus babagan banyu lan iwak. Kanggo
ngetès kapinterané Saridin, Sunan Kudus takon marang Saridin. Kanti ènthèng
Saridin njawab Sunan Kudus.

Krungu jawaban saka Saridin banjur Sunan Kudus ngutus salah sawijining santri
kanggo jupuk klapa ing wit kanggo mbuktèkake jawabané Saridin. Ananging jebul
sing di omongké Saridin bener, ing jero klapa ana iwaké.

Ora mung iku, ing liya dina para santri kejatah ngangsu kanggo ngisi klenthing
kanggo wudhu. Amarga ora énak ati banjur Saridin melu ngéwangi, nanging ora
kebagian èmbèr trus karep ati nyilih èmbèr karo santri liya nanging malah
dikongkon nganggo kranjang, banjur Saridin ngangsu nganggo kranjang lan bisa
ngebaki sekabihaning klenthing kang ana ing pondhok. Amarga Saridin dianggep
seneng pamèr kaluwihan, Saridin dikongkon lunga saka pesantrèné Sunan Kudus lan
ora éntuk balik menèh ana ing Kudus.

Amarga ukuman iku mau, sadurunge Saridin lunga banjur pamèr kasektèn menèh ana
ing Kudus, ora tanggung-tanggung olèhé pamèr, ing wayah wengi Saridin mlebu ana
ing jero kakus khusus kanggo wong wadon, wayah esuk salah sawijine santri wadon
ana sing arep mbuang hajat banjur Saridin njarag nyundhul kelaminé wong wadon
mau. Amarga kaget banjur wong wadon iku njerit lan gawé gègèr sakabihaning
santri kang ana ing pondok, banjur Saridin dilapoké marang Sunan Kudus. Saridin
mlayu, Saridin dadi buron manèh, banjur ing playuné Saridin ketemu karo Syèh
Mlaya. Syèh Malaya ngutus marang Saridin supaya tapa ana ing segara kanggo nebus
kesalahané.

Ing amarga Saridin kasil numpes agul-agul para siluman ing alas roban, Saridin
olèh bebungah saka Sultan Agung ing Kasultanan Mataram ngrabi mbakyuné Sultan
Agung Retno Jinoli. Ananging Retno Jinoli iku mau bahu lawean, utawa saben wong
lanang sing dadi bojoné bakal mati sawisé nglakoni hubungan bebojoan. Sawise
rabi karo Retno Jinoli, Saridin mulih ing Miyono banjur gawé pondok lan ora
sawetara suwé pondoké Saridin wis kondhang. Ing miyono, Saridin karo anak
lanangé lan para santri-santriné kerja dadi wong tani, kanggo ngènthèngake
gawéane ning sawah, momok njaluk ditukokna kebo. Amarga saben dina kebo iku mau
dijak mregawé, kebo iku mau ujug-ujug nggléthak ana ing sawah, kabèh wong
ngirané kebo iku mau wis mati, nanging sawise dicekel Saridin kebo iku mau tangi
menèh lan tambah seger. Amarga kebo mau tukuné ana ing désa landhoh, banjur kebo
iku mau dijenengi kebo landhoh. Ing amarga kebo landhoh iku naté mati lan urip
manèh, ing mitosé para warga ing Pathi lan sak kiwa-tengené Pathi percaya manawa
lulang kebo landhoh bisa dinggo piandhel.

Sédané Saridin ora amarga dipathéni utawa kena penyakit kang parah, ananging
amarga wis wayahé séda. Nalika Saridin séda, kebo landhoh iku mau disembelih lan
daginge di dum-dumaké para tangga teparoné Saridin. Amarga iku dum-duman daging
kebo ing acara lelayu saiki dadi pakulinan ing wewengkon Pathi bageyan kidul,
ing antarané wewengkon désa Kayen, Sukolilo, Gabus, lan Winong.



https://jv.wikipedia.org/wiki/Nagara

Nagara iku wewengkon ing bumi kang kakuwasan pulitik, militer, ékonomi, sosial
lan budayané ditata déning pamaréntahan kang nan ing wewengkon kasebut. Supaya
bisa diarani minangka nagara kudu ndarbèni rakyat, ya iku wong-wong kang nampa
anané organisasi iki. Syarat liyané ya iku anané wewengkon tartamtu papan nagara
iku manggon. Bab liyané apa kang diarani kadhaulatan, ya iku nagara diakoni
déning wargané minangka kang nyekel kakuwasan paling dhuwur ing wewengkon
panggonan nagara.

Anané nagara, kaya organisasi umumé, ya iku kanggo nggampangké anggotané
(rakyat) nggayuh tujuan utawa gegayuhané. Kepénginan iki dirumusaké jroning
sawiji dokumen kang diarani Konstitusi, klebu ing jeroné nilai-nilai kang
dipikul dhuwur déning rakyat minangka anggota nagara. Minangka dokumen kang
nyantumaké gegayuhan rakyat, maksud didegaké nagara, Konstitusi minangka dokumen
hukum paling dhuwur ing sawijining nagara. Mulané konstitusi uga ngatur
cara-cara nata nagara. Konstitusi ing Indonésia diarani Undhang-Undhang Dhasar.



https://jv.wikipedia.org/wiki/Manungsa

Manungsa utawa wong bisa dimangertèni kanthi werna-werna, ya iku miturut
biologis, rohani, lan istilah kabudayan. Miturut biologis, manungsa
diklasifikasèkaké minangka Homo sapiens (Basa Latin kanggo manungsa), sawijining
jinis primata saka golongan mamalia sing dipepaki nganggo utek sing duwé
kemampuan dhuwur.

Ing babagan kajiwan, manungsa dijelentrèhaké nganggo konsèp jiwa sing nduwèni
manéka warna, jroning agama, dimangertèni ing hubungané karo kakuwatan katuhanan
utawa makhluk urip; jroning mitos, manungsa uga kerep dibandhingaké antara ras
siji lan liyané. Jroning èlmu antropologi kabudayan, manungsa dijelasaké
adhedhasar basané, organisasi manungsa jroning masarakat majemuk sarta tuwuhing
teknologi, lan utamané adhedhasar kamampuan mbangun klompok lan lembaga kanggo
dhukungan siji lan liyané sarta awèh lan nampa pitulung.

Panggolongan manungsa sing paling utama ya iku adhedhasar jinis kelamin.
Lumrahe, jinis kelamin anak sing lagi lair iku lanang utawa wadon. Wong enom
lanang dikenal minangka putra lan sawisé ngancik diwasa dadi pria. Bocah enom
wadon diarani putri lan sawisé ngancik diwasa banjur diarani wanita.

Panggolongan liyané ya iku adhedhasar umur, wiwit saka janin, bayi, balita,
bocah, nom-noman, akil balik, pemuda/i, diwasa, lan (wong) tuwa.

Tokoh iku istilah kanggo wong sing misuwur (upamané 'tokoh pulitik', 'tokoh
filem', 'tokoh sing nampa bebungah', lsp).

Wujud fisik manungsa béda-béda miturut faktor keturunan, lingkungan, budaya uga
gizi panganan. Ukuran umume (rata-rata) ya iku antara: dhuwur 160 cm nganti
180 cm, bobot 45 kg nganti 80 kilogram. Kelir kulit uga béda-béda miturut iklim
habitate. Umume variasi kelir antara ireng nganti putih rada abang. Fisik
menungsa ketata saking rangka balung, daging nganti kulit ing bagian jaba.



https://jv.wikipedia.org/wiki/Istanbul

Istanbul (basa Turki: İstanbul) iku kutha sing paling gedhé ing Turki. Nganti
taun 1930 kutha iki luwih umum dikenal déning wong barat kanthi jeneng Yunani-né
ya iku Konstantinopel; sawetara ana sing ngarani Stambul, khususé ing abad
ke-19. Luwih adoh sakdurungé, kutha iki uga naté dikenal minangka Bizantium
utawa Byzantion. Kutha iki nduwé padunung 11 yuta jiwa.

Kanthi populasiné sing kurang luwih 11 nganti 15 yuta, Istanbul dadi kutha kang
paling padhet padunungé ing Turki lan ngrupaaké salah sawijining kutha paling
gedhé ing Éropah. Kutha iki uga dadi kutha krajan administratif Propinsi
Istanbul.

Didhegaké déning kaisar Romawi Konstantin ing koloni Yunani kuno sing arané
Bizantium, lan dijenengké Konstantinopel kanggo ngurmati kaisar, kutha iki dadi
kutha krajan wétan kekaisaran Romawi lan sabanjuré dadi kutha krajan kekaisaran
Romawi Wétan. Sawisé runtuh Konstantinopel ana ing taun 1453 kutha iki dadi
bagian lan dadi kutha krajan Kekaisaran Ottoman. Sakdurungé perebutan mau,
bangsa Turki ngarani kutha iki kanthi jeneng İstanbul, nanging sacara resmi
migunaaké jeneng Qustantaniyyeh (قسطنطنيه), kang surasané "Kota Konstantin"
djroning basa Arab. Mung, ana ing tanggal 28 Maret 1930 kutha iki dijenengké
Istanbul manèh.



https://jv.wikipedia.org/wiki/Bisnis

Jroning èlmu ékonomi, bisnis iku sawijining organisasi sing adol barang utawa
jasa marang konsumèn utawa bisnis liyané, supaya antuk bathi. Sacara historis
tembung bisnis saka basa Inggris business, saka tembung dhasar busy sing maknané
"sibuk" jroning kontèks individu, komunitas, utawa masyarakat. Maksudé sibuk
ngayahi aktivitas lan pegawéyan sing nekakaké kauntungan.

Jroning ékonomi kapitalis, akèh-akèhé bisnis diduwèni d’ening pihak swasta,
bisnis dibentuk kanggo antuk profit lan ningkataké kemakmuran sing duwé bisnis.
Pemilik lan operator saka sawiji bisnis antuk imbalan miturut wektu, usaha,
utawa gedhéné kapitalé. Nanging ora kabèh bisnis golèk kauntungan kaya iki, ana
uga bisnis koperatif sing tujuané ningkatakén kasajahtran kabèh anggotané utawa
institusi pamaréntah sing tujuané ningkataké kasajahtran rakyat. Modhèl bisnis
kaya iki kontras karo sistem sosialistik, ing ngendi bisnis gedhé diduwèni
déning pamaréntah,masyarakat umum, utawa serikat pekerja.



https://jv.wikipedia.org/wiki/Banggalad%C3%A9sa

Banggaladésa utawa Bangladèsh iku nagara ing bawana Asia. Padunungé cacahé
kira-kira ana 147.365.352 jiwa lan jembaré nagara ana 144.000 km2. Nagara iki
dunungé ana ing tlatah Asia Kidul sing wewatesan karo India ing sisih kulon, lor
lan wétan, Myanmar ing sisih kidul-wétan, lan Lempongan Benggala ing sisih
kidul. Bangladesh, bebarengan karo Benggala Kulon ing India, mbentuk kawasan
etno-linguistik Banggala. Bangladesh (বাংলাদেশ) sacara lèterlek tegesé "Nagara
Banggala". Kutha krajan lan kutha paling gedhé ing Bangladesh ya iku Dhaka.

Tapel wates Bangladesh ditetepaké liwat pamisahan India ing taun 1947. Nagara
iki wiwitané minangka swiwi wétan saka Pakistan (Pakistan Wétan) sing kapisah
saka swiwi kulon 1.600 kilomèter adohé. Diskriminasi pulitik, basa, lan ékonomi
nuwuhaké perpecahan antara kaloro sayap, sing pungkasané njeblugaké perang
kamardikan taun 1971 lan madegé nagara Bangladesh.

Bangladesh kapérang dadi pitung divisi (bibhag) sing dijenengi miturut jeneng
kutha krajané: Barisal (বরিশাল), Chittagong (চট্টগ্রাম), Dhaka (ঢাকা), Khulna
(খুলনা), Rajshahi (রাজশাহী), Sylhet (সিলেট), dan Rangpur (রংপুর).

Divisi kapérang manèh dadi dhistrik (zila). Ana watara 64 dhistrik ing
Bangladesh. Saben dhistrik kapérang dadi upazila (sub dhistrik) utawa thana
(stasiun pulisi). Saben stasiun pulisi, kajaba sing ana ing laladan
metropolitan, dipérang manèh dadi sawetara kesatuan. Kesatuan-kesatuan iki
dumadi saka akèh désa-désa. Ing wewengkon metropolitan, stasiun pulisi kapérang
dadi ward, sing dipérang manèh dadi mahallas. Ora ana pejabat kapilih ing
tingkat divisi, dhistrik utawa upazila, lan pamaréntahan mung dumadi saka
pejabat pamaréntah. Pamilihan langsung sing milih ketua lan sawetara anggota
dianakaké ing saben kesatuan (utawa ward).

Dhaka iku minangka kutha krajana lan kutha paling gedhé ing Bangladesh. Kutha
utama liyané ya iku Chittagong, Khulna, Rajshahi, Sylhet, Barisal, Bogra,
Comilla, Mymensingh lan Rangpur. Ing kutha-kutha kasebut dianakaké pamilihan
walikutha, lan ing munisipalitas liyané milih ketua. Walikutha lan ketua nduwèni
mangsa jabatan limang taun.

Bangladesh dumunung ing Delta Kali Gangga-Kali Brahmaputra. Delta iki kabentuk
déning patemon Kali Gangga (jeneng saenggon Padma utawa Pôdda), Brahmaputra
(Jamuna utawa Jomuna), Meghna, lan anak-anak kali sing mili saka Himalaya. Tanah
aluvial sing dienepaké déning kali-kali iku nyiptakaké dharatan sing subur.

Sebagéyan gedhé Bangladesh dumunung ana ing 12 meter sangisoré lumahing segara,
lan diprecaya watara 50% lemah bakal banjir yèn lumahing segara mundhak nganti 1
m.



https://jv.wikipedia.org/wiki/Vatikan

Vatikan ya iku nagara mardika paling cilik ing donya, saka ambané wewengkon lan
cacahing padunung. Vatikan iku enklave lan dikubengi kutha Roma ing Italia.
Vatikan iku papan panggonané Paus lan wewengkon Takhta Suci, otoritas pusat
Gereja Katulik.

Tlatah ing kutha Roma kang sadurungé ora ana padunungé iki (ager vaticanus)
tansah dianggep keramat, malah sadurungé agama Kristen mlebu ing tlatah mau.
Taun 326, gréja pisanan diwangun ing sakdhuwuré panggonan sing diperkiraaké
makam Santo Pétrus. Wiwit wektu samono panggonan iki tansaya akèh dipanggoni
warga.

Para Paus jroning peran sékulèré wiwit ngrembakaké prabawa menyang
laladan-laladan saubengé lan liwat nagara-nagara Paus mrintah laladan-laladan
ing ujung Italia sing suwéné luwih saka sèwu taun nganti tengahan abad kaping 18
nalika Italia didadèkaké siji. Wektu iku laladan nagara Paus disita déning
Karajan Italia kang nembé diadegaké.

Vatikan iku kaukus unik, sawijining conto saka karajan kang fungsi kepala
nagarané, ya iku sang Paus ora diwarisaké nanging dipilih kanggo saumur urip
déning dewan Kardinal. Anggota dewan kardinal kang bisa milih ya iku kang umuré
kurang saka 80 taun. Pasemon dewan kardinal kanggo milih Paus iki diarani
Conclave lan dianakaké ing Kapel Sistina (Sistine Chapel basa Inggris utawa
Chapella Sistina basa Italia). Tembung Conclave iki asalé saka basa Latin cum
clavis kang maknané “nganggo kunci”. Maksudé para anggota Déwan kang nyekel
kunci pemilihan. Tembung cum clavis iki uga nduwèni teges yèn para kardinal
dikunci ing Kapel Sistina jroning prosès pemilihan Paus.

Istilah Takhta Suci ngrujuk marang otoritas, yurisdiksi lan kadhaulatan Paus lan
para penaséhaté jroning mimpin greja Katulik Roma. Takhta Suci nduwé hak kang
padha karo nagara mawa dhaulat.

Minangka nagara mawa dhaulat, Vatikan uga nduwé hak kanggo ngirim lan nrima
diplomat. Para diplomat iki mbutuhaké Kedutaan Besar kang kudu manggon ing kutha
Roma awit ora ana panggonan ing Vatikan. Mulané ana kahanan kang paradoksal, ya
iku Italia nduwé perwakilan ing wewengkoné dhéwé. .

Kutha Vatikan dumunung ing dhuwuré bukit Vatikan ing sisih kulon-lor kutha Roma,
sawetara atus meter saka Kali Tiber. Tapel watesé karo Italia dawané (3,2 km)
mèlu tembok kuthta kang biyèn diwangun kanggo nglindhungi Paus saka serangan.
Total wewengkon udakara 0,44 km². Saliyané kutha Vatikan, wewengkon Paus uga
klebu sawetara greja wigati, kantor-kantor lan Kastil Gandolpho. Paus minangka
Kepala Nagara lan gubernur ngurusi kaperluan sadina-dina.

Ekonomi Vatikan kang non-komersial iki disokong déning sumbangan saka para umat
Katulik saindhenging jagat, dodolan perangko, koin-koin, suvenir turis, iuran
mlebu muséum-muséum lan dodolan buku lan kalawarta.

Amèh kabèh 890 warga Vatikan manggon ing jero tembok kutha Vatikan. Para warga,
dumadi saka para rohaniawan/rohaniawati lan Tentara Swiss, ya iku tentara
sukarela. 100% warga Vatikan nganut agama Katulik. Basa Resmi ya iku Basa Latin,
nanging Basa Italia luwih sering dipigunakaké jroning urip sadina-dina.

Kutha Vatikan minangka warisan budhaya kang wigati. Sawetara gedhung kaya
Basilika Santo Petrus, Kapel Sistina lan Museum Vatikan minangka gedhung-gedhung
kang éndah banget.



https://jv.wikipedia.org/wiki/Tokyo

Tokyo (東京; Tōkyō, harafiah: ibukitha wétan) punika ibukitha Jepang sekaligus
tlatah ingkang paling padhet ing Jepang, sarta laladan metropolitan paling ageng
ing donya dipun tingal saking cacah padunungipun (33.750.000 ing kitha lan
tlatah sakubengipun).

Watawis 12 yuta padunung manggèn ing Tokyo lan atusan èwon sanèsipun
wongsal-wangsul saben dinten saking tlatah sakubengipun kanggé nyambut damel
utawi dagang ing Tokyo. Tokyo punika pusat pulitik, ékonomi, budhaya lan
akademis ing Jepang sarta panggénan istana kaisar Jepang lan kursi pamaréntahan
nagari, sekaligus minangka pusat bisnis lan finansial utami tlatah Asia Wétan.

Tokyo anggadhahi sakedhik gedhung pencakar langit tinimbang kitha sanès ingkang
saukuran, amargi wontenipun tatacara konstruksi lindhu. Wangunan di Tokyo
kathahipun arupi apartemen tingkat andhap (6 ngantos 10 lantai) lan griya
kaluwarga ingkang alit. Tokyo ugi minangka lokasi sistem transportasi massal
ingkang paling kompleks sadonya, lan misuwur déning jam-jam sibukipun ingkang
padhet.

Tokyo sacara harafiah maknanipun "ibukitha wétan" wonten ing basa Jepang, kosok
balèn kaliyan ibukitha lami ingkang wonten ing kilèn, Kyoto, ingkang
dipunnamikaken "saikyo", utawi "ibukitha kilèn" ing abad ke-19. Ngantos taun
1870-an, Tokyo dipun wastani "Edo". Nalika pusat kekaisaran pindhah saking Kyoto
dhateng Edo, naminipun lajeng dipun gantos.

Prefektur Tokyo dipun pérang dados Dharatan dan kepulowan. Bagéan Dharatan
dumunung wonten ing sisih kidul-kilèn Lempongan Tokyo, watawis 90 km saking
wétan ka kilèn, lan 25 km lèr ka kidul. Tokyo wewatesan kaliyan Prefektur Chiba
ing sisih wétan, Prefektur Yamanashi ing kilèn, Prefektur Kanagawa ing kidul,
lan Prefektur Saitama ing sisih lèr. Kepuloanipun arupi Kepulauan Izu lan
Kepulauan Ogasawara, manjang watawis 1.000 km ka Samudra Pasifik.



https://jv.wikipedia.org/wiki/Suriname

Républik Suriname iku nagara sing dumunung ana ing bagéyan lor Amérika Kidul.
Nagara iki diwatesi karo Guyana Prancis ing wétan, Guyana ing kulon, Nagara
Brazil ing kidul, lan Samudra Atlantik ing lor. Nagara iki salah sijining
panggonan sing akèh wong Jawané, saliyané Indonésia lan Kaledonia Baru. Suriname
iku manten jajahan Walanda lan mbiyèn ditepungi mawa jeneng Guyana Walanda.
Suriname mardika saka Walanda ing tanggal 25 November 1975.

Mawa amba kurang saka 165.000 km2, Suriname iku nagara adaulat sing cilik dhéwé
ing Amérika Kidul. Guyana Prancis ambané luwih cilik, nanging tlatah iki laladan
Prancis lan ora mardika. Suriname nduwé padunung kurang luwih 490.000 jiwa, lan
mayoritasé urip ing pasisir lor, papané kutha krajan Paramaribo.

Wewengkon Suriname wiwit dikenal abad kaping 15, ya iku nalika bangsa-bangsa
Éropah nguwasani Guyana, sawijining dhataran jembar sing dumunung ing antara
Samudra Atlantik, Kali Amazon, Rio Negro, Kali Cassiquiare lan Kali Orinoco.
Wiwitané dhataran iki déning para ahli kartografi diwnènehi jeneng Guyana
Karibania (Guyana sing tegesé dhataran jembar sing diilèni déning akèh kali lan
Karibania saka tembung Caribs ya iku jeneng padunung asli sing pisanan manggon
ing dhataran kasebut).

Ananing wong Jawa ing Suriname iki ora bisa diculké karo ananing
pakebonan-pakebonan sing dibukak ning kana. Sabubaré ora olèhé pabudhakan ning
kana, lan wong-wong turunan Afrika dibébasaké saka pabudhakan. Ing pamungkasing
1800an Walanda wiwit nekakaké para kuli kontrak asal Jawa, India lan Cina. Wong
Jawa pramilané dipanggonaké ing Suriname taun 1880an lan dikaryakaké ing
pakebonan gula lan kayu sing akèh ing tlatah Suriname.

Wong Jawa teka ing Suriname nganggo akèh cara, nanging akèh sing dipeksa utawa
diculik saka désa-désa. Ora amung wong Jawa sing digawa, nanging uga akèh
wong-wong saka Sundha, Madura, lan tlatah liya sing keturunané dadi Jawa kabèh
ing kana.

Wong Jawa nyebar ing saindhenging tlatah Suriname, nganti ana désa jenengé
Tamanredjo lan Tamansari, ana manèh sing ngumpul ing Marienburg. Wong Jawa
Suriname sejatiné tansah ana janji ing Tanah Jawa sanajan urip adoh dipisahké
karo samudra, iku sebabé Basa Jawa panggah lestari ing tlatah Suriname. Weruh
Indonésia wis mardika, akèh wong Jawa sing nduwé karep bali ning Indonésia, lan
mung sithik sing bener-bener isa bali, iku waé malahan ing tanah Sumatra lan
tlatah-tlatah Indonésia liyané. Banjur, ing taun 1975 wayah Suriname mardika
saka Walanda, wong-wong kalebu wong Jawa diwènèhi pilihan, panggah ing Suriname
utawa mèlu pindhah menyang Walanda. Akèh wong Jawa sing akiré pindhah menyang
tanah Walanda, lan liyané panggah ing Suriname. Rata-rata wong Jawa Suriname iku
agamané Islam, sanajan ana sing mèlu agama liyané nanging sethithik.

Sing unik ing wong Jawa Suriname iki, ora olèh rabi karo anak putuné wong
sa'kapal utawa sa' jaji. Dadi wong sa'kapal sing digawa nang Suriname iku wis
dianggep paseduluran lan anak putuné ora olèh dirabi.

Républik Suriname (Surinam), ya iku nagara ing Amerika Selatan lan bekas
jajahane Walanda sing merdeka saka Walanda tanggal 25 Nopember 1975. Nagara iki
wewatesan karo Guyana Perancis ing sisih wetan lan Guyana ing sisih kulon. SIsih
kidul wewatesan karo Brasil lan ing sisih lor karo Samudra Atlantik. Suriname
kasebut "Indonésia Sebelah Barat" jalaran akehe wong Jawa sing ana nang
Suriname. Ing Suriname ana wong Jawa sing manggoni, cacahe udakara 75.000 wong.
Wong-wong Jawa iku mau digawa mrana karo Walanda tahun 1890 nganti 1939.

Kutha krajané Suriname ana ing kutha Paramaribo. Klompok Hindustan utawa wong
turunan saka imigran abad 19 saka India, populasine 37%. Kreol, camboran wong
kulit putih lan kulit ireng cacahe 31%, wong Jawa ana 15% lan wong Maroon,
turunane tukang rewang saka Afrika sing minggat, ana 10%. Liyane, ya iku wong
Indian-Amerika, Tionghoa, lan kulit putih. Komunitas [[Yahudi ya ana, dhèwèké
turunane kaum Sefardim sing maune minggat saka Iberia menyang Walanda. Agama
sing dipeloni kayata Hindu, Islam lan Kristen.

Warga Suriname cacahé kabèh ana 433.998 wong. Uripé akèh-akèhané ana ing pinggir
kali gedhé lan tlatah-tlatah cedhaking segara. Uga urip ing pusat-pusat
pakebonan. Wong Suriname iku akèh macemé, lan paling akèh ya turunan saka India
sing nganti 37%né warga, sabanjuré wong Kreol sing turunané para budhak Afrika,
cacahé 31%. Katelu iku wong Jawa, 15% banjur wong Maroon 10% (wong Maroon iki
turunaning wong budhak sing mlayu menyang alas-alas, lan cara uripé tansah kaya
leluhuré ing Afrika). Lan sisané ana wong Cina, Indian lan Walanda.

Ora ana agama kang resmi ing Suriname. Ana agama Hindhu sing dipracayani karo
wong India, agama Islam sing akèh dipracayani wong Jawa lan sebagéyan wong
India, uga Kristen lan Katulik sing dipracayai karo wong Kreol lan Maroon. Malah
tansah akèh wong sing nganut aliran Animisme.

Basa resmi sing diakoni ing Suriname ya basa Walanda, nanging kanggo basa
pasaran wong Suriname nganggo basa Sranan Tongo sing asliné saka basa Inggris,
lan iku dadi piranti wicaraning klompok-klompok ing kana. Saliyané iku, basa
Hindi, lan basa Jawa diujarké karo klompoké dhéwé-dhéwé. Uga ana basa-basa
Indian kayata Karib lan Arawak, basa-basa Maroon kaya Saramaka lan Ndjuka.

Suriname nduwé kembang nasional sing jenengé Fajalobi, ing Indonésia lan India
dikenal kanthi jeneng kembang Asoka.

Cithakan:Komariah, Siti dan Puspa Ruriana. 2011. Basa Jawa di Suriname.
Surabaya: Lima-lima Jaya



https://jv.wikipedia.org/wiki/Siprus

Républik Siprus ya iku nagara pulo ing Segara Tengah bagéyan wétan, udakara
113 km kidulé Turki lan 120 km kuloné Suriah. Kutha krajané ya iku Nikosia.
Kutha wigati liyané antara liya Limassol, Larnaca, Paphos, Famagusta, lan
Kyrenia.

Wiwit taun 1974, ing bagéyan lor ana Républik Turki Siprus Lor, kang mung
diakoni déning Turki.

Siprus, nalika isih dadi jajahan Britania Raya, arep diwènèhaké marang Yunani.
Nanging minoritas Turki nulak. Sidané kompromi disarujuki lan taun 1959 didegaké
nagara Siprus mardika. Ananging nagara Yunani lan Turki kaloroné durung puas lan
pungkasané taun 1974 sawijining kelompok kang kepéngin persatuan karo Yunani
nganakaké kudéta kang diwales nganggo invasi Turki. Miwiti kadadéyan iku Turki
mbanjur nguwasani wewengkon lor.

Tanggal 1 Mei 2004, Siprus dadi anggota Uni Éropah. Nanging kang diidinaké mèlu
mung wewengkon kidul waé, séjé babé yèn wewengkon lor uga péngin dadi siji
manèh. Pungkasané padunung wewengkon lor nekan pamaréntahé supaya dadi siji karo
wewengkon kidul. Tanggal 24 April 2004 wewengkon lor (kang dipimpin déning Raouf
Denktash) mratélakaké "iya" marang gagasan persatuan. Laladan kidul (kang
dipimpin déning Tassos Papadopoulos) mratélakaké "ora" tumrap persatuan. Sidané
mung bagéyan kidul waé kang dadi anggota Uni Éropah.

Ekonomi Siprus gumantung marang ekspor produk tani (jeruk, kenthang, anggur,
tembako) lan saka pariwisata. Sektor perikanan amèh ora ana artiné; tlatah banyu
ing saubengé pulo kurang ana iwaké. Séjéné iku sektor pertambangan isih
nguntungaké (tembaga, wesi, marmer lan gipsum). Tembung tembaga jroning
basa-basa Éropah ngrupakaké derivasi saka tembung "Siprus" ing basa Yunani
kupros, upamané tembung copper (basa Inggris) utawa koper (basa Walanda).



https://jv.wikipedia.org/wiki/M%C3%A8ksiko

Nagara-Nagara Mèksiko Sarékat utawa Mèksiko (basa Aztec Mexihco Tlacetililli
Tlahtohcayotl; basa Spanyol: Estados Unidos Mexicanos utawa Mexihco, México) iku
nagara kang dumunung ing Amérika Lèr, wewatesan karo Amérika Sarékat, Guatemala
lan Belize ing sisih kidul-wétan, Samudra Pasifik ing sisih kulon, lan Lempongan
Mèksiko lan Segara Karibia ing sisih wétan. Nagara iki minangka nagara paing
gedhé katelu ing Amérika Latin lan uga nagara kang paling akèh nagnggo basa
Spanyol. Jeneng nagara iki dijupuk saka jeneng kutha krajané, kang asalé saka
jeneng kutha krajan kuno Aztec ya iku Mexico-Tenochtitlan. Mexi iku sebagéyan
jeneng Mexitli, ya iku jeneng déwa perang, déné co maknané panggonan lan ca
maknané wong.

Sajroning amèh 3.000 taun, Mèksiko dadi panggonan sawetara peradaban maju
kayadéné peradaban Amerindian, Maya lan Aztec. Tekané panjajah Spanyol pimpinan
Hernan Cortes ing wiwitan abad ka-16, lan kamenangané saka kaum Aztec ing taun
1521, nandhani wiwité éra koloni Mèksiko minangka Spanyol Anyar.

Tanggal 15 September 1810, kamardikan saka Spanyol dinyatakaké déning Miguel
Hidalgo y Costilla ing Dolores ya iku kutha cilik. Bab iki dadi titik wiwitan
paprangan kamardikan sing dikenali minangka Perang Kamardikan Mèksiko sing
rampung kanthi asil kamardikan ing taun 1821 lan pambentukan Kekaisaran Mèksiko
sing sepisanan.

Mèksiko dumadi saka 31 negeri utawa estados lan Laladan Persekuthuan Meksiko
utawa Distrito Federal. Kawasan Metropolitan Kutha Mèksiko, klebu ing Laladan
Persekuthuan lan kawasan tapel watesé, minangka kutha kang nduwèni padunung
palin padhet ing donya.



https://jv.wikipedia.org/wiki/Kuba

Républik Kuba dumadi saka Pulo Kuba (pulo paling gedhé ing Kapuloan Antilles
Gedhé), Pulo Pemuda lan sawetara pulo cilik ing saubengé. Jeneng "Kuba" kabaré
asal saka tembung jroning basa Taíno, cubanacán, kang maknané 'panggonan kang
sentral'.

Nagara iki dumunung ana ing Karibia Lor, ana ing partemon Segara Karibia,
Lempongan Meksiko lan Samudra Atlantik. Ing sisih wétan-lor Kuba - udakara
144 km - dumunung Nagara Bagéyan Florida, Amérika Sarékat, lan Bahama. Ing sisih
wétane dumunung Kapuloan Turks lan Caicos sarta Haiti, sawetara ing sisih kulon
dumunung nagara Meksiko. Kapuloan Cayman lan Jamaika ana ing sisih kidul saka
pucuk wétané Kuba. Yèn dibandingaké karo Indonésia, jembaré Kuba kira-kira luwih
cilik tinimbang jembaré Pulo Jawa.

Kuba minangka nagara penghasil gula paling gedhé ing donya sawisé Brasil.
Senajan gula minangka kasil utama ya iku 85% saka ekspor Kuba, nanging padunungé
dhéwé isih dadi konsumèn gula paling gedhé sawisè Kosta Rika.

Kuba dipérang dadi 14 propinsi lan siji munisipalitas khusus (Pulo Pemuda - Isla
de la Juventud). Wiwitan abad ka-20, Kuba mung dipérang dadi 6 propinsi.
Pamérangan administratif wektu iki mèmper propinsi-propinsi militer Spanyol
samangsa Perang Kamardikan Kuba.



https://jv.wikipedia.org/wiki/Idul_Fitri

Idul Fitri (Basa Arab: عيد الفطر ‘Īdu l-Fiṭr) iku dina riyaya umat Islam saben
tanggal 1 Syawal jroning penanggalan Hijriyah. Idul Fitri dirayakaké sawisé umat
Islam nglakoni pasa sesasi ing sasi Ramadan. Amarga cara netepaké tanggal 1
Syawal sing didhasaraké marang mubengé rembulan marang bumi kasebut, mula Idul
Fitri utawa Dina Riyaya ora padha tanggal lan sasiné saben taun yèn dideleng
saka kalèndher Masèhi. Cara nemtokaké tanggal 1 Syawal uga béda-béda, saéngga
bisa ana sebagéyan umat Islam sing mahargya ing tanggal Masehi sing béda. Ing
Indonésia, pamaréntah minangka sing kawogan nemtokaké tanggal 1 Syawal saben
ngadhepi wektuné nganakaké pasamuan sing diarani sidang isbat, Sidhang mau
dirawuhi déning para pejabat saka Kamentrian Agama, Majelis Ulama Indonésia,
wakil-wakil saka organisasi massa Islam, lan para wakil nagara sahabat.

Ing tanggal 1 Syawal, umat Islam kumpul wayah ésuk lan ngayahi Salat Ied
bebarengan ing masjid-masjid, utawa ing lapangan yèn kahanan ora udan. Béda karo
ritual Salat Iedul Adha sing kudu pasa dhisik nalika budhal menyang papan
panggonan shalat, jroning salat Ied iki malah disunnahaké sarapan dhisik
sadurungé mangkat .

Sadurungé diwiwiti salat Ied, biyasané imam ngélikaké tumrap sing durung
nglaksanakaké bayar zakat fitrah. Wates wektu bayar fitrah ya iku sadurungé
ngayahi salat Ied, déné sing telat lan lagi bayar sawisé salat Ied bakal diitung
minangka sedekah biyasa.

Shalat Idul Fitri biasané dianakaké ing lapangan. Déné hukum Salat Idul Fitri ya
iku sunnah mu'akkad. Sadurungé shalat, kaum muslimin ngumandhangaké takbir.

Takbir dikumandangaké sawisé teka sasi Syawal. Saliyané ngayahi Salat Sunnah
Idul Fitri, kaum muslimin uga diwajibaké bayar zakat fitrah sing akèhé saben
wong 2,7 kilogram bahan panganan pokok. Tujuan sakai zakat fitrah iki kanggo
andum kabegjan marang para fakir miskin. Sawisé salat disunnahaké midhangetaken
kutbah sing diterusaké maca donga. Sawisé rampung, kaum muslimin banjur padha
salaman silih apura siji lan sijiné. Kadhangkala ana sing diterusaké ngayahi
ziarah kubur.

Tradhisi sing biyasa dilakoni ing Indonésia saben ngadhepi dina dina Idul Fitri
ya iku arupa silaturahmi marang wong tuwa lan sanak kadang liyané. Kanggo
kaperluan silaturahmi lan njaluk ngapura marang wong tuwa iki banjur akèh wong
sing mulih menyang kampung asalé sing kerep disebut acara mudik. Tradhisi mudik
iki nyebabaké dalan-dalan banjur dadi macet. Tradhisi liya sing lumrah ya iku
mangan kanthi menu utama arupa kupat sing biyasané nganggo lawuh opor utawa
jangan lodhèh.

Shalat Iedul Fitri diayahi rong rakaat . Ing rokaat pisanan sawisé takbiratul
ihram ditambah takbir kaping pitu, lan ing rakaat kapindho takbir kaping lima.
Ing antarané takbir mau dianjuraké maca hamdallah, muji Gusti Allah lan shalawat
marang Nabi Muhammad S.A.W. Sawisé takbir tambahan, imam salat maca ta’awudz,
surat Al Fatihah banjur maca surat Al-Quran kanthi kombinasi:

Umat Islam ing Indonésia nganggep Idul Fitri minangka dina riyaya kang utama,
kahanan mengkono dimupangkataké kanggo kumpul karo kulawarga. Tradhisi mudik
utawa bali menyang kampung, biasa dilakoni déning wong sing padha ngumbara
kanggo mulih menyang désa asal-usulé wiwit rong minggu sadurungé Idul Fitri.
Pamaréntah duwé tanggung jawab nglancaraké para pemudik kang bali kampung mau.
Dina Riyaya Idul Fitri kang ana ing Indonésia dipèngeti minangka dina prèi
(libur) nasional, kang dipèngeti déning masarakat Indonésia kang mayoritas
padunung Muslim. Panetepan Idul Firti katemtokaké déning pamaréntah kanthi
ngayahi sidang Isbat sing ngajak rembugan ormas-ormas Islam kang ana ing
Indonésia.

Dhedhaharan kang paling misuwur ing prayaan Idul Fitri ing Indonésia ya iku
kupat, kang uga didadèkake tradhisi panganan ing Malaysia, Brunei, lan
Singapura. Ing bagéan liya kang dadi pangarep-arep para bocah cilik ing dina
riyaya ya iku dum-duman duwit riyaya (Basa Indonésia:salam tempel utawa angpao).
Kagiatan liya kang ana ing dina riyaya ya iku antarané para tetangga nduwèni
tradhisi dolan lan nyuwun pangapura, sing misuwur kanthi sebutan acara
silaturahmi, utawa "halal bi-halal".

Ing tlatah manca kayadéné ing Malaysia, Singapura, uga Brunei, Idul Fitri
misuwur kanthi sebutan Dina Riyaya Pasa utawa Dina Riyaya Aidil Fitri. Ing
Indonésia, wayah bengi sadurungé prayaan dianakaké takbiran utawa dikumandangaké
takbir ing dalan, masjid lan uga ing musholla, kang tujuané nguntapaké
kamenangan lan muji syukur Keagungan Tuhan. Ing padésan utawa kampung uga ana
tradhisi nguripake damar utawa pelita, panjut, utawa obor. Masarakat uga padha
silih ngucapaké "Sugeng Dina Riyaya " utawa "Salam Aidil Fitri" lan "Maaf lahir
lan batin" kanggo pangucapan njaluk pangapura saka wong liya.



https://jv.wikipedia.org/wiki/Hong_Kong

Hong Kong (Mandarin: 香港 ; Pinyin: Xiānggǎng; resminé Laladan Administratif
Khusus Hong Kong)iku Laladan Administratif Astamiwa Républik Rakyat China. Ing
China ana loro Laladan Administratif Astamiwa. Sing sijiné ya iku Makau. Hong
Kong diserahaké ing RRC déning Britania Raya ing tanggal 1 Juli 1997. Hong Kong
duwé padunung 6,8 yuta jiwa.

Sadurungé diserahaké, Hong Kong isih koloni Britania Raya. Manut kebijakan Siji
Nagara Loro Sistem gawéané Deng Xiaoping, Hong Kong dadi laladan otonomi saka
pamaréntahan RRC ing babagan hukum, valuta, bea cukai, imigrasi, aturan dalan
kang tetep lumaku ing jalur kiwa. Urusan kang dadi wewenang Beijing iku
pertahanan nasional lan diplomasi. Otonomi iki dilakokaké ing Hong Kong suwéné
50 taun diitung saka taun 1997.

Ambané laladan Hong Kong kurang luwih 1.104 km2 kanthi populasi tujuh yuta wong,
dadi Hong Kong kagolong laladan kang padhet ing ndonya. Warga Hong Kong iku 95
persen saka etnis Cina lan 5 persen wargané saka etnis liya. Etnis Cina kang
urip ing Hong Kong akèh saka kutha Guangzhou lan Taishan propinsi Guangdong.

Hong Kong dadi koloni krajaan Inggris sabubaré Perang Candhu I (1839-1842).
Wiwitané mung pulo Hong Kong, banjur diambaké tekan Ujung Kowloon nalika taun
1860, lan ing taun 1898 tekan New Territories.



https://jv.wikipedia.org/wiki/Hak_cipta

Hak cipta iku nyawisaké pangagem hak kanggo mbatesi panikelan ora sah seka
èksprèsi asli (upamané literatur, filem, musik, gegambaran, piranti alus
(software), topeng, lan liya-liyané.

Hak cipta iku béda akèh karo wujud liya saka properti intelektual, upamané patèn
sing mènèhi hak monopoli kanggo invensi. Hak cipta iku dudu hak monopoli nanging
kanggo nyegah wong liya kanggo tumindak sing nerak hak kasebut.

Ing Indonésia, prakara hak cipta ginaris ing Undhang-Undhang Hak Cipta, ya iku
Undhang-Undhang Nomor 19 Tahun 2002.

Konsèp hak cipta ing Indonésia iku tumurun saka konsèp copyright ing basa
Inggris. Kawitané, copyright kacipta selaras karo ditemokaké mesin cithakan.
Sadurungé mesin [[Guttenberg iku, prosès kanggo nyalin sawijining karya tulisan
mbutuhaké tenaga lan béya sing mèh padha gedhéné karo ragad gawé asliné. Mula
saka iku, para penerbit sing njaluk supaya ana paugeran sing mayungi karya
cithakan bisa dikopi, ketimbang para pengarangé.

kawitané, hak monopoli kasebut diwènèhaké langsung marang penerbit kanggo ngedol
barang cithakané. Hak kanggo pengarang (penganggit) lagi ana sawisé kabiwarakaké
angger-angger copyright ing taun 1710 kanthi Statute of Anne ing Inggris.
Angger-angger mau uga ngayomi para konsumèn bisa mardika sawisé prosès
dol-tinuku. Paugeran iki uga ngatur hak `´ksklusif sing nyekel copyright, ya iku
salawasé 28 taun. Sawisé masa kasebut, karya iku dadi duwéke umum.

Konvensi Berne ing taun 1886 sing pisanan ngatur prakara copyright ing antarané
nagara-nagara sing nduwèni daulat. Ing konvènsi iki, copyright kawènèhaké
otomatis kanggo karya kréatif lan panganggit ora kudu ndaftaraké. Salebaré
sawijining karya kacithak utawa kasimpen ing sawijining medhia, si panganggit
otomatis antuk hak èksklusif copyright karyané iku lan uga kanggo karya
derivatif nganti si pengarang kanthi blak-blakan mratélakaké sewaliké utawa
nganti copyright kasebut kadalu warsa.

Taun 1958, Perdana Menteri Djuanda mratélakaké Indonésia metu saka Konvensi
Berne supaya para intelektual Indonésia bisa antuk paédah saka karyané, cipta
lan karsa bangsa manca, tanpa kudu mbayar royalti.

Taun 1994, Pamarèntah Indonésia ngratifikasi Organisasi Perdagangan Dunia (World
Trade Organization – WTO), kang sinertanan Prajanjèn Trade Related Aspects of
Intellectual Propertyrights - TRIPs (Prakara-prakara sing magepokan karo wisaya
HKI). Prakara iki kalakokaké amarga Hak kekayaan intelektual wus dadi piranti
ing jagad dol-tinuku ing antarané nagara-nagara maju. Ing Indonésia, paugeran
prakara hak kekayaan intelektual iki kawujudaké liwat Undhang-Undhang Nomer 7
Taun 1994.

Upama hak cipta kasebut duwèké utawa dicekel sawijining badan hukum, hak cipta
lumaku lawasé 50 (sèket) taun sawisé kabiwarakaké.



https://jv.wikipedia.org/wiki/Basa_Rusia

Basa Rusia (русский язык /'ruski ja'zik/) iku basa Slavik sing paling akèh
dipituturaké.

Basa Rusia klebu klompok basa-basa Slavik rumpun basa Indo-Éropah, lan duwé
kerabat antara liya karo basa Sangskreta, Yunani, lan Latin.

Jroning rumpun basa Slavik, basa Rusia paling cedhak karo karo basa-basa Slavik
Wétan, ya iku basa Belarus lan basa Ukraina. Kayadéné kaloro basa pungkasan iku,
basa Rusia migunakaké abjad Sirilik sing dumadi saka 33 aksara sing diciptakaké
déning loro tokoh Slavik ya iku Kirill (Cyril) lan Methodius (abad IX-X)
adhedhasar abjad Yunani. Salah siji basa resmi PBB. Dipigunakaké minangka basa
perantara (lingua franca) ing republik-republik tilas Uni Soviet. Cacahé penutur
basa Rusia iku luwih saka 250 yuta (1990). Basa Rusia uga sugih karya sastra.

Basa Rusia minangka basa resmi kanggo Rusia. Basa Rusia uga minangka basa resmi
ing Kazakhstan, Kirgistan lan Belarusia, lan minangka basa resmi de-facto ing
Abkhazia lan Ossetia Kidul. 97% sekolah ing Rusia ,75% ing Belarusia ,41% ing
Kazakhstan, 25% ing Ukraina, 23% ing Kirgistan, 21% ing Moldaviaa, 7% ing
Azerbaijan, 5% ing Georgia lan 2% ing Armenia lan Tajikistan nganggo basa Rusia
minangka basa ing sekolah.



https://jv.wikipedia.org/wiki/Uganda

Républik Uganda iku nagara ing Afrika Wétan. Nagara kang olèh julukan "Mutiara
Afrika" saka Winston Churchill iki wewatesan karoKenya ing sisih wétan, Sudan
ing sisih lor, Républik Dhémokratik Kongo ing sisih kulon, Rwanda ing
kidul-kulon, lan Tanzania sarta Tlaga Victoria ing sisih kidul. Jeneng nagara
iki asalé saka krajaan Buganda kang tlatahé biyèn nyakup bagéan kidul Uganda.
Uganda kapérang dadi 70 dhistrik.

Senayan ora ndarbèni pasisir, Uganda nduwèni sawetara tlaga gedhé, kayata tlaga
Victoria, tlaga Albert,tlaga Kyoga lan tlaga Edward. Negri iki dumunung ing
dhataran utwa plateau Afrika Wétan, kira-kira 900 m sak dhuwuré banyu segara.
Umumé Uganda nduwèni iklim tropis, nanging ana uga variasi. Uganda andarbèni
sawetara pulo ing tlaga Victoria. Kutha-kutha wigati dumunung ing tlatah kidul,
ya iku cedhak tlaga Victoria, klebu kutha krajan Kampala lan kutha ing cedhaké
Entebe.

Uganda kabagi jroning 70 dhistrik, 4 laladan administratif: Lor, Wétan, Sentral
lan Kulon. Distrik iki dijenengké miturut kutha kang paling gedhé, umpamané
kutha Kampala dumunung ing dhistrik Kampala.



https://jv.wikipedia.org/wiki/Spanyol

Karajan Spanyol (basa Spanyol lan Galisia: Reino de España, Katalan: Regne
d'Espanya, Basque: Espainiako Erresuma) ya iku nagara ing Éropah kidul-kulon,
kang bebarengan karo Portugal, dumunung ana ing Ujung Iberia. Wates dharat
Spanyol karo Éropah ya iku Pegunungan Pyrenia wewatesan karo Perancis lan
Andorra. Wewengkoné uga nglingkupi kutha Ceuta lan Melilla ing Afrika Lor,
Kepuloan Canary ing Samodra Atlantik, lan sawetara pulo ing Laut Tengah.

Wewengkon Spanyol diwatesi déning Portugal ing sisih kulon, sarta Gibraltar lan
Maroko ing sisih kidul. Spanyol wewatesan karo Perancis lan Andorra ing sisih
lor-wétan ngliwati Pegunungan Pyrenia. Wates segarané ya iku Samodra Atlantik
ing sisih kulon lan Lempongan Biscay ing sisih lor sarta Laut Tengah ing sisih
wétan, papan ing ngendi Spanyol nduwèni wewengkon Kepuloan Balearik. Ing sisih
kidul, ana Selat Gibraltar. Kutha-kutha ing Spanyol kanthi padunung paling akèh
antara liya Madrid, Barcelona, Valencia, Sevilla, lan Málaga.

Lansekap Spanyol didominasi déning dhataran dhuwur lan pegunungan, kayata
Pyrenia lan Sierra Nevada. Saka panggonan mau, mili sawetara kali.

Spanyol dibagi 50 propinsi, dikelompokaké jroning 17 wewengkon otonomi lan 2
kutha otonom kang nduwèni otonomi kang ombèr.

Spanyol dumadi saka 17 wewengkon otonomi (comunidades autónomas) lan loro kutha
otonom (ciudades autónomas; Ceuta lan Melilla).

Karajan Spanyol uga kapérang dadi 50 propinsi (provincias). Wewengkon otonomi
ngelompokaké sawetara propinsi (Extremadura, contoné, dumadi saka rong propinsi:
Cáceres lan Badajoz). Wewengkon otonomi Asturias, Kepulauan Baleares, Cantabria,
La Rioja, Navarre, Murcia, lan Madrid, kabèh mau mung dumadi saka sak propinsi.
Sacara tradisional, propinsi-propinsi mau kapérang manèh marang wewengkon
bersejarah (comarcas).

Ana lima enklave (plazas de soberanía) ing pesisir Afrika: kutha Ceuta lan
Melilla minangka kutha-kutha otonom, sawijining status ing antarané kutha lan
wewengkon otonom; kepuloan Islas Chafarinas, Peñón de Alhucemas, lan Peñón de
Vélez de la Gomera ana ing ngisoré pamaréntahan pusat ing Spanyol.

Ceuta lan Melilla, senajan dudu wewengkon bersejarah' sacara resmi, uga nduwé
status istimewa.



https://jv.wikipedia.org/wiki/Pamanasan_global

Pamanasan global iku anané prosès mundhaké suhu rata-rata atmosfér, segara, lan
dharatan bumi. Suhu rata-rata global ing lumahing bumi wis ningkat 0.74 ±
0.18 °C (1.33 ± 0.32 °F) jroning satus taun pungkasan iki. Intergovernmental
Panel on Climate Change (IPCC) nyimpulaké yèn, "sebagéyan gedhé paningkatan suhu
hawa rata-rata global wiwit pertengahan abad kaping-20 kamungkinan gedhé
disebabaké déning mundhaké konsentrasi gas-gas omah kaca akibat aktivitas
manungsa" liwat èfèk omah kaca. Kesimpulan dhasar iki wis diandharaké déning
saora-orané 30 badan èlmiyah lan akademik, klebu kabèh akademi sains nasional
saka nagara-nagara G8. Ananging, isih sisa sawetara èlmuwan sing ora setuju karo
sawetara kesimpulan sing diandharaké déning IPCC kasebut. Modhèl iklim sing
didadèkaké acuan déning projek IPCC nuduhaké suhu permukaan global bakal ningkat
1.1 nganti 6.4 °C (2.0 nganti 11.5 °F) antara taun 1990 lan 2100. Béda ing angka
perkiraan iku disebabaké déning panggunaan skenario-skenario kang béda-béda
ngenani emisi gas-gas omah kaca ing mangsa ngarep, sarta modhèl-modhèl
sensitivitas iklim sing béda-béda. Senadyan sebagéyan gedhé panelitèn munjer
marang periode nganti 2100, pamanasan lan mudhaking lumahing banyu segara
dikira-kira bakal terus lumaku sajroning luwih saka sèwu taun senadyan tingkat
emisi gas omah kaca wis stabil. Iki nggambaraké gedhéné kapasitas panas saka
segara.

Mundhaké suhu global dikira-kira bakal nyebabaké owah-owahan liya kayadéné
mundhaké lumahing banyu segara, mundhaké intensitas fenomena cuaca sing ekstrim,
sarta owah-owahan gunggung lan pola presipitasi. Akibat-akibat pamanasan global
sing liya ya iku kaprabawaané kasil tetanèn, ilangé gletser, lan punahé
werna-werna jinis kéwan. Sawetara bab-bab sing isih dadi ranguné para èlmuwan ya
iku ngenani gunggung pamanasan sing dikira-kira bakal kedadéyan ing mangsa
ngarep, lan piyé pamanasan sarta owah-owahan sing dumadi kasebut bakal
bervariasi saka siji laladan menyang laladan liyané. Nganti wektu iki isih ana
wacana pulitik lan publik ing donya ngenani apa, yèn ana, tindakan sing kudu
dilakoni kanggo ngurangi utawa mbalikaké pamanasan sabanjuré utawa kanggo
adaptasi marang konsekwensi-konsekwensi sing ana. Sebagéyan gedhé pamarintahan
nagara-nagara ing donya wis napak astani lan ngratifikasi Protokol Kyoto, sing
ngarah marang pangurangan emisi gas-gas omah kaca.

Sakabèhé sumber energi sing sisa ing Bumi asalé saka srengéngé. Sebagéyan gedhé
energi kasebut jroning wangun radiasi gelombang pèndhèk, klebu cahya sing kasat
mata. Nalika energi iki ngenani lumahing bumi, banjur owah saka cahya dadi panas
sing ngangetaké bumi. Lumahing bumi, bakal nyerep sebagéyan panas lan mantulaké
sisané. Sebagéyan saka panas iki minangka radiasi infra merah gelombang panjang
menyang angkasa. Nanging sebagéyan panas tetep kaperangkap ing atmosfer bumi
akibat numpuké gas omah kaca antara liya uwap banyu, karbon dioksida, lan metana
sing dadi perangkap gelombang radiasi iki. Gas-gas iki nyerep lan mantulaké
manèh radiasi gelombang sing dipancaraké bumi lan akibaté panas kasebut bakal
kasimpen ing lumahing bumi. Bab iki kadadéyan makaping kaping lan ngakibataké
suhu rata-rata taunan bumi terus mundhak. Gas-gas kasebut duwé fungsi kayadéné
fungsi kaca ing omah kaca. Kanthi tansaya mundhaké konsentrasi gas-gas iki ing
atmosfer, saya akèh panas sing kaperangkap ing sangisoré. Sakbeneré, èfèk omah
kaca iki dibutuhaké banget déning kabèh makhluk urip sing ana ing bumi, amarga
tanpa iku, planet iki bakal dadi adhem banget. Kanthi suhu hawa rata-rata 15 °C
(59 °F), bumi sakbeneré wis luwih panas 33 °C (59 °F) kanthi anané èfèk omah
kaca (tanpa èfèk mau suhu bumi mung -18 °C saéngga ès bakal nutupi kabèh
lumahing bumi). Ananging suwaliké, akibat gunggungé gas-gas kasebut wis
kaluwihan ing atmosfer, pamanasan global dadi akibaté.

Èfèk-èfèk saka agen panyebab pamanasan global uga diprabawai déning werna-werna
prosès umpan balik sing dikasilaké. Minangka conto ya iku ing panguwapan banyu.
Ing kasus pamanasan akibat tambahé gas-gas omah kaca kaya CO2, pamanasan sakawit
bakal nyebabaké luwih akèhé banyu sing nguwap menyang atmosfer. Amarga uwap
banyu dhéwé minangka gas omah kaca, pamanasan bakal terus lumaku lan nambah
gunggungé uwap banyu ing udhara nganti kagayuh sawijining kasetimbangan
konsentrasi uwap banyu. Èfèk omah kaca sing dikasilaké luwih akèh yèn
dibandhingaké akibat gas CO2 dhéwé. (Senadyan umpan balik iki ningkataké
kandhutan banyu absolut ing udhara, kelembaban relatif udhara amèh konstan utawa
malah rada mudhun awit udhara dadi luwih anget). Umpan balik ini hanya dapat
dibalikkan secara perlahan-lahan karena CO2 memiliki usia yang panjang di
atmosfer.

Èfèk-èfèk umpan balik saka prabawa méga lagi dadi obyèk panelitèn wektu iki. Yèn
dideleng saka ngisor, méga uatawa awan bakal mantulaké radiasi infra abang balik
menyang bumi, saéngga bakal ngundhakaké èfèk pamanasan. Suwaliké yèn dideleng
saka ndhuwur, awan kasebut bakal mantulaké sinar srengéngé lan radiasi infra
abang menyang angkasa, saéngga ningkataké èfèk prosès dadi adhem. Apa èfèk
netto-né pamanasan utawa saya adhem gumantung marang sawetara detail-detail
tinamtu kaya tipe lan dhuwuré awan kasebut. Detail-detail iki angèl
direpresentasèkaké jroning modhèl iklim, antara liya amarga awan cilik banget
yèn dibandhingaké karo let antara wates-wates komputasional jroning modhèl iklim
(watara 125 nganti 500 km kanggo modhèl sing digunakaké jroning Laporan
Pandhangan IPCC ka Papat). Senadyan mangkono, umpan balik awan dumunung ana ing
peringkat loro yèn dibandhingaké karo umpan balik uwap banyu lan dianggae
positif (nambah pamanasan) jroning kabèh modhèl sing digunakaké jroning Laporan
Pandhangan IPCC ka Papat.

Umpan balik wigati liyané ya iku ilangé kamampuan mantulaké cahya (albedo)
déning ès. Nalika suhu hawa global mundhak, ès sing ana ing cedhak kutub mencair
kanthi kacepetan sing terus ningkat. Bebarengan karo melelehé ès kasebut,
dharatan utawa banyu ing ngisoré bakal kabuka. Dharatan utawa banyu nduwèni
kamampuan mantulaké cahya luwih sethithik yèn dibandhingaké karo ès, lan akibaté
bakal nyerep luwih akèh radiasi srengéngé. Bab iki bakal nambah pamanasan lan
nyebabaké luwih akèh manèh ès sing mencair, dadi sawijining siklus sing
sambung-sinambung. Umpan balik positif akibat uculé CO2 lan CH4 saka prosès dadi
empuké tanah beku (permafrost) iku mekanisme liyané sing mènèhi kontribusi
marang pamanasan. Saliyané iku, ès sing melèlèh uga bakal nguculaké CH4 sing uga
nimbulaké umpan balik positif. Kamampuan segara kanggo nyerep karbon uga bakal
suda yèn banyuné tansaya anget, bab iki diakibataké déning mudhuné tingkat
nutrien ing zona mesopelagic saéngga mbatesi tuwuhing diatom saka fitoplankton
sing dadi penyerap karbon sing rendah .

Ana hipotésa sing nyatakaké yèn variasi saka Srengéngé, dengan kamungkinan
dikuwataké déning umpan balik saka awan, bisa mènèhi kontribusi dalam pamanasan
wektu iki. Béda antara mekanisme iki karo pamanasan akibat èfèk omah kaca ya iku
mundhaké aktivitas Srengéngé bakal manasaké stratosfer suwaliké èfèk omah kaca
bakal ngadhemaké stratosfer. Pendinginan stratosfer bagéyan bawah saora-orané
wis diamati wiwit taun 1960, sing ora bakal kadadéyan yèn aktivitas Srengéngé
dadi kontributor utama pamanasan wektu iki. (Panipisan lapisan ozon uga bisa
mènèhi èfèk pendinginan kasebut ananging penipisan kasebut kadadéyan wiwit
pungkasan taun 1970-an.) Fenomena variasi Srengéngé dikombinasèkaké karo
aktivitas gunung geni manawa wis mènèhi èfèk pamanasan saka masa pra-industri
nganti taun 1950, sarta èfèk pendinginan wiwit taun 1950.

Ana sawetara kasil panelitèn sing nyatakaké yèn kontribusi Srengéngé manawa wis
dilirwakaké jroning pamanasan global. Loro èlmuwan saka Duke University
ngira-ira yèn Srengéngé manawa wis mènèhi kontribusi terhadap 45-50% paningkatan
suhu hawa rata-rata global selama periode 1900-2000, lan sekitar 25-35% antara
taun 1980 lan 2000. Stott lan kancané ngandharaké yèn modhèl iklim sing
didadèkaké pedoman wektu iki membuat estimasi berlebihan terhadap èfèk gas-gas
omah kaca dibandhingaké karo prabawa Srengéngé; dhèwèké uga mratélakaké yèn èfèk
pendinginan saka debu vulkanik lan aerosol sulfat uga wis dipanlang remeh.
Senadyan mangkono, dhèwèké nyimpulaké yèn kanthi ningkataké sensitivitas iklim
marang prabawa Srengéngé, sebagéyan gedhé pamanasan sing kadadéyan ing
dékadé-dékadé pungkasan iki disebabaké déning gas-gas omah kaca. Ing taun 2006,
sawijining tim èlmuwan saka Amérika Sarékat, Jerman lan Swiss nyatakaké yèn ora
nemokaké anané paningkatan tingkat "keterangan" saka Srengéngé ing sèwu taun
pungkasan iki. Siklus Srengéngé mung mènèhi paningkatan cilik watara 0,07%
jroning tingkat "keterangan"né jroning 30 taun pungkasan. Èfèk iki cilik banget
kanggo mènèhi kontribusi marang pamanasan global. Sawijining panelitèn déning
Lockwood lan Fröhlich nemokaké yèn ora ana hubungan antara pamanasan global karo
variasi Srengéngé wiwit taun 1985, liwat variasi saka output Srengéngé utawa
variasi jroning sinar kosmis.

Ing wiwitan taun 1896, para èlmuwan nganggep yèn ngobong bahan bakar fosil bakal
ngowahi komposisi atmosfer lan bisa ningkataké suhu hawa rata-rata global.
Hipotesis iki dikonfirmasi taun 1957 nalika para paneliti sing bekerja ing
program panelitèn global yaitu International Geophysical Year, njupuk sampel
atmosfer saka puncak gunung Mauna Loa ing Hawai. Kasil pangukurané nuduhaké
anané paningkatan konsentrasi karbon dioksida ing atmosfer. Sawisé iku,
komposisi saka atmosfer terus diukur kanthi teliti. Data-data sing dikumpulaké
nuduhaké yèn memang terjadi paningkatan konsentrasi saka gas-gas omah kaca di
atmosfer. Para èlmuwan uga wis suwé nduga yèn iklim global tansaya tambah anget,
nanging ora kuwawa mènèhi bukti-bukti sing premana. Suhu hawa terus bervariasi
lan saka lokasi sing siji menyang lokasi liyané. Perlu mataun-taun pangamatan
iklim kanggo ngéntukaké data-data sing nuduhaké anané kacendherungan (trend)
sing jelas. Cathetan ing pungkasan taun 1980-an rada nuduhaké kacenderungan iki,
ananging data statistik iki mung sethithik lan ora bisa dipercaya. Stasiun cuaca
wiwitané, dumunung cedhak karo laladan kutha saéngga pangukuran suhu hawa bakal
diprabawai déning panas sing dipancaraké déning bangunan lan kendharaan lan uga
panas sing disimpen déning material bangunan lan dalan. Wiwit taun 1957,
data-data dijupuk saka stasiun cuaca sing dipercaya (dumunung adoh saka kutha),
sarta saka satelit. Data-data iki mènèhi pangukuran sing luwih akurat, utamané
ing 70 persèn lumahing planèt sing katutup segara. Data-data sing luwih akurat
iki nuduhaké yèn kacenderungan tambah angeté lumahing Bumi bener-bener
kadadéyan. Yèn dideleng ing pungkasan abad ka-20, kacathet yèn sepuluh taun
paling anget sajroning satus taun pungkasan kadadéyan sawisé taun 1980, lan
telung taun paling panas kadadéyan sawisé taun 1990, kanthi taun 1998 minangka
taun kang paling panas. Jroning laporan sing diwetokaké taun 2001,
Intergovernmental Panel on Climate Change (IPCC) nyimpulaké yèn suhu hawa udhara
global wis ningkat 0,6 derajat Celsius (1 derajat Fahrenheit) wiwit 1861. Panel
setuju yèn pamanasan kasebut utamané disebabaké déning aktifitas manungsa sing
nambah gas-gas omah kaca menyang atmosfer. IPCC mrédhiksi paningkatan suhu hawa
rata-rata global bakal ningkat 1.1 nganti 6.4 °C (2.0 nganti 11.5 °F) antara
taun 1990 lan 2100. IPCC panel uga mènèhi pepènget, yèn senadyan konsentrasi gas
ing atmosfer ora nambah manèh wiwit taun 2100, iklim tetep terus nambah anget
sajroning periode tinamtu akibat emisi sing wis diculaké sadurungé. Karbon
dioksida bakal tetep ana ing atmosfer jroning satus taun utawa luwih sadurungé
alam mampu nyerep manèh. Yèn emisi gas omah kaca terus ningkat, para ahli
mrédhiksi, konsèntrasi karbondioksioda ing atmosfer bisa ningkat nganti tikel
telu ing wiwitan abad ka-22 yèn dibandhingaké masa sadurungé era industri.
Akibaté, bakal kadadéyan owah-owahan iklim sacara dramatis. Senadyan sakbeneré
prastawa owah-owahan iklim iki wis dumadi bola-bali sadawaning sajarah Bumi,
manungsa bakal ngadhepi masalah iki kanthi résiko populasi sing paling gedhé.

Para èlmuwan wis nyinaoni pamanasan global adhedhasar modhèl-modhèl komputer
adhedhasar prinsip-prinsip dasar dinamikan fluida, transfer radiasi, lan
proses-proses liyané, kanthi sawetara penyederhanaan disebabaké anané wates
kamampuan komputer. Modhèl-modhèl iki mrédhiksi yèn panambahan gas-gas omah kaca
nduwèni èfèk marang iklim sing luwih anget. Senadyan digunakaké asumsi-asumsi
sing padha marang konsentrasi gas omah kaca ing mangsa ngarep, sensitivitas
iklimé isih bakal dumunung ana sawijining rentang tinamtu. Kanthi nglebokaké
unsur-unsur ketidakpastian marang konsentrasi gas omah kaca lan pemodhèlan
iklim, IPCC ngira-ira pamanasan watara 1.1 °C nganti 6.4 °C (2.0 °F nganti
11.5 °F) antara taun 1990 lan 2100.[1] Modhèl-modhèl iklim uga digunakaké kanggo
nyelidhiki panyebab-panyebab owah-owahan iklim sing kadadéyan wektu iki kanthi
mbandhingaké owah-owahan sing ka-amati karo kasil predhiksi modhèl saka
werna-werna panyebab, alami utawa aktivitas manungsa. Modhèl iklim wektu iki
ngasilaké kamèmperan sing cukup apik karo owah-owahan suhu hawa global kasil
pangamatan jroning satus taun pungkasan, ananging ora mensimulasi kabèh aspek
iklim. Modhèl-modhèl iki ora sacara pasti nyatakaké yèn pamanasan sing dumadi
antara taun 1910 nganti 1945 disebabaké déning proses alami utawa aktivitas
manungsa; ananging; nuduhaké yèn pamanasan wiwit taun 1975 didominasi déning
emisi gas-gas sing dikasilaké manungsa. Sebagéyan gedhé modhèl-modhèl iklim,
nalika ngitung iklim ing mangsa ngarep, dilakukan berdasarkan skenario-skenario
gas omah kaca, biasanya saka Laporan Khusus marang Skenario Emisi (Special
Report on Emissions Scenarios / SRES) IPCC. Sing jarang dilakukan, modhèl
ngitung dengan menambahkan simulasi marang siklus karbon; sing biasanya
menghasilkan umpan balik sing positif, walaupun responnya isih belum pasti
(kanggo skenario A2 SRES, respon bervariasi antara penambahan 20 lan 200 ppm
CO2). Sawetara studi-studi uga nuduhaké sawetara umpan balik positif.

Prabawa awan uga merupakan salah satu sumber sing menimbulkan keorapastian
marang modhèl-modhèl sing dihasilkan wektu iki, walaupun saiki wis ana kemajuan
dalam menyelesaikan masalah iki. Wektu iki uga terjadi diskusi-diskusi sing isih
berlanjut ngenani apakah modhèl-modhèl iklim mengesampingkan èfèk-èfèk umpan
balik lan tak langsung saka variasi Srengéngé.

Para èlmuwan memperkirakan yèn selama pamanasan global, laladan bagian Utara
saka belahan Bumi Utara (Northern Hemisphere) bakal memanas luwih saka
laladan-laladan lain di Bumi. Akibatnya, gunung-gunung ès bakal mencair lan
daratan bakal mengecil. Bakal luwih sedikit ès sing ngambang ing tlatah Lor
kasebut. Laladan-laladan sing sadurungé mengalami salju ringan, manawa ora bakal
mengalaminya lagi. Ing pegunungan di laladan subtropis, bagian sing ditutupi
salju bakal tansaya sedikit serta bakal luwih cepat mencair. Musim tanam bakal
luwih panjang di sawetara area. Suhu hawa ing musim dingin lan malam hari bakal
cenderung kanggo ningkat. Laladan anget bakal dadi luwih lembab amarga luwih
akèh air sing nguwap saka lautan. Para èlmuwan belum begitu yakin apakah
kelembaban kasebut malah bakal ningkataké atau menurunkan pamanasan sing luwih
jauh lagi. Bab iki disebabkan amarga uap air merupakan gas omah kaca, saéngga
keberadaannya bakal ningkataké èfèk insulasi ing atmosfer. Aananging, uap air
sing luwih akèh uga bakal membentuk awan sing luwih akèh, saéngga bakal
mantulaké cahaya srengéngé kembali ke angkasa luar, di mana bab iki bakal
menurunkan proses pamanasan (lihat siklus air). Kelembaban sing dhuwur bakal
ningkataké curah udan, sacara rata-rata, watara 1 persen kanggo saben derajat
Fahrenheit pamanasan. (Curah udan ing saindhenging donya wis ningkat 1 persen
jroning satus taun pungkasan iki). Badai bakal dadi luwih sering. Saliyané iku,
air bakal luwih cepat nguwap saka tanah. Akibatnya sawetara laladan bakal dadi
luwih kering saka sadurungé. Angin bakal bertiup luwih kencang lan manawa dengan
pola sing berbeda. Topan badai (hurricane) sing memperdéning kekuatannya saka
penguapan air, bakal dadi luwih besar. Berlawanan dengan pamanasan sing terjadi,
sawetara periode sing sangat dingin manawa bakal terjadi. Pola cuaca dadi ora
terprediksi lan luwih ekstrim.

Nalika atmosfer menghangat, lapisan permukaan lautan uga bakal menghangat,
saéngga volumenya bakal membesar lan menaikkan tinggi permukaan laut. Pamanasan
uga bakal mencairkan akèh ès di kutub, utamané sekitar Greenland, sing luwih
memperbanyak volume air di laut. Tinggi muka laut di seluruh dunia wis ningkat
10 – 25 cm (4 - 10 inchi) selama abad ke-20, lan para èlmuwan IPCC memprediksi
paningkatan luwih lanjut 9 – 88 cm (4 - 35 inchi) ing abad ke-21. Owah-owahan
dhuwuring banyu segara bakal mengaruhi banget kauripan ing laladan pasisir.
Mundhaking banyu 100 cm (40 inchi) bakal ngèremaké 6 persen laladan Walanda,
17,5 persen laladan Bangladesh, lan akèh pulo-pulo. Erosi saka tebing, pasisir,
lan bukit pasir bakal ningkat. Nalika dhuwuré segara ngancik lumahing sungapan
kali, banjir akibat banyu pasang bakal ningkat ing dharatan. Nagara-nagara sugih
bakal ngentèkaké dhuwit sing akèh banget kanggo nglindhungi laladan pasisirné,
déné nagara-nagara mlarat manawa mung bisa evakuasi saka laladan pasisir. Bahkan
mundhakingn banyu segara bakal mengaruhi ekosistem pasisir. Mundhaking banyu
50 cm (20 inchi) bakal ngèremaké separo saka rawa-rawa pasisir ing Amérika
Sarékat. Rawa-rawa anyar uga bakal kawangun, ananging ora ing area kutha lan
laladan sing wis dibangun. Mundhaké banyu segara iki bakal nutupi sebagéyan
gedhé Florida Everglades.

Wong-wong manawa nganggep yèn Bumi sing anget bakal ngasilaké luwih akèh pangan
saka sadurungé, ananging bab iki sakbeneré ora padha ing sawetara panggonan.
Bagéyan kidul Kanada, minangka conto, manawa bakal éntuk kauntungan saka luwih
dhuwuré curah udan lan luwih suwéné mangsa tandur. Suwaliké, lahan tetanèn
tropis sing rada cengkar ing sawetara bagéyan Afrika manawa ora bisa tuwuh.
Laladan tetanèn ara-ara sing migunakaké banyu irigasi saka gunung-gunung sing
adoh bisa mendherita yèn snowpack (kumpulan salju) musim adhem berfungsi
minangka reservoir alami, bakal nyair sadurungé puncak mangsa tandur. Tanduran
pangan lan alas bisa ngalami serangan ama lan penyakit sing luwih hébat.

Ing donya sing anget, para èlmuwan mredhiksi yèn luwih akèh wong sing kena
penyakit utawa mati amarga stress panas. Wabah penyakit sing biasa ditemokaké
ing laladan tropis, kaya penyakit sing diakibataké lemut lan kéwan sing nggawa
penyakit liyané, bakal tansaya ngambra-ambra amarga kéwan mau bisa rpindah
menyang laladan sing sadurungé krasa adhem. Wektu iki, 45 persen padunung donya
manggon ing laladan sing akèh lemuté saéngga bisa dicakot lemut sing nggawa
parasit malaria; persentase iku bakal ningkat dadi 60 persen yèn suhu hawa
ningkat. Penyakit-penyakit tropis liyané uga bisa nyebar kaya malaria, demam
dengue, demam kuning, lan encephalitis. Para èlmuwan uga mredhiksi mundhaké
insiden alergi lan penyakit nafas amarga hawa sing luwih anget bakal nambah
polutan, spora mold lan serbuk sari

Ora kabèh èlmuwan setuju bab keadaan lan akibat saka pamanasan global. Sawetara
pengamat isih mempertanyakan apakah suhu hawa benar-benar ningkat. Sing liyané
mengakui perubahan sing wis terjadi tetapi tetap membantah yèn isih terlalu diki
kanggo membuat prediksi bab keadaan ing mangsa ngarep. Kritikan kaya iki uga
bisa membantah bukti-bukti sing nuduhaké kontribusi manungsa marang pamanasan
global dengan berargumen yèn siklus alami bisa uga ningkatkan suhu hawa. Mereka
uga nuduhaké fakta-fakta yèn pamanasan berkelanjutan bisa menguntungkan di
sawetara laladan. Para èlmuwan sing mempertanyakan pamanasan global cenderung
nuduhaké tiga perbedaan sing isih dipertanyakan antara prediksi modhèl pamanasan
global dengan perilaku sebenarnya sing terjadi marang iklim. Pertama, pamanasan
cenderung berhenti selama tiga dekade ing pertengahan abad ke-20; bahkan ana
masa pendinginan sebelum naik kembali ing taun 1970-an. Kedua, jumlah total
pamanasan selama abad ke-20 mung separuh saka sing diprediksi déning modhèl.
Ketiga, troposfer, lapisan atmosfer terendah, ora memanas secepat prediksi
modhèl. Ananging, pendukung anané pamanasan global yakin bisa menjawab dua saka
tiga pertanyaan kasebut. Kurangnya pamanasan ing pertengahan abad disebabkan
déning besarnya polusi udara sing menyebarkan partikulat-partikulat, utamané
sulfat, ke atmosfer. Partikulat iki, uga dikenal minangka aerosol, mantulaké
sebagéyan sinar srengéngé kembali ke angkasa luar. Pamanasan berkelanjutan
akhirnya ngatasi èfèk iki, sebagéyan lagi amarga anané kontrol marang polusi
sing menyebabkan udara dadi luwih bersih. Keadaan pamanasan global wiwit 1900
sing ternyata ora kaya sing diprediksi disebabkan penyerapan panas secara besar
déning lautan. Para èlmuwan wis lama memprediksi bab iki tetapi ora nduwèni
cukup data kanggo membuktikannya. Ing taun 2000, U.S. National Oceanic and
Atmospheric Admikistration (NOAA) mènèhi hasil analisa baru bab suhu hawa air
sing diukur déning para pengamat di seluruh dunia selama 50 taun pungkasan.
Hasil pengukuran kasebut memperlihatkan anané kecenderungan pamanasan: suhu hawa
laut dunia ing taun 1998 luwih tinggi 0,2 derajat Celsius (0,3 derajat
Fahrenheit) saka suhu hawa rata-rata 50 taun pungkasan, ana sedikit perubahan
tetapi cukup berarti .

Pitakonan katelu isih mbingungaké. Satelit ndetèksi luwih sethithik pamanasan
ing troposfer dibandhingaké predhiksi modhèl. Miturut sawetara kritikus, data
atmosfer kasebut bener, déné pangukuran atmosfer saka lumahing bumi ora bisa
dipercaya. Ing sasi Januari 2000, sawijining panel sing ditunjuk déning National
Academy of Sciences kanggo mbahas bab iki ngakoni yèn pamanasan lumahing bumi
ora bisa diragukan manèh. Ananging, pangukuran troposfer sing luwih endhèk saka
prediksi modhèl ora bisa dijelasaké sacara jelas.

Konsumsi total bahan bakar fosil ing donya ningkat kanthi 1 persen per-taun.
Langkah-langkah sing dilakokaké utawa sing lagi dadi diskusi wektu iki ora ana
sing bisa nyegah pamanasan global ing mangsa ngarep. Tantangan sing ana wektu
iki ya iku ngatasi èfèk sing timbul sinambi nglkokaké langkah-langkah kanggo
nyegah tansaya owahé iklim ing mangsa ngarep. Karusakan sing parah bisa diatasi
kanthi werna-werna cara. Laladan pasisir bisa dilindhungi nganggo tanggul kanggo
nyegah mlebuné banyu segara. Cara liyané, pamerintah bisa mbantu populasi ing
pasisir kanggo pindah menyang laladan sing luwih dhuwur. Sawetara nagara, kaya
Amérika Sarékat, bisa nylametaké tuwuhan lan kéwan kanthi tetep njaga koridor
(jalur) habitaté, ngosongaké tanah sing durung dibangun saka kidul mengalor.
Spesies-spesies bisa sacara alon-alon pindah sadawaning koridor iki kanggo nuju
menyang habitat sing luwih adhem. Ana loro pendekatan utama kanggo ngerèm
tansaya tambahé gas omah kaca. Sepisan, nyegah karbon dioksida diculké menyang
atmosfer kanthi nyimpen gas kasebut utawa komponen karbon-né ing panggonan liya.
Cara iki disebut carbon sequestration (ngilangaké karbon). Kaloro, ngurangi
prodhuksi gas omah kaca.

Cara sing paling gampang kanggo ngilangaké karbon dioksida ing udhara ya iku
kanthi miara wit-witan lan nandur tuwuhan luwih akèh manèh. Wit-witan, utamané
sing anom lan cepet tuwuh, nyerep karbon dioksida sing akèh banget, mecah liwat
fotosintesis, lan nyimpen karbon jroning kayuné. Ing saindhenging donya, tingkat
perambahan alas wis ngancik level sing mutawatiri. Ing sakèhing wewengkon,
tanduran sing tuwuh manêh sithik banget amarga lemah kèlangan kasuburané nalika
diowahi kanggo kagunan sing liya, kaya kanggo lahan tetanèn utawa pembangunan
omah. Langkah kanggo ngatasi bab iki ya iku kanthi reboisasi sing duwé peran
jroning ngurangi tansaya tambahé gas omah kaca. Gas karbon dioksida uga bisa
diilangaké sacara langsung. Carané kanthi nyuntikaké (nginjèksi) gas kasebut
menyang sumur-sumur lenga kanggo nyurung supaya lenga bumi metu saka jero lemah
(delengen Enhanced Oil Recovery). Injeksi uga bisa dilakokaké kanggo ngisolasi
gas iki ing jero lemah kaya jroning sumur lenga, lapisan batubara utawa aquifer.
Bab iki wis dilakokaké ing salah siji anjungan pangeboran lepas pasisir
Norwegia, ya iku karbon dioksida sing kagawa menyang permukaan bebarengan karo
gas alam dicekel lan disuntikaké manèh menyang aquifer saéngga ora bisa bali
menyang permukaan. Salah siji sumber panyumbang karbon dioksida ya iku
pembakaran bahan bakar fosil. Panggunaan bahan bakar fosil miwiti ningkat pesat
wiwit revolusi industri ing abad ka-18. Ing wektu iku, batubara dadi sumber
energi dominan kanggo sabanjuré diganti déning lenga patra ing tengah abad
ka-19. Ing abad ka-20, energi gas wiwit biasa digunakaké ing donya minangka
sumber energi. Owah-owahan trèn panggunaan bahan bakar fosil iki sakbeneré
sacara ora langsung wis ngurangi jumlah karbon dioksida sing diculké menyang
udhara, amarga gas nglepasaké karbon dioksida luwih sethithik tinimbang lenga,
apamanèh yèn dibandhingaké karo batubara. Senadyan mangkono, panggunaan energi
kang bisa dinyaraké lan energi nuklir luwih ngurangi palepasan karbon dioksida
menyang udhara. Energi nuklir, senadyan kontroversial amarga alasan kaslametan
lan limbahé sing mbebayani, malah ora ngeculké karbon dioksida babar pisan.

Kerjasama internasional diperlokaké kanggo nyuksèsaké pangurangan gas-gas omah
kaca. Ing taun 1992, jroning Earth Summit di Rio de Janeiro, Brasil, 150 nagara
ngucapaké ikrar kanggo ngadhepi masalah gas omah kaca lan setuju kanggo
nerjemahaké ancas iki jroning sawijining prajanjèn sing ngiket. Ing taun 1997
ing Jepang, 160 nagara ngrumusaké pasetujon sing luwih kuwat sing dikenal
minangka Protokol Kyoto. Prajanjèn iki, sing durung diimplementasèkaké, nyeru
marang 38 nagara-nagara indhustri sing duwé persentase paling gedhé jroning bab
ngeculaké gas-gas omah kaca supaya ngurangi emisi nganti tekan tingkat 5 persen
sangisoré emisi taun 1990. Pangurangan iki kudu bisa digayuh paling ora taun
2012. Wiwitané, Amérika Sarékat ngajokaké dhiri kanggo nglakoni pamotongan sing
luwih ambisius, njanjèkaké pangurangan emisi nganti 7 persen sangisoré tingkat
taun 1990; Uni Éropah, sing kepingin prajanjèn sing luwih keras, nduwé komitmen
8 persen; lan Jepang 6 persen. Sisa 122 nagara liyané, sebagéyan gedhé nagara
berkembang, ora dijaluk kanggo mènèhi komitmen jroning pangurangan emisi gas.
Ananging, ing taun 2001, Presidhèn Amérika Sarékat sing nyar, George W. Bush
ngumumaké yèn prajanjèn kanggo pangurangan karbon dioksida kasebut perlu béa
sing gedhé banget. Dhèwèké uga sélak yèn nyatakaké yèn nagara-nagara berkembang
ora dibebani persyaratan pangurangan karbon dioksida iki. Kyoto Protokol ora ana
prabawané apa-apa yèn nagara-nagara indhustri sing tanggung jawab nyumbang 55
persèn emisi gas omah kaca ing taun 1990 ora ngratifikasi. Persyaratan iku kasil
dipenuhi nalika taun 2004, Presidhèn Rusia Vladimir Putin ngratifikasi prajanjèn
iki, mènèhi dalan kanggo lumakuné prajanjèn iki wiwit 16 Februari 2005. Akèh
wong sing ngritik Protokol Kyoto kurang kuwat. Malah yèn prajanjèn iki
dilaksanakaké cepet-cepet lumaku, mung bakal ngurangi sethithik panambahan
konsentrasi gas-gas omah kaca ing atmosfer. Sawijining tindhakan sing keras
bakal diperlokaké mengkoné, utamané amarga nagara-nagara berkembang sing
dikecualèkaké saka prajanjèn iki bakal ngasilaké separuh saka emisi gas omah
kaca ing 2035. Penentang protokol iki nduwèni posisi sing kuwat banget.
Penolakan marang prajanjèn iki ing Amérika Sarékat utamané diandharaké déning
industri lenga, indhustri batubara lan perusahaan-perusahaan liyané sing
produksinya tergantung marang bahan bakar fosil. Para penentang iki ngeklaim yèn
biaya ékonomi sing diperlokaké kanggo melaksanakan Protokol Kyoto bisa ngancik
300 milyar dollar AS, utamané disebabkan déning biaya energi. Suwaliké
pendhukung Protokol Kyoto percaya yèn biaya sing diperlokaké mung sebesar 88
milyar dollar AS lan bisa luwih kurang lagi serta dibalèkaké dalam wujud
penghematan uang sawisé ngowahi ke peralatan, kendaraan, lan proses industri
sing luwih effisien. Ing sawijining nagara kanthi kawicaksanan lingkungan sing
ketat, ékonominé bisa terus tuwuh senadyan werna-werna polusi wis dikurangi.
Ananging mbatesi emisi karbon dioksida kabukti angèl dilakoni. Minangka conto,
Walanda, nagara industrialis gedhé sing uga pelopor lingkungan, wis kasil
ngatasi werna-werna polusi nanging gagal kanggo nggayuh target jroning ngurangi
produksi karbon dioksida. Sawisé taun 1997, para perwakilan saka penandatangan
Protokol Kyoto bertemu secara reguler kanggo negoisasii isu-isu sing durung
rampung kaya paugeran, metode lan pinalti sing wajib diterapaké ing saben nagara
kanggo ngerèm emisi gas omah kaca. Para negoisator ngrancang sistem yèn
sawijining nagara sing nduwèni program ngresiki hawa sing sukses bisa njupuk
kauntungan kanthi ngedol hak polusi sing ora digunakan menyang nagara liya.
Sistem iki diarani perdagangan karbon. Minangka conto, nagara sing angèl
ningkataké kasilé, kayadéné Walanda, bisa tuku krèdhit polusi ing pasar, sing
bisa dituku kanthi béya sing luwih murah. Rusia, minangka nagara sing éntuk
kauntungan yèn sistem iki ditrapakaké. Ing taun 1990, ékonomi Rusia payah banget
lan emisi gas omah kacané dhuwur banget. Amarga sabanjuré Rusia kasil motong
emisiné luwih saka 5 persèn sangisoré tingkat 1990, Rusia ana ing posisi kanggo
ngedol krèdhit emisi menyang nagara-nagara industri liyané, utamané sing ana ing
Uni Éropah.



https://jv.wikipedia.org/wiki/New_York

New York City (sacara resmi jenengé City of New York) ya iku kutha paling gedhé
ing Amérika Sarékat (AS) lan salah sawijine kutha kang paling wigati ing donya,
utamané ing babagan kauangan donya lan komunikasi. Cacahé padunung ngluwihi 8
yuta jiwa jroning wewengkon sing ambané 800 km², lan populasi imigran kang akèh
banget saka 180 nagara.

New York City uga dadi kutha krajan nagara bagéyan AS, New York. Kutha iki
minangka mesin raksasa ékonomi donya, kanthi prodhuk metropolitan bruto sing
gedhéné US$488,8 miliar ing taun 2003, paling gedhé tinimbang kutha kutha ing AS
lan nomer enem dibandingaké karo nagara-nagara bagian AS liyané. Saupama dadi
sawijine nagara, New York City bakal nduwèni prodhuk domèstik bruto paling gedhé
ka-16 ing donya, ngluwihi Rusia ($433 miliar). Bebarengan karo London, Paris lan
Tokyo, kutha iki dianggep salah siji saka papat kutha global ing donya. PBB uga
nduwé markasé ing kutha iki wiwit taun 1951.

Kutha iki dijuluki "The Big Apple" ("Apel Gedhé"), "Kutha kang ora naté turu",
utawa "Kutha krajan Donya". New York City misuwur amarga budayané,
kemanekawarnané, gaya hidupé kang cepet, kosmopolitanisme, lan kesempatan
ékonominé. Kutha iki, wektu iki uga dikenal amarga nduwèni tingkat kejahatan
paling endhèk dibandhingaké kutha kutha ing Amerika Serikat liyané.



https://jv.wikipedia.org/wiki/Microsoft

Koordhinat: 47°38′22.55″N 122°7′42.42″W﻿ / ﻿47.6395972°N 122.1284500°W﻿ /
47.6395972; -122.1284500

Microsoft Corporation (NASDAQ: MSFT, didegaké 1975), kantor pusaté ing Redmond,
Washington, Amérika Sarékat, iku perusahaan piranti alus paling gedhé ing donya
(kanthi luwih saka 50.000 karyawan ing manéka nagara, tekan Mei 2004).

Microsoft ngembangaké, gawé, nglisensikaké lan ndhukung manéka jinis prodhuk
software kanggo manéka piranti pakomputeran. Prodhuké sing paling misuwur ya iku
klompok sistem operasi Microsoft Windows, sing wis ana ing endi-endi jroning
pasar komputer desktop.

Strategi bisnis Microsoft sing agresif wis njalari sapérangan panylidhikan
pamaréntah, klebu tuntutan hukum federal nalika taun 1998 ing ngendi Microsoft
dinyatakaké wis sacara ilegal migunakaké kekuwatan monopoliné kanggo ngalahaké
pesaingé; liwat aksi bandhing lan negosiasi, Microsoft wis ngurangi prabawa saka
keputusan iki ing pangoprasian perusahaan lan status kewuangané.

Microsoft adol manéka prodhuk software. Akèh saka prodhuk mau dikembangaké
sacara internal, contoné Microsoft Basic. Sapérangan prodhuk dituku saka pihak
liya banjur dimèrek ulang déning Microsoft kanggo dhistribusiné, kayadéné
Microsoft Project, sawijining program manajemen proyèk; Visio, sawijining
program pantabèlan; DoubleSpace; Virtual PC sing dituku saka Connectix; lan
malah MS-DOS dhéwé, sing dadi awal kasuksèsan Microsoft jroning donya
panggawéyan lan pamasaran piranti alus.

Ada uga Unit Bisnis Macintosh sing ndadèkaké Microsoft pangembang software
Macintosh paling gedhé sanjabané Apple dhéwé.



https://jv.wikipedia.org/wiki/Libya

Libya utawa resminé Great Socialist People's Libyan Arab Jamahiriya (basa Arab:
ليبيا, kang diartèkaké jroning basa Libya Lībyā atau الجماهيرية العربية الليبية
الشعبية الإشتراكية) dumunung ing Afrika Lor, wewatesan karo Laut Tengah, Mesir
ing sisih wétan, Sudan ing kidul-wétan, Chad lan Niger ing sisih kidul sarta
Aljazair lan Tunisia ing sisih kulon. Kutha krajan nagarané ya iku Tripoli. Ana
telu seksi tradhisional, ya iku Tripolitania, Fezzan lan Cyrenaica.

Jeneng "Libya" asalé saka basa Mesir "Lebu", sebutan kanggo wong-wong Berber
kang manggon ing sisih kulon Kali Nil lan diadhopsi déning basa Yunani minangka
"Libya". Ing jaman Yunani kuno, istilah iki nduwèni makna kang luwih amba, kang
nyakup kabèh Afrika Lor ing sisih kuloné Mesir lan kadhangkala ditujokaké kanggo
kabèh bawana Afrika.

Wiwitané, Libya iku krajaan kang didegkaké tanggal 24 Desember 1951. Raja Idris
I minangka pemimpin pamarintahan. Italia ngrebut Libya saka Kakaisaran Ottoman
(Turki) lan ndadèkaké wewengkon jajahan. Sawijining nagara kang dumunung ing
Afrika Lor lan wewatesan karo Segara Tengah iki olèh kamardhikan sakwisé Italia
nyerah marang Sekutu jroning Perang Donya II.



https://jv.wikipedia.org/wiki/Kor%C3%A9a_Kidul

Républik Koréa (basa Koréa: Daehan Minguk (Hangul: 대한민국; Hanja: 大韓民國); basa
Inggris: Republic of Korea/ROK) biasa dikenal minangka Koréa Kidul, iku nagara
ing Asia Wétan sing nyakup bagéyan kidul Ujung Koréa. Ing sisih lor, Républik
Koréa wewatesan karo Koréa Lor, lan kaloroné nyawiji dadi siji nagara nganti
taun 1948. Jepang dumunung ana ing sabrang Segara Jepang (disebut "Segara Wétan
" déning wong-wong Koréa) lan Selat Koréa dumunung ing sisih kidul-wétan. Nagara
iki dikenal kanthi jeneng Hanguk (한국; 韓國) déning padunung Koréa Kidul lan
disebut Namchosŏn (남조선; 南朝鮮; "Chosŏn Kidul") ing Koréa Lor. Kutha krajan Koréa
Kidul ya iku Seoul (서울).

Minangka salah siji saka papat Macan Asia Wétan, Koréa Kidul wis nggayuh rèkor
tuwuh sing ngédap-édapi, anggawé Koréa Kidul dadi nagara kanthi ékonomi paling
gedhé ka-12 ing donya. Sarampungé PDII, PDB per kapita kira-kira padha karo
nagara miskin liyané ing Afrika lan Asia. Banjur Perang Koréa anggawé kondhisi
tansaya parah. Saiki PDB per kapita kira-kira tikel ping 20 saka Koréa Lor lan
padha karo ékonomi-ékonomi menengah ing Uni Éropah. Ing taun 2004, Koréa Kidul
gabung karo "klub" donya ékonomi trilyun dolar.

Kasuksesan iki digayuh ing pungkasan taun 1980-an liwat sawijining sistem ikatan
bisnis-pamaréntah sing cedhak, klebu kredit langsung, pambatesan impor, sponso
tumrap industri tinamtu, lan usaha kuwat saka tenaga kerja. Pamaréntah promosi
impor bahan mentah lan tèknologi kanggo barang konsumsi lan nyurung tabungan lan
investasi tinimbang konsumsi. Krisis Finansial Asia 1997 mbukak kakurangan model
pangembangan Koréa Kidul, klebu rasio utang/persamaan sing gedhé, utang njaba
sing gedhé, lan sektor finansial sing ora disiplin.

Koréa Kidul dumadi saka 1 Kutha Khusus (Teukbyeolsi; 특별시; 特別市), 6 Kutha
Metropolitan (Gwangyeoksi; 광역시; 廣域市), lan 9 Propinsi (do; 도; 道). Jeneng-jeneng
ing ngisor iki jroning basa Inggris, Alihaksara sing disempurnakaké, Hangul, lan
Hanja.



https://jv.wikipedia.org/wiki/Koala

Koala punika satunggaling marsupial herbivora ingkang aslinipun saking
Australia. Koala punika tunggal-tunggalipun wakil saking kulawargi
Phascolarctidae. Koala punika nggadhahi nami latin Phasclarctas Cinereus. Koala
jaler saha koala wadon punika nggadhahi ciri fisik ingkang bénten. Menawi koala
jaler punika ukuran badanipun langkung ageng tinimbang koala wadon. Miliginipun
Koala ingkang gesang wonten ing bagéyan Australia Kidul punika ukuranipun
langkung ageng kirang langkung 30% tinimbang koala ingkang gesang wonten ing
Australia lèr. Koala punika kados bruwang alit ingkang manggén wonten ing
wit-witan. Koala kalebet kewan hèrbivora. Kéwan koala punika awratipun kirang
langkung 9 kg (£ 20). Wulunipun kandel, limrahipun awerni ngawu layan saha
wonten werni coklat sakedhik-sakedhik. Koala punika boten kalebet bruwang
sanajan wujudipun kados bruwang alit. Koala boten gadhah plasenta utawi boten
kalebet salah setunggaling mamalia. Ananging koala kalebet kéwan marsupial
ingkang nglairaken anak saha ngagengaken wonten ing kanthong. Saéngga boten
leres menawi koala dipunwastani koala bruwang ananging cekap dipunwastani kanthi
nama koala kémawon.

Tembung koala asalipun saking basa Dharuk gula. Sanajan vokal / u / aslinipun
dipunserat wonten ing ortografi Inggris kadosdéné /oo/ (wonten éjaan dipunwaos
kados wonten ing tembung Coola utawi koolah) ananging dipunowahi dados /oa/.
Fonem /oo/ ingkang owah dados /oa/ punika kalasemanten wonten kalepatan ananging
sampun dados kabiyasaan saéngga naminipun boten koola ananging koala. Sanajan
koala punika boten kalebet bruwang ananging para padunung ingkang ngginakaken
basa Inggris nalika abad kaping 18 nalika semanten mastani koala kanthi nama
bruwang koala amargi wujudipun koala ingkang mèmpèr kaliyan bruwang. Sanajan
taksonomi punika salah, taksih wonten ingkang mastani koala kanthi nama bruwang
koala. Tiyang-tiyang ingkang mastani kanthi nama punika limrahipun sanès tiyang
Australia. Ananging nama punika boten dipunwajibaken amargi kirang trep.

Koala punika kéwan ingkang badanipun katutup déning wulu nduwèni wulu. Wulunipun
alus saha werninipun ngawu layan. Ananging wonten ing bagéyan lan ing bagéyan
jajanipun wonten wulu alus ingkang werninipun pethak. Koala punika kalebet kéwan
ingkang nggadhahi irung ingkang pésék saha talingan ingkang ageng . Kejawi
punika koala ugi gadhah kuku. Ginanipun kuku punika kanggé ménék wit nalika
pados ron-ronan kanggé madhang. Kejawi wulunipun ingkang kandel, alus, saha
talinganipun ingkang ageng, koala ugi gadhah suku saha tangan ingkang dawa saha
wonten kuku landhep wonten ing drijinipun. Koala punika mangan oyot saha ron
tetuwuhan. Koala punika kalebet kéwan khas Australia. Koala ugi dados maskot
utawi ikon kanggé promosi wisata Australia wonten ing industri pariwisata.
Wonten ing Australia wonten kalih spésiés koala, biyasanipun dipunwastani koala
lor saha koala kidul. Koala punika kalebet salah setunggaling kéwan khas
Australia ingkang nggadhahi kanthong. Koala ugi jarang nginum amargi koala
punika nedha ekaliptus ingkang sampun ngandhut kathah toya saéngga koala boten
prelu mandhap saking wit kanggé nginum.

Koala punika kalebet kéwan mamalia ingkang gesangipun manggén wonten ing
tetuwuhan. Koala punika radi sami kaliyan bruwang alit ananging werninipun ngawu
layan. Koala punika kalebet jinis marsupialia, inggih punika kéwan ingkang
gadhah kanthong wonten ing bageyan madharan utawi dipunwastani marsupium. Koala
limrahipun mbeta anak-anakipun ingkang déréng diwasa wonten ing nglebet kantong
punika. Koala punika boten gadhah buntut, ananging koala punika gadhah grana
ingkang ageng saha boten katutup rambut kados bageyan badan ingkang sanés. Koala
ugi gadhah talingan ingkang wujudipun bunder. Koala diwasa ukuran badanipun
inggih punika 64 ngantos 76 cm saha awratipun 7-14 kg. Nama koala punika
asalipun saking suku Aborigin. Koala punika nggadhahi tegesipun boten nginum
utawi boten ngombé. Koala saged njagi kirang langkung 90 persén cairan ingkang
wonten ing badanipun saking eukaliptus. Koala limrahipun nginum nalika nembé
sakit utawi manggon wonten papan panggénan ingkang garing. Ron eukaliptus punika
ugi dipunwastani ron gusi. Koala punika dados mamalia ingkang saged mertahanaken
gesangipun namung nedha ron eukaliptus.

Koala kalebet kéwan marsupial ingkang taksih nggadhahi hubungan katurunan
kaliyan kanguru. Kéwan marsupial punika gadhah kanthong ingkang ginanipun kanggé
wadhah koala alit ingkang nembé lair. Ibunipun koala limrahipun nglairaken
setunggal anak koala saben nglairaken, dados cacahipun namung setunggal bayi
koala. Koala ingkang lair limrahipun nggadhahi ukuran sami kaliyan kacang jelly.
Bayi koala punika nalika lair kanthi kahanan ingkang wuta, wuda, saha nggadhahi
talingan. Nalika lair, koala ingkang taksih alit punika saged pados margi
piyambak tumuju ing kanthong ibunipun koala. Koala saged mlumpat saking wit
setunggal ing wit sanésipun kanthi jarak ngantos 150 kaki (45,72 meter) diukur
saking pucuk wit. Koala punika kalebet kéwan ingkang kalem saha boten kathah
polah. Koala namung aktif kirang langkung setunggal jam saben dintenipun. Kejawi
punika koala ugi saged nyuwanten ingkang santer sanget saha swanten agresif
nalika rumaos wonten bebaya. Sanajan koala punika ketingal anteng ananging koala
ugi saged mlayu. Punika amargi koala nggadhahi predhator ingkang sawayah-wayah
saged mbebayani. Predhator punika kadosta segawon. Koala punika saged mlayu sami
kaliyan kelinci. Koala punika gadhah buntut, buntut koala punika ginanipun
kanggé lenggah nalika koala manggon ing wit ingkang dangunipun saged
pirang-pirang jam. Koala punika arang mudhuh saking wit. Tujuwanipun supados
tetep aman saking prédhator. Grananipun koala punika nggadhahi rambut sensitif
kanggé nemokaken ron eukaliptus ingkang paling saé.

Wonten ugi tiyang ingkang mastani koala punika mirip kaliyan bruwang teddy.
Kejawi punika wonten tiyang ingkang mastani koala mirip kaliyan wombat ananging
wulunipun koala langkung ketel, saha talinganipun langkung ageng. Kejawi wonten
ing Lone Pine Koala Sanctuary ing Queensland, koala ugi gesang wonten ing Cagar
Alam Tidbinbilla caketipun Canberra, wonten ing Port Stephens, New South Wales,
saha uripliar wonten ing Taman Nasional Yanchep ing Australia Barat.

Koala gadhah waja ingkang jumbuh kaliyan ginanipun minangka kéwan hèrbivora saha
diprotodont ingkang mirip kaliyan marsupial kadosta kanguru saha wombat. Waja
koala punika landhep sanget menawi kanggé nglembutaken ron-ronan. Koala gadhah
waja ingkang mliginipun kanggé nyepeng ron wonten ing ngajeng tutuk.Gigi susu
formula koala kasusun déning Cithakan:​​DentalFormula Utek nenek moyang koala
punika nggadhahi volume otek ingkang ngebaki rongga tengkorak, ananging wonten
koala sapunika, volume utek punika sampun kirang. Miturut panalitén, punika
dipunsebabaken amargi dhiet rendah énérgi. Nalika kadadéyan evolusi koala, koala
namung mangan panganan ingkang nggadhahi unsur hara ingkang sakedhik, kejawi
punika koala ugi nggadhahi metabolisme ingkang kirang saha kabiyasaan slothlike
ingkang biyasanipun dipunggadhahi kaliyan kéwan ingkang mangan ron-ronan
taneman. Kirang langkung sekawan dasa persen rongga tengkorak koala dipunisi
kaliyan. Koala punika dados setunggal-setunggalipun kéwan wonten ing donya
ingkang volume utekipun sangsaya susut.

Koala jaler punika gadhah swanten ingkang biyasanipun dipunginakaken nalika
musim kawin. Swanten punika saged ndamel koala jaler punika ketingal langkung
ageng tinimbang aslinipun. Saking panalitèn ingkang dipunpublikasékaken wonten
ing The Journal of Experimental Biology, nedahaken bilih swanten punika
ndadosaken koala boten saged dipunbéntenaken kaliyan bison. Kanthi swanten
punika koala jaler saged ngusir mengsahipun saha narik kawigatén koala wadon
kanggé kawin. Menawi dipunmirengaken saking résonansi swantenipun punika saged
ndamel koala ketingal langkung ageng. Wonten variasi swanten ingkang
dipungadhahi koala jaler, punika wonten gandhéng cénéngipun kaliyan agengipun
swanten.

Koala ingkang taksih alit punika dawanipun 1 inci (2,54 CM). Koala ingkang nembé
lair punika agengipun kirang langkung sami kaliyan tawon. Bayi koala ,manggén
wonten kanthong ibunipun ngantos umuripun 6 wulan saha nalika taksih nyusu.
Nalika bayi koala manggén wonten ing kanthong ibunipun, bayi koala namung
pikantuk nutrisi saking susu. Nalika manggen wonten ing kanthong punika, koala
lajeng tuwuh talingan, mripat saha wulunipun. Koala lajeng disapih nalika
yuswanipun sampun 12 wulan.

Koala kathah-kathahipun manggén wonten ing bagéyan pesisir wétan Australia
inggih punika wonten ing Adelaide ngantos dumugi Ujung Cape York. Kejawi punika
koala ugi saged gesang wonten ing dhaérah pedalaman. Dhaérah pedalaman punika
nggadhahi curah hujan ingkang saé kanggé gesangipun koala. Koala punika kalebet
kéwan ingkang dipunjagi wonten ing nagara Australia saéngga sinten tiyang
ingkang ngingoni koala punika ugi kenging paukuman. Koala punika kalebet kéwan
ingkang dipunjagi amargi koala cacahipun namung sakedhik ing donya punika. Koala
dipunlindungi supados boten punah. Wonten ing bagéyan kidul Australia, koala
punika gesang wonten ing nagara bagéyan Mumbulla wonten ing pesisir kidul
Australia. Koala punika gesang wonten ing nagara bagéyan Australia kadosta
wonten ing Queensland, New South Wales, Victoria, saha Australia Selatan. Koala
ugi manggén wonten ing Atherton Tableland (dhaérah ing kulon Cairns), wonten ing
Qld saha pulo-pulo lepas pasisir Victoria saha Australia Selatan ing bagéyan
kidul. Habitat Koala Victoria kalebet panggénan ingkang paling asrep wonten ing
Australia. Déné habitat Koala Queensland punika kalebet salah setunggaling papan
panggénan ingkang paling panas ing nagara Australia.

Koala limrahipun manggén wonten ing wana ingkang kathah semakipun. Kejawi
punika, koala ugi asring manggén wonten ing pulo-pulo pesisir saha wonten ing
wana ekaliptus. Koala punika boten gadhah griya ingkang permanen utawi tetep.
Koala nggadhahi wewengkon kanggé papan panggénan ananging koala boten manggen
wonten ing wit ingkang tetep, ananging koala punika manggén kanthi nomaden
tegesipun pindah-pindah panggénan ing wayah kang tinamtu.

Golékan koala punika dados souvenir khas Australia nalika wisata wonten mrika.
Ananging golekan koala ugi sampun kathah dipundamel wonten ing nagara-nagara
sanésipun. Golékan koala punika dipundamel kanthi modhél saha ukuran ingkang
bénten. Wiwit alit ngantos ageng. Werninipun ugi bénten, wonten ingkang awerni
pethak, coklat, saha ngawu layan.

Koala limrahipun gesang kanthi populasi ingkang awujud kalompok kadosta
manungsa. Koala ugi asring srawung kaliyan kalompok koala sanésipun. Punika
amargi koala mbetahaken wana eukaliptus ingkang wiyar saha saged kanggé gesang
populasi koala ingkang séhat. Koala punika nggadhahi dhaérah teritorial kanggé
setunggal kalompok. Wonten ing sajroning setunggal kalompok punika antawisipun
koala setunggal saha setunggalipun gesang sareng lan hangrungkebi. Saben
kalompok manggén wonten ing salah setunggaling dhaérah ingkang dipunkuwasani
kalompok punika. Dhaérah punika arupi wit-wit ingkang cacahipun langkung saking
kalih. Kejawi kanggé panggenan gesang, wit-wit kala wau ugi dipunginakaken
kanggé sumber pangan saha panggenan kanggé sosialisasi. Wiyaripun panggénan
punika gumantung saking cacahipun kalompok koala. Koala gadhah cara kanggé
nedahaken bilih panggenan wit punika dados gadhahipun kalompok koala. Wit-witan
ingkang dipunginakaken kanggé omah punika ugi saged nggabung kaliyan kalompok
sanésipun. Wit ingkang dados habitat langkung saking setunggal kalompok punika
dadod wit ingkang wigati sanget. Populasi koala namung saged makempal bilih
wonten habitat ingkang pas kanggé populasi punika. Wit-witan saha kahanan siti
saha curah udan ingkang pas punika ingkang njalari cocog botenipun kanggé
populasi koala. Limrahipun koala remen manggén wonten ing wit eukaliptus
ananging wonten ugi ingkang manggén ing wit sanésipun. Wonten ing salah
setunggaling populasi koala, wonten koala jaler ingkang ageng. Koala ageng
punika nggadhahi tanggel jawab dhumateng klompokipun. Koala jaler saged kawin
kaliyan sekawan koala wadon. Koala wadon limrahipung galak utawi agresif nalika
nembé ngandhut saha ing mangsa-mangsa pungkasan nyusoni. Koala punika
kathah-kathahipun mangan lan aktif nalika wayah dalu. Setunggal populasi koala
punika mbetahaken kirang langkung 20 ngantos 25 wit ingkang dados dhaérah
kalompok koala.

Ing Australia jinis eukaliptus cacahipun langkung saking 600, ananging koala
namung mangan kirang langkung 40-50 varietas. Kejawi punika namung wonten kirang
langkung 10 variétas wit eukaliptus ingkang dipunremeni koala. Wonten ing
sajroning panggénan ingkang kathah tuwuh taneman eukaliptus, namung wonten kalih
ngantos tiga wit eukaliptus ingkang dados panggénan tetep populasi koala, dene
wit ingkang sanésipun namung kanggé pangkringan ingkang wekdalipun boten dangu.
Saben dhaérah wonten ing Australia, gadhah jinis utawi variétas eukaliptus
ingkang bénten. Pramila koala ingkang manggén wonten ing Victoria umpaminipun,
ugi gadhah pakanan ingkang benten kaliyan koala ingkang menggen wonten ing
Queensland. Kejawi mangan saking wit eukaliptus koala inggih saged mangan
taneman sanésipun kadosta pial utawi wit tèh. Eukaliptus punika taneman asli
Australia. Wit eukaliptus wonten ingkang nginggilipun namung puluhan meter
ananging wonten ugi ingkang ngantos setunggal atus meter. Eukaliptus punika wit
ingkang kayunipun atos. Eukaliptus kayu atos ingkang paling inggil sakdonya. Wit
eukaliputus punika saged tuwuh wonten ing panggénan kanthi iklim ingkang bénten,
umpaminipun wonten ing padhang pasir saha wonten ing panggénan ingkang asrep
sanget. Kejawi punika wit eukaliptus ugi saged dipunpanggihi wonten ing caket
pasisir menapa déné ing pagunungan. Wit eukaliptus kalebet wit ingkang tahan
geni. Wit punika nggadhahi lapisan kandel ingkang saged nglothok sasampunipun
kobongan. Wijinipun saged tuwuh wonten ing siti utawi wonten ing kacang pohon
mataun-taun dangunipun. Wiji punika saged tuwuh sasampunipun kobongan. Pramila
sanajan wana eukaliptus kobong, wit punika saged tuwuh kanthi cepet sasampunipun
kobongan.

Wit eukaliptus ugi saged gesang nalika mangsa katiga. Punika amargi ron-ronipun
eukaliptus gogrog nalika wayah katiga. Wit eukaliptus ugi saged tuwuh wonten ing
siti Australia ingkang kirang subur. Kejawi kanggé pakan koala, wit eukaliptus
limrahipun dipunginakaken kanggé kayu graji, konstruksi finir, plywood,
furniture, bahan kanggé ndamel pulp saha dluwang. Eukaliptus kalebet taneman
taunan ingkang saged gesang ngrembaka saha mbetahaken cahya sréngéngé ingkang
kathah. Eukaliptus punika tanduran ingkang gampil semi nalika dipuntegor saha
kalebet tanduran ingkang cekap kuwat menawi wonten rayap. Eukaliptus tuwuh
kanthi cepet mliginipun nalika taksih eném. Oyot eukaliptus ingkang taksih eném
cepet sanget tuwuh wonten ing salebeting siti. Panyebaran oyot kanthi arah
mangisor sami kaliyan ingkang arahipun nyamping kiwa tengen. Eucalyptus spp
kalebet famili Myrtaceae. Eukaliptus gadhah kirang lankung 700 jinis. Ron
eukaliptus wujudipun lanset saha wonten ugi ingkang bulat telur dawa. Déné
wonten ing bageyan pucukipun lincip. Wit eukaliptus ingkang taksih ném
limrahipun ronnipun adhep-adhepan saha nggadhahi ron ingkang ukuranipun langkung
ageng tinimbang wit eukaliptus ingkang sampun sepuh. Nalika wit sampun sepuh,
panggenan ronipun punika sgarudha-seling saha boten adhep-adhepan malih. Taneman
Eucalyptus sampun misuwur wiwit abad 18. Taneman punika sangsaya nrembaka nalika
taun 1980 sasampunipun Kongres Kehutanan Sedunia kaping VIII ing Jakarta nalika
taun 1978. Ananging taun 1988 wonten kritik ingkang nedahaken bilih taneman
eukaliptus nggadhahi prabawa negatif tumprap lingkungan. Salah setunggaling efek
negatif tumprap lingkungan inggih punika amargi eukaliptus saged ngrisak
kaseimbangan hidrologi. Eukaliptus kalebet taneman ingkang miltiguna saha saged
tuwuh wonten ing lahan marjinal utawi kritis.

Wit-wit eukaliptus ingkang gesang wonten ing wana ingkang teles utawi lembab
punika kalebet wit-wit eukaliptus ingkang paling inggil. Wana punika wonten ing
pasisir wétan Australia, Tasmania, saha Australia Barat. Dhaérah punika kalebet
dhaérah ingkang kathah curah udanipun. Wonten ing wana eukaliptus ingkang teles
punika kathah wit eukaliptus ingkang nginggilipun ngantos pitung puluh méter.

Wana jinis punika dados wana eukaliptus ingkang paling umum. Wana eukaliptus
garing punika kathah dipunpanggihi wonten ing dhaérah pasisir saking Tanjung
York ngantos Tasmania saha Australia Selatan. Wana punika ugi wonten ing
Australia Barat. Limrahipun wonten wana punika kathah semak tuwuh ngrembaka. Wit
semak punika kadosta wit kasuarina, akasia, banksia saha kalistemon. Nalika
sajroning sedasa taun wonten kobongan ingkang cacahipun langkung saking
setunggal, pramila semak punika lajeng pejah saha dipungantosaken suket-suketan.

Mallee punika kalebet jinis wana ingkang dipuntuwuhi wit-wit eukaliptus ingkang
cendhak. Wit-wit eukaliptus punika nggadhahi pang-pang ingkang kathah.
Limrahipun wit punika asring sipunsumerepi wonten ing caketipun padhang pasir.

Omah saben koala punika arupi wit-witan. Limrahipun dipunwastani wit omah.
Koala-koala punika manggén wonten wit-wit kanthi tumata. Saben wit saged
dipunanggé koala ingkang cacahipun langkung saking setunggal. Kejawi nalika
nembé nglairaken utawi ngandhut, koala boten pindhah-pidhah wonten ing panggénan
koala sanés wonten setunggal kalompokipun. Ukuran saha wiyaripun antawis wit
setunggal kaliyan setunggalipun gumantung faktor habitat, seks, yuswa saha
sosial sajroning populasi koala.

Eucalyptus punika salah setunggaling taneman ingkang dipuntanem kanggé Alas
Tetandurn Industri (HTI) amargi sifatipun eukaliptus ingkang gampil kanggé
adaptasi saha ginanipun ingkang kathah sanget. Eukaliptus Pelita punika salah
setunggaling spesiés éndemik Indonésia ingkang tuwuh wonten ing Papua wonten ing
panggénan ingkang nginggilipun ngantos sandhuwuripun 800 m dpl kanthi curah udan
900 mm-2.100 mm/taun saha iklim garing.

Koala punika nggadhahi cap driji utawi menawi wonten ing basa Indonésia
dipunwastani sidik jari ingkang wujudipun mirip kaliyan cap driji manungsa. Cap
driji koala punika wujudipun benten kaliyan kéwan sanesipun, bentukipun ugi
langkung unik. Punika amargi koala ngalami évolusi ingkang kapisah. Wonten ing
pohon evolusi kauripan, primata saha koala punika kapisah kirang langkung 70
taun kang kepungkur. Èvolusi kéwan ingkang gadhah kanthong punika nedahaken
menawi namung koala ingkang gadhah cap driji ing pucuking drijinipun. Sampun
pinten-pinten abad para ahli anatomi punika neliti ginanipun cap driji wonten
ing kéwan koala. Tim anatomi saking Universitas Adelaide, Australia punika
ingkang nemokaken cap driji koala nalika taun 1996. Tim punika nedahaken menawi
cap driji koala punika ginanipun kanggé mendhet ron-ronan. Koala punika pados
pakanan saking wit-witan eukaliptus ngantos pang-pang ingkang alit saha
ron-ronan. limrahipun koala punika mendhet kanthi ngurut sadhompol ron lajeng
dipunpangan. Miturut obsérvasi punika, para paneliti nedahaken bilih cap driji
punika dipunsebabaken amargi adaptasi prosés nglempakaken panganan. Supados ron
saged nèmpèl wonten ing tangan dipunbetahaken cap driji wonten ing drijinipun
koala. Amargi cap driji punika nyebabaken tekanan ingkang statis. Kejawi punika
cap driji koala ugi mirip kaliyan cap driji manungsa. Kanthi ngginakaken
mikroskop èléktron, lapisan épidermis wonten ing pucuking driji koala punika
mirip kaliyan cap drijinipun manungsa. Nalika dipunpirsani ngginakaken mikroskop
èléktronik cap driji koala saha manungsa angél dipunbéntenaken. Cap driji punika
wonten amargi adaptasi biomekanik kanggé nyekel barang. Punika nyebabaken
wontenipun prabawa mekanik ing kulit ingkang ginanipun kanggé ngontrol obahan
saha tekanan statis. Koala punika nggadhahi driji ingkang cacahipun gangsal
kalebet jempol ingkang cacahipun kalih. Punika ginanipun supados saged nyekel
sabarang kanthi langkung saé.

Koala punika kalebet daftar salah setunggaling kéwan ingkang langka. Koala
kalebet spesies ingkang dipunlindungi kaliyan Konservasi Spesies Terancam UU
1995 (TSC UU). Punika amargi cacahipun koala saben taun sangsaya kirang
antawisipun 50 ngantos 75%. Kejawi punika koala punika kalebet kéwan ingkang
angél dipungulawentah saha dipunkembangaken. Kejawi punika kathah sanget bebaya
ingkang saged nganggu gesangipun koala.

Koala punika membatahaken panggenan ingkang wiyar supados saged gesang, obah,
saha mangan. Kejawi punika gesangipun koala ugi gumantung kaliyan koala
sanésipun. Sasampunipun koala pejah, mbetahaken wekdal kirang langkung setunggal
taun supados koala sanés purung manggén wonten ing panggénan koala ingkang
sampun pejah. Punika amargi ngentosi gandanipun koala ingkang naté manggén
wonten ing panggénan punika ical. Koala nelasaken wekdal gesangipun wonten ing
wit-wit kayu pethak utawi eukaliptus kanggé mangan saha tilem. Sapunika wonten
ugi habitat koala ingkang dipunginakaken kanggé pertanian. Punika sangsaya
ndamel koala Australia langkung cepet punah.

Cacahipun koala ingkang urip liar wonten ing Australia punika antawisipun 2000
ngantos 8000 koala. Populasi koala punika mandhap 90% sajroning sedasa taun.
Punika amargi kathah habitat alami koala dipunrisak saha dipunginakaken kangge
wewangunan-wewangunan saha pertanian. Wonten ing Australia wonten badan ingkang
khusus neliti kéwan koala, tuladhanipun inggih punika Pusat Penelitian Koala
Queensland Tengah. Kejawi punika wonten ugi ingkang dipunwastani Lone Line
Sanctuary. Panggénan punika kalebet panggénan ingkang njagi saha nglindungi
koala ingkang sepisanan saha paling ageng sakdonya. Wonten ing papan panggénan
ingkang konservatif punika wonten koala ingkang cacahipun langkung saking 130
koala. Koala punika kalebet salah setunggaling kéwan ingkang dipunlindungi.
Wonten ing nagara Australia, koala boten pareng dipuningoni amargi wonten ukuman
saking nagara. Wonten ing Australia, sinten ingkang ngingoni koala bakal
pikantuk ukuman penjara. Tim panaliti nedahaken menawi koala boten dipunlindungi
koala saged punah kanthi wektu 30 taun ingkang badhé dhateng.

Koala punika manggen wonten ing salah setunggaling panggenan kanthi kalompok
sosial. Kejawi njagi badanipun piyambak, koala ugi njagi papan panggénan ingkang
dipunpanggeni setunggal kalompok punika. Koala punika ugi dipun wastani kéwan
ingkang teritorial. Koala limrahipun pejah amargi penyakit saha dipunbeléh
kanggé dipunpendhet wulunipun. Kejawi punika koala ugi pejah amargi wana ingkang
kobongan. Sapunika koala namung gesang wonten ing wana eukaliptus ingkang
manggén ing Australia. Koala punika satwa nasional saha satwa khas Australia.
Populasi koala punika mudhun antawisipun 80 persen. Faktor-faktor sanes ingkang
nyebabaken koala punika kirang cacahipun inggih punika tata kutha ingkang
dipunowahi, polusi motor, pertambangan, banjir, wana ingkang dipuntegor,
predator ingkang arupi segawon. Koala ugi kenging penyakit chlamydia. Penyakit
punika ndadosaken koala boten saged reprodhuksi saha nggadhahi katurunan. Wonten
ugi penyakit sanésipun inggih punika penyakit inféksi saha kanker. Koala boten
saged urip menawi suhunipun panas saha garing saéngga koala gampil stress saha
dehidrasi. Suhu ingkang panas nyebabaken kalembaban ron eukaliptus kirang
saéngga koala radi angel pikantuk toya. Kejawi segawon, manungsa ugi dados
predhator kanggé koala. Awit manungsa asring nyekel koala dados kéwan
ingon-ingon utawi dipunpendhet wulunipun. Menawi suhunipun sampun langkung
saking 37 derajat celsius, ndadosaken koala kirang saé anggénipun gesang. Nalika
pertemuan Perserikatan Bangsa Bangsa ingkang ngrembug babagan iklim
dipuntedahaken ugi menawi owahing iklim punika saged mbebayani tumprap spesiés
penguin emperor ngantos koala Australia. Koala ingkang wonten ing Australia
punika ugi kathah ingkang punah amarga strèss. Koala ingkang stress punika
amargi cara ngingoni koala ingkang lepat, kejawi punika koala asring foto-foto
kaliyan para wisatawan. Kahanan mangsa kang garing ugi nggadhahi prabawa kaliyan
gizi koala, amargi ron ekaliptus ingkang sangsaya suda nutrisinipun. Gizi
ingkang kirang ugi njalari pejahipun koala.

Pakar ekologi Universitas Queensland Clive McAlpine nedahaken supaya koala boten
punah caranipun inggih punika nglebetaken koala dados spesiés ingkang saged
punah. Cara punika dados cara ingkang sepisanan kanggé upaya nglindungi saha
njagi habitat koala supados boten punah. Sasampunipun punika koala lajeng
dipunlebetaken wonten ing papan panggenan konsérvasi koala. Kejawi punika ugi
saged dipunwontenaken panaliten ngenani babagan penyakit chlamydia. Kejawi
punika wonten ugi Pulo Island. Pulo punika saged dipunpanggihi kirang langkung
90 menit saking Melbourne. Pulo punika misuwur lumantar Parade Penguin saha
Pusat Konservasi Koala. Pusat konservasi koala punika dipundamel dados panggénan
ingkang resik saéngga wonten paugeran-paugeran ingkang trawaca tumprap para
tiyang ingkang mlebet. Kejawi punika wonten Pusat Konsérvasi Koala ing Pulo
Philip para wisatawan saged mirsani langsung para koala ingkang nembé turu saha
mangan. wonten ugi sejarah koala. Para Wisatawan ugi saged foto sareng kaliyan
golékan koala ingkang ageng saha kathah souvenir khas ingkang saged dipuntumbas.
Kejawi punika wonten ugi Koala Sanctuary ingkang ugi dados badan konsérvasi
koala saha satwa liar sanésipun. Koala Sanctuary ugi ndamel penemuan konservasi
indah saha nembé madosi vaksin kanggé penyakit Chlamydia ingkang biyasanipun
nyerang koala.

Lone Pine Koala Sanctuary punika dipunwangun nalika taun 1927. Panggenan punika
kalebet papan panggénan kanggé nengkaraken koala, kéwan khas Australia.
Kawiwitan saking koala ingkang cacahipun namung kalih. Koala punika anami "Jack"
saha "Jill". Sasampunipun 67 taun Lone Pine lajeng dados cagar alam koala
ingkang paling ageng wonten ing donya. Ing panggenan punika wonten langkung
sakin 130 koala ingkang dipuntengkaraken. Kejawi punika, wonten ugi satwa asli
Australia kadosta kangguru, manuk emu, wombat, saha sanés-sanésipun. Sapunika
langkung saking 80 species ingkang gesang kanthi aman wonten ing panggénan
ingkang konsérvatif punika. Lone Line saged dipupanggihi kinten-kinten setunggal
jam saking Papan Anggegana Brisbane, ibu kota Nagara Bagéyan Queensland,
Australia. Kejawi punika saged ugi dipunpanggihi kanthi wekdal 30 menit saking
pusat kutha menawi nganggé alat transportasi arupi bus. Menawi ngginkakaken
taksi béayanipun kirang langkung $A25 saking pusat kutha.

Lone Pine kalebet salah setunggaling panggénan wisata nalika wisata wonten ing
Brisbane, Australia. Kejawi misuwur kebon binatang punika ugi dados cagar alam
koala ingkang sepisanan saha ingkang paling ageng wonten ing donya. Wonten ing
Lone Pine bakal dipunpanggihi kahanan ingkang taksih alami utawi natural.
Pramila Lone Pine punika misuwur ugi amarga kahananipun ingkang taksih alami.
Kejawi punika kahananipun adhem amargi kathah wit eukaliptus padha tuwuh
ngrembaka. Wit punika dados pakanan pokok kanggé koala. Limrahipun nalika wisata
wonten ing panggénan punika, para wisatawan saged mirsani kawontenan alam
ingkang adhem punika kaliyan mlampah. Kejawi punika para wisatawan ugi saged
mirsani kéwan-kéwan ingkang nmung gesang wonten ing Australia. Para wisatawan
ugi saged foto-foto kaliyan kéwan-kéwan punika. Lone Pine punika dipundamel
kaliyan tiyang ingkang namanipun Claude Reid. Wonten ing taman ingkang temanipun
hi-tech, Lone Pine ugi njagi saha nglindungi koala saha kéwan-kéwan khas
sanésipun. Punika tujuwanipun supaya koala ugi para wisatawan tansah remen
manggén wonten ing mriki. Sekedhik ingkang mangertos bilih sejatinipun nama Lone
Pine punika saking nama wit cemara ingkang tuwuh wonten ing sacedhaking toko
cinderamata. Wit cemara Hoop punika, dipuntanem kaliyan wiyang ingkang naminipun
Daniel Clarkson nalika taun 1865, nalika Lone Pine taksih dados kebon kapuk.
Sanajan dipunsamber petir nalika taun 1975, ananging wit punika taksih gesang
sasampunipun dipunrimati. Wonten ing panggénan punika dipuntengkraken koala
wiwit saking koala alit ngantos diwasa. Koala dipunrimati miturut yuswanipun
koala. Koala-koala punika dipunpanggenaken wonten ing kandhang ingkang wonten
wit eukaliptus wonten ing kandhang manika. Wit manika dados panganan koala.
Miturut Mathew Doherty, Koordinator Pemasaran Lone Pine Koala Sanctuary,
nedahaken bilih pang-pang eukaliptus punika dipungantos saben dintenipun.
Guinness World Records nyathet bilih panggénan punika naté gadhah koala ingkang
paling sepuh ing donya. Koala punika anami Sarah. Koala ingkang paling sepuh
punika pejah nalika taun 2001 nalika umuripun 23 taun. Menawi dipunkonversi
kaliyan yuswanipun manungsa punika kirang langkung 161 taun. Kangge narik
kawigaten para pandhudhuk dipunwontenaken kontes saben dinten antawisipun jam
10.00-15.30 wekdal ing panggénan punika. Kontes punika nampilaken satwa-satwa
kadosta wonten ing Taman Safari Indonesia Cisarua, Jawa Barat. Kejawi punika
wonten ugi kontes Bird of Prey Flight Show & Photos kirang langkung tigang dasa
menit. Kontes punika nampilaken atraksi manuk garudha saha manuk hantu ingkang
mabur wonten ing sanginggilipun para panonton saha mangan pangananipun saking
asta pelatih. Wonten ugi Sheep Dog Show, ingkang meragakaken para petani ingkang
manggén wonten ing dhaérah pedalaman Australia angon menda-mendanipun kanthi
dipunbiyantu segawon-segawon. Lone Pine Koala Sanctuary ugi nyediakaken
fasilitas kanggé foto kaliyan koala. Asilipun dipuncithak kanthi wujud tanggalan
saha kertu pos. Kejawi punika foto punika dipuntampilaken wonten ing internet
kirang langkung 60 dinten. Koala ugi saged dipunpanggihi wonten ing kebon
binatang ingkang manggén wonten ing kutha Sydney.

Wonten ing taman Taman Victoria’s Great Otway National dipunbikak program kanggé
naliti koala. Panaliten punika nggadhahi tujuwan nglestantunaken habitat koala,
mliginipun kanggé mangerteni akibat ingkang dipunsebabaken owahing iklim tumprap
populasi saha tindak tandukipun koala. Ekspedisi dipuntindakaken kirang langkung
sedasa dinten wonten ing kutha Apollo Bay. Para panaliti saged kerjasama kaliyan
para sarjana ingkang trampil saha nggadhahi pangalaman ingkang langkung wonten
ing bidhang punika. Kejawi punika, para panaliti ugi saged ngemataken habitat
kéwan nalika wayah bengi lumantar radhio saha saged ngukur wit. Kanggé wisata
punika dipunbetahaken béaya USD3115 utawi kirang langkung Rp26 yuta. Béaya
punika kalebet akomodasi saha dhahar wonten ing lokasi.

Koala punika kalebet kéwan arboreal. Arboreal tegesipun urip wonten ing wit.
Koala punika urip, mangan, turu wonten ing wit eukaliptus. Koala ingkang jaler
nggadhahi bagéyan awak ingkang saged nyebabaken ganda. Koala jaler lajeng
nggosok-gosokaken jajanipun wonten ing wit ingkang dipunpanggeni. Punika
ancasipun kanggé mratandhani supados koala sanés mangertosi bilih wit punika
dados panggénan ingkang dipunkuwaosi.

Kéwan ingkang mamah biak, kadosta sapi misuwur nggadhahi madharan sekawan.
Nalika mangan, panganan mlebet wonten ing salah setunggaling bagéyan madharan
saha dipunmuntahaken malih wonten ing tutuk. Sasampunipun punika nembé
dipunpangan malih saha mlebet wonten ing bagéyan madharan sanésipun saha
dipunserep kaliyan usus alus. Sasampunipun punika lajeng dipunbuwang kanthi
dipundalaken saking awak. Profesor ingkang nyerat buku kanthi irah-irahan
Mammalian Herbivore Stomach: Comparative Anatomy, Function and Evolution
nedahaken menawi koala ugi nggadhahi tindak tanduk ingkang kados punika.
Ananging namung nalika wonten ing kahanan ingkang tinamtu kadosta nalika pupak
waja saha amargi mbetahaken langkung kathah nutrisi kangge nyusoni.

Koala punika kalebet kéwan ingkang ngeramaken. Wonten babagan ingkang
ngédab-édabi saking kéwan koala ingkang boten dipuntindakaken déning kéwan
sanésipun.



https://jv.wikipedia.org/wiki/Kaji

Kaji utawa haji iku rukun (cagak agama) Islam kang kalima sawisé syahadat,
salat, zakat lan pasa. Nglakoni ibadah kaji minangka wujud ritual taunan kang
dilakoni kaum muslim sadonya kang kuwawa (materi, fisik, lan ngèlmuné) kanthi
teka lan nglakoni sawetara kagiatan ing sawetara panggonan suci ing Arab Saudi
ana ing wektu kang dikenal minangka musim kaji (bulan Dzulhijjah). Bab iki béda
karo ibadah umrah kang bisa dilaksanakaké sawektu-wektu. Kagiatan inti ibadah
kaji diwiwiti tanggal 8 Dzulhijjah nalika umat Islam nginep ing Mina, wukuf ing
Padang Arafah tanggal 9 Dzulhijjah, lan mungkasi sawisé mbalang jumrah (watu
simbol sétan) ing tanggal 10 Dzulhijjah. Masyarakat Indonésia biasa nyebut dina
riyaya Idul Adha minangka Dina riyaya kaji amarga bebarengan karo perayaan
ibadah kaji.

Sacara lughawi, kaji maknané nyengaja utawa tumuju lan nekani. Miturut étimologi
basa Arab, tembung kaji nduwèni makna qashd, ya iku tujuan, maksud, lan
nyengaja. Miturut istilah syara', kaji iku tumuju marang Baitullah lan
panggonan-panggonan tartamtu kanggo nglakoni amalan-amalan ibadah. Kang
dimaksudaké panggonan-panggonan tartamtu jroning definisi ing dhuwur ya iku
saliyané Ka'bah lan Mas'a (panggonan sa'i), uga Arafah, Muzdalifah, lan Mina.
Kang dimaksudké wektu tartamtu ya iku wulan-wulan kaji kang diwiwiti saka Syawal
nganti sepuluh dina pisanan sasi Dzulhijjah. Déné amal ibadah tartamtu ya iku
thawaf, sa'i, wukuf, mazbit ing Muzdalifah, mbalang jumrah, mabit ing Mina, lan
liya-liyane.

Wong-wong Arab zaman jahiliah wis kenal ibadah kaji iki kang diwarisi saka
leluhuré kanthi owah-owahan sawetara. Nanging, wangun umumé isih tetep padha,
kayata thawaf, sa'i, wukuf, lan mbalang jumrah. Mung waé tatacarané akèh kang
ora cocog karo syariat kang sabeneré. Mula, Islam banjur teka lan ndandani
segi-segi kang klèru lan tetep nglakoni apa kang wis cocog karo pituduh syara'
(syariat), kayadéné kang diatur déning al-Qur'an lan sunnah rasul. Latar
belakang ibadah kaji iki uga didhasaraké marang ibadah kang dilakoni déning para
nabi jroning agama Islam, utamané nabi Ibrahim (nabiné agama Tauhid). Ritual
thawaf didhasaraké marang ibadah kang dilakoni déning umat-umat sadurungé nabi
Ibarahim. Ritual sa'i, ya iku mlayu-mlayu antara bukit Shafa lan Marwah uga
didhasaraké kanggo mèngeti ritual kang dilakoni déning garwané nabi Ibrahim
nalika golèk banyu kanggo anaké nabi Ismail. Déné wukuf ing Arafah iku ritual
kanggo mèngeti panggonan ketemuné nabi Adam lan Siti Hawa ing donya, ya iku mula
bukané kelairan kabèh umat manungsa.

Aisyah (radhiyallahu anha) celathu: Kita mangkat ibadah bebarengan karo
Rasulullah SAW ing taun hajjatul wada. Sawenèh ana kang nganggo ihram, kanggo
kaji lan umrah lan ana uga kang nganggo ihram kanggo kaji. Wong kang ihram
kanggo umrah nglakoni tahallul nalika wis tekan Baitullah. Déné wong kang ihram
kanggo kaji yèn dhèwèké ngumpulaké kaji lan umrah. Mula dhèwèké ora nglakoni
tahalul nganti rampung saka nahar.

Ing kutha iki ngadeg pusat ibadah umat Islam sadonya, Ka'bah, kang dumunung ing
pusat Masjid Al Haram. Jroning ritual kaji, Mekkah dadi panggonan pambuka lan
panutup ibadah iki nalika jamaah diwajibaké niat lan thawaf haji.

Panggonan ngadegé tugu jumrah, ya iku panggonan nglakoni ritual mbalangké watu
marang tugu jumrah kanggo mèngeti nabi Ibrahim nalika ngusir sétan. Ana telu
tugu ya iku: Jumrah Aqabah, Jumrah Ula, lan Jumrah Wustha. Ing Mina iki para
jamaah diwajibaké nginep sawengi.

Tlatah cedhak Mina lan Arafah, dikenal minangka panggonan jamaah kaji Mabit
(nginep) lan ngumpulaké krikil kanggo mbalang jumrah ing Mina.

Kutha suci kaloro umat Islam. Ing Madinah iki panutan umat Islam, Nabi Muhammad
SAW disarèkaké ing Masjid Nabawi. Panggonan iki sakjané ora klebu jroning ritual
ibadah kaji, nanging jamaah kaji biasané teka ing kutha kang dunungé watara 200
km loré Mekkah iki kanggo ziarah lan salat ing masjidé Nabi.

Saben taun jamaah kaji saka Indonésia cukup akèh, watara 10% saka total jatah
sadonya. Cacahing jamaah Indonésia sing budhal ibadah kaji wiwit taun 2000
nganti 2006



https://jv.wikipedia.org/wiki/Jerman_Nazi

Jerman Nazi utawa Reich Katelu iku ngarujuk utamané mangsa wiwit taun 1933
nganti 1945, nalika Adolf Hitler mimpin nagara Jerman minangka diktator lan
nyebaraké ideologi nasional-sosialisme (Nationalsozialismus). Reich iku tembung
Jerman kanggo "karajan". Disebut karajan katelu amarga karajan pisanan ya iku
Kakaisaran Romawi Suci, déné karajan kaloro ya iku Kakaisaran Jerman.

Jroning periode iki Jerman tuwuh saka nagara sing kalah Perang Donya I nganti
dadi salah siji kakuwatan militer paling gedhé ing donya. Jroning wektu iku uga
dileksanakaké pulitik rasis sing ngagungaké bangsa Arya lan ora ngajèni ras-ras
liya.

Utamané bangsa Yahudi didiskriminasèkaké lan dikumpulaké kanggo dipatèni ing
kamp konsèntrasi. Saliyané wong Yahudi kaum Nazi uga ndiskriminasi lan mbesmi
bangsa Gipsi (Roma lan Sinti) sarta bangsa Slavia. Jerman Nazi bubar nalika
kalah jroning Perang Donya II nglawan Uni Soviet lan kakuwatan Sekutu sing
dipimpin déning Amérika Sarékat. Kasil saka kakalahan iki nagara Jerman banjur
dipérang, ya iku Républik Federasi Jerman ing sisih kulon lan Républik
Dhémokratis Jerman ing sisih wétan sarta wewengkon ing wétané Kali Oder lan
Neisse diwènèhaké marang Polen lan Uni Soviet.



https://jv.wikipedia.org/wiki/Gedhang

Gedhang kalebu tanduran woh-wohan kang asalé saka tlatah Asia Kidul-Wétan kalebu
Indonésia. Gedhang banjur ditandur uga ing Afrika utawa Madagaskar, Amérika
Kidul lan Amérika Tengah. Ing Jawa Barat, gedhang diarani Cau, lan ing Jawa
Tengah lan Jawa Timur, yèn ngoko jenengé gedhang lan yèn krama jenengé pisang.

typica, diarani uga M. paradisiaca normalis, Kayata pisang nangka, tanduk lan
kêpok.

Gedhang nduwèni akèh gizi kanggo keséhatan. Gedhang yèn mateng rasané lêgi.
Umumé kandhutané gizi ing saben woh gedhang mateng ya iku 99 kalori, protéin 1,2
gram, lêmak 0,2 gram, karbohidrat 25,8 mg, sêrat 0,7 gram, kalsium 8 mg, fosfor
28 mg, bêsi 0,5 mg, vitamin A 44 RE, vitamin B 0,08 mg, vitamin C 3 mg lan banyu
72 gram. Gêdhang bisa gawé séhat, mulané gedhang bisa dipangan saben dina kanggo
buah. Gedhang salah sawijiné woh-wohan kang akèh sêrat. Gedhang ngandhut lemak
mung sithik lan gampang dicérna. Karbohidrat ing gedhang kurang luwih ana
23-35%, lêmak 0,2% lan nduwé bahan nabati liyané, Gêdhang uga bébas kolésterol.
Gedhang 100 gram nduwèni 120 kalori, gêdhang uga nduwèni kalium, magnésium,
sélénium, bêsi lan vitamin. Gedhang uga bébas natrium. Gedhang ngandhut vitamin
B-6 kanggo kaséhatan méntal lan kaséhatan. Kurang vitamin B-6 bisa nggawé wong
gampang kesel , gampang nesu lan angèl turu. Gedhang uga bisa nglancaraké buang
air besar lan nyêgah kankêr usus besar, amarga gedhang akèh seraté. Saben
gedhang nduwé 467 mg kalium.

Banana (Inggris), Tsiu, Cha (Cina), Pisyanga, Kila (India); Pisang (Indonesia),
Klue (Thailand), Pyaw, Nget (Burma); Gedang (Jawa), Cau (Sunda), Biu (Bali),
Puti (Lampung); Wusak lambi, lutu (Gorontalo), Kulo (Ambon), Uki (Timor).

Gedhang kalêbu woh-wohan kang nduwèni gizi kang apik. Gedhang uga dadi sumber
vitamin A, minêral, lan karbohidrat. Gedhang bisa disogatké dadi ing méja makan
utawa méja tamu, digawé salé gêdhang, pure gedhang, lan glêpung gedhang.Kulit
gêdhang bisa digunakaké kanggo nggawé cuka kanthi proses férméntasi alkohol lan
asam cuka. Godhong gêdhang kanggo mbungkus jajanan tradhisonal Indonésia. Wit
gêdhang bisa digawé sêrat klambi, kêrtas. Yén wis dikêthok-kêthok cilik, wit lan
godhong gêdhang uga kêna kanggo pakan kéwan ruminansia kayata wêdhus lan wêdhus
gémbèl. Biasané kanggo makani kéwan, yèn pas mangsa ketiga kang arang ana sukêt.
Kanthi cara tradisional banyu saka oyot gêdhang kepok uga kena digunakaké kanggo
obat diséntri lan pêndarahan usus bêsar, lan banyu saka dêbogé kanggo obat lara
kêncing lan pênawar racun.

Pisang utawa gedhang apik dikonsumsi ibu-ibu kang lagi ngandhut, amarga gedhang
nduwé asam folat kang bisa dadi nutrisi janin. Nutrisi iki disesep janin
nggunakaké rahim. Ananging konsumsi gedhang kanggo ibu kang lagi ngandhut perlu
diatur amarga gedhang nduwèni kurang luwih 85-100 kalori. Kalori iki cacahé
kakéyan yèn kanggo janin.

Gedhang kang dicampur karo susu éncér utawa dicemplungaké ing sagelas susu, bisa
kanggo obat penyakit usus. Sakliyané iku uga bisa kanggo tamba pasién kang nduwé
penyakit weteng lan cholik, gunané kanggo nétralaké lambung.

Ora mung woh gedhang nanging godhong gedhang uga nduwèni manfaat kanggo obat
kulit kang kebakar geni utawa nglonyom, mlocot. Carané mung diosét-osét utawa
diolèskè ing kulit kang kebakar, awit campuran abu saka godhong gedhang kang
ditambah lega klapa bisa gawé kulit krasa anyep lan bisa marékaké.

Para warga Gorontalo ing Sulawèsi Utara nduwé panemu yèn gedhang goroho utawa
gedhang khas laladan Gorontalo bisa dadi makanan pokok utawa mung kanggo cemilan
lan buah kanggo wong kang nduwé penyakit gula utawa diabetes melitus. Carané ya
iku gedhang goroho sing durung mateng dikukus banjur dicampur karo klapa nom
kang diparut.

Gedhang uga kena kanggo ngobati jerawat. Carané gedhang digawé bubur kanthi
dialusaké banjur dicampur susu lan madu. Sakwisé iku banjur ditémplékna ing rai
kaya yèn nganggo maskêr kanthi teratur kurang luwih 30-40 menit lan sawisé iku
banjur raup karo banyu anget lan bilas nganggo banyu anyep utawa banyu ès. Cara
ngéné iki mau ditlaténi kurang luwih nganti 2 minggu, saéngga kulit saya alus,
jerawat padha mari lan kulit rai katon luwih resik.

Pendarahan rahim, Ngrapetaké vagina, Sariawan usus, Ambeien, Cacar air, Kuping
lan gorokan aboh/bêngkak, Diséntri, Amandêl, Kankêr wêtêng, lara kuning (lévêr),
Pêndarahan usus bêsar, Diare.

Gêdhang bisa urip saênggon-ênggon. Pusat produksi gêdhang ing Jawa Barat ya iku
ing Cianjur, Sukabumi lan tlatah Cirêbon. Indonésia kalêbu nagara tropis kang
ékspor gêdhang olahan ing Jêpang, Hongkong, Cina, Singapura, Arab, Australia,
Bêlanda, Amérika Sêrikat, lan Pêrancis. Ékspor kang paling dhuwur ya iku nalika
taun 1997 ing nêgara Cina.

Supaya tanduran gedhang bisa urip subur, gedhang kudu ditandur ing iklim tropis
basah, lembab, lan panas. Ing iklim iki geehang bisa urip subur lan ngrêmbaka.
Ananging gedhang uga isih bisa urip ing laladan sub tropis. Yen banyuné
arang-arang, gedhang uga isih bisa urip amarga wit gêdhang uga akèh banyuné
sênajan. Nanging banyu ing sajroning wit gêdhang ora bisa dijagakké.

Angin kanthi kecêpatan tinggi kaya angin kumbang bisa ngrusak godhong gêdhang
lan nduwèni dampak ing thukulé tanduran.

Curah hujan kang pas supaya gedhang bisa urip ya iku 1.520-3.800 mm/tahun kanthi
2 wulan garing. Variasi curah hujan kudu kaimbangi karo kadar banyu ing lêmah
supaya ora kebaceken. Amarga yèn kebaceken gedhang bisa mati.

Gedhang bisa urip ing lemah kang subur utawa akèh humus, lêmah kang ana kapuré
utawa diarani tanah berat. Gêdhang mbutuhaké nutrisi kang akèh kanggo urip
mulané saliyané ditandur ing lemah kang subur kudu diwénéhi rabuk sajroné
nandur. Yen nandur gêdhang banyuné ora kêna nganti garing uga ora kêna
kebaceken, dadi kudu pas.

Gedhang kudu disirami kanthi inténsif. Dhuwuré banyu kang kesimpen ing lemah,
ing laladan kang têlês ya iku 50–200 cm, lan ing laladan kang setengah têlês,
kurang luwih 100–200 cm, yèn ing laladan kang garing ya iku 50-150 cm. Lêmah
kang kena érosi ora bisa ngasilaké gedhang kang apik. Lêmah kang dienggo nandur
gedhang kudu lêmah kang gampang kanggo mbrebes banyu. Gêdhang ora bisa urip ing
lêmah kang nduwèni kadar garam 0,07%.

Gedhang nduwèni adaptasi kang apik ing bab dhuwuré tlatah kanggo nandur lan
kadar banyu. Ing Indonésia umumé gedhang bisa urip ing tlatah dataran rendah
nganti pegunungan kang dhuwuré 2.000 m dpl. Gêdhang ambon, nangka, lan tanduk,
bisa urip subur ing panggonan kang dhuwuré 1.000 m dpl saka laut.

Gedhang akéh-akéhé diténgkaraké kanthi cara végétatif utawa kanthi cara alami
nganggo tunas utawa thukulan anakan gêdhang.

Dhuwure anakan gêdhang kang bisa ditandur utawa dadi bibit ya iku 1-1,5 m kanthi
ambané umbi kurang luwih 15–20 cm. Anakan dijupuk saka wit gêdhang kang
ngasilaké woh kang apik lan séhat. Dhuwuré bibit bakal dadi cikal-bakalé woh
gêdhang ya iku cacahé sisir gêdhang saben tandan. Bibit anakan gêdhang jinisé
ana loro, ya iku anakan nom lan tuwa. Anakan tuwa luwih apik yèn dienggo bibit,
amarga wis nduwé bakal kembang lan cadangan makanan ing bonggolé. Bibit kang
bentuké mirip tombak kang lincip, kanthi godhong kang isih nduwèni bêntuk mirip
pêdhang, lan godhongé durung ngrembaka, luwih apik tinimbang bibit kang wis
ngrêmbaka godhongéé.

Bibit gêdhang bisa ditandur dhewé lan bisa uga tuku. Bibit gedhang ditandur
kanthi jarak 2 x 2 m. Anakan gêdhang kang thukul biyasané diwatesi, ya iku mung
7-9, supaya ora kakéyan anakan gêdhang kang thukul biyasané anakan gedhang
dikethok utawa dipaténi.

Bibit gêdhang kudu diolah sadurungé ditandur, tujuwané kanggo ncegah hama utawa
penyakit.

Cara nggawé bibit bisa nganggo wiji, anakan, lan oyot,nanging nggawé bibit
gêdhang kang nganggo bibit jarang dilakokaké.

Pisang serat utawa gedhang serat ya iku wit gedhang kang ora dijupuk wohé
nanging seraté. Ing abad 16, Pigatotta nêrangaké yèn para panduduk ing laladan
Cebu, Filipina, manfaatké serat gedhang manila kanggo bahan nggawé pakaian.
Mulané gedhang iki jenengé musa tékstilitas.

Wit gedhang kagolong wit kang sêmu amarga kasusun saka upih-upih kang padha
nutup-nutupi ing sajroné susunan wit gedhang. Gedhang jinis iki dhuwuré bisa
tekan 7 métér lan wernané ijo. Kembangé gêdhang bentuké kaya woh jorong kang
kulité kandel, ananging kêmbang gedhang iki kena dipangan. Wiji gedhang kluthuk
bentuké bunder, ireng, cilik, lan atos kaya klentheng wijiné randu. Gedhang
kluthuk bisa diarani gedhang manila, amarga asalé saka manila.Sakliyané iku uga
ditandur ing India, Guatêmala, lan Honduras. Gêdhang kluthuk uga dikembangaké
ing Indonésia. Tanduran iki urip ing panggonan 500 méter saka permukaan air
laut. Lêmah kang cocog ya iku lemah lêmpung kang gêmbur lan subur utawa akèh
humus. Gedhang iku tanduran tropika kang urip ing hawa panas lan rada lêmbab.
Tanduran iki uga gampang ambruk yèn kena angin gedhé lan gampang mati karana
kebacekken.

Gedhang siap dipanén yèn kuncup kembang wis metu, tegese wis siap dikethok lan
dijupuk seraté. Serat saka gedhang iku sêrat kang kuwat lan bisa tahan banyu
tawar utawa banyu asin. sêrat gêdhang jinis iki bisa kanggo nggawé tali kapal
laut, tali tambang, tali kanggo mancing. Sakliyané iku uga bisa dipintal lan
digawé anyaman bandulan utawa ayunan lan sandal.

Gedhang hias kalêbu gêdhang kang ora dijupuk wohe. Tanduran iki pancèn apik yén
ditandur ing ngarêp omah utawa ing taman kanggo hiasan. Carané nandur gêdhang
iki ya iku kanthi nggunakaké anakané. Gedhang hias kapérang dadi loro ya iku
gedhang kipas lan gedhang-gedhangan. Diarani gedhang kipas amarga bentuké mirip
kipas. Gedhang kipas uga diarani gedhang madagaskar amarga ana sing ngarani
gedhang iki asalé saka madagaskar. Gedhang-gedhangan utawa pisang-pisangan
nduwèni wit kang semu. Wit iki ukurané cilik-cilik lan thukul ngrêmbaka éndah.
Biyasané ditandur ing ngarêp omah amarga ukurané cilik.

Gedhang buah iki akèh didol ing pasar utawa toko buah, lan ing warung-warung.
Gêdhang buah kapérang dadi papat. Sêpisan gêdhang kang bisa langsung dipangan
yèn mateng, dadi ora usah nggodhog. Contonê gêdhang kepok, gedhang susu, gedhang
iko, gedhang émas, gedhang raja, gedhang byar, gedhang pipit, gedhang putri, lan
gedhang ambon.

Ana uga gedhang kang bisa dipangan kanthi diolah utawa dimasak dhisik, kayata
gedhang tanduk, gedhang olo, gedhang kapas, gedhang bangkahulu. Sakliyané iku
ana gêdhang kang bisa dipangan langsung utawa dimasak dhisik. Tuladhané ya iku
gedhang kepok lan gedhang raja. Ana uga gedhang kang dipangan nalika isih
mentah, kayata gedhang klutuk utawa gedhang watu, carané gedhang kluthuk digawé
rujak nalika isih enom. Rujak gedhang kluthuk rasané sepet.

Kang diarani gedhang komersial ya iku gêdhang kang akèh didol ing pasar
tradisional apadéné ing supermarkét. Gêdhang jinis iki akèh disênêngi masyarakat
amarga rasané énak lan dagingé êmpuk yén wis maténg.

Ing Filipina gêdhang barangan uga diarani gêdhang lakatan. Ing Malaysia gedhang
iki diarani gedhang berangan. Gedhang iki biasané dadi gedhang méja, ya iku
gedhang kanggo cuci mulut yèn bubar mangan, tegesé gêdhang kanggo buah. Gêdhang
iki aboté saben tundhun kurang luwih 12-20 kg. Biyasané saben tundhun ana 8-12
sisir, lan saben sisir ana isiné 12-20 gêdhang. Dawa gedhange 12–18 cm lan
dhiamétéré 3–4 cm. Yèn wis mateng wernané kuning rada abang lan trotol-terotol
coklat. Werna daging buahé rada orén, déné rasané legi lan ambuné wangi.

Sabên tundhun, gêdhang raja ana 6 sisir lan sabên sisir ana 15 gedhang. Aboté
sakgedhang kurang luwih 92 g lan dawané 12–18 cm kanthi dhiamétér 3,2 cm.
Bentuké mlengkung lan pucuké bunder. Dagingé nduwé werna kuning rada abang.
Gedhang iki kalebu gedhang tanpa wiji. Gêdhang iki téksturé kasar, rasané lêgi.
Gedhang raja ngembang yèn wis 14 sasi sawise ditandur. Gedhang iki mateng sawisé
164 dina, diétung saka metuné kembang gedhang.

Gedhang iki uga diarani gedhang buah kang ukurane cilik, dawane 10–15 cm lan
dhiameter 3–4 cm. Saben tundhun abote 10–14 kg, lan ana 5-9 sisir. Saben sisir
ana 12-16 gedhang. Yen mateng werna kulite kuning rada coklat lan
ana-trotol-trotol coklat rada ireng. Kulite tipis, wernane daginge putih, rasane
legi lan ambune wangi.

Gedhang iki kalebu gedhang olahan kang warna kulite kuning cerah lan daging
buahe putih. Gedhang iki rasane legi lan ambune wangi. Saben tundhun ana 5-8
sisir lan saben sisir kira-kira abote 1620 g. Abote saben gedhang 120 g lan
dawane 18 cm kanthi dhiameter 3 cm. Gedhang iki rasane enak yèn digodhog utawa
digoreng.

Saben tundhun kaisi 13 sisir. Wujud gedhange lurus lan pucuke bunder, abote 80
gram, dawane 7,8 cm, dhiametere 7,8 cm lan kandel kulite 0,2 cm. Werna daginge
putih rada kuning lan ora ana wijine. Gedhang iki ngembang kurang luwih umur 17
bulan lan woh mateng limang sasi sawise ngembang.

Tundhun gedhang iki dawane 43 cm lan saben tundhun ana 6 sisir. Saben sisir ana
10-13 uler gedhang, saben gedhang dawane 12 cm lan dhiametere 3,4 cm kanthi
ukuran 100 gram saben gedhang. Bentuke buah lurus lan kandele kulite 0,3 cm.
Daging buahe wernane kuning rada abang lan ora nduwé wiji. Gedhang iki ngembang
yèn umure wis 17 sasi lan bakal mateng limang wulan sawise ngembang.

Saben tundhun kang dawane 32 cm iki ana 16 sisir lan saben sisir ana 15 uler
gedhang. Gedhang iki bentuke lurus, dawane 8 cm, dhiametere 3,1 cm lan abote 40
gram kanthi kandel kulit 0,3 cm. Daginge kuning tanpa wiji. Gedhang iki ngembang
yèn umure wis 14 sasi lan bakal mateng sawise 5 wulan.

Saben tundhun kang dawane 22,5 cm nduwèni 4 sisir gedhang. Saben sisir ana 15
uler lan dawane 11 cm, dhiameter 3,2 cm,abote 60 gram lan kandele kulit 0.3 cm.
Bentuke lusus lan pucuke bunder, daging buah gedhang iki wernane kuning rada
putih lan ora nduwé wiji. Gedhang iki ngembang yèn umure wis 14 sasi lan bakal
mateng sawise 5 wulan.

Gedhang iki yèn mateng wernane ijo, rasane kecut legi. Gedhang iki biyasane
diolah utawa dimasak. Abote saben tundhun kira-kira 11–14 kg kang isisne 6-8
sisir, saben sisir ana 14-24 ulir gedhang. Saben gedhang dawane kira-kira
24–28 cm kanthi dhiameter 3,5–4 cm.

Gedhang iki werna kulité kuning trotol-trotol ireng. Dagingé nduwé werna putih
rada kuning lan rasané legi lan ambuné kurang wangi. Saben tundhun aboté
17,5 kg, lan cacahé sisir sabên tundhun ana 7 sisir lan sabên sisir ana 15 ulir
gêdhang. Dawané kurang luwih 6 cm lan kulité kandêl. Gedhang kapas biyasané
kanggo gedhang olahan.

Wernané kulit gedhang kidang ya iku abang rada orén lan ungu, dagingé wernané
putih. Rasané legi lan ambuné wangi. Gedhang iki biyasané dipangan kanggo buah.
Saben tundhuné ana 5-7 sisir lan saben sisir ana 12-13 ulir gedhang. Abote sabén
sisir ya iku 1.150 gr lan saben uler kira-kira 120 gr. Dawané kira-kira 13 cm
lan dhiamétéré 12 cm.

Gedhang iki mirip gedhang mas, bedane ing pucuke gedhang. Gedhang lampung pucuke
lincip lan gedhang mas pucuke tumpul utawa bunder. Saben tundhun isine 6-8 sisir
lan saben sisir ana 18-20 gedhang. Abote gedhang saben sisir 940 gram, abote
saben gedhang kira-kira 50 gr. Dawane 9 cm lan dhiametere 10,5 cm. Kulit gedhang
wernane kuning lan daginge nduwé werna putih rada abang. Gedhang lampung rasane
legi lan ambune wangi. Gedhang lampung biasane kanggo buah utawa pencuci mulut.
Gedhang iki gampang rontok saka sisire.

Gedhang iki akèh ditandur ing Maluku. Bentuké unik kanthi tundhun kang madhep
mendhuwur. Amarga tundhuné kang madhêp mendhuwur mula diarani gêdhang tongkat
langit. Kulité wernané abang oren lan dagingé putih rada kuning. Gêdhang iki
mujarab kanggo ngobati pênyakit kuning. Aboté saben sisir kira-kira 1.200 gram
lan aboté saben gedhang 150 gram. Dawanè 20 cm lan dhimetere 13 cm.

Gedhang iki dawané 15 cm lan dhiamétere 3,7 cm. Saben saktundhun ana 18 sisir
lan saben sisir ana 11 ulir. Wujud buahé lurus lan pucuké bunder. Daging buahé
wèrnané putih rada kuning,kulité kandel, kurang luwih 0,3 cm. Saben gedhang
rata-rata abote 67,5 gram. Gedhang awak bakal mateng sawisé 5 sasi ngembang.

Gedhang kang mateng dioncéki lan diiris, banjur digaringké lan diawétké. Gedhang
kang isih ijo dikumbah karo banyu umup, dioncéki, diiris, dipépé, dialuské lan
diayak nganti dadi glepung. Glepung iki bisa kanggo gawé bubur lan roti. Glepung
gedhang bisa kanggo nambani pênyakit kang kasebabaké gastrointéstinal (radang
usus/lambung, kayata diaré, diséntri, gangguan pencernaan.

Jantung utawa tuntut gedhang bisa dimasak kari, sakliyané iku uga bisa digawé
glepung kang bisa dadi asam semut ya iku asam kang bisa nêtralké asam. Gunané
kanggo ngurangi rasa panas ing njero wêtêng lan marékaké tatu.

Tunas gedhang kang isih nom lan isih nutup bisa dipangan mentah utawa dimasak
dhisik. Tunas gedhang uga bisa dimasak lodèh kanggo sayur utawa lawuh.

Daging buah gedhang kang isih mentah bisa dipanggang lan dadi pengganti kopi,
nanging ora kabéh kopi bisa dadi pêngganti kopi. Sakliyané iku awu utawa bubuk
gedhang bisa kanggo uyah. Gedhang raja kang mentah bisa dialusaké kanggo nutup
kano kang bocor. Pulut gêdhang bisa kanggo nambani cokotan ula utawa
kalajêngking, sari godhong lan gedebog bisa kanggo nangkal candu lan ovérdosis
arsèènic. Gedhang kalebu buah kang gampang bosok amarga kadar banyuné kang akéh.
Supaya awét gêdhang bisa diolah dadi jajanan. Gedhang kang isih mentah bisa
diolah dadi gaplék, glepung, pati, sirup glukosa, tapé, lan keripik. Gedhang
kang matêng bisa diolah dadi salé, sêlai, dodol, sari buah, anggur, pure, saos,
nectar, pisang goréng, pisang epe, pisang rebus, kolak, getuk, ledre, pisang
panggang kèju, gedhang gorèng, gedhang krispi,lan kolak.



https://jv.wikipedia.org/wiki/Dh%C3%A9wan_Kaamanan_PBB

Dewan Kaamanan PBB (panulisan jroning Basa Indonésia: Dewan Keamanan PBB), iku
badan paling kuwat ing lembaga PBB. Tugasé njaga perdamaian lan keamanan antar
nagara.

Badan PBB liyané mung bisa mènèhi rékomendhasi marang para anggota, Dewan
Keamanan nduwé kakuwatan kanggo njupuk kaputusan kang kudu dilaksanakaké para
anggota adhedhasar Piagam PBB.

Dewan Keamanan nganakaké patemon pisanan tanggal 17 Januari 1946 ing Church
House, London lan kaputusan kang ditetepaké diarani Resolusi Dewan Keamanan PBB.

Dewan iki nduwé lima anggota tetep. Asalé saka kakuatan kang dadi pamenang
jroning Perang Donya II:

Républik China diwetokaké taun 1971 lan diganti déning Républik Rakyat Tiongkok.
Sawisé Uni Soviet pecah, Rusia mlebu nggantèkaké Uni Soviet.

Kalima anggota mau nagara-nagara kang olèh nduwèni senjata nuklir adhedhasar
Perjanjian Non-Proliferasi Nuklir.

Sepuluh anggota liyané dipilih déning Sidang Umum PBB kanggo masa bakti rong
taun lawasé, kang diwiwiti tanggal 1 Januari, lan lima nagara anggota ora tetep
mau diganti saben taun.

Ana ing taun 16 Oktober 2006, Belgia, Indonésia, Italia lan Afrika Kidul kapilih
dadi anggota ora tetep Dewan Keamanan PBB kanggo periode rong taun lan miwiti
tugas tanggal 1 Januari 2007. Anggota kalima durung diputusaké.

Anggota anyar kang kapilih kanggo ngganti Congo-Brazzaville, Ghana, Peru, Qatar
lan Slovakia ing wiwitan taun 2008 ya iku:

Ngenani bab mempertahankan perdamaian lan kaamanan internasional diserahké
marang Déwan Keamanan, kanthi syarat; kabèh tindhakan Déewan Keamanan mau kudu
selaras karo tujuan lan azas-azas PBB. Tugas lan kawajiban Déwan Keamanan bisa
dipérang dadi sawetara golongan, ya iku :



https://jv.wikipedia.org/wiki/Banyu

Banyu iku senyawa kang wigati kanggo kabèh wangun kahuripan kang dikawruhi
nganti tekan saiki ing bumi, nanging ora ing planèt liya. Banyu disimbolaké
kanthi H2O. Cacahé banyu kang nutupi bumi ngancik 71%. Ana 1,4 triliun kilometer
kubik (330 juta mil³) ing bumi.

Banyu bisa awujud gas (uwap banyu), cuwèr (banyu) lan padhet (ès). Banyu iku
siji-sijiné dat kang sacara alami ana ing lumahing bumi jroning katelu wujud
mau. Banyu sabagéyan gedhé ana ing segara (banyu asin) lan ing lapisan-lapisan
ès (ing kutub lan pucuk-pucuk gunung), nanging uga bisa ana minangka méga, udan,
kali, lumahing banyu tawa, tlaga, uwap banyu, lan segara ès. Banyu jroning
obyèk-obyèk kasebut obah miturut sawijiné pangitiran banyu, ya iku: liwat
panguwapan, udan, lan ilènan banyu ing sadhuwuré lumahing lemah (ilèn, kalebu
tuk, kali, muwara) tinuju segara.

Banyu resik wigati kanggo kahuripan manungsa. Sembrana anggoné nangani banyu,
bisa ndadèkaké golèk banyu dadi angèl, monopolisasi, sarta privatisasi lan malah
njalari crah.

Saliyané ing bumi, sapérangan gedhé banyu uga diprakirakaké ana ing kutub lor
lan kidul planèt Mars, sarta ing mbulan Europa lan Enceladus.

Banyu iku substansi kimia kanthi rumus kimia H2O: siji molekul banyu kasusun
saka rong atom hidrogen sing kaiket sacara kovalen marang siji atom oksigen.
Banyu asifat ora duwé warna, ora ana rasané lan ora mambu ing kahanan standhar,
ya iku ing tekanan 100 kPa (1 bar) lan suhu 273,15 K (0 °C). Dat kimia iki arupa
sawijiné pelarut sing wigati, sing duwé kemampuan kanggo nglarutaké akèh dat
kimia liyané, kayata garam-garam, gula, asam, sapérangan jinis gas lan akèh
manéka molekul organik.

Kahanan banyu sing wanguné cuwèr arupa sawijiné kahanan sing ora umum jroning
kahanan normal, luwih-luwih manèh kanthi nggatèkaké gegandhèngan antarané
hidrida-hidrida liya sing mèmper jroning kolom oksigen ing tabèl periodik, sing
ngisarataké yèn banyu kuduné awangun gas, kayadéné hidrogen sulfida. Kanthi
nggatèkaké tabèl periodik, katon yèn unsur-unsur sing ngupengi oksigen ya iku
nitrogen, flor, lan fosfor, sulfur lan klor. Kabèh èlemèn-èlemèn iki yèn silih
iketan karo hidrogen bakal ngasilaké gas ing suhu lan tekanan normal. Alesan
witékna ngapa hidrogen silih iketan karo oksigen mbentuk fasa mawa kahanan
cuwèr, ya iku amarga oksigen luwih asifat èlèktronégatif tinimbang èlemèn-èlemèn
liya kasebut (kejaba flor). Tarikan atom oksigen marang èlèktron-èlèktron iketan
adoh luwih kuwat tinimbang sing dilakokaké déning atom hidrogen, ninggalaké
gunggung muatan positif ing keloro atom hidrogen, lan gunggung muatan négatif
ing atom oksigen. Anané muatan ing saben atom kasebut agawé molekul banyu duwé
sapérangan momen dipol. Gaya silih tarik listrik antar molekul-molekul banyu
akibat anané dipol iki agawé saben molekul silih cerak, njalari angèl kanggo
dipisahaké lan sing akiré ngunggahaké titik didih banyu. Gaya silih tarik iki
disebut minangka ikatan hidrogen.

Banyu asring disebut minangka pelarut universal amarga banyu nglarutaké akèh dat
kimia. Banyu ana jroning kasetimbangan dhinamis antarané fase cuwèr lan padhet
ing sangisoré tekanan lan suhu standhar. Jroning wangun ion, banyu bisa
didhèskripsikaké minangka sawijiné ion hidrogen (H+) sing silih asosiasi (silih
iketan) karo sawijiné ion hidroksida (OH-).

Molekul banyu bisa diurai dadi unsur-unsur asalé kanthi diilèni arus listrik.
Prosès iki disebut èlèktrolisis banyu. Ing katoda, loro molekul banyu ngalami
réaksi kanthi nangkep loro èlèktron, karéduksi dadi gas H2 lan ion hidrokida
(OH-). Sauntara iku ing anoda, loro molekul banyu liya kaurai dadi gas oksigen
(O2), nguwalaké 4 ion H+ sarta ngilèkaké elektron menyang katoda. Ion H+ lan OH-
ngalami nétralisasi saéngga kawangun manèh sapérangan molekul banyu. Réaksi
sakabèhé sing setara karo èlèktrolisis banyu bisa ditulisaké kaya mangkéné.

Gas hidrogen lan oksigen sing diasilaké saka réaksi iki mbentuk gelembung ing
èlèktroda lan bisa diklumpukaké. Prinsip iki banjur dimupangataké kanggo
ngasilaké hidrogen lan hidrogen peroksida (H2O2) sing bisa digunakaké minangka
bahan bakar kendharaan hidrogen.

Banyu iku pelarut sing kuwat, nglarutaké akèh jinis dat kimia. Dat-dat sing
campur lan larut kanthi becik jroning banyu (upamané garam-garam) disebut
minangka dat-dat "hidrofilik" (panyeneng banyu), lan dat-dat sing ora gampang
kacampur karo banyu (upamané lemak lan lenga), disebut minangka dat-dat
"hidrofobik" (wedi-banyu). Kalarutan sawijiné dat jorning banyu ditemtokaké
déning bisa orané dat kasebut nandhingi kakuwatan gaya silih tarik listrik (gaya
intermolekul dipol-dipol) antarané molekul-molekul banyu. Yèn sawijining dat ora
bisa nandhingi gaya silih tarik antar molekul banyu, molekul-molekul dat kasebut
ora larut lan bakal ngendhep jroning banyu.

Banyu nèmpèl marang pepadhané (kohesi) amarga banyu asifat polar. Banyu duwé
sapérangan muatan parsial négatif (σ-) cerak atom oksigen akibat pasangan
èlèktron sing (mèh) ora digunakaké bebarengan, lan sapérangan muatan parsial
positif (σ+) cerak atom oksigen. Jroning banyu babagan iki dumadi amarga atom
oksigen asipat luwih èlèktronégatif dibandhingaké atom hidrogen—sing tegesé,
dhèwèké (atom oksigen) nduwèni luwih "kakuwatan tarik" marang èlèktron-èlèktron
sing diduwéni bebarengan jroning molekul, narik èlèktron-èlèktron luwih cerak
menyang arahé (uga ateges narik muatan négatif èlèktron-èlèktron kasebut) lan
agawé laladan ing sakupengé atom oksigen mawa muatan luwih négatif ketimbang
laladan-laladan ing sakupengé kaloro atom hidrogen.

Banyu uga nduwèwi sifat adhési sing dhuwur disebabaké déning sifat alami
ka-polar-ané.

Banyu duwé tegangan permukaan sing gedhé sing disebabaké déning kuwaté sifat
kohèsi antar molekul-molekul banyu. Iki bisa diamati nalika sebagéyan cilik
banyu dipapanaké jroning sawijiné lumahan sing ora bisa ditelesi utawa
kalarutaké (non-soluble); banyu mau bakal ngumpul minangka sawijiné tètèsan. Ing
ndhuwur sawijiné lumahan gelas sing resik banget utawa mawa lumahan alus banget,
banyu bisa mbentuk sawijiné lapisan tipis (thin filem) amarga gaya tarik
molekular antarané gelas lan molekul banyu (gaya adhèsi) luwih kuwat tinimbang
gaya kohèsi antar molekul air.

Jroning sèl-sèl biologi lan organèl-organèl, banyu silih dumuk karo mèmbran lan
lumahan protein sing asifat hidrofilik; ya iku, lumahan-lumahan sing duwé daya
tarik kuwat marang banyu. Irvin Langmuir ngamati sawijining gaya tolak sing
kuwat antarné lumahan-lumahan hidrofilik. Kanggo nglakokaké dhéhidrasi sawijiné
lumahan hidrofilik — jroning teges ngeculaké lapisan sing kaiket kanthi kuwat
saka hidrasi banyu — perlu dilakokaké usaha temenanan nglawan gaya-gaya iki,
sing diarani gaya-gaya hidrasi. Gaya-gaya mau gedhé banget pangajiné nanging
ngluruh kanthi cepet jroning rentang nanomèter utawa luwih cilik. Wigatiné
gaya-gaya iki jroning biologi wis disinaoni sacara èkstènsif déning V. Adrian
Parsegian saka National Institute of Health. Gaya-gaya iki wigati utamané nalika
sèl-sèl kadhéhidrasi silih dumuk langsung karo ruwang njaba sing garing utawa
pangadheman ing njaba sèl (extracellular freezing).

Saka pandelengan biologi, banyu duwé sifat-sifat sing wigati kanggo anané
kahuripan. Banyu bisa mijilaké réaksi sing bisa gawé senyawa organik ngakokaké
réplikasi. Kabèh mahluk urip sing dikawruhi duwé gegantungan marang banyu. Banyu
arupa dat pelarut sing wigati kanggo mahluk urip lan arupa bagéyan wigati
jroning prosès metabolisme. Banyu uga dibutuhaké jroning fotosintesis lan
respirasi. Fotosintesis migunakaké cahya srengéngé kanggo misahaké atom hidrogen
karo oksigen. Hidrogen bakal digunakaké kanggo mbentuk glukosa lan oksigen bakal
diculaké menyang udara.

Lumahing banyu ing bumi dikebaki déning manéka jinis kahuripan. Kabèh mahluk
urip pisanan ing bumi iki asalé saka lumahing banyu. Mèh kabèh iwak urip ing
njero banyu, saliyané iku, mamalia kayata lumba-lumba lan iwak paus uga urip ing
njero banyu. Kéwan-kéwan kayata amfibi ngentèkaké sebagéyan uripé ing njero
banyu. Malah, sapérangan reptil kayata ula lan baya urip ing lumahing banyu
cethèk lan segara. Tetanduran segara kayata alga lan suket laut dadi sumber
panganan ékosistem lumahing banyu. Ing samudra, plankton dadi sumber pangan
utama para iwak.

Peradaban manungsa lestari nurut sumber banyu. Mesopotamia sing diarani minangka
awal peradaban ana ing antarané kali Tigris lan Euphrates. Peradaban Mesir Kuna
gumantung ing kali Nil. Punjer-punjer manungsa sing gedhé kayata Rotterdam,
London, Montreal, Paris, New York City, Shanghai, Tokyo, Chicago, lan Hong Kong
antuk kajayané sebagéyan amarga gampangé aksès liwat lumahing-limahing banyu.

Awak manungsa kapérang saka 55% nganti 78% banyu, gumantung saka ukuran awak.
Supaya bisa fungsi kanthi becik, awaké manungsa mbutuhaké antarané siji nganti
pitung liter banyu saben dina kanggo ngèndhani dehidrasi; gunggung pesthiné
gumantung marang tingkat aktivitas, suhu, kalembaban, lan sapérangan faktor
liyané. Saliyané saka banyu ngombé, manungsa éntuk cuwèran saka panganan lan
ombénan liya. Sebagéyan gedhé wong percaya yèn manungsa mbutuhaké 8–10 gelas
(watara rong liter) saben dina, nanging asil penlitèn sing diterbitaké
Universitas Pennsylvania nalika taun 2008 nuduhaké yèn konsumsi 8 gelas mau ora
kabukti mbantu akèh jroning nyehataké awak. Malah sok-sok kanggo sapérangan
wong, yèn ngombé banyu luwih akèh utawa kaluwihan saka sing dianjuraké bisa
nyebabaké katergantungan. Literatur médhis liyané nyaranaké konsumsi saliter
banyu saben dina, kanthi tambahan yèn ulah raga utawa nalika cuaca sing panas.

Pelarut digunakaké sadina-dina kanggo ngumbahi, contoné ngumbah awak manungsa
(adus), sandhangan, jogan, montor, panganan, lan kéwan. Saliyané iku, limbah
rumah tangga uga digawa déning banyu liwat saluran pambuwangan. Ing
nagara-nagara indhustri, sebagéyan gedhé banyu kagunakaké minangka pelarut.

Banyu bisa dadi fasilitas prosès biologi sing nglarutaké limbah. Mikroorganisme
sing ana ing njero banyu bisa mbantu mecah limbah dadi dat-dat kanthi tingkat
polusi sing luwih asor.

Banyu arupa cuwèran singular, amarga kapasitasé kanggo mbentuk jaringan molekul
3 dhimènsi mawa ikatan hidrogen sing mutual. Iki disebabaké amarga saben molekul
banyu duwé 4 muatan fraksional kanthi arah tetrahedron, 2 muatan positif saka
kaloro atom hidrogen lan loro muatan négatif saka atom oksigen. Akibaté, saben
molekul banyu bisa mbentuk 4 ikatan hidrogen karo molekul ing sakupengé.
Minangka conto, sawijining atom hidrogen sing manggon ing antarané loro atom
oksigen, bakal mbentuk siji ikatan kovalen karo siji atom oksigen lan siji
ikatan hidrogen karo atom oksigen liyané, kaya sing dumadi ing ès. Owah-owahan
dhènsitas molekul banyu bakal mangaruhi kamampuané kanggo nglarutaké partikel.
Amarga sifat muatan fraksional molekul, umumé, banyu arupa dat pelarut sing apik
kanggo partikel mawa muatan utawa ion, nanging ora kanggo senyawa hidrokarbon.

Konsèp ngenani sèl minangka larutan sing kebuntel membran, pisanan disinaoni
déning èlmuwan Rusia sing jenengé Troschin nalika taun 1956. Nalika monografé,
Problems of Cell Permeability, tesis Troschin nélakaké yèn partisi larutan sing
dumadi antarané lingkungan intraselular lan èkstraselular ora mung ditemtokaké
déning permeabilitas membran, nanging dumadi akumulasi larutan tinentu ing njero
protoplasma, saéngga mbentuk larutan gèl sing béda karo banyu murni.

Nalika taun 1962, Ling liwat monografé, A physical theory of the living state,
njlèntrèhaké yèn banyu sing kakandhut ing njero sèl ngalami polarisasi dadi
lapisan-lapisan sing nylimuti lumahing protèin lan arupa pelarut sing ala kanggo
ion. Ion K+ diserep déning sèl normal, sebab gugus karboksil saka protèin
cenderung kanggo narik K+ tinimbang ion Na+. Téori iki, ditepungi minangka
hipotesis induksi-asosiasi uga njlèntrèhaké ora anané kompa kation, ATPase, sing
kaiket ing mèmbran sèl, lan distribusi kabèh larutan ditemtokaké déning
kombinasi saka gaya silih tarik antarané saben protèin kanthi modhifikasi sifat
larutan banyu jroning sèl. Asil saka pangukuran NMR pancèn nuduhaké mudhuné
mobilitas banyu ing njero sèl nanging kanthi cepet kadifusi karo molekul banyu
normal. Iki banjur ditepungi minangka modhèl two-fraction, fast-exchange.

Anané kompa kation sing diobahaké déning ATP ing mèmbran sèl, terus dadi bahan
perdebatan, bebarengan karo perdebatan ngenani karakteristik cuwèran ing njero
sitoplasma lan banyu normal umumé. Argumèntasi paling kuwat sing nentang téori
ngenani jinis banyu sing khusus ing njero sèl, asalé saka kalangan ahli kimiawan
fisis. Para ahli mau duwé pendhapat yèn banyu ing njero sèl ora mungkin béda
karo banyu normal, saéngga owah-owahan struktur lan karakter banyu intrasélular
uga bakal dialami karo banyu èkstraselular. Pendhapat iki didhasaraké marang
pamikiran yèn, senajan yèn kompa kation bener ana kaiket ing mèmbran sèl, kompa
kasebut mung nyiptakaké kasetimbangan osmotik sélular sing misahaké siji larutan
saka larutan liya, nanging ora kanggo banyu. Banyu disebut duwé kasetimbangan
dhéwé sing ora bisa diwatesi déning mèmbran sèl.

Para ahli liya sing duwé pendhapat yèn banyu ing njero sèl béda banget karo
banyu umumé. Banyu sing dadi ora bébas obah amarga prabawa lumahing ionik,
disebut minangka banyu mawa iket (Basa Inggris: bound water), éwadéné banyu
sanjaban jangkowan prabawa ion kasebut diarani banyu bébas (Basa Inggris: bulk
water).

Banyu kaiket bisa énggal nglarutaké ion, amarga saben jinis ion bakal énggal
katarik déning saben muatan fraksional molekul banyu, saéngga kation lan anion
bisa ana cecedhakan tanpa kudu mbentuk garam. Ion luwih gampang kahidrasi déning
banyu sing réaktif, padhet kanthi iketan ora kenceng, tinimbang banyu inert ora
padhet kanthi daya ikat kuwat. Iki nyiptakaké zona banyu, minangka conto, kation
cilik sing kahidrasi banget bakal cenderung kaakumulasi ing fase banyu sing
luwih padhet, éwadéné kation sing luwih gedhé bakal cenderung kaakumulasi ing
fase banyu sing luwih renggang, lan nyiptakaké partisi ion kaya sérial
Hofmeister ing ngisor iki:

Interaksi antarané molekul banyu kaikat lan gugus ionik diasumsikaké dumadi ing
rentang let sing cendhak, saéngga atom hidrogen kaorièntasi menyang arah anion
lan nyandhet interaksi antarané populasi banyu kaiket karo banyu bébas.
Orièntasi molekul banyu kaiket tansaya winates lumahing molekul polielektrolit
mawa muatan négatif antara liya DNA, RNA, asam hialorunat, kondroitin sulfat,
lan jinis biopolimèr kanthi muatan liya. Energi elektrostatik antarané molekul
biopolimer mawa muatan padha sing silih dhesek bakal nyiptakaké gaya hidrasi
sing nyurung molekul banyu bébas metu saka njero sitoplasma.

Umumé, konsènstrasi larutan polièlèktrolit sing cukup dhuwur bakal mbentuk gèl.
Umpamané gèl agarose utawa gèl saka asam hialuronat sing ngandhut 99,9% banyu
saka total bobot gèl. Ketahané molekul banyu ing njero struktur kristal gèl
arupa salah siji conto kacenderungan alami saben komponèn saka sawijining sistem
kanggo campur kanthi rata. Molekul banyu bisa ucul saka gèl minangka rèspon saka
tekanan udara, paningkatan suhu utawa liwat mékanisme panguwapan, nanging kanthi
mudhuné rasio kandhutan banyu, daya iket ionik sing dumadi antarané molekul dat
kalarut sing nahan molekul banyu bakal tansaya kuwat.

Ènèrgi ing molekul banyu dadi dhuwur amarga iketan hidrogen sing diduwèni dadi
ora maksimal, kayadéné nalika molekul banyu ana saceraking lumahan utawa gugus
hidrokarbon. Senyawa hidrokarbon banjur diarani asifat hidrofobik sebab ora
mbentuk iketan hidrogen karo molekul banyu. Daya iket hidrogen ing kahanan iki
bakal nembus sapérangan zona banyu lan partisi ion, saéngga disebutaké yèn
minangka karakter banyu ing rentang let adoh. Ing rentang iki, molekul garam
kayadéné Na2SO4, sodium asetat lan sodium fosfat bakal nduwèni kacenderungan
kanggo kaurai dadi kation Na+ lan anioné.

Jroning seni banyu disinaoni kanthi cara sing béda, banyu disajèkaké minangka
sawijining èlemèn langsung, ora langsung utawa uga mung minangka simbul. Kanthi
didhukung kamajuwan tèknologi fungsi lan pamupangatan banyu jroning seni wiwit
owah, saka mauné pelengkap banyu wiwit mrambat dadi obyèk utama. Conto seni sing
pungkasan iki, umpamané seni ilènan utawa tètèsan (sculpture liquid utawa
droplet art).

Nalika jaman Renaisans lan sawisé iku, banyu diréprésentasikaké luwih réalistis.
Akèh artis nggambaraké banyu jroning wangun obah - sawijining ilènan banyu utawa
kali, sawijining segara sing turbulensi, utawa malah grojogan - ananging akèh
uga saka artis-artik iku sing seneng karo obyèk-obyèk banyu sing anteng, meneng
- tlaga, kali sing mèh ora mili, lan lumahing segara sing ora ngombak. Jroning
saben kasus iki, banyu nemtokaké swasana (mood) kabèh karya seni mau, kayata
umpamané jroning Birth of Venus (1486) karya Botticelli lan The Water Lilies
(1897) karya Monet.

Selaras karo majuning tèknologi jroning seni, banyu wiwit njupuk papan jroning
babagan seni liya, umpamané jroning fotografi. Senajan ana banyu ora duwé teges
khusus ing kéné lan mung duwé peran minangka èlemèn palengkap, nanging banyu
bisa digunakaké jroning mèh kabèh cabang fotografi: wiwit saka fasion nganti
landsekap. Motrèt banyu minangka èlemèn jroning obyèk mbutuhaké pananganan
khusus, wiwit saka filter circular polarizer sing migunani kanggo ngilangaké
réflèksi, nganti pamupangatan tèknik long exposure, sawijining tèknik fotografi
sing ngandhalaké bukaan rana alon kanggo ngripta èfèk lembut (soft) ing lumahing
banyu.

Kaéndahan tètèsan banyu sing mecah lumahing banyu sing ana ing sangisoré
dilestarèkaké kanthi manéka sentuhan tèknik lan rasa ndadèkaké sawijining karya
seni sing èndah, kayadéné sing disajèkaké déning Martin Waugh jroning karyané
Liquid Sculpture, sawijining antologi sing wis madonya.

Seni tètèsan banyu ora mandheg tekan kéné, kanthi pamupangatan tèknik pangaturan
marang tibané tètèsan banyu sing malar, tètèsan-tètèsan banyu bisa diowahi
samengkono rupané saéngga tètèsan-tètèsan mau minangka sawijining kamanunggalan
duwé fungsi minangka sawijining penampil (viewer) kaya déné tampilan komputer.
Kanthi ngatur-atur ukuran lan gunggung tètèsan sing bakal diliwataké, bisa
sawijining gambar ditampilaké déning tètèsan-tètèsan banyu sing tiba. Èmané
gambar iki mung asifat sauntara, tekan titik sing dikarepaké tiba nggayuh
bagéyan ngisor penampil. Komersialisasi karya jinis iki uga jroning wangun
résolusi sing luwih kasar wis akèh dilakokaké.



https://jv.wikipedia.org/wiki/Alpen

Alpen (Jerman Alpen; Italia Alpi; Prancis Alpes; Rhéto-Roman Alps; Slovenia
Alpe) iku jenengé pegunungan gedhé ing Éropah, mujur wiwit saka Austria lan
Slovenia ing sisih wétan, nganti tekan Italia, Swiss, Liechtenstein lan Jerman
nganti Prancis ing sisih kulon. Tembung "Alpen" dijupuk dadi basa Prancis saka
basa Latin Alpes (maknané "the Alps"), kang dipengaruhi déning tembung Latin
albus (putih) utawa altus (dhuwur) utawa luwih mèmper tembung Latin kang asliné
saka basa Celtic utawa basa Ligurian.

Pucuk kang paling dhuwur ing Alpen ya iku Mont Blanc, dhuwuré watara 4808 m, ing
tapel wates Prancis-Italia. Kabèh pucuk ing Alpen bisa ditemokaké ing daftar
gunung ing Alpen lan daftar pucuk Alpen miturut kaunggulan.

Alpen biasané dipérang dadi loro, ya iku Alpen Kulon lan Alpen Wétan.
Pamérangané miturut garis wiwit Tlaga Constance lan Tlaga Como, nurut Kali
Rhine. Alpen Kulon luwih dhuwur, nanging luwih ujuré cendhak lan
menggak-menggok; dumunung ing Italia, Prancis lan Swiss. Alpen Wétan (pegunungan
utama) manggon ing tlatah Austria, Jerman, Italia, Liechtenstein, Slovenia lan
Swiss. Pucuk-pucuk paling dhuwur ing Alpen Kulon ya iku Mont Blanc, 4808 m, Mont
Blanc de Courmayeur 4748 m, Dufourspitze 4634 m lan pucuk liyané ing klompok
Monte Rosa, lan Dom, 4545 m. Pucuk paling dhuwur ing Alpen Wétan ya iku Piz
Bernina, 4049 m.

Alpen Wétan biasané dipérang miturut béda lithology (komposisi watu) saka bagéan
kang luwih tengah lan klompok ing pinggiran lor lan kidul:

Wates antara Alpen Tengah karo Alpen Kidul ya iku tlatah Periadriatic Seam, déné
Alpen Kapur Lor dipisahaké saka Alpen Tengah Wétan ing tlatah Grauwacken Zone.

Jèjèran pegunungan kang luwih cendhèk mujur sajajar karo Alpen, klebu pegunungan
Prealpen Prancis.

Pamérangan géologi béda manèh, lan ora mbédaaké antara Alpen Kulon lan Wétan:
Helveticum ing sisih lor, Penninicum lan Austroalpine system ing tengah lan
kidulé Periadriatic seam Southern Alpine system lan bagéan saka Dinarides.



https://jv.wikipedia.org/wiki/Alkitab

Alkitab iku kitab suciné wong Kristen Protestan lan Katulik serta uga wong
Yahudi. Alkitab bisa dipérang dadi rong bagéyan: Prajanjian Lawas lan Prajanjian
Anyar. Bagéyan-bagéyan utama iku sinebut "Prajanjian" amarga Tuhan bangsa Israèl
utawa Yahwé gawé prajanjian. Pisanané iku antarané Nabi Musa karo wong Yahudi
lan kang kapindho iku antarané Yesus Kristus karo kabèh umat menungsa.

Mèh kabèh buku Prajanjian Lawas ditulis ing basa Ibrani, kejaba sapérangan
bagéyan kang ditulis ing basa Aram saka kitab Daniel déné kabèh buku Prajanjian
Anyar ditulis ing basa Yunani.

Saliyané iku, wiwit biyèn ana rembugan prekara kanon Alkitab: buku apa waé kang
bisa dianggep bagéyan saka Alkitab. Ing abad kaping 3 SM, Alkitab Ibrani utawa
Tanakh diterjemahaké ing basa Yunani. Terjemahan iki disebut Septuaginta,
nanging ngamot sapérangan buku kang ora ana ing vérsi Yahudi. Buku-buku iki
kasebut buku-buku Deuterokanonika.

Tembung “Alkitab” utawa "Bibel" nduwèni sajarah kang rowa banget. Ing pesisir
Fenisia, kira-kira 40 km sisih kidul Beirut, kang saiki ana ing Lebanon, kurang
luwih taun 3500 SM, ana sawijining kutha perdagangan kang penting banget. Saiki
kutha iki dadi sawijining désa cilik kang miskin. Ing jaman biyen, kurang luwih
taun 1300 SM, kutha iki dikenal kanthi jeneng Gubla. Prajanjian Lawas utawa
Kitab-Kitab Ibrani (Yeh 27:9) ngenal kanthi jeneng Gebal. Wong Yunani biyèn
ngenal kanthi jeneng Byblos. Lan saiki, désa cilik iki jenengé Jebel.

Kutha iki biyèn jajahané Mesir lan dadi kutha pelabuhan lan kutha pedagangan
papirus. Mula wong Mesir menehi jeneng kutha iki Gubla, tembung kang artiné
“papirus” ing basa Mesir. Ing wektu iku, wong-wong Yunani tetuku ing jalur
perdagangan papirus, lan kutha iki uga dadi kutha kang penting kanggo wong-wong
Yunani ing jalur perdagangan iki. Miturut ‘kuping’ wong Yunani, tembung “Gubla”
dadi “Byblos”, saéngga wong Yunani nyebut “papirus”, lan uga “buku”, kanthi
jeneng kutha iki.

Filo (20 SM – 50 M) lan Yosefus nyebut Prajanjian Lawas bibloi hiërai.
Hieronimus, sawijining Bapak Greja kang dikongkon déning Paus Damasus kanggo
ngrévisi Alkitab latin, kerep nyebut Alkitab kanthi jeneng Biblia saka basa
latin kang tegesé “kitab”. Alkitab utawa kitab suci ing basa Inggris iku the
Bible, lan ing basa Jerman iku die Bibel. Mula ngujuk saka sajarah kang rowa
banget iki, pas yèn nganggo tembung Arab-Melayu “Alkitab” kanggo nyebut kitab
suci.

Kaitung wiwit tanggal 1 Januari 2007, ana 2.436 basa lan dhialèk sing wis
dienggo kanggo nerbitaké sasithik-sithiké sakitab saka Alkitab. Prekara iki
sawijining rékor dhéwé, amerga durung ana buku siji-sijia liyané sing bisa olèh
upaya panerjemahan sing dhuwur kaya mengkéné, malahan ing basa-basa sing namung
diwaca puluhan nganti atusan wong waé.

Cacah basa kang dipigunaaké ing saindhenging donya kacathet 6.912 basa saka
39.491 basa sing naté ana.



https://jv.wikipedia.org/wiki/Yahudi

Yahudi iku istilah sing rada rancu sebab bisa ngarujuk marang sawijining agama
utawa suku bangsa. Yèn dideleng miturut agama, istilah iki ngarujuk marang umat
agama Yahudi, ora peduli saka katurunan Yahudi apa dudu.

Miturut etnisitas, tembung iki ngarujuk marang katurunan Eber (Purwaning Dumadi
10:21) utawa Yakub, anak Ishak, anak Abraham (Ibrahim) lan Sarah. Etnik Yahudi
uga klebu Yahudi sing ora nganut agama Yahudi ananging nduwèni idhèntitas Yahudi
saka segi tradhisi.

Cithakan:Yahudi Halakha, utawa hukum-hukum agama Yahudi, mènèhi definisi Yahudi
tumarap sadhéngah wong sing:

Definisi iki diwajibaké déning Talmud, sumber Hukum-Hukum ora tinulis sing
nerangaké Torèt, kitab suci asal hukum-hukum Yahudi (lima kitab pisanan kitab
Tanakh/Perjanjian Lawas). Miturut Talmud, definisi iki dianggo wiwit pawèwèh
Sepuluh Perintah Allah ing Gunung Sinai kira-kira 3.500 taun kapungkur marang
nabi Musa. Sejarawan Yahudi non-Ortodoks yakin yèn definisi iki ora dianut
saéngga ora suwé lumakuné, nanging ngakoni yèn definisi iki digunakaké
saora-orané 2.000 taun nganti saiki.

Jroning ma-abad-abad wong Yahudi akèh didiskriminasèkaké déning wong Kristen ing
Éropah lan uga déning Cithakan:2 ing Wétan Tengah senadyan dianggep 'ahli kitab'
déning Muslim. Diskriminasi marang wong Yahudi iki sacara khusus disebut
antisemitisme. Puncak diskriminasi iki kedadéyan jaman Perang Donya II, ya iku
nalika luwih saka enem yuta wong Yahudi dipatèni ing Éropah déning kaum Nazi
Jerman.



https://jv.wikipedia.org/wiki/Wi-Fi

Wi-Fi punika singkatan saking Basa Inggris Wireless Fidelity. Wi-Fi inggih
punika kempalaning standar ingkang kaginakaken kanggé Jaringan Lokal Nirkabel
(Wireless Local Area Network) utawi WLAN kanthi dhasar spesifikasi Institute of
Electrical and Electronics Engineers IEEE 802.11. Standar paling énggal saking
spèsifikasi 802.11a utawi b sapunika nembé dipunsusun. Wiwitanipun Wi-Fi punika
ancasipun kanggé perangkat nirkabel utawi Jaringan Area Lokal (LAN), ananging
sapunika kathah dipunginakaken kanggé ngaksès internet..

Wonten ing jaringan Wi-Fi, komputer kaliyan kartu jaringan Wi-Fi kaubungaken
tanpa kabel dhateng perute nirkabel. Perute utawi router kasambung dhateng
internet kanthi media modem, padatanipun kabel utawi modem DSL. Jaringan Wi-Fi
saged dados kabikak saengga sinten kemawon saged ngginakaken. Wonten ugi ingkang
sifatipun ketutup utawi menawi badhe ngginakaken mbetahaken kata kunci
(password). Area ingkang wonten akses nirkabel punika dipunwastani area hotspot
nirkabel .

Sejarahing tèknologi 802.11 kawiwitan ing putusan Komisi Komunikasi Federal AS
ing taun 1885 ingkang ngrilis pita GSM kanggé pangginaan tanpa lisensi . Ing
taun 1991, [[NCR Corporation sesarengan kaliyan At&T manggihaken pendahulu
802.11 ingkang katujukaken kanggé sistem kasir. Produk-produk nirkabel kapisan
wonten ing sangandhaping nama WaveLAN. Vic Hayes dipunwastani Bapak Wi-Fi lan
ndherek ing perancangan standar kapisan IEEE .

Teknologi jaringan wi-fi punika cara kerjanipun ngginakaken gelombang radio lan
jaringan tanpa kabel utawi wireless LAN ( Local Area Network ) saking komputer,
peruté utawi router nirkabel punika pikantuk peran ingkang wigati ing sistem
kerja Wi-Fi. Adaptor punika nampi data saking komputer kanthi wujud digital.
Saksampunipun data kasebut dipun-konversi dhateng wujud gelombang radio lajeng
dipunkirim tumuju peruté kanthi media anténa. Sinyal decode peruté punika ngirim
dhateng internet. Proses punika kondur malih nalika informasi ingkang dipunkirim
saking internet tumuju komputer .

Wi-Fi dipunrancang adhedhasar spesifikasi IEEE 802.11. Samenia wonten sekawan
jinis variasi saking 802.11,inggih punika:

Spesifikasi b punika produk kapisan Wi-Fi. Variasi g lan n punika salah
satunggal produk ingkang kagungan nila penjualan ingkang paling kathah ing taun
2005.

Miturut teknis operasional, Wi-Fi punika salah satunggaling varian tèknologi
komunikasi lan informasi ingkang kerja wonten ing jaringan lan perangkat WLAN (
Wireless Local Area Network ). Dados Wi-Fi punika sertifikasi mèrek dagang
ingkang dipunparingi parbrikan dhateng perangkat telekomunikasi (internet)
ingkang kerja ing jaringan WLAN lan sampun njangkepi kualitas kapasitas
interoperasi . Teknologi internet kanthi dhasar Wi-Fi punika dipundamel lan
dipunkembangaken déning kelompok insinyur Amerika Serikat ingkang kerja ing
Institute of Electrical and electronics Engineers utawi IEEE adhedhasar standar
teknis perangkat kanthi angka 802.11b, 802.11a dan 802.16.



https://jv.wikipedia.org/wiki/Wayang

Wayang dumadi saking tembung wod "yang/hyang" angsal ater-ater wa-. Tegesipun
roh ingkang saged damel beja cilakanipun manungsa. Wayang punika wewayangan
utawi gegambaran watak lan jiwanipun manungsa. Wayang mujudaken pangéjawantahan
pribadi manungsa. Wayang punika pagelaran nganggo bonéka ingkang umumipun katon
éndah ing wewayangané lan dipunlampahaken déning dhalang kanthi iringan gamelan.
Bonéka kasebat saged ingkang awujud 2 dhimènsi utawa wujudé 3 dhimènsi. Ingkang
wujud 2 dhimènsi umumipun dipundamel saking kulit (walulang), ingkang asring
kulit sapi, utawi wedhus. Déné ingkang awujud 3 dhimènsi, lumrah dipundamel
saking kayu ingkang dipunrenggani panganggo saking kain ingkang manéka warni
adhedhasar karakter wayang kasebat. Ananging ing sawatara tlatah, ugi wonten
ingkang dipundamel saking suket lan kerdhus, ananging wayang jinis makaten boten
radi kathah dipuntemoni. Manut ing kemajuanipun jaman, sampun tinatah lan
sinungging wayang kanthi ngginakaken média digital kanthi piranti empuk pangolah
citra. Wayang kang tinatah lan sinungging kanthi média digital kasebat e-wayang.

Cariyos ingkang dipunlampahaken dipunpundhut saking épos Mahabharata kaliyan
Ramayana ingkang ugi dipunsebat Wayang Purwa. Ugi wonten ingkang nanggap lakon
cariyos-cariyos 1001 dalu saking tlatah Arab. Wayang ingkang kados makaten
diwastani Wayang Menak. Pagelaran punika misuwur ing tlatah Jawa.

Wayang punika boten namung sumebar ing Jawa kemawon, ananging ugi ing tlatah
sanès ing Nuswantara. Pagelaran wayang sampun dipunakoni déning UNESCO ing
tanggal 7 November 2003, dados karya kabudayan ingkang èdi pèni ing babagan
cariyos dongèng lan warisan ingkang berharga sanget (Masterpiece of Oral and
Intangible Heritage of Humanity). Suwalikipun, UNESCO nyuwun supados Indonésia
njagi (preserve) warisan punika..

Para ahli dèrèng wonten ingkang saged masthèkaké kapan wayang wiwit wonten ing
Indonésia. Ananging yèn mirsani prasasti lan tinggalan jaman kepungkur, wayang
kinten-kinten sampun wonten sadèrèngipun agama Hindu mlebet. Rikala samanten
lakon wayang dèrèng nganggé cariyos-cariyos ingkang dipunpundhut saking India.
Pagelaran punika dipunanggé sarana nyembah marang roh leluhur.

Prasasti paling kino wonten ing abad kaping IV Masèhi. Prasasti ngandhut ukara
mawayang kanggé pagelaran pahargyan sima utawi bumi perdhikan. Katrangan ingkang
langkung trewaca ing prasasti Balitung, udakara 907 Masèhi. Wonten ngriku
dipunserat si galigi mawayang bwat Hyang macarita bimma ya kumara. Tegesipun
kinten-kinten: Si Galigi ndhalang kanggé Hyang kanthi lakon Bimma Sang Kumara."

Agama Hindu ingkang mlebet ing Nusantara damel cariyos wayang bènten kaliyan
aslinipun. Cariyos Ramayana lan Mahabharata wiwit dipunanggé kanggé dakwah
agama. Ing panguwasaning Dharmawangsa Teguh (991-1016), kathah cariyos saking
India ingkang mlebet lan dipundamel gagrag jawanipun. Wayang wiwit nyebar ing
pundi-pundi rikala Majapahit nguwasani Nuswantara.

Cariyos-cariyos ingkang aslinipun saking India punika pungkasanipun sampun gèsèh
kaliyan sadèrèngipun. Para pujangga Jawa damel cariyos piyambak kangge mepaki
menapa ingkang sampun wonten. Ing pedhalangan, cariyos-cariyos punika dipunsebat
lakon carangan.

Rikala jaman Islam mlebet, Walisanga ugi nganggé wayang ing panyebaranipun. Ing
jaman punika wiwit wonten Wayang Menak. Gagrag-gagrag tambah kathah ngepasi
Mataram anyar. Walanda ingkang digdaya damel Kraton Surakarta ngracik kathah
cariyos wayang kanggé nglelipur manah.

Menawi dipunpundhut saking ukaranipun, wayang punika saking wewayangan, amargi
pagelaranipun wonten ing wekdal wengi lan nganggé lampu. Ananging katrangan
punika sampun boten saged dipunugemi malih. Wayang dados boten mligi bonéka
ingkang wonten wewayangané. Wayang golèk ingkang dipundamel saking kayu boten
ngandhelaké wewayangan. Ukara wayang sampun dados pagelaran bonéka ingkang
dipungelar déning dhalang.

Umumipun, sebutan wayang tinuju marang wayang kulit purwa. Wayang punika
dipundamel saking tatahan kulit kéwan kanthi lakon saking Mahabharata lan
Ramayana.

Panjenenganipun maringi tuturan "Yèn ta diwènèhi panjang umuré nganti 100 taun,
dhèwèké bakal terus ndhalang, sabab ing njero wayangan kang lumrahé digawé dadi
panglipur lara iku ana ajaran-ajaran, pepéling-pepéling kang manfaati tumrap
uripé manungsa."

Pagelaran wayang ingkang sumrambah ing tanah Jawa damel variasi ingkang manéka
warni. Variasi utawi jinis punika ingkang asring dipunsebat gagrag. Gagrag
wayang ing tanah Jawa antaranipun:



https://jv.wikipedia.org/wiki/T%C3%A8knologi_informasi

Tèknologi informasi iku panggunaan komputer èlèktronika lan piranti alus
komputer kanggo ngowahi, nyimpen, ngamanaké, mrosès, mancaraké lan ngamanaké lan
nampa data utawa informasi. Miturut Asosiasi Teknologi Informasi AS, tèknologi
informasi dijlèntrèhaké minangka: pasinaon, disain, pangembangan, implemèntasi,
dhukungan utawa manajemen sistem informasi mawa dhasar komputer, utamané
aplikasi piranti alus, lan piranti kasar komputer." TI manunggalaké komputasi
lan komunikasi mawa kacepetan dhuwur kanggo data, swara, lan vidéo. Conto saka
Tèknologi Informasi dudu mung arupa komputer pribadi, nanging uga télpon, TV,
piranti rumah tangga èlèktronik, lan piranti gegem modhèrn (upamané ponsèl).

Pangolahan, panyimpenan lan panyebaran vokal, informasi mawa gambar, tèks lan
numerik déning mikroèlèktronika mawa basis kombinasi komputasi lan
télékomunikasi. Istilah jroning pangertèn modhèrn sepisanan muncul jroning
sawijining artikel taun 1958 sing diterbitaké jroning Harvard Business Review,
ing ngendi panulis Leavitt lan Whisler komentar yèn "teknologi anyar durung duwé
jeneng tunggal sing didegaké. Awaké dhéwé bakal nyebut iku mau tèknologi
informasi (TI)." Sapérangan bidhang modhèrn lan muncul tèknologi informasi iku
génerasi sabanjuré tèknologi wèb, bioinformatika, ''Could Computing'', sistem
informasi global, skala gedhé basis pangetauan lan liya-liyané.

Nalika awal sajarah, manungsa ijolan informasi liwat basa. Mula basa iku
tèknologi, basa mungkinaké sawijining wong dadi paham informasi sing ditekakaké
déning wong liya nanging iku ora tahan sacara suwé amarga sawisé pocapan iku
rampung, banjur informasi sing ana ing tangan si panampa iku bakal dilalèkaké
lan ora bisa disimpen suwé. Saliyané iku jangkauan swara uga winates.

Sawisé iku tèknologi panekan informasi ngrembaka liwat gambar. Kanthi gambar
jangkauan informasi bisa luwih adoh. Gambar iki bisa digawa-gawa lan ditekakaké
marang wong liya. Saliyané iku informasi sing ana bakal tahan luwih suwé.
Sapérangan gambar paninggalan jaman purba isih ana nganti saiki saéngga manungsa
saiki bisa (nyoba) mahami informasi sing péngin ditekakaké panggawéné.

Ditemokaké alfabèt lan angka arabik nggampangaké cara panekanan informasi sing
luwih èfisièn saka cara sing sadurungé. Sawijining gambar sing makili sawijining
prastawa digawé mawa kombinasi alfabèt, utawa mawa panulisan angka, kayadéné
MCMXLIII diganti karo 1943. Tèknologi mawa alfabèt iki nggampangaké jroning
panulisan informasi iku.

Banjur, tèknologi panyithakan mungkinaké pangiriman informasi luwih cepet manèh.
Tèknologi èlèktronik kayadéné radhio, tivi, komputer ngakibataké informasi dadi
luwih cepet kasebar ing wilayah sing luwih wiyar lan luwih suwé kasimpen.

TI iku bidhang panglolaan tèknologi lan nyakup manéka bidang sing kalebu nanging
ora winates ing babagan-babagan kayadéné prosès, piranti alus komputer, sistem
informasi, piranti kasar komputer, basa program , lan data konstruksi. Cekaké,
apa sing gawé data, informasi utawa pangetauan sing dirasakaké jroning format
visual apa waé, liwat saben mékanisme distribusi multimédhia, dianggep bagéyan
saka TI. TI nyedhiakaké bisnis kanthi papat sèt layanan inti kanggo mbantu
nglakokaké strategi bisnis: prosès bisnis otomatisasi, mènèhi informasi,
ngubungaké karo pelanggan, lan alat-alat prodhuktivitas.

TI nglakokaké manéka fungsi (TI Disiplin/Kompetènsi) saka nginstal Aplikasi
kanggo ngrancang jaringan komputer lan database informasi. Sapérangan tugas sing
TI lakokaké mungkin kalebu manajemen data, jaringan, rékayasa piranti kasar
komputer, database lan désain piranti alus, sarta manajemen lan administrasi
sistem sacara sakabèhané. Teknologi informasi wiwit nyebar luwih adoh saka
konvènsional komputer pribadi lan tèknologi jaringan, lan luwih menyang njero
integrasi tèknologi liya kayadéné panggunan télpon gegem, tivi, montor, lan akèh
liyané, sing ningkataké panjalukan kanggo pagawéyan.

Ing jaman biyèn, para (Déwan Akréditasi kanggo Engineering lan Tèknologi) lan
Asosiasi kanggo mesin komputasi wis nyambut gawé bareng kanggo mbentuk
akréditasi lan standhar kurikulum kanggo program degrees ing Tèknologi Informasi
minangka bidhang studi dibandhingaké karo Èlmu Komputer lan Sistem Informasi.
SIGITE (Special Interest Group for IT Education) iku klompok kerja ACM kanggo
ndhéfinisikaké standhar iki. Pendhapatan layanan TI ing saindhenging donya
watara $ 763.000.000.000 ing taun 2009.

Hilbert lan Lopez ngidhèntifikasi kacepetan èksponènsial owah-owahan tèknologi
(mèmper ukum Moore): mesin 'aplikasi-spésifik kanggo ngétung kapasitas informasi
per-kapita nduwé watara tikel kaping loro saben 14 sasi watara taun 1986-2007;
kapasitas per-kapita ing donya komputer tujuan umum wis tikel kaping loro saben
18 sasi sakwéné rong dékadé sing padha, kapasitas télékomunikasi global
per-kapita tikel kaping loro saben 34 sasi; kapasitas panyimpenan donya
per-kapita sing dibutuhaké watara 40 sasi kanggo nggandhakaké (saben 3 taun);
lan informasi siaran per-kapita wis tikel kaping loro watara saben 12,3 taun.



https://jv.wikipedia.org/wiki/Sreng%C3%A9ng%C3%A9

Srengéngé utawi surya punika bal raseksa ingkang kawangun saking gas hidrogen
lan helium. Srengéngé kalebet lintang kanthi werna pethak ingkang kagungan peran
minangka pusat tata surya. Sedaya komponèn tata surya kalebet 8 planèt lan
satelitipun, planèt-planèt kerdhil, asteroid, komèt, lan lebu angkasa mubeng
ngiteri srengéngé. Sasanèsipun minangka punjer ubengan, srengéngé ugi arupi
sumber ènèrgi kanggé kagesangan ingkang teras-terasan. Panas srengéngé
ndadosaken bumi anget lan mbentuk iklim, éwadéné cahyanipun maringi pepadhang
dhumateng bumi sarta dipunpigunakkaen déning tetanduran kanggé prosès
fotosintesis. Tanpa srengéngé, boten bakal wonten kagesangan ing bumi amargi
kathah réaksi kimia ingkang boten saged dumados.

Nicolaus Copernicus punika tiyang sepisanan ingkang ngajengaken téori bilih
srengéngé punika pusat parédharan tata surya ing abad 16. Téori punika lajeng
dipunbuktèkaken déning Galileo Galilei lan pangamat angkasa sanèsipun. Téori
ingkang salajengipun dipuntepangi kanthi nami heliosentrisme punika nugelaken
téori geosentrisme (bumi minangka pusat tata surya) ingkang dipunajengaken
déning Ptolemeus lan sampun tahan wiwit abad kaping kalih sadèrèngipun masèhi.
Konsèp fusi nuklir ingkang dipunajengaken déning Subrahmanyan Chandrasekhar lan
Hans Bethe nalika taun 1930 pungkasanipun saged njelasaken punapa punika
srengéngé sacara tepat.

Srengéngé awangun bal pijar kanthi senyawa panyusun utami arupi gas hidrogen
(74%) lan helium (25%) kaionisasi. Senyawa panyusun sanèsipun kapérang saking
wesi, nikel, silikon, sulfur, magnesium, karbon, neon, kalsium, lan kromium.
Cahya srengéngé asalipun saking asil réaksi fusi hidrogen dados helium.

Adhedhasar pangétangan migunakaken Hukum Newton kanthi nglibataken pangaji
kacepetan orbit bumi, let srengéngé, lan gaya gravitasi, dipunpikantuk massa
srengéngé inggih punika 1,989x1030 kilogram. Angka kasebat sami kaliyan kaping
333.000 massa bumi. Sauntawisipun punika, dhiameter srengéngé inggih punika
1.392.000 kilometer utawi 865.000 mil, sami kaliyan kaping 109 dhiameter bumi.
Minangka pabandhingan, 1,3 yuta planèt saukuran bumi saged mlebet dhumateng
srengéngé. Mila, srengéngé dados objèk paling ageng ing tata surya kanthi massa
dumugi 99,85% saking total massa tata surya.

Srengéngé arupi lintang ingkang paling caket kaliyan bumi, inggih punika letipun
rata-rata 149.600.000 kilometer (92,96 yuta mil). Let srengéngé dhumateng bumi
punika dipuntepangi minangka satuan astronomi lan biasa dipunbulataken (kanggé
panyedherhanan étangan) dados 150 yuta km.

Adhedhasar pangétangan kanthi métodhe analisis radhioaktif, dipunmangertosi
bilih batuan rembulan, meteorit lan batuan bumi paling sepuh ingkang naté
dipunpanggihaken yuswanipun watawis 4,6 yuta taun. Sauntawisipun punika, conto
batuan srengéngé dèrèng naté dipunpikantuk saéngga pangétangan dipunlampahaken
sacara matématika migunakaken modhèl interior srengéngé. Adhedhasar asil
pangétangan matématika inggih punika srengéngé dipunkintenaken yuswanipun 5 ±
1,5 yuta taun. Nanging, amargi tata surya dipunkawruhi kawangun minangka
satunggil kasatuwan salebetipun wekdal ingkang cecaketan mila sapunika sacara
umum srengéngé dipunanggep yuswanipun 4,6 yuta taun. Srengéngé kagolong lintang
tipe G V, kanthi ciri gadhah suhu lumahipun watawsis 6.000 K lan umumipun tahan
salaminipun 10 yuta taun. Srengéngé dipunkintenaken yuswanipun watawis 7 yuta
taun malih, sadèrèngipun hidrogen ing intinipun telas. Menawi perkawis kasebat
dumados, srengéngé bakal èkspansi dados lintang raseksa warna abrit ingkang
asrep lan mangan planèt-planèt alit ing sakupengipun (menawi kalebet bumi)
sadèrèngipun pungkasanipun wangsul dados lintang kerdhil warna pethak malih.

Gaya gravitasi ing srengéngé sabandhing kaliyan kaping 28 gravitasi ing bumi.
Sacara téori perkawis kasebat ateges bilih satunggiling tiyang gadhah bobot
100 kg ing bumi mila menawi lelampahan ing lumahipun srengéngé bobotipun bakal
karaos kados 2.800 kg. Gravitasi srengéngé mungkinaken narik sadaya
komponèn-komponèn panyusunipun mbentuk satunggil wangun bal sampurna. Gravitasi
srengéngé ugi ingkang nahan planèt-planèt ingkang ngupengi tetep wonten ing
orbitipun piyambak-piyambak. Prabawa saking gravitasi srengéngé tasih saged
karaos dumugi let 2 taun cahya.

Radhiasi srengéngé, langkung dipuntepangi minangka cahya srengéngé, inggih
punika campuran gelombang èlèktromagnètik ingkang kapérang saking gelombang
infraabrit, cahya katingal, sinar ultraviolèt. Sesaya gelombang èlèktromagnètik
punika obah kanthi kacepetan watawis 3,0 x 108 m/s. Mila radhiasi utawi cahya
merlokaken wekdal 8 menit kanggé dumugi dhumateng bumi. Srengéngé ugi ngasilaken
sinar gamma, nanging frékuènsinipun tansaya alit sairing kaliyan letipun
nilaraken inti.

Srengéngé gadhah enem lapisan ingkang saben lapisan gadhah karakteristik
tartamtu. Kaenem lapisan kasebat ngliputi inti srengéngé, zona radhioaktif, lan
zona konvèktif ingkang mbentuk lapisan lebet (interior); fotosfèr; kromosfèr;
lan korona minangka laladan paling njawi saking srengéngé.

Inti inggih punika aréa paling lebet saking srengéngé ingkang gadhah suhu
watawis 15 yuta drajat Celcius (27 yuta drajat Fahrenheit). Adhedhasar
pabandhingan radhius/dhiameter, bagéyan inti kanthi ukuran saprasekawan let
saking pusat dhumateng lumahipun lan 1/64 total volume srengéngé. Kapadhetanipun
inggih punika watawis 150 g/cm3. Suhu lan tekanan ingkang kados mekaten
inggilipun mungkinaken wontenipun pamecahan atom-atom dados èlèktron, proton,
lan neutron. Neutron ingkang boten gadhah muatan bakal nilar inti nuju bagéyan
srengéngé ingkang langkung njawi. Sauntawis punika, ènèrgi panas ing lebet inti
nyebabaken paobahan èlèktron lan proton cepet sanget lan silih tabrakan
satunggal kaliyan sanèsipun nyebabaken réaksi fusi nuklir (asring ugi dipunsebat
termonuklir). Inti srengéngé inggih punika papan dumadosipun réaksi fusi nuklir
helium dados hidrogen. Ènèrgi asil réaksi termonuklir ing inti arupi sinar gamma
lan neutrino maringi tenaga ageng sanget ugi ngasilaken sadaya ènèrgi panas lan
cahya ingkang dipuntampi ing bumi. Ènèrgi kasebat dipunbeta medal saking
srengéngé liwat radhiasi.

Zona radhiatif inggih punika laladan ingkang nylubungi inti srengéngé. Ènèrgi
saking inti salebetipun wangun radhiasi kempal ing laladan punika sadèrèngipun
dipunterasaken dhumateng bagéyan srengéngé ingkang langkung njawi. Kapadhetan
zona radhiatif inggih punika watawis 20 g/cm3 kanthi suhu saking bagéyan lebet
dhumateng njawi antawisipun 7 yuta dumugi 2 yuta drajat Celcius. Suhu lan
dhènsitas zona radhiatif tasih cekap inggil, nanging boten mungkinaken
dumadosipun réaksi fusi nuklir.

Zona konvèktif inggih punika lapisan ing pundi suhu wiwit mandhap. Suhu zona
konvèktif inggih punika watawis 2 yuta drajat Celcius (3.5 yuta drajat
Fahrenheit). Sasampunipun medal saking zona radhiatif, atom-atom kanthi ènèrgi
saking inti srengéngé bakal obah nuju lapisan langkung njawi ingkang gadhah suhu
langkung asor. Pamandhapan suhu kasebat nyebabaken dumadosipun saya alonipun
obahan atom saéngga paobahan sacara radhiasi dados kirang èfisièn malih. Ènèrgi
saking inti srengéngé mbetahaken wekdal 170.000 taun kanggé nggayuh zona
konvèktif. Nalika wonten ing zona konvèktif, paobahan atom bakal dumados sacara
konvèksi ing aréa sadawanipun sapérangan atus kilometer ingkang kasusun saking
sèl-sèl gas raseksa ingkang teras sirkulasi. Atom-atom kanthi suhu inggil
ingkang nembé medal saking zona radhiatif bakal obah kanthi alon nggayuh lapisan
paling njawi zona konvèktif ingkang langkung asrep nyebabaken atom-atom kasebat
"dhawah" malih dhumateng lapisan paling inggil zona radhiatif ingkang panas
ingkang salajengĞipun minggah malih. Prastawa punika bola-bali teras nyebabaken
wontenipun paobahan wolak-walik ingkang nyebabaken transfer ènèrgi kadosdéné
ingkang dumados nalika manasaken toya ing salebetipun panci. Mila, zona
konvèktif dipuntepangi ugi kanthi nami zona pangumuban (the boiling zone).
Matèri ènèrgi bakal dumugi bagéyan inggil zona konvèktif salebetipun wekdal
sapérangan minggu.

Fotosfèr utawi lumahipun srengéngé ngliputi wewengkon ingkang kandelipun 500
kilometer kanthi suhu watawis 5.500 drajat Celcius (10.000 drajat Fahrenheit).
Sebagéyan ageng radhiasi srengéngé ingkang dipunuwalaken medal asalipun saking
fotosfèr. Ènèrgi kasebat dipunobservasi minangka sinar srengéngé ing bumi, 8
menit sasampunipun nilar srengéngé.

Kromosfèr inggih punika lapisan ing sainggilipun fotosfèr. Werna saking
kromosfèr biasanipun boten katingal amargi katutup cahya ingkang padhang sanget
ingkang dipunasilaken fotosfèr. Nanging nalika dumados grahana srengéngé total,
ing pundi rembulan nutupi fotosfèr, bagéyan kromosfèr bakal katingal minangka
pigura kanthi warna abrit ing sakupengipun srengéngé. Warna abrit kasebat
dipunsebabaken déning inggilipun kandhutan helium ing mrika.

Korona arupi lapisan paling njawi saking srengéngé. Lapisan punika gadhah warna
pethak, nanging namung saged dipuntingali nalika dumados grahana amargi cahya
ingkang dipunpancaraken boten sami kiyatipun bagéyan srengéngé ingkang langkung
lebet. Nalika grahana total dumados, korona katingal mbentuk makutha cahya
kanthi warna pethak ing sakupengipun srengéngé. Lapisan korona gadhah suhu
ingkang langkung inggil tinimbang bagéyan lebet srengéngé kanthi rata-rata 2
yuta drajat Fahrenheit, nanging ing sapérangan bagéyan saged dumugi suhu 5 yuta
drajat Fahrenheit.

Sistem lintang ingkang paling caket kaliyan srengéngé inggih punika Alpha
Centauri. Lintang ing salebetipun komplèks kasebat ingkang gadhah posisi paling
caket kaliyan srengéngé inggih punika Proxima Centauri, satunggiling lintang
kanthi warna abrit redhup ingkang wonten salebetipun konstélasi Centaurus. Let
srengéngé dhumateng Proxima Centauri inggih punika 4,3 taun cahya (39.900 yuta
km utawi 270 éwu unit astronomi), kirang langkung kaping 270 éwu let srengéngé
dhumateng bumi. Para ahli astronomi mangertosi bilih bendha-bendha angkasa
mesthi obah salebetipun orbitipun piyambak-piyambak. Mila, pangétangan let
dipunlampahaken adhedhasar éwah-éwahan posisi satunggiling lintang salebetipun
kurun wekdal tartamtu kanthi pathokan dhumateng posisinipun tumrap
lintang-lintang ing sakupengipun. Métodhe pangukuran punika dipunsebat parallaks
(parallax).

Prominènsa inggih punika salah satunggil ciri khas srengéngé, arupi bagéyan
srengéngé mèmper lathi latu ingkang ageng sanget lan padhang ingkang nyiprat
medal saking bagéyan lumahanipun srengéngé sarta asring ugi awangun loop
(puteran). Prominènsa dipunsebat ugi minangka filamèn srengéngé amargi senadyan
juluranipun padhang sanget menawi dipuntingali ing angkasa ingkang peteng,
nanging boten langkung padhang tinimbang sadaya srengéngé punika piyambak.
Prominènsa namung saged dipuntingali saking bumi kanthi bantuan teleskop lan
filter. Prominènsa paling ageng ingkang naté dipuntangkep déning SOHO (Solar and
Heliospheric Observatory) dipunèstimasi ukuran panjangipun 350 éwu km.

Sami kados korona, prominènsa kawangun saking plasma nanging gadhah suhu ingkang
langkung asrep. Prominènsa isinipun matèri kanthi massa dumugi 100 milyar kg.
Prominènsa dumados ing lapisan fotosfèr srengéngé lan obah medal nuju korona
srengéngé. Plasma prominènsa obah ing sadawanipun médhan magnèt srengéngé.
Érupsi saged dumados nalika struktur prominèsa dados boten stabil saéngga bakal
pecah lan ngedalaken plasmanipun. Nalika dumados érupsi, matérial ingkang
dipunwedalaken dados bagéyan saking struktur magnètik ingkang ageng sanget
dipunsebat semburan massa korona (coronnal mass ejection/ CME). Paobahan
semburan korona kasebat dumados ing kacepetan ingkang inggil sanget, inggih
punika antawis 20 éwu m/s dumugi 3,2 yuta km/s. Paobahan kasebat ugi nyebabaken
paningkatan suhu dumugi puluhan yuta drajat salebetipun wekdal ingkang singkat.
Menawi érupsi semburan massa korona ngarah dhumateng bumi, bakal dumados
interaksi kaliyan médhan magnèt bumi lan ngakibataken dumadosipun badhai
géomagnètik ingkang gadhah potènsi ngganggu jaringan komunikasi lan listrik.

Satèunggiling prominènsa ingkang stabil saged tahan ing korona dumugi
mawulan-wulan dangunipun lan ukuranipun taras tansaya ageng saben dinten. Para
ahli tasih teras nliti kepripun lan kénging punapa prominènsa saged dumados.

Bintik srengéngé inggih punika granula-granula cembung alit ingkang
dipunpanggihi ing bagéyan fotosfèr srengéngé kanthi gunggung ingkang boten
kaétang. Bintik srengéngé karipta nalika garis médhan magnèt srengéngé nembus
bagéyan fotosfèr. Ukuran bintik srengéngé saged langkung ageng tinimbang bumi.
Bintik srengéngé gadhah laladan ingkang peteng ingkang naminipun umbra, ingkang
dipunkupengi déning laladan ingkang langkung padhang ingkang aranipun penumbra.
Warna bintik srengéngé katingal langkung peteng amargi suhunipun ingkang tebih
langkung asor saking fotosfèr. Suhu ing laladan umbra inggih punika watawis
2.200 °C éwadéné ing laladan penumbra inggih punika 3.500 °C. Amargi émisi cahya
ugi dipunprabawai déning suhu mila bagéyan bintik srengéngé umbra namung
ngémisikaken kaping 1/6 cahya menawi dipunbandhingaken lumahipun srengéngé ing
ukuran ingkang sami.

Angin srengéngé kawangun saking aliran konstan saking partikel-partikel ingkang
dipunwedalaken déning bagéyan inggil atomosfèr srengéngé, ingkang obah dhumateng
sadaya tata surya. Partikel-partikel kasebat gadhah ènèrgi ingkang inggil,
nanging prosès paobahanipun medal médhan gravitasi srengéngé ing kacepetan
ingkang inggil sanget dèreng dipunmangertos sacara sampurna. Kacepetan angin
srengéngé kapérang dados kalih, inggih punika angin cepet ingkang nggayuh
400 km/s lan angin cepet ingkang nggayuh langkung saking 500 km/s. Kecepetan
punika ugi saya tambah sacara èksponènsial selaras letipun saking srengéngé.
Angin srengéngé ingkang umum dumados gadhah kacepetan 750 km/s lan asalipun
saking bolongan korona ing atmosfèr srengéngé.

Sapérangan bukti wontenipun angin srengéngé ingkang saged dipunraosaken utawi
dipuntingali saking bumi inggih punika badhai géomagnetik kanthi ènèrgi inggil
ingkang nrisak satelit lan sistem listrik, aurora ing Kutub Lèr utawi Kutub
Kidul, lan partikel mèmper buntut panjang ing komèt ingkang mesthi ngedohi
srengéngé amargi siliran angin srengéngé. Angin srengéngé saged mbebayani kanggé
kagesangan ing Bumi menawi boten wonten médhan magnèt bumi ingkang ngreksa
saking radhiasi. Ing sanyatanipun, ukuran lan wangun médhan magnèt bumi ugi
dipuntemtokaken déning kakiyatan lan kacepetan angin srengéngé ingkang liwat.

Badai srengéngé dumados nalika wonten panguwalan sanalika ènèrgi magnètik
ingkang kawangun ing atmosfèr srengéngé. Plasma srengéngé ingkang ningkat
suhunipun dumugi mayuta-yuta Kelvin sesarengan kaliyan partikel-partikel
sanèsipun nglampahi akselerasi nyaketi kacepetan cahya. Total ènèrgi ingkang
dipunuwalaken sami kaliyan mayuta-yuta bom hidrogen kanthi ukuran 100 megaton.
Gunggung lan kakiyatan badai srengéngé kathah variasinipun. Nalika srengéngé
aktif lan gadhah kathah bintik, badai srengéngé langkung asring dumados. Badai
srengéngé asring ugi dumados sesarengan kaliyan lubèripun massa korona. Badai
srengéngé maringaken risiko radhiasi ingkang ageng sanget dhumateng satelit,
montor mabur ulang alik, astronot, lan utaminipun sistem télékomunikasi bumi.
Badai srengéngé ingkang sepindhahipun kacathet ing pustaka astronomi inggih
punika nalika tanggal 1 September 1859. Kalih panliti, Richard C. Carrington lan
Richard Hodgson ingkang nembé ngobservasi bintik srengéngé liwat teleskop ing
papan kapisah, ngamati badai srengéngé ingkang katingal minangka cahya pethak
ageng ing sakupengipun srengéngé. Kadadosan punika dipunsebat Carrington Event
lan nyebabaken lumpuhipun jaringan télégraf transatlantik antawisipun Amérika
lan Éropah.

Montor mabur ulang-alik ingkang kaping sepindhah kasil mlebet dhumateng orbit
srengéngé inggih punika Pioneer 4. Pioneer 4, ingkang dipunluncuraken tanggal 3
Maret 1959 déning Amérika Sarékat, dados pionir salebetipun sajarah èksplorasi
srengéngé. Kasilipun Pioneer 4 dipunterasaken déning paluncuran Pioneer 5 -
Pioneer 9 salaminipun 1959-1968 ingkang panci gadhah tujuan kanggé nyinaoni
perkawis srengéngé. Nalika tanggal 26 Mei 1973, stasiun njawi angkasa Amérika
Sarékat kanthi nami Skylab dipunluncuraken kanthi mbeta 3 awak. Skylab mbeta
Apollo Telescope Mount (ATM) ingkang dipungunakaken kanggé mundhut langkung
saking 150.000 gambar srengéngé.

Montor mabur ulang-alik sanèsipun, Helios I kasil ngorbit dumugi nggayuh let 47
yuta km saking srengéngé (nglabeti orbit Merkuri). Helios I teras mubeng kanggé
mesthèkaken sadaya bagéyan montor mabur pikantuk gunggung panas ingkang sami
saking srengéngé. Helios I gadhah tugas ngempalaken data-data perkawis
srengéngé. Montor mabur ulang-alik asil karya sesarengan antawisipun Amérika
Sarékat lan Jerman punika operasinipun wiwit 10 Desember 1974 dumugi akir 1982.
Helios II dipunluncuraken tanggal 16 Januari 1976 lan kasil nggayuh let 43 yuta
km saking srengéngé. Misi Helios II rampung wulan April 1976 nanging dipunnengké
kémawon tetep wonten ing orbit.

Solar Maximum Mission dipundhesain kanggé nglampahaken observasi aktivitas
srengéngé utaminipun bintik lan latu srengéngé nalika srengéngé wonten ing
périodhe aktivitas maksimum. SMM dipunluncuraken déning Amérika Sarékat tanggal
14 Februari 1980. Salaminipun lelampahanipun, SMM naté ngalami karisakan nanging
kasil dipunleresaken déning awak montor mabur ulang alik Challenger. SMM teras
wonten ing orbit bumi salaminipun nglampahaken observasi. SMM ngempalaken data
dumugi 24 November 1989 lan kobong nalika mlebet malih dhumateng atmosfèr bumi
tanggal 2 Desember 1989.

Montor mabur ulang alik Ulysses inggih punika asil proyèk internasional kanggé
nyinaoni kutub-kutub srengéngé, dipunluncuraken tanggal 6 Oktober 1990. Éwadéné
Yohkoh inggih punika montor mabur ulang alik ingkang dipunluncuraken kanggé
nyinaoni radhiasi ènèrgi inggil saking srengéngé. Yohkoh arupi asil karya
sesarengan Jepang, Amérika Sarékat, lan Inggris ingkang dipunluncuraken tanggal
31 Agustus 1991.

Misi èksplorasi srengéngé ingkang paling misuwur inggih punika Solar and
Heliospheric Observatory (SOHO) ingkang dipunkembangaken déning Badan Antariksa
Amérika Sarékat (NASA) nyambut damel sesarengan kalian Agènsi Njawi Angkasa
Éropah (ESA) lan dipunluncuraken tanggal 12 Desember 1995. SOHO gadhah tugas
ngempalaken data struktur internal, prosès fisik ingkang dumados, sarta
pamundhutan gambar lan dhiagnosis spèktroskopis srengéngé. SOHO dipunpanggènaken
ing let 1,5 yuta km saking bumi lan tasih operasi dumugi sapunika.

Misi èksplorasi paling énggal saking NASA inggih punika montor mabur ulang alik
kembar kanthi nami STEREO ingkang dipunluncuraken tanggal 26 Oktober 2006.
STEREO gadhah tugas kanggé nganalisis lan mundhut gambar srengéngé salebetipun
wangun 3 dhimènsi. Solar Dynamics Observatory Mission inggih punika misi
èksplorasi NASA ingkang nembé wonten pangembangan lan sampun dipunpublikasikaken
wulan April 2008. Solar Dynamics Observatory Mission dipunkintenaken bakal
ngorbit kanggé nyinaoni dhinamika srengéngé ingkang ngliputi aktivitas
srengéngé, évolusi atmosfèr srengéngé, lan prabawa radhiasi srengéngé dhumateng
planèt-planèt sanès.

Srengéngé sampun dados simbol wigatos ing kathah kabudayan salamipipun
peradhaban manungsa. Salebetipun mitologi ingkang dipungadhahi déning manéka
bangsa ing donya, srengéngé gadhah peranan ingkang wigatos sanget ing
salebetipun kagesangan masarakatipun. Srengéngé dipuntepangi kanthi nami ingkang
bèntèn-bènten ing saben kabudayan lan asring ugi dipunsembah minangka déwa.

Srengéngé punika sumber ènèrgi kanggé kagesangan. Srengéngé gadhah kathah
mupangat lan peran ingkang wigatèos sanget kanggé kagesangan kadosta:



https://jv.wikipedia.org/wiki/Serangan_11_September_2001

Serangan 11 September (ing basa Inggris uga diarani September 11, utawa 9/11
(diwaca nine one one, utawa nine eleven)), iku sawijining rangkaian saka patang
seranganbunuh diri marang Amérika Sarékat ing New York City lan Washington, D.C.
ing 11 September 2001. Ing dina iku, 19 téroris saka grup militan Al-Qaeda
mbajak patang montor mabur panumpang. Montor mabur loro ditabrakaké World Trade
Center ing New York City nganti loro-loroné ambruk. Banjur ana montor mabur siji
sing ditabrakaké marang Pentagon. Pentagon rusak nanging ora nganti ambruk
total. Banjur ana montor mabur siji (United Airlines Pamaburan 93) sing tiba ing
ara-ara tegal ing Shanksville, Pennsylvania. Montor mabur iki sajatiné arep
ditabrakaké para téroris ing Washington D.C., nanging para durjana iki gagal
amerga dilawan para panumpang. Mèh 3.000 jiwa wong tiwas ing patang serangan
iki.

Pamaréntah Amérika Sarékat banjur agé nudhuh al-Qaéda minangka dhalangé, lan ing
taun 2004, Osama bin Laden minangka pamimpiné, pancèn ngaku manawa al-Qaéda sing
tanggungjawab. Wiwitané dhèwèké sélak. Osama minangka alesané nyatakaké manawa
panyengkuyung A.S. marang Israèl, anané militèr A.S. ing Arab Saudi lan sanksi
ékonomi marang Irak sing dadi dhasaré serangan iki.

A.S. nanggepi serangan iki mawa operasi "Perang Marang Térorisme" (War on
Terror) lan agé nyerang Afghanistan amerga pamaréntahan Taliban ing nagara iki
sing ngreksa lan mènèhi pondhokan kanggo al-Qaéda. Akèh nagara banjur nggawé
undhang-undhang anti-térorisme dadi sangsaya raket. Osama bin Laden dhéwé
pungkasané dipatèni militèr A.S. ing Mei 2011 ing Pakistan.



https://jv.wikipedia.org/wiki/Selandia_Anyar

Niu Sélan kang jroning basa Maori disebut Aotearoa (tegesé Lemah Mega Putih
Dawa), iku sawijining nagara kapuloan ing kidul-kulon Samudra Pasifik ing
kidul-wétan Australia. Nagara iki dumadi saka loro pulo gedhé ya iku (Pulo Lor
lan Pulo Kidul) lan sawetara pulo cilik liyané. Selandia Anyar iku nagara
dhémokrasi parlementer lan sawijining wewengkon Persemakmuran Britania
(Commonwealth Realm). Selandia Anyar duwé tanggung jawab tumrap nagara
pamaréntah-dhéwé Kapuloan Cook lan Niue sarta ngatur Tokelau lan Dependensi
Ross.

Jeneng Selandia Anyar dijupuk saka provinsi Zeeland ing Walanda. Jeneng iki
diwènèhké déning Albert Tasman, panjelajah saka Walanda.

Selandia Anyar nduwèni populasi watara 4 yuta. Watara 80% saka populasiné iku
turunan Éropah. Suku Maori minangka grup etnik kaloro paling gedhé (14,7%). Ing
taun 1996 lan 2001, cacahing wong Asia (6,6%) ngliwati cacahing wong Kapuloan
Pasifik (6,5%).

Kristen minangka agama dominan ing Selandia Anyar, senajan amèh 40% populasiné
ora duwé agama. Denominasi utama Kristen ya iku Anglikan, Presbiteranian,
Katulik Roma, lan Methodist. Ana uga sawetara wong kang nyebut awaké Greja
Pantekosta lan Baptis lan uga Mormon. Greja Ratana kang basisé ana ing Selandia
Anyar duwé akèh pengikut ing antarané wong Maori. Miturut kasil sensus, agama
minoritas liya kalebu Hindhu, Budha, lan Islam.



https://jv.wikipedia.org/wiki/Pasar%C3%A9katan_Bangsa-Bangsa

Pasarékatan Bangsa-Bangsa utawi kasingkat PBB (basa Inggris: United Nations
utawi kasingkat UN) punika setunggaling organisasi internasional ingkang
anggotanipun méh sadaya nagari ing donya. Lembaga punika kabentuk kanggé maringi
fasilitas ing hukum internasional, pangamanan internasional, lembaga ékonomi,
lan pangayoman sosial.

Perserikatan Bangsa-bangsa dipunadegaken ing San Francisco tanggal 24 Oktober
1945 sasampunipun Konferensi Dumbarton Oaks ing Washington, DC, nanging Sidang
Umum ingkang kapisan - dipunrawuhi wakil saking 51 nagari - nembé lumampah
tanggal 10 Januari 1946 (ing Church House, London). Saking taun 1919 dumugi taun
1946, wonten setunggal organisasi ingkang mirip, naminipun Liga Bangsa-Bangsa,
ingkang saged kaanggep dados pendhahulunipun PBB.

Kawit kaadegaken ing San Francisco tanggal 24 Oktober 1945 sakedhikipun 192
nagari dados anggota PBB. Sedaya nagari ingkang kagabung ing wadhah PBB
nelakaken independensinipun piyambak-piyambak, kejawi Vatikan lan Takhta Suci
sarta Républik China (Taiwan) ingkang kagabung ing lebet wewengkon Tiongkok taun
1971.

Ngantos taun 2007 sampun wonten 192 nagari Anggota Perserikatan Bangsa-bangsa.
Sekretaris Jenderal Ban Ki-moon saking Koréa Kidul ingkang sapunika njabat wiwit
1 Januari 2007.

Minangka panerus saking organisasi Liga bangsa-bangsa (1919–1946), ingkang
Amérika Sarékat boten ndhèrèk nggabung, PBB dipunadegaken ing taun 1945 kanggé
njagi perdamaian internasional lan promosi kerjasama ngrampungi masalah ékonomi,
sosial lan kamanungsan. Rencana kongkrit paling wiwitan bab organisasi donya
énggal punika saking prakarsa Départemen luar negeri AS ing taun 1939. Franklin
D. Roosevelt ingkang sepindhahan munculaken istilah 'United Nations' minangka
istilah kanggé njlèntrèhaken negari-negari sekuthu salebeting Perang Donya II.
Istilah punika sacara resmi dipunanggé ing tanggal 1 Januari, 1942 nalika 26
pamaréntah napak-astani the Piagam Atlantik (Atlantic Charter), minangka janji
badhé nerasaken upados perang. Ing tanggal 25 April 1945, Konferensi
bangsa-bangsa bab organisasi internasional dipunwiwiti ing San Francisco,
dipunrawuhi déning 50 wakil pamaréntah lan sawetawis organisasi non pamaréntah
(NGO) kanggé nyusun rancangan Piagam PBB. PBB dipunanggep resmi madeg ing
tanggal 24 Oktober 1945 nalika ratifikasi Piagam déning lima anggota tetep Dewan
Kaamanan PBB—Prancis, Républik Rakyat Cina, Uni Soviet, Inggris lan Amérika
Sarékat—lan déning mayoritas 46 panapak-asta sanèsipun. Patemon sepindhahan
Sidang Umum PBB, kanthi wakil saking 51 negari, lan Dewan Kaamanan,
dipunwontenaken ing Westminster Central Hall ing London ing wulan Januari 1946.

Sistem PBB punika dipundhasaraken dhumateng gangsal badan utami (sadèrèngipun
wonten enem – Dhéwan Perwalian PBB bubar ing taun 1994); Sidang Umum, Dhéwan
Kaamanan, Dhéwan Ékonomi lan Sosial (ECOSOC), Sekretariat, lan Mahkamah
Internasional utawi International Court of Justice.

Sekawan saking gangsal badan kasebat dumunung wonten ing Markas PBB ing New York
City. Mahkamah Internasional dumunung ing Den Haag, déné badan liyané manggon
ing kantor PBB ing Jenewa, Wina, lan Nairobi. Institusi PBB sanèsipun sumebar
ing saindhenging donya.

Basa resmi ing PBB wonten enem, ingkang dipunanggé wonten ing salebeting patemon
antar pamaréntah lan dhokumèn, inggih punika Basa Arab, Basa Cinten, Basa
Inggris, Basa Prancis, Basa Rusia, lan Basa Spanyol, sementawis Sekretariat
nganggé kalih basa kerja, basa Inggris lan basa Prancis. Gangsal basa resmi
kapilih nalika PBB dipunadegaken; basa Arab dipuntambahaken ing taun 1973.
Pitedah èditorial PBB mratélakaken bilih standar basa Inggris ingkang dipunanggé
wonten ing dhokumèn punika basa Inggris Britis kanthi éjaan Oxford (Oxford
spelling) (en-gb-oed), lan standar tulisan Cinten ingkang dipunagem inggih
punika aksara Cinten ingkang sampun dipunprasajakaken (simplified Chinese
character). Aksara punika nggentos aksara Cinten tradhisional ing taun nalika
wakil PBB saking Cinten dipun gentos saking Républik China (Taiwan) dhumateng
RRC.

Cacahing nagari anggota PBB ing mangsa sapunika 192 nagari. Pirsani artikel
Anggota PBB kanggé dhaftar lengkap sarta tanggal mlebetipun. Sapunika wonten 192
anggota PBB, nyakup mèh sedanten negari mardika ing donya. Saking kantoripun
ingkang sumebar ing donya, PBB lan badan-badan mliginipun mutusaken
masalah-masalah administratif lan substantif salebeting patemon rutin ingkang
diunawontenaken taun lumampah. Organisasi punika dipunpérang dados badan
administratif, utaminipun: Sidang umum (minangka sidang utami); Dewan Kaamanan
(ingkang nemtokaken resolusi tinamtu tumrap perdamaian lan kaamanan); Dewan
Ékonomi lan Sosial (mbiyantu promosi ékonomi internasional lan kerjasama lan
pembangunan sosial); Sekretariat (nyadiakaken pasinaon, informasi, lan fasilitas
ingkang dipunbetahaken déning PBB); Mahkamah Internasional (International Court
of Justice) (minangka organ hukum). Badan tambahan ingkang ngurusi badan-badan
ing salebeting sitem PBB, kados World Health Organization (WHO), World Food
Programme (WFP) lan United Nations Children's Fund (UNICEF). Organisasi punika
mawa béya asal saking kontribusi sukarila nagara-nagara anggota, lan nggadhahi
enem basa resmi: Arab, Cina, Inggris, Prancis, Rusia, lan Spanyol.



https://jv.wikipedia.org/wiki/Natal

Natal, saka basa Portugis sing tegesé wiyosan, iku dina riyadi umat Kristen. Ing
dina iki sing mesthi tiba ing tanggal 25 Desember, wiyosané Gusti Yesus
di-èngeti. Sanadyan para nimpuna saiki iki sarujuk yèn Gusti Yesus mbokmenawa
sajatiné ora miyos ing dina iki, dina wiyosané tetep dirayakaké ing tanggal iki.
Iki dibuktèkaké kanthi carita anané para pangon sing lagi angon kéwané. Ing
wulan Desember - Januari, ing laladan Wétan Tengah iku usum adhem, saéngga mokal
banget kanggo angon kéwan ing wektu-wektu iku.

Jroning tradhisi kulon, pèngetan Natal uga ngandhut aspèk non-agamawi. Sebagéyan
gedhé tradhisi Natal asalé saka tradhisi pra-Kristen kulon sing diserep jroning
tradhisi Kristiani. Saliyané iku, pèngetan Natal jroning tradhisi kulon (sing
saya madonya) ditengeri kanthi ijolan hadhiah antarané kanca lan anggota
kulawarga sarta tekané Santa Claus utawa Sinterklas.

Pèngetan dina wiyosan Yesus ora tau dadi préntah Kristus kanggo dileksanakaké.
Crita saka Prajanjian Anyar ora tau nyebutaké anané riyaya dina wiyosan Yesus
dilalokaké déning gréja awal.

Wis bisa dipesthèkaké tanggal 25 Desember dudu tanggal wiyosané Yesus. Perkara
iki dipesthèkaké adhedhasar kasunyatan yèn ing wengi kasebut para pangon isih
njaga wedhusé ing pasuketan. (Lukas 2:8). Nalika wulan Désèmber ora mungel para
pangon isih bisa angon wedhus-wedhusé ing pasuketan amarga ing wektu iku wis
wayahé usum adhem dadi wis ora ana suket sing tuwuh manèh.

Ing tradhisi Romawi pra-Kristen, pèngetan kanggo déwa tetanèn Saturnus tiba ing
sawijining minggu ing wulan Désèmber kanthi puncak pèngetané ing dina titik
balik usum adhem (winter solstice) sing tiba tanggal 25 Desember jroning
kalèndher Julian. Pèngetan sing diarani Saturnalia mau arupa tradhisi sosial
utama kanggo bangsa Romawi. Supaya wong-wong Romawi bisa nganut agama Kristen
tanpa ninggalaké tradhisiné dhéwé, Paus Julius I mutusaké nalika taun 350 yèn
wiyosané Yesus dipèngeti ing tanggal sing padha.

Panemu liya nélakaké yèn dina Natal ditetepkaké tiba tanggal 25 Désèmber nalika
abad kaping 4 déning kaisar Kristen pisanan Romawi, Konstantin I. Tanggal 25
Desember mau dipilih minangka Natal amarga bebarengan karo wiyosané Déwa
Srengéngé (Natalis Solis Invicti utawa Sol Invictus utawa Saturnalia) sing
disembah déning bangsa Romawi. Riyaya Saturnalia dhéwé dilakokaké déning wong
Romawi kuna kanggo nyuwun supaya srengéngé bali marang padhangé sing anget
(Posisi bumi ing wulan Désèmber ngadoh saka srengéngé, nanging srengéngé katoné
sing ngadoh saka bumi).

Mula, loro aliran Kristen sing ora ngriyayakaké tradhisi Natal, ya iku aliran
Advent lan Saksi-Saksi Yehuwa. Saksi-Saksi Yehuwa ora ngriyayakaké Natal wiwit
taun 1926 nalika ngerti yèn Natal duwé asal-usul Kafir, miturut buku Saksi-Saksi
Yehuwa—Pawarta Karajan Allah, 1993, kaca 198-200.

Senajan kapan dina natal iku isih dadi pasulayan, agama Kristen mainstream
sepakat kanggo netepaké dina natal tiba saben tanggal 25 Desember jroning
kalèndher Gregorian iki didhasari marang kasadharan yèn panetepan dina riyaya
liturgis liya kayadéné paskah lan jemuwah agung ora diantuki mawa panyerakan
tanggal pesthi nanging mung arupa panyelenggaraan manèh acara-acara mau jroning
setaun liturgi, ing ngendi sing paling wigati dudu pasé tanggalé nanging èsènsi
utawa inti saka saben pèngetan mau kanggo diwujudaké saka dina kadina.

Taun kalèndher Masèhi diripta nalika abad kaping-6 déning sawijining biarawan
sing jenengé Dionysius Exignus. Taun Masehi sing kita pigunakaké saiki diarani
uga anno Domini (Taun Gusti).

Dianysius Exignus bisa ngawruhi yèn Gusti Yesus diwiyosaké nalika taun 1 SM
amarga panjenengané njupuk data saka cathetan sajarah sing nelakaké yèn nalika
taun 754 kalèndher Romawi iku taun kaping 15 saka pamaréntahan Kaisar Tiberius
kayadéné sing katulis ing Lukas 3:1-2. Saliyané iku panjenengané uga njupuk data
saka Lukas 2:1-2 sing nelakaké yèn Kirenius (Gubenur saka Siria) pisanan
nganakaké program sensus.

Senajan mangkono isih uga wong sing ora percaya, sebab miturut sajarawan Yahudi
sing jenengé Flavius Josephus, nata Herodes tilar donya nalika taun 4 sadurungé
Masehi saéngga konsekuensiné tanggal miyos Yesus kudu dimunduraké patang taun.
Nanging téori iki uga ora bener, sebab panjenengané nganalisa taun mau
adhedhasar anané grahana rembulan taun nalika Herodes tilar donya sing dumadi
ing Yerusalem tanggal 13 Maret taun 4 sadurungé Masehi, nanging para èlmuwan
saiki wis mbuktèkaké yèn grahana rembulan mau dumadi dudu ing tanggal kasebut
nanging tanggal 9 Januari taun 1 SM.

Ing dina riyadi Natal wiyosané Gusti Yesus ing Bethlehem, sawijining désa cilik
sakiduling Yerusalem, di-èngeti. Miturut Injil Prajanjian Anyar, nalika iku
Kaisar Agustus dhawuh ing kawulané kabèh ing praja Romawi supaya padha mulih ing
désané dhéwé-dhéwé amarga kersa nganakaké sensus. Banjur Santo Yusup lan Dèwi
Maria, wong tuwané Gusti Yesus tindak ing Bethlehem. Amarga ing kono ora ana
panginepan, loro-loroné banjur saré ing sawijining kandhang kéwan. Banjur Gusti
Yesus diwiyosaké ing kono.

Crita wiyosané Gusti Yesus kaserat ing Injil kitab Matius (1:18-25) lan Lukas
(2:1-21).

Ing sajroning Al-Qur'an, kitab suci umat Selam, wiyosané Gusti Yesus utawa Nabi
Isa uga kaserat ing Sura kaping 19, Surat Maryam.



https://jv.wikipedia.org/wiki/Kali

Kali (krama Lèpèn) punika margi kanggé miyosipun toya saking dhataran ingkang
inggil tumuju dhumateng dhataran ingkang langkung andhap. Lèpèn ugi dados
satunggaling komponèn wonten ing siklus toya. Toya ingkang mili wonten ing lèpèn
biasanipun asal saking toya jawah, sumber toya, toya siti, lèpèn alit, grojogan,
tlaga, lèlèhan ès saking gunung, utawi bucalan saking penampungan toya (dam lan
sanèsipun). Mèh sadaya lèpèn kahubungaken kaliyan lèpèn sanèsipun ingkang
dipunwastani aliran lèpèn, tlatah ingkang langkung inggil dunungipun lajeng
minangka sumber kanggé lèpèn punika. Toya lèpèn ugi saged asal saking sumber
toya siti. Wiwit saking sumberipun, lèpèn mili mangandhap, biasanipun dumugi ing
seganten utawi hilir sungai|tlaga. Wonten tlatah ingkang gersang amargi
titiwancinipun kering|panas|rendheng, toya lèpèn kadhangkawis telas utawi kirang
amargi pemanasan|panguapan. Toya lèpèn saged ugi ngrembes wonten ing salebeting
sangandhapipun siti utawi watu ingkang kathah pori-porinipun lan saged katembus,
lajeng dados air bawah tanah|banyu lemah|air tanah|toya siti. Panyedhotan toya
kanggé indhustri, irigasi lan sanèsipun ingkang keladuk kathahipun, ugi saged
ndadosaken lèpèn garing sakdèrèngipun dumugi seganten utawi tlaga. Sungapan
utawi bagéan ingkang langkung andhap, déning para ahli géologi dipunsebat
minangka level dhasar lèpèn. Tlatah ingkang toyanipun mili dhateng lèpèn utawi
dalan lèpèn dipun wastani tlatah tangkepan toya, lembah tangkepan toya, lembah
pengeringan utawi dataran pengaliran lèpèn. Istilah "watershed" ugi dipun anggé
mastani tapel wates antawis tlatah tangkepan toya setunggal lan sanèsipun,
pramila lajeng dipun wastani pamérangan toya, utawi ing kasus sanèsipun,
pamérangan bawana.

Toya ingkang wonten lèpèn biasanipun kakurung ing salebeting kanal/badan lèpèn,
ingkang dumados saking dhasar jeram ing antawisipun pinggir lèpèn. Lèpèn ingkang
ageng gadhah dhataran lubèran banjir ingkang langkung wiyar. Dhataran punika
saged langkung wiyar tinimbang ukuran lèpènipun piyambak. Wonten ing tlatah
kitha, bédanipun kanal lan dhataran lubèran banjir dados kabur amargi dhataran
lubèran banjir kathah ingkang dados tlatah pemukiman utawi industri. Kanal utawi
badan lèpèn biasanipun arupi setunggal ilèn toya, ananging sawetawis lèpèn
ngilèkaken langkung saking setunggal ilèn lajeng dados jalinan lèpèn. Lèpèn
kados makaten pancèn awis-awis, namung wonten ing sawetawis tlatah kados ing New
Zealand, ugi ing tlatah peneplain (laladan pegunungan ingkang dados dhatar
amargi erosi), lan wonten ing sawetawis delta ing lèpèn ageng. Lèpèn ingkang
sambung sinambung (anastamosing river), inggih mèmper kaliyan jalinan lèpèn.
Lèpèn kados makaten punika ilènipun mènggak ménggok lan ngandhut kathah
endhapan.

Lèpèn, sampun dipunginakaken déning manungsa wiwit lairipun jaman peradhapan,
minangka sumber toya, sumber pakan, kanggé transport, minangka rintangan
pertahanan, sumber tenaga kanggé nggesangaken mesin-mesin lan kanggé mbucal
sampah. Salami éwon taunan lèpèn sampun dipun ginaaken minangka sarana navigasi.
Navigasi lèpèn dados sarana transport ingkang paling mirah lan taksih kathah
dipun anggé wonten ing lèpèn ageng donya, kados Lèpèn Gangga, Lèpèn Nil, Lèpèn
Mississippi, lan Lèpèn Indus. Wonten ing nagari ingkang nggadhahi kathah wana
kados Skandinavia lan Kanada, blandhong kajeng migunakaken lèpèn kanggé
transport kajeng kanthi milèkaken kajeng saking wana dhumateng panggénan
penampungan kajeng kanggé prosès salajengipun. Makaten ugi, lèpèn sampun dados
sumber pakan wiwit jaman pra sajarah. Sanèsipun minangka sumber mina (iwak),
lèpèn sacara boten langsung ugi mbiyantu tuwuhing tetandhuran kanthi nyedhiaaken
toya. Lèpèn mujudaken ranté pakan ingkang lumintu. Lèpèn ugi dados sumber toya,
pramila boten nggumunaken yèn kathah kitha ing donya ingkang dumunung wonten ing
sisi lèpèn.

Watu lan krikil ingkang dipun kasilaken lan dipun ilèkaken déning lèpèn minangka
bahan konstruksi wangunan. Ing genersi sapunika, kaéndahan lèpèn lan habitat ing
sakubengipun kathah ingkang dipun dadosaken obyèk turisme. Lèpèn ingkang mili
wonten ing tlatah pegunungan, nggadhahi jeram ingkang ilènipun cepet, kanthi
toya ingkang bening, kadhangkawis ugi nggadhahi grojogan. Jeram ugi asring dipun
dadosaken wahana rekreasi. Lèpèn ingkang milinipun cepet lan grojogan asring
dipun pigunaaken minangka sumber energi, arupi roda toya lan pabrik listrik
hidro.

Miturut sajarah, lèpèn ugi wigati minangka tapel wates politis lan tapel wates
negari. Upaminipun, Lèpèn Danube, sampun dangu dados tapel wates Kekaisaran
Romawi, lan sapunika dados tapel wates antawis negari Bulgaria lan Romania.
Lèpèn Mississippi ing Amerika Lèr, lan Lèpèn Rhine ing Éropah, dados tapel wates
wétan-kilen wonten ing bawana punika. Lèpèn Orange lan Lèpèn Limpopo ing Afrika
kidul-wétan dados garis wates antawis propinsi lan negari ingkang dipun
langkungi. Sajarawan Yunani ingkang pinunjul Megasthenes (350BC-290BC)
nyebataken bab Lèpèn Gangga makaping-kaping wonten ing karyanipun Indika, yèn
India nggadhahi kathah lèpèn ingkang ageng lan saged dipun layari, asalipun
saking gunung-gunung lan mili ing tlatah wates lèr tumuju dhumateng `epèn
Gangga. <! "India, again, possesses many rivers both large and navigable, which,
having their sources in the mountains which stretch along the northern frontier,
traverse the level country, and not a few of these, after uniting with each
other, fall into the river called the Ganges. Now this river, which at its
source is 30 stadia broad, flows from north to south, and empties its waters
into the ocean forming the eastern boundary of the Gangaridai, a nation which
possesses a vast force of the largest-sized elephants." (Diodorus II.37.) >

Flora lan fauna ing lèpèn arupi werni-werni habitat. Senajan boten sadaya
organisme tahan gesang wonten ing toya tawa ingkang wonten ing lèpèn, nanging
sawetawis kadosdéné Salmon lan Hilsa saged tahan gesang wonten ing toya lèpèn
lan seganten.

Banjir inggih punika kadadean klelebing daratan amargi toya. Banjir punika
wonten menawi toya ngleleb daratan ingkang padatanipun garing. Banjir umumipun
disebabaken amargi lepen ingkang ngluap ing sekitaripun akibat saking curah
jawah ingkang dhuwur. Banjir dados bagéan alami wonten ing siklus lèpèn.
Mayoritas érosi ing badan lèpèn lan tlatah lubèranipun kadadosan salami banjir.
Ewosemanten, manungsa nyegah banjir alamiah wau kanthi ndamel tembok ing pèrèng
lan nglempengaken ilènipun toya lèpèn, ingkang lajeng murugaken garingipun
tlatah ingkang sejatosipun sacara alamiah kedah teles.

Débit toya, ugi dipunwastani kacepatan volume aliran lan kacepatan aliran,
inggih punika kathahing toya ingkang mili ing wekdal tinamtu, dipun ukur nganggé
meter kubik per detik ( 1 m3/s = 35.51ft3/s).

Manajemen Lèpèn arupi aktivitas ingkang lumintu amargi lèpèn condhong ngrisak
modifikasi ingkang dipun damel déning manungsa. Kanal dados langkung dhangkal,
mekanisme lawang toya risak amargi yuswa, tanggul lan dam saged bocor utawi
ngrembes. Kauntungan saking nata lèpèn asring buk-bandha kaliyan ongkos sosial
ékonomi kanggé nata lèpèn lan akibatipun. Minangka satunggiling conto, ing
bagéan donya majeng, lèpèn dipun tata nganggé kanal-kanal kanggé nyegah banjir
wonten tlatah ingkang dipun kembangaken, nanging akibatipun banjir ingkang
langkung ageng saged ngrisak sadaya wau ngicalaken kathah artos lan ugi korban
jiwa.

Amargi ukuran lèpèn sacara alamiah fractal|kapérang-pérang pramila ndadosaken
sesah kanggé ngukur panjangipun lèpèn. Tansaya persis ngukuripun, lèpèn dados
tansaya panjang. Ugi, sesah nemtokaken ing pundi asalipun utawi pungkasanipun
lèpèn, amargi asring, bagéan inggil lèpèn kawangun déning jeram usuman,
rawa-rawa, utawi tlaga ingkang tansah owah. Punika kinten-kinten ukuranipun
sedasa lèpèn ageng ing donya:



https://jv.wikipedia.org/wiki/Jersey

Jersey (Jerriais: Jèrri) iku sawijining dependensi makutha Britania Raya kang
nduwèni status bailiwick (sajinis laladan kakuwasan) ing lepas pesisir
Normandia, Perancis. Saliyané Pulo Jersey, bailiwick iki uga dumadi saka pulo
ora ana padunungé Minquiers lan Ecrehous. Jersey, bebarengan karo Bailiwick
Guernsey, dadi Kapuloan Channel. Britania Raya nduwé tanggungjawab tumrap
pertahanan pulo-pulo iki. Nanging Jersey dudu bagéyan saka teritorial Britania
utawa Uni Éropah, ananging kepemilikan kapisah the Crown.

Jersey dianeksasi déning William Longsword, pemimpin Duchy Normandia, taun 933.
Katurunané, William si Penakluk, nguwasani Inggris ing taun 1066 kang ngakibatké
Duchy Normandia lan krajaan Inggris dipimpin jroning siji wangun pamaréntahan
monarki. Raja Yohanes kélangan kabè wewengkoné ing Normandia dharatan taun 1204
marang Raja Perancis, nanging tetep nguasani Kapuloan Kanal kang wiwit wektu iku
nduwèni status pamaréntahan sendiri.

Jersey diduduki déning Nazi Jerman saka 1 Mei 1940 nganti 9 Mei 1945 samangsa
Perang Dunia II.

Jembar Pulo Jersey ya iku 118,2 km² kang dumunung ing Selat Inggris, watara
22,5 km saka Ujung Cotentin ing Normandia, Perancis. Pulo iki minangka pulo kang
paling gedhé lan paling kidul ing Kapuloan Channel.

Ekonomi Jersey gumantung marang layanan finansial, pariwisata, internet lan
tetanèn. Pajak pertambahan nilai (PPN) ora ana ing pulo iki, saéngga rega barang
méwah kerep luwih murah tinimbang ing Inggris. Tanggal 13 Mei 2005, parlemen
Jersey nyetujoni diberlakukannya pajak barang lan jasa kapétung wiwit taun 2008.

Watara 50% populasi Jersey dudu padunung pribumi. 30% populasi kakonsentrasi ing
Saint Helier, siji-sijiné kutha ing Jersey. Saka 88.000 padunung, 40%-né
katurunan Jersey/Norman lan 40% liyané katurunan Britania. Klompok minoritas
paling gedhé ya iku wong Britania, Portugal (utamané wong Madeira), Irlandia lan
Polen. Komunitas Perancis uga ana ing kana.



https://jv.wikipedia.org/wiki/Jawa_W%C3%A9tan

Jawa Wetan (basa Indonésia: Jawa Timur) iku propinsi ing Indonésia. Propinsi iki
anane ing ujung wétan pulo Jawa lan uga ngliputi pulo Madura lan pulo Bawéan.
Kutha krajan propinsi iki ya iku kutha Surabaya sing uga kutha gedhé kaping 2
ing Indonésia.

110°54 bujur wétan nganti 115°57 bujur wétan lan 5° 371 lintang kidul nganti
8°48 lintang kidul.

Budaya Jawa Timuran iku radha béda karo Budaya Jawa Tengahan sing akèh diwarnani
karo Kraton Surakarta lan Ngayogyakarta Hadiningrat. Apa sing diarani budaya
Jawa Timuran iku kasebar wiwit sisih wetan Kali Brantas ing Kertosono, Nganjuk.
Yèn ing sisih kulon kali, tansah warna Jawa Tengahan. Saliyane iku, budaya Jawa
Timuran diwatesi karo Kali Bengawan Solo ing Babat, Lamongan; Kandangan, Kediri;
lan lor Kali Lesti ing Kabupatèn Malang.

Cakupan Budayaning Arèkan iki ya nganthi tlatah Jember sanajan kacampur karo
budayaning Madhura. Tlatah budaya Jawa Timuran iki paraké ing wewengkon
Mancanagari lan Sabrang Wétan sing prabawa Kratoné ora kuwat. Tenger-tenger
khasé ya iku :

Seni budayaning Jawa Timuran iku diwiwiti saka budaya para tani, sing asalé ora
saka kraton. Keseniané asalé soko rakyat lan dirasakake akrab karo warga.
Wernané seni Jawa Timuran iki ya iku :



https://jv.wikipedia.org/wiki/Jaran

Jaran (Equus caballus utawa Equus ferus caballus) iku salah siji saka sepuluh
spesies modhèrn mamalia saka genus Equus. kéwan iki wis suwé arupa salah siji
kéwan ternak sing wigati sacara ékonomis, lan wis nyekel peran wigati ing
pangangkutan wong lan barang suwéné èwonan taun. Jaran bisa ditunggangi déning
manungsa kanthi migunakaké sèdhel lan bisa uga digunaaké kanggo narik, kayata
krétakréta, utawa luku. Ing sapérangan laladan, jaran uga digunaaké minangka
sumber panganan. Senadyan paternakan jaran diprakirakaké wis diwiwiti taun 4500
SM, bukti-bukti panggunaan jaran kanggo kaperluan manungsa gèk ditemokaké dumadi
wiwit taun 2000 SM.

Jaran sing entheng, contoné jaran Arab, MorganMorgan, Quarter HorseQuarter
Horse, PaintPaint lan ThoroughbredThoroughbred]] boboté bisa tekan watara 590590
kg. Jaran sing "abot" utawa jaran beban, contoné ClydesdaleClydesdale,
DraftDraft, PercheronPercheron, lan ShireShire boboté bisa nganti 907907 kg.

Jaran ana ing siklus kéwan 1212 taun sing muncul ing Zodiak Tionghoa sing ana
kaitané karo Kalèndher Tionghoa. Miturut carita rakyat TionghoaTionghoa, saben
kéwan dihubungaké karo ciri-ciri pribaden tinamtu, lan wong-wong sing lair ing
taun jaran nduwèni sifat: cerdascerdas, mandhirimandiri lan nduwèni jiwa
mardikamardika. Pirsanana: Jaran (shio)



https://jv.wikipedia.org/wiki/Barok

Barok ya iku salah sawijiné gaya ing babagan seni. Ora mung ing seni rupa,
ananging uga ana ing seni musik. Wektu saka kira-kira taun 1600-1750 ing jero
sejarah musik ya iku salah siji epoche kang wutuh kang sinebut Barok utawa jaman
basso continuo utawa jaman stilo concertante. Istilah Barok kang sepisan dienggo
dadi jeneng gaya kesenian ing buku Encyclopédie karangan Denis Diderot ing taun
1750 lan diartèkna miturut tembung Portugis barucco utawa barocco dadi bulat
miring utawa lonjong, kira-kita wujudké mutiara.

Lumrahe, Barok dibedakna dadi 3 tahap: Barok awal : Kira-kira 1580-1630 Barok
tengah : kira-kira 1630-1680 Barok akhir : kira-kira 1680-1750

Pangrasa lan pikiran wong Barok ora namung ngeti awaké dhéwé saka citra Tuhan,
kang dadi pedoman lan ukuran kaéndahan. Dhèwèké uga miwiti merhatèkna pangrasané
lan imajinasiné. Wong Barok ngusahani nambah kesan mewah lan luwih-luwih,
dhèwèké ora rasa-rasa kanggo ngeluasna wates realita urip karo kayalan-kayalan
kang fantastis.

Para seniman Barok ora namung nirokaké alam kaya para seniman Renaissance,
ananging dhèwèké makarya kanthi kreatif. Proses iki, kadang kaya-kaya nglawan
alam. Tuladhané, yèn ing alam kaya utan lan rawa dibangun istana karo kebon kang
disusun kanthi geometris-matematis. Mangkono uga para sastrawan nyiptaaké karya
sastra kang teratur lan buku kang duwéni ilmu dhuwur. Para pemusik nganggep
awaké dhéwé musicus poetius utawa komponis kang nyipatakna karya (opus) kanggo
nama.

Gaya Barok éntuk titik pangkal ing Italia, taun 1568 ing Roma dibangun gereja II
Gesu. Musik Barok kayata Suita, Variasi, Passacaglia, Fuga, lsp nyerminaké sikap
dhasar kaya iki : musik cukup urip, duwéni pola variasi, ananging ora pinuju ing
siji titk tujuan, kaya ing wujud sonata klasik Ing musik Barok ora dilukisna
pangrasa kang dilakoni dhéwé. Pangrasa lan emosi uga ditingkataké ing gaya kang
ora jarang duwéni sipat kaku.

Ing jaman Barok, bali jinunjung dhuwur teori Pythagoras ngenani musik angkasa.
Ing Abad pertengahan bayangna antik ngenani musik angkasa iki wis didhuwurna
dadi musica coelestis (pujian alam raya marang Gusti) sarta musica angelica
(pujian marang Gusti saka para malaikat ing swarga).

Ing jaman Barok isih migunakna istilah klasifikasi musik kang diajar déning
Boethius:



https://jv.wikipedia.org/wiki/Arizona

Arizona (IPA: /ˌærɪˈzoʊnə, ˌerɪ-/) iku nagara bagéyan Amérika Sarékat sing
dumunung ing kidul-kulon. Kutha krajan lan kutha paling gedhé ya iku Phoenix.
Lima kutha paling gedhé liyané ya iku are Tucson, Mesa, Chandler, Glendale, lan
Scottsdale. Arizona iku minangka nomer 48 lan pungkasan saka nagara bagéyan ing
Amérika Dharatan sing gabung menyang Union, ya iku ing tanggal 14 Februari,
1912. Arizona misuwur kanthi iklim ara-ara, panas banget ing mangsa panas lan
amangsa anyep sing sedheng, lan tlatah dhataran dhuwur ing sisih lor kanthi alas
pinus lan lemah pagunungan kanthi hawa kang luwih asrep tinimbang ing tlatah
ara-ara sing luwih cendhèk. Populasi ing sasi Juli, 2006 nuduhaké yèn Arizona
minangka nagara bagéyan sing tuwuh paling cepet ing Amérika Sarékat, ngluwihi
tuwuhing nagara bagéyan Nevada sing sadurungé minangka nagara bagéyan sing
paling cepet tuwuhing padunung.

Arizona iku saka patang nagara bagéyan pojok (Four Corners). Nagara iki
wewatesan karo New Mexico, Utah, Nevada, California, nyénggol Colorado, lan
nduwèni tapel wates internasional 389-mile
(Cithakan:Convert/LoffAonSon)Cithakan:Convert/track/adj/onkaro nagara bag'eyan
Sonora lan Baja California ing Meksiko. Saliyané Grand Canyon, akèh alas taman
nasional lan konsèrvasi kang dumunung ing nagara bagéyan iki.

Arizona dumunung ing sisih kulon minangka salah siji nagara bagéyan pojok ing
Amérika Sarékat. Arizonaiku nomer enenm paling jembar, sawisé New Mexico lan
sangisoré Nevada. Saka jembar watara 118.000 square miles (306,000 km²), 15%
diduwèni déning privat. Sisané arupa alas umum lan taman, papan rékréasi lan
reservasi padunung asli.

Amarga jembaré wewengkon lan variasi èlevasiné, nagara bagéyan iki nduwèni
kondisi iklim lokal kang manéka warna. Arizona duwé curah udan rata-rata taunan
127 inches (Cithakan:Convert/sround mm),

Ing taun 2006, Arizona nduwèni populasi 6,166,318 jiwa, ya iku panambahan
213,311, utawa 3.6%, saka taun sadurungé lan panambahan 1,035,686 jiwa, utawa
20.2%, wiwit taun 2000.



https://jv.wikipedia.org/wiki/Antropologi

Antropologi ( /ænθrɵˈpɒlədʒi/) iku tegesé ngèlmu sing nitèni patindhakané wong
urip karo adat-istiadaté sarta tradhisiné. Èlmu iki duwé asal-usul jroning èlmu
alam, humaniora, lan èlmu sosial. Istilah "antropologi" saka basa Yunani
anthrōpos (ἄνθρωπος), "manungsa", lan -logia (-λογία), "wacana" utawa "studi",
lan pisanan dipigunakaké taun 1501 déning filsuf Jerman Magnus Hundt.

Kawigatèn dhasar Antropologi ya iku "Apa sing ndhéfinisikaké Homo sapiens?",
"Sapa nenek moyang Homo sapiens modhèrn?", "Apa ciri-ciri fisik manungsa?",
"Kepriyé patindakané manungsa?", "Ngapa ana variasi lan prabédan antarané
klompok-klompok sing béda saka manungsa?", "Kepriyé mangsa kepungkur évolusi
saka Homo sapiens diprabawai organisasi sosial lan budaya?" lan sapanunggalé.

Ing Amérika Sarékat, antropologi kontèmporer biasané dipérang dadi papat
sub-babagan: antropologi budaya (uga diarani "antropologi sosial", arkéologi,
antropologi linguistik, lan antropologi fisik (utawa biologi). Panyerakan
"papat-babagan" antropologi disajèkaké ing akèh buku tèks kasarjanan sarta
program antropologi (tuladhané ing Michigan, Berkeley, Penn). Ing
univèrsitas-univrsitas sing ana ing Inggris, lan akèh ing Éropah, "sub-babagan"
iki asring dipapanaké ing départemèn kapisah lan dideleng minangka disiplin èlmu
sing béda.

Sub-babagan sosial lan budaya wisbanget diprabawai déning téori strukturalis lan
pasca-modhèrn, uga minangka pagèsèran menyang arah masarakat modhèrn (ajang
luwih khusus jroning komit para sosiolog). Sakwéné taun 1970an lan 1980an ana
pagèsèran epistemologis adoh saka tradhisi positifisme sing sebagéyan gedhé
digenahaké disiplin. Sakwéné pagèsèran iki, pitakonan-pitakonan suwé ngenani
sifat lan prodhuksi kawruh muncul ngisi papan utama jroning antropologi budaya
lan sosial. Béda karo, arkéologi, antropologi biologi, lan antropologi lingustik
sebagéyan gedhé isih positivis. Amarga pabédan ing epistemologi, antropologi
minangka disiplin duwé kekurangan kamanunggalan sakwéné sapérangan dékadé
akir-akir iki. Masalah iki uga wis nyebabaké départemèn nyimpang, minangka conto
nalika taun akademik 1998–9 ing Univèrsitas Stanford, ing ngendi "para èlmuwan"
lan "non-èlmuwan" kapérang dadi rong départemèn: èlmu antropologi lan
antropologi budaya & sosial; départemèn iki banjur digabung manèh nalika taun
akademik 2008–9.



https://jv.wikipedia.org/wiki/AIDS

AIDS iku sindrom kumpulan manéka gejala lan infèksi minangka akibat saka
karusakan spésifik sistem kakebalan awak amarga infèksi virus HIV ing menungsa.
. AIDS arupa akronim ing basa Inggris saka Acquired Immunodeficiency Syndrome
utawa Acquired Immune Deficiency Syndrome ('sindrom dhéfisiènsi imun dapatan').
Jeneng virusé ya iku HIV, arupa singkatan saka Human Immunodeficiency Virus
('virus dhéfisiènsi imun manungsa' utawa 'virus panurun kakebalan manungsa').
Virus sing mèmper HIV ing spesies liya ya iku (SIV, FIV, lan liya-liyané).

HIV lan virus-virus sajinisé ditularké liwat kontak langsung antarané membran
mukosa utawa ilènan getih karo cuwèran awak sing ngandhut HIV, kayata getih,
semèn utawa banyu mani, cuwèran vagina, cuwèran preseminal, lan banyu susu ibu.
Transmisi utawa panularan iki bisa dumadi liwat hubungan seksual (vaginal, anal,
uga oral), transfusi getih, dom suntik sing kena kontaminasi, ijolan HIV
antarané ibu lan bayi nalika meteng, nglairaké utawa nyusoni, sarta kontak liya
karo salah siji cuwèran awak kasebut.



https://jv.wikipedia.org/wiki/Sumatra

Pulau Sumatera (uga diéja Sumatra) sing papané ing Indonésia, arupa pulo kaenem
paling gedhé ing donya, kanthi wiyar 443.065,8 km2. Pandunung pulo iki kurang
luwih 42.409.510 jiwa (2000).

Ing pulo Sumatra naté ana kerajaan Samudera (saiki Aceh). Konon ing kunjungané
nuju pulo kasebut, Ibnu Battuta (cendekiawan Islam asal Maroko) mesthi
nglafalaké tembung Samudera dadi Sumatera, wiwit wektu iku jeneng Sumatera
dikenal wiyar minangka jeneng pulo kasebut.

Sadurungé dikenal kanthi jeneng Sumatra, Pulo kasebut dikenal kanthi jeneng pulo
Andalas utawa Suwarnadwipa.

Pulo Sumatra papané ing bagéan kulon gugusan kapuloan Indonésia. Ing sisih lor
wewatesan karo Lempongan Benggala, ing wetan karo Selat Malaka, ing sisih kidul
karo Selat Sundha, lan ing sisih kulon karo Samodra Hindia. Ing sisih wétan
pulo, akèh ditemoni rawa sing dialiri déning kali-kali gedhé, antara liya; kali
Asahan (Sumatra Lor), kali Kampar, Siak lan Indragiri (Riau), kali Batang Hari
(Jambi), kali Musi, Ogan, lan Komering (Sumatra Kidul), kali Lematang (Lahat)
lan kali Enim (Muara Enim). Ing bagéan kulon pulo, mbentang Bukit Barisan sing
mbujur saka lor tekan kidul. Mung sithik wewengkon saka pulo iki sing cocog
dipigunaaké kanggo tetanèn pari. Sakdawané bukit barisan ana gunung-gunung
berapi sing nganti saiki isih aktif, kaya gunung Merapi (Sumatra Kulon) lan
Kerinci (Jambi). Pulo Sumatra uga akèh danau, ing antarané danau Laut Tawar
(NAD), danau Toba (Sumatra Lor), danau Singkarak, Maninjau, Diatas dan Dibawah
(Sumatra Kulon), danau Ranau (Sumatra Kidul)

Ing kitab umat Yahudi, Melakim (Raja-raja), pasal 9, diterangaké manawa Nabi
Sulaiman a.s. raja Israil nampa 420 talenta emas saka Hiram, raja Tirus sing
dadi andhahané. Emas iku diantuki saka negeri Ophir. Kitab Al-Qur’an, Surat
Al-Anbiya’ 81, nerangaké manawa kapal-kapal Nabi Sulaiman a.s. berlayar nuju
“tanah yang Kami berkati atasnya” (al-ardha l-lati barak-Na fiha).

Sacara umum, pulo Sumatra dipanggoni déning bangsa Melayu, sing kabagi dadi
sapérangan suku. Suku-suku paling gedhé ya iku Aceh, Batak, Melayu, Minangkabau,
Lampung, Palembang lan Rejang. Penduduk pulo Sumatra mung kakonsentrasi ing
wewengkon Sumatra Wétan lan dhataran dhuwur Minangkabau. Penduduk Sumatra
sabagéan gedhé dadi petani, nelayan lan pedagang.

Kutha-kutha ing pulo Sumatra digandhéngané déning telung ruas dalan lintas, ya
iku lintas tengah, lintas wétan, lan lintas kulon. Ing sapérangan bagéan pulo
Sumatra, sepur dadi sarana transportasi alternatif. Ing bagéan kidul, jalur
sepur kawiwitan saka pelabuhan Panjang (Lampung) tekan Lubuk Linggau (Sumatra
Kidul). Ing tengah pulo Sumatra, jalur sepur mung ana ing Sumatra Kulon. Jalur
iki ngubungaké kutha Padang kaliyan Sawah Lunto lan kutha Padang kaliyan kutha
Pariaman. Samangsa kolonial Walanda tekan taun 2001, jalur Padang - Sawah Lunto
dipigunaaké kanggo pangangkutan batu bara. Nanging nalika cadhangan batu bara
ing Ombilin wiwit nipis, jalur iki ora dipigunaaké manèh. Wiwit akhir taun 2006,
pamaréntah propinsi SumatraKulon, mengaktifaké manèh jalur iki minangka jalur
sepur wisata. Ing lor Sumatra, jalur sepur mbentang saka kutha Medan tekan kutha
Tebing Tinggi. Ing jalur iki, kereta api dipigunaaké minangka sarana
pangangkutan klapa sawit lan penumpang. Kanggo kutha-kutha ing njaban pulo,
dihubungaké kanthi papan anggegana lan palabuhan laut sing ana ing saben kutha
krajan propinsi. Papan Anggegana Internasional mung ana ing Medan, Padang, lan
Batam.

Pulo Sumatra arupa pulo sing sugih asil buminé. Saka limang propinsi sugih ing
Indonésia, telung propinsi ana ing pulo Sumatra, ya iku propinsi Nanggroe Aceh
Darussalam, Riau lan Sumatra Kidul. Asil-asil utama pulo Sumatra ya iku Klapa
Sawit, Mbako (Tembakau), Lenga Bumi, Timah, Bauksit, Batu Bara lan Gas Alam.
Asil-asil bumi kasebut sabagéan gedhé diolah déning perusahaan-perusahaan asing,
kayata umpamané PT Caltex sing ngolah lenga bumi ing propinsi Riau. Papan-papan
sing ngasilaké barang tambang ya iku :

Sapérangan kutha ing pulo Sumatra, uga arupa kutha perniagaan sing cukup wigati.
Medan kutha paling gehdé ing pulo Sumatra, arupa kutha perniagaan utama ing pulo
iki. Akèh perusahaan-perusahaan gedhé nasional sing duwé kantor pusat ing kéné.



https://jv.wikipedia.org/wiki/Roti

Roti iku panganan kang digawé saka glepung trigu, banyu lan ragi. Babonané
adonan diuléni lan dinengké supaya bisa ngembang. Yèn wis ngembang roti kang
isih awujud adonan banjur dibakar ing oven.

Wong Jawa jaman saiki wis padha séneng roti amarga praktis lan gampang dienggo.
Yèn jaman biyèn wong Walanda kang nggawa roti ing Tanah Jawa.

Roti tawar, ya iku roti kang rasané tawar utawa netral. Roti tawar akèh jinisé.
Amèh saben warung roti dodol roti tawar. Roti iki biyasané kanggo sarapan lan
diwènèhi selé utawa keju, susu lan coklat. Roti tawar uga kena dipangan nganggo
''margarin'' utawa mentéga. Saliyané dipangan langsung, roti tawar uga kena
dipanggang utawa dibakar. Roti tawar uga kena dadi bahan baku jajanan kayata,
resoles roti.

Roti iki uga diarani roti tongkat amarga bentuké lonjong dawa mirip tongkat.
Roti tongkat biyasané digawé garlic bread utawa bruschetta utawa langsung
dipangan nganggo sup.

Roti iki kalebu jinis roti Prancis. Bentuké bunder lan kulité atos. Digawé saka
adonan asam. Adaté dicawisaké kanggo panganan pambuka. Roti iki dipangan nganggo
mentéga utawa dipangan nganggo sup.

Roti kang asalé saka Jerman iki bentuké dawa kaya roti tongkat utawa baguette,
nanging ora dhuwur. Roti iki digawé saka glepung rye.

Roti kang digawé saka glepung gandum iki nduwèni werna coklat. Roti iki nduwèni
tèkstur kang ngétokaké kulit-kulit gandum. Roti Healt whole wheat kalebu roti
kang nyéhataké amarga nduwèni serat kang dhuwur.

Roti iki ya iku roti tawar kaya kang lumrahé didol ing toko-toko, nanging isih
arupa wujud kang gedhé durung dikethok-kethok utawa diiris-iris.

Roti tawar kang akèh didol ing toko-toko. Roti iki wis diiris-iris lan akèh sing
didol ing supermarket. Roti iki bisa dipangan langsung lan bisa uga dipanggang.

Roti jinis iki padha kaya whole wheat bread, nanging wis diiris-iris. Diarani
roti séhat jalaran digawé saka glepung gandum. Rasané rada kasar amarga seraté
dhuwur.

Roti gandum uga kalebu roti kang akèh sing golèk. Roti gandum bisa ningkataké
kaséhatan. Saliyané iku roti gandum nduwèni serat luwih akèh tinimbang roti
putih biyasa. Mangan roti gandum bisa gawé wareg nganti suwé.

Roti gandum digawé saka gandum ya iku kang diarani whole wheat flour utawa whole
wheat coarse tegesé glepung gandum wutuh kang nalika digiling mung dibuwang
kulit kang njabané.

Ing pasaran ora kabéh roti gandum padha. Ana kang nganggo whole wheat flour
namung sithik lan diwénéhi werna karamél supaya katon mirip roti gandum asli.
Roti gandum kang kualitasé apik nduwèni ciri-ciri.

Roti gandum luwih séhat amarga ngandhut serat kang luwih akèh tinimbang roti
putih. Serat pangan apik kanggo saluran pancernan, ngurangi risiko diabetes, lan
kanker kolon.

Padha kaya roti putih, roti gandum bisa awet nganti 3-5 dina ing suhu ruwang.
Supaya luwih awèt roti gandum bisa disimpen ing kulkas. Yèn kepéngin dipangan
cukup diangetaké ing microwave supaya empuk manèh.

Roti gandum kalebu sumber energi kang luwih apik tinimbang sega lan mie. Yèn 100
gram sega ngandhut ènèrgi kang akèhé 178 kalori lan 100 gram mi ngandhut ènèrgi
86 kkal, nanging roti gandum kang cacahé 100 gram bisa ngandhut ènèrgi kang
cacahé 248 kalori. Saliyané ngandhut ènèrgi kang akèh, serat kang ana ing roti
gandum uga luwih apik saéngga bisa nahan ngelih luwih suwé. Roti gandum lan roti
putih padha-padha roti kang digawé saka gandum nanging roti putih digawé saka
trigu yèn roti gandum digawé saka tepung gandum.

Trigu ya iku asil panggilingan wiji gandum kang paling njero utawa endosperm,
yèn glepung gandum ya iku asil panggilingan wiji gandum wutuh kang mung dibuwang
kulit njabané, saéngga ngandhut serat kang luwih akèh tinimbang glepung trigu
putih.

Roti gandum kang asli ya iku roti kang kagawé saka 100 persèn glepung gandum.
Roti gandum kang kualitasé apik bisa dititik saka ''remah'' kang wernané peteng
lan ana butiran-butiran coklat asil saka kulit ari wiji gandum. Roti gandum asli
uga bisa dititèni saka kulit roti utawa crust kang luwih peteng, yèn roti putih
wernané kuning rada emas.

Roti gandum ngandhut serat kang akèhé tikel enem saka roti putih. Saliyané iku,
roti gandum uga ngandhut karbohidrat lan ènèrgi kang luwih sithik katimbang roti
putih. Iki kang marakaké roti gandum bisa njaga bobot awak kang idhéal.

Roti buaya utawa roti baya ya iku roti kanggo seserahan ing upacara ngantèn adat
Betawi. Roti baya iki dawané kurang luwih 50 cm. Roti iki digawa ngantèn lanang
kanggo seserahan. Roti iki nggambaraké kasetyan pasangan ing pernikahan lan
supaya bisa urip lan mati bareng tégesé tansah nyawiji.

Asal mulané roti baya iki ya iku masarakat Betawi kainspirasi kéwan baya kang
mung kawin sepisan saumur-umur. Masarakat Betawi percaya mitos iki turun
temurun.

Miturut masarakat Betawi roti nglambangaké ékonomi kang mapan. Tégesé saliyané
nduwèni kasektèn, pasangan uga tansah mapan uripé, mulya lan suksès.

Roti daging ya iku roti kang isiné olahan daging. Daging kang dianggo isi bisa
daging pitik, sapi, lan kebo. Ana uga kang diarani roti daging asap



https://jv.wikipedia.org/wiki/R%C3%A9publik_Irlandia

Républik Irlandia iku nagara ing banawa Éropah. Padunungé cacahé kira-kira ana 4
yuta. Kutha krajanné iku Dublin. Nagara iki ing sisih lor awatesan karo Irlandia
Lor. Populasi Irlandia luwih saka 4 yuta jiwa lan klebu anggota Uni Éropah.
Wewengkon Pulo Irlandia sing ora klebu republik iki diduwèni déning Irlandia
Lor, bagéan saka Britania Raya.

Tanggal 29 Desember 1937, prajanjèn sing ngakoni kamardikan Républik Irlandia
ditapakasmani déning pamimpin Irlandia Kidul lan pamaréntah Britania Raya.
Nanging, kanthi alesan isih ana Perang Donya II, Inggris ora nglaksanakaké isi
prajanjèn kasebut. Sawisé perang rampung, ing taun 1949, rakyat Irlandia kidul
sing mayoritas umat Katulik, ngumumaké sacara resmi kamardikan saka Britania
Raya. Kamardikan iki kasil direngkuh sawisé rakyat Irlandia sajroning wolung
abad berjuang nglawan Britania Raya.

Républik Irlandia nyakup tlatah 70.273 km² utawa 83% saka jembaré Pulo Irlandia
ing sisih kidul, lan sisané arupa wewengkon Irlandia Lor. Tapelwatesé sisih
kulon karo Samudra Atlantik, déné sisih wétan Segara Irlandia sing kasambung
karo samudra liwat Selat St. George lan Segara Keltik. Pesisir kulon Irlandia
dumadi saka tebing, bukit, lan gunung cilikl. Bagéan jeroné diliwati werna-werna
kali, salah sijiné ya iku Kali Shannon. Kutha-kutha ing Irlandia antara liya
Dublin, Cork, Galway, lan Limerick.



https://jv.wikipedia.org/wiki/Peru

Républik Peru (basa Spanyol: Perú; basa Quechua, basa Aymara: Piruw) iku nagara
ing Amérika Kidul bagéan kulon, wewatesan karo Ekuador lan Kolombia ing sisih
lor, Brasil ing sisih wétan, Bolivia ing wétan, kidul-wétan lan kidul, Chili ing
kidul lan Samudra Pasifik ing kulon. Peru minangka nagara kang sugih bab budaya
antropologi, lan dikenal minangka panggonan lair Krajaan Inca kang kutha krajané
ing Macchu Piccu.

Sadurungé wong Spanyol teka, Peru minangka panggonan saka werna-werna kabudayan
pra-Inca lan sabanjuré, Krajaan Inca. Francisco Pizarro ndharat ing pasisir Peru
taun 1532, lan ing pungkasan taun 1530-an, Peru dadi Viceroy lan minangka sumber
emas lan perak utama kanggo Krajaan Spanyol.

Peru ngumumaké kamardikané saka Spanyol ing tanggal 28 Juli 1821 amarga anané
aliansi antara tentara Argentina José de San Martín, lan tentara Neogranadine
Simon Bolivar. Presiden kapilih pisanan, nanging, ora kuwasa nganti taun 1827.
Saka 1836 nganti 1839 Peru lan Bolivia dadi siji jroning Konfederasi
Peru-Bolivia, dibubaraké sawisé konflik mawa sanjata karo Chili lan Argentina.
Antara taun-taun iki, kahanan isih durung aman, lan tentara minangka kakuatan
pulitik wigati.

Antara taun 1879 lan 1883, Peru lan Bolivia nggawé aliansi manèh lan perang
nglawan Chili jroning Perang Pasifik. Sawisé perang rampung (kanthi kèlangan
propinsi Tarapaca), kastabilan pulitik bisa digayuh, ing wiwitan taun 1900-an;
nganti tekané mangsa kadiktatoran Augusto Leguia.

Presiden Alejandro Toledo iku pemimpin nagara Peru wektu iki lan Ketua Perú
Posible. Dhèwèké kapilih kanthi 53% swara pemilih ing Pemilu babak kaloro taun
2001 lan ngalahaké tilas Presiden Sosialis Alan García Pérez. Perú Posible
ngraih 45 kursi saka 120 kursi parlemen. Kanggo posisi kaloro lan katelu,
dinggoni Partido Aprista Peruano (PAP, 28 kursi) pimpinan Alan García Pérez lan
Unidad Nacional (UN, 17 kursi) pimpinan Lourdes Flores Nano.

Wewengkon Peru dipérang dadi 25 region (jamak:regiones; tunggal: región). Region
iki dibagi dadi propinsi, kang dumadi saka dhistrik. Peru ndarbèni 180 propinsi
lan 1747 dhistrik.

Tlatah kang dipanggoni déning kutha Lima disebut Lima Metropolitana
(Metropolitan Lima) lan ora klebu region kasebut.

Nganti taun 2002, Peru dipérang dadi 24 departamentos (departemen), lan akèh
wong isih migunakaké istilah iki kanggo ngarani region kang saiki, senadyan
istilah departemen iki wis ora dianggo manèh.

Peru dumunung ing Amérika Kidul bagéan kulon, wewatesan karo Samudra Pasifik
Kidul, antara Chili lan Ekuador. Uga wewatesan karo Kolombia, Brasil, lan
Bolivia.

Dhataran pasisir kulon dipisahaké déning dhataran endèk alas Basin Amazon, ing
kidul karo Andes kang dhuwur. Ing tapelwates Bolivia ana Tlaga Titicaca, tlaga
paling dhuwur (kang bisa dilayari) sadonya kanthi elevasi 3821 m.

Ekonomi Peru wis ana paningkatan orientasi pasar, kanthi rampungé privatisasi
wiwit taun 1990; jaroning industri pertambangan, listrik lan telekomunikasi.
Amarga anané investasi manca kang kuwat lan kerja sama antara pamaréntahan
Alberto Fujimori, IMF lan Bank Donya, pertumbuhan kuwat kagayuh ing antara taun
1994-1997 lan inflasi bisa kakendhali. Ing taun 1998 lan 1999, akibat El Niño
ana ing babagan pertanian, krisis finansial Asia, lan kahanan ora stabil ing
pasar Brasil ngurangi pertumbuhan mau. Peru kasil ngatur negosiasi kanggo
Fasilitas Dana Tambahan karo IMF ing sasi Juni 1999, senadyan kudu bolak-balik
negosiasi sasarané. Tekanan jroning gunggungé pengeluaran (blanja)tansaya nambah
ing Pemilihan taun 2000.



https://jv.wikipedia.org/wiki/Nokia

Nokia iku produsén piranti télékomunikasi kang gedhé ing donya lan kalebu
prusahaan kang gedhé ing Finlandia. Kantor pusate manggon ing kutha Espoo,
Finlandia. Nokia misuwur amarga prodhuk-prodhuk tlepon genggam. Nokia nggawe
telpon genggam utawa hp kanggo kabèh pasar lan protokol utama kalebu GSM, CDMA,
lan W-CDMA (UMTS). Ana uga kang ngarani NOKIA asalé saka jeneng komunitas kang
manggon ing kali Emakoski ing Finlandia kidul. Sajroné dadi penguwasa pasar
ponsel kang paling gedhé sadonya, Nokia uga tau ngalami pacoban. Nokia iku
dijupuk saka jeneng kali Nokianvirta kang mili saka kutha Nokia ing region
Pirkanmaa. Sadurungé nggawé piranti telekomunikasi, Nokia uga tau nggawé ban,
sepatu boot, tivi, lan prodhuk umum liyane. Tune Nokia kang sepisanan iku digawé
karo Fransisco Tarrega. Dheweké iku komposer Spanyol lan gitaris nalika periode
Romantic. Nada dering nalika nampa sms kang ana ing ponsel Nokia sejatiné ya iku
kode morse kanggo SMS. Istilah GSM kang sepisanan digawé lumantar jaringan kang
disuplai Nokia nalika taun 1991 ing Helsinki. Nalika iku dadi wektu kang
sepisanan kanggoné perdana menteri Helsinki kang jenengé Harri Holkeri nganggo
ponsel Nokia.Alat penganalisa detak ya iku perangkat elektronik kang sepisanan
digawé Nokia nalika taun 1962. Mobira Talkman iku ponsel Nokia kang sepisanan
kang digawé nalika taun 1984. Nalika iku regané kurang luwih 4500 euro. Dené
ponsel layar sentuh kang digawé nokia kang sepisanan ya iku Nokia 7710 kang
digawé nalika taun 2004. Nokia 1100 dadi ponsel kang paling laris nalika sasi
Mei 2001. Ponsel Nokia N Series kang sepisanan digawé kanthi bareng-bareng ya
iku Nokia N70, N90, dan N91.



https://jv.wikipedia.org/wiki/Nikaragua

Républik Nikaragua (basa Spanyol: República de Nicaragua) iku nagara awangun
republik ing Amérika Tengah kang wewatesan karo Honduras ing sisih lor, Kosta
Rika ing sisih kidul, Samudra Pasifik ing sisih kulon, lan Segara Karibia ing
sisih wétan. Nagara iki minangka nagara kang paling gedhé ing wewengkon mau lan
kang paling endhèk kapadhetan padunungé.

Jeneng Nikaragua dijupuk saka tembung Nicarao, sawijining jeneng suku ing
pesisir Lago Nicaragua lan tembung agua kang maknané banyu jroning basa Spanyol.
Wong-wong Nicarao mau teka saka lor sawisé tibané Teotihuacán kanthi anjuran
saka pemuka agamané.

Kanthi jembar watara 129.500 km², ambané Nikaragua mèh padha karo New York.
Nagara iki ndarbèni 7% saka keanekaragaman hayati donya lan alas udan paling
amba kaloro ing Amérika; mèh 20% wewengkoné dilindhungi minangka taman nasional
utawa cagar alam.

Nagara iki diwatesi déning Kosta Rika ing kidul, Honduras ing sisih lor, lan
Segara Karibia ing sisih wétan. Wewengkoné kapérang dadi telung laladan: Dataran
Endhèk Pasifik, Pegunungan Lor Tengah, lan Dataran Endhèk Atlantik.



https://jv.wikipedia.org/wiki/Mineral

Minéral inggih punika zat organic ingkang diprélukaké salira menawi namung
wonten jumlah ingkang boten kathah. Zat organic punika wonten ing makhluk hidup
ingkang diprélukaké wonten proses metabolisme tiyang. Mineral punika kedhah
wonten ing panganan ingkang saben dinten dipun madhang, sakménika sangèt
butuhake kanggé jaga keséhatan tubuh, jumbuh kaliyan fungsinipun dados zat
pengatur. Mineral ingkang dipunbutuhake antawisipun bési, zat kapur, yodium,
fosforus.

Minéral ingkang dibétahaké déning manungsa saking wonten salèbeting siti.
Tanduran sumbér pangan nyerap Mineral ingkang diperlukake lan nyimpén wonten
struktur tanduran. Kéwan dados konsumén tingkat sètunggal ginakakén lan nyimpen
Mineral wonten tubuhipun. Dados konsumen tingkat akhir, manungsa pikantuk
Mineral lan pangan Nabati Hewani. Mineral punika bahan saking Anorganik lan
asifat esensial. Menawi Mineral boten télas dipunginakaken déning manungsa mila
badhè dipunkéluaraken kaliyan tubuh lan dipunbalikakén wonten lémah. Secara umum
fungsi Mineral punika wonten tubuh: 1. Mélihara késéimbangan Asam tubuh kaliyan
jalan ginakaken mineral pémbéntukan Asam Klorida, Fosfor, Bélèrang lan [[Mineral
pémbèntukan Basa, Kapur, Bési, Magnèsium]], Kalium, Natrium. 2. Méngkatalisasi
reaksi ingkang gegayutan kaliyan pemecahan Karbohidrat, Lémak, Protèin serta
pembentukan Lémak lan Protein tubuh. 3. Dados Hormon, Iodium, gegayutan wonten
Hormon Tiroksin, Co wonten vitamin B12, Ca lan P kangge wujud Tulang lan Gigi
lan Ènzim tubuh. Fe kalebet wonten aktivitas Enzim Katalase. Sitokrom]]. 4.
Mbantu melihara keseimbangan toya tubuh Klorin, Kalium, Natrium. 5. Pitulung
wonten pengiriman isyarat kesadaya tubuh, Kaslium, Kalium, natrium. 6. Dados
bagean cairan Usus, Kalsium, Magnesium, Kalium lan Natrium. 7. Berperan wonten
pertumbuhan lan ngerawat tosan, waja, lan jaringan sanesipun, Kalsium, Fosfor,
Fluorin. [[Mineral ingkang dipunbutuhake déning manungsa dipunklasifikasiaken
dados kaleh golongan, ya iku mineral Makro lan mineral Mikro. Mineral makro
punika mineral ingkang jumlahipun relatif inggil >0,05% saking awratipun slira
saking jaringan tubuh. Mineral mikro punika dados unsur Renik trace èlémént
wonten <0,05% saking berat badan. Unsur-unsur mineral makro inggih punika
Kalsium, fosfor, kalium, Sulfur, Natrium, Klor, Magnesium. Unsur-unsur mineral
mikro inggih punika Besi, Seng, Selenium, Mangan, Tembaga, iodium, Molibdenum,
Kobalt, Khromium, Silikon, Vonadium, Nikael, Arsen, Fluor. Saben jinis mineral
makro gadahi fungsi, lan sumber pangan.

Kalsium Ca. Konsumsi Ca ingkang kaluwihan saged nyebabaken angel buang air besar
Konstipasi lan ganggu penyerapan Mineral kados zat Besi, Seng, Tembaga.
Kaluwehan saking Ca punika wonten jangka panjang bakal ningkataken resiko
penyakit Hypercalcemia saha pambentukan Ginjal saha gangguan fungsi Ginjal.
Fosfor. Ginakaken Fosfor déning tubuh salah satunggaling dipuntemtukaken kaliyan
Rasio antawis Kalsium, lan Fosfor, ingkang idealipun kangge remaja lan tiyang
sepuh inggih punika 1:1. Kaluwihan Fosforkaleksanan menawi rasio Kalsium fosfor
luwih alit saking setengah utawi 1:2. Kaluwihan Fosfor sapunika ganggu
penyerapan Mineral kados Tembaga, Seng, serta ugi saged memicu tukule
Hypocalcemia. Magnesium, kaluwihan Magnesium wonten jangka panjang sami
dampakipun kaliyan kekiranganipun Magnesium inggih punika gangguan fungsi Saraf
Neurologikal disturbances. Gejala sepisanan kaluwihan Magnesium inggih punika
Mual, muntah, penurunan darah rendah, perubahan elektro kardiografi lan
kelambanan refleks.

1. Kalsium kalsium inggih punika Mineral ingkang paling ageng wonten badan
punika ingkang dibutuhake. Antawis 2-3 persen saking abot awakipun inggih punika
Kalsium, menawi 98% sampuk kasimpen wonten tosan saha waja ugi 1 % ing rah.
Kalsium ugi mbantu kontraksi lan relaksasi Otot, pembekuan darah, fungsi Hormon,
sekresi enzim, penyerapan vitamin B12 lan pencegahan batu Ginjal kaliyan
penyakit Jantung. 2. Magnesium Magnesium mbiyantu ngatur kadar kalium lan
Natrium wonten slira. Magnesium sanget wigati anggene melihara jaringan Gigi,
Tulang, saha Otot, ngatur suhu tubuh, produksi lan transportasi energi,
metabolisme Lemak, Protein, Karbohidrat, Kontraksi, an relaksasi otot, magnesium
dipun simpen wonten tosan saha waja, sabagian wonten rah saha otot. 3. Besi Besi
kasimpen wonten Hemoglobin sel darah merah, zat Besi mbeta Oksigen ing sel-sel
tubuh saha mbekta Karbon dioksida medhal saking slira, dukung fungsi Otot,
enzim, protein, saha metabolisme energi. Kekirangan zat besi nyebabake anemia,
kelelahan, sakit Kepala, apatis. Wonten kaleh jinis zat besi wonten panganan:
Besil heme gampil dipun serep awak lan ditemukake wonten daging, unggas lan
ikan. Besi non heme angel ingkang badhe dipunserap wonten tanduran kadhas dene
Kacang-kacangan, brokoli, bayem, kangkung. Tubuh sapunika namung saged nyerap
20-40 % besi saking sumber hewani lan 5-20 % besi saking sumber nabati. 4. Zinc
Seng Zinc wonten ing sadaya tubuh, utamanipun kulit, rambut, mata. Menawi tiyang
jaler nyimpen zinc wonten prostat. Zinc berperan wonten sintesis DNA lan RNA,
produksi Protein, insulin, lan sperma. Mbantu wonten metabolisme karbohidrat,
lemak, protein, alkohol, tugasipun ngeluaraken karbon dioksida, nyepetake
penyembuhan, pertumbuhan, perawatan jaringan tubuh, lan dukung indera kadostah
penciuman lan perasa. Menawi kekirangan zinc nyebapaken gangguan pertumbuhan,
kehilangan nafsu makan, penyembuhan lambat, rambut rontok, libido seks rendah,
boten gadahi rasa lan bau lan kesulitan beradaptasi kaliyan cahaya wengi. 5.
Selenium Tubuh punika mbutuhake selenium wonten jumlah kecil, ananging teratur
kangge keséhatan liver hati. Selenium kathah dipuntemukaken wonten lemah,
sahingga jumlah ingkang ditemukaken wonten sayuran lan buah gumantung wonten
panggenan tanemipun lan metode pertanian ingkang dipunginakaken. 6. Kalium,
Natrium, Klorida Kalium asring dipunsebat potasium, natrium lan klorida inggih
punika mineral ingkang larut wonten darah lan cairan tubuh sanesipun. Kalium,
natrium, klorida punika terpecah dados ion-ion, lan dhamel cairan tubuh tetap
konstan lan boten berfluktasi, ugi berperan wonten transportasi glukosa ing sel
lan pembuangan limbah, tekanan darah, transmisi impuls saraf, irama jantung lan
fungsi otot. Kekirangan mineral-mineral punika nyebapaken ngantuk, cemas, mual,
lemah, detak jantung boten teratur.



https://jv.wikipedia.org/wiki/Mekkah

Mekkah utawa Makkah Al Mukarromah, basa Arab: ( مكة المكرمة) uga dikenal
minangka Makkah ya iku kutha utama ing Saudi Arabia kang dadi tujuan utama kaum
Muslimin jroning ibadah kaji. Ing Mekkah dumunung bangunan utama Ka'bah kang
dadi pathokan arah kiblat kanggo salat kaum muslimin ing saindhenging jagad
sarta prosesi Ibadah haji. Kautaman kutha Mekkah, saliyané panggonan lahiré Nabi
Muhammad SAW, uga anané Masjid Al Haram lan Ka'bah ing njeroné, kacetha ing
sabda Nabi:

Kutha Mekkah dumunung watara 600 km sisih kidul kutha Madinah, kurang luwih
200 km sisih wétan lor kutha Jeddah persisé ing koordinat 21°25′24″N,
39°49′24″E. Kutha Mekkah arupa lembah ciut kang diubengi déning gunung gunung
lan wangunan Ka'bah minangka pusaté. Mulané, ing jaman biyèn kutha iki rawan
banjir yèn musim udan. Pungkasané pamaréntah Saudi Arabia ndandani lan
ngrenovasi kutha iki. Kayadéné kutha-kutha ing tlatah Arab liyané kutha Mekkah
nduwèni iklim ara-ara.

Kutha Mekkah dikenal minangka kutha dagang, wektu jaman biyèn dikenal dadi jalur
perdagangan antara Yaman-Mekkah-Madinah-Damsyiq (Damaskus) kanthi penghasilan
saben pemberangkatan kafilah nganti 600.000 pound. Saliyané dikenal minangka
kutha dagang, ékonomi kutha Mekkah uga madheg saka tetanèn, peternakan lan
pelayanan jasa kanggo jemaah haji, antara liya usaha perhotèlan lan penginepan.

Minangka pusat agama Islam liyané kutha Madinah, kutha iki nduwé pusat pusat
pendidikan lan pengajaran agama Islam.

Perkembangan kota Mekkah magepokan karo kanyatan anané Nabi Ismail lan Siti
Hajar minangka padunung kapisan kutha iki kang ditempataké déning Nabi Ibrahim
As karana préntah Allah SWT. Perkembangan sabanjuré muncul wong-wong Jurhum kang
sidané manggon ing kana. Sabanjuré kutha iki dipimpin déning Quraisy minangka
kabilah utawa suku kang utama ing Jazirah Arab amarga nduwé hak pemeliharaan
tumrapé Ka'bah. Suku iki misuwur ing bidang perdagangan malahan wektu iku
aktivitas dagangé dikenal nganti tekan Damaskus, Palestina lan Afrika. Tokoh
minangka kepala kabilah quraisy ya iku Qussai kang diterusaké déning Abdul
Muthalib. Nabi Muhammad SAW iku keturunan langsung saka Nabi Ismail sarta
Qussai.

Taun 671, Nabi Muhammad SAW lair ing kutha iki lan tuwuh diwasa. Pisanan nampa
wahyu saka Allah SWT ajarané ditolak déning kaumé dhéwé kang wektu iku isih ana
sajroning pepetenging pikir (Jahilliyah) saéngga pindah menyang kutha Madinah.
Sawisé Madinah tuwuh ngrembaka, nabi Muhammad SAW balik menyang Mekkah manèh
kanthi misi mbebasaké kutha Mekkah tanpa wutahing getih.

Sakbanjuré Mekkah kapatah déning administrasi khalifah kang pusaté ing Madinah,
lan para raja kang wektu iku kuasa ing Damaskus (Dinasti Ummayyah), Baghdad
(Dinasti Abbasiyah) lan Turki (Usmaniyah) kang nalika iku dipimpin déning Syarif
Hussein nuli didadèkké siji déning Abdul Aziz ibnu Saud, dadi andhahané
pamaréntahan Saudi Arabia nganti dina iki minangka pelayan kota suci kaloroné
(Mekkah lan Madinah).

Saliyané Mekkah, kutha utawa laladan kang dipigunaaké jroning peribadatan haji
ya iku Mina, Muzdalifah lan Arafah. Uga ana kutha utawa laladan kang dipigunaaké
déning para jemaah haji minangka miwiti prosesiné, antara liya Bir Ali utawa
Dzulkulaifah kang dumunung ing njaba kutha Madinah dadi pathokan jamaah kang
asalé saka Madinah, sarta Qarnul Manazil utawa Yalamlam kanggo jemaah haji kang
m;ebu saka arah Yaman.



https://jv.wikipedia.org/wiki/Madu

Madu (basa Sansekreta: madhu), ya iku cairan legi kentel kang digawé tawonTawon.
Saka sarining kembang-kembang sing uga diarani néktar. Néktar iki bisa diowahi
déning tawon-tawon dadi madu sawisé ditambahi énzim-énzim. Madu akèh banget
mupangaté. Kajaba kena kanggo ombènan, uga kena kanggo tetamba. Yèn kanggo
tetamba kudu milih madu Asli.

Tawon biyasané nggawé omah ing wit-wit kang nggrembuyeng. Madu rasané legi lan
nyéhataké, amarga madu asalé saka kembang-kembang kang alami sing dipangan
tawon.

Tawon kang nagsilaké madu kang paling éféktif ya iku Tawon alas utawa Apis
Dorsata. Tawon iki kalebu tawon madu Asia kang paling apik maduné. Tawon iki
nggawé omah mung siji sisiran kang nggantung ing pang wit, ing langit-langit
kang bukaan lan ing tebing jurang. Apis dorsata durung bisa dibudidayakake ing
papan kang tertutup. Sisiran sarang ukurane 2 x 2 m lan tawon iki bisa ngasilaké
sarang nganti 20 kg saben sarang.

Apis doesara iki awaké gedhé yèn dibandingaké spesiés tawon madu liyané. Tawon
iki urip ing dhaérah sub-tropis lan tropis Asia kayata Indonésia, Filipina,
Indi, Népal lan ora ditemokaké ing saliyané dhaérah Asia. Ing Indonesia tawon
alas bisa ditemokaké ing Sumatra, Kalimantan, Sulawesi lan NTB utawa NTT. Tawon
iki arang ditemokaké ing Pulo Jawa.

Ing Indonésia tawon iki nduwé dasanama kayata manye/muanyi (Kalimantan Barat -
danau Sentarum), tawon gong (Jawa), tawon odeng (Sunda), labah gadang, labah
gantuang, labah kabau, labah jawi (Sumatera Barat), harinuan (Tapanuli),lan ing
basa Inggris diarani giant hone bee.

Madu asli utawa kang diarani madu asli ya iku cairan nektar kembang kang diisep
tawon madu lan dilebokaké ing kantong madu ing njero awaké tawon. Néktar kembang
kang wis diisep mau banjur diolah ing awak tawon kanthi dicampur karo enzim
tartamtu banjur ditokaké ing panggonan kanggo nyimpen madu ya iku ing tholo
utawa sarang tawon.

Komposisi madu murni nduwéni gizi kang lengkap. Ananging komposisiné uga
gumantung karo sumber néktar kang diisep tawon. Madu murni ngandhut
Vitamin-Mineral, Protéin, Zat hidrat arang, Hormon, Antibiotik lan trace
Elemen.Vitamin A,kabeh jinis vitamin B kompléks, beta caroten, Vitamin C,D,E dan
K.Mineral kang arupa uyah: Mg, S, Fe, Ca, Cl, K, Y, Na, Cu, lan Mn. Madu murni
ngandhut énzim aktif kang ora bisa diproduksi manungsa. Enzim iki kanggo reaksi
kimia biologis lan sistem metabolisme ing awak. Enzim ing madu kalebu enzim kang
paling apik saka kabéh panganan.

Madu dimanfaatké kanggo kaséhatan lan kanggo nambani penyakit. Ora mung wong
Timur kang nggunakaké madu ananging wong Barat uga nggunakaké madu kanggo tamba.

Campuran madu lan kayu manis uga dipercaya bisa ngobati werna-werna penyakit.
Madu pancen diasilaké méh kabéh negara ing dunya. Ayurverdic ( nambani penyakit
kanthi metode ayurveda) lan pangobatan Yunani wis nggunakaké madu kanggo obad
wiwit pirang-pirang abad kapungkur.

Para ilmuwan uga wis njléntréhaké yèn madu bisa dadi obat kang éféktif kanggo
kabéh penyakit. Madu bisa dadi obat kang ora ana éfék sampingé. Sanajan rasané
legi, madu uga apik kanggo wong kang nandang diabétes.

Madu yèn dicampur kayu manis bisa kanggo obat kang mujarab. Miturut Weekly World
News madu bisa nambani penyakit kayata Arthritis (radang sendi), rambut rontok
ing rambut, infeksi kandung kemih, lara untu, pilek, mandhul, lara weteng,
kembung, lara jantung, njaga kekebalan awak, gangguan pencernaan,
influenza,ncegah penuaan, jerawat, inféksi kulit, keselen, obesitas, bau nafas

Wektuné kurang luwih 10 nganti 15 menit sadurungé rai diraupi nganggo banyu
anget. Iki ndadekake kulit rai dadi lentur lan katon seger.



https://jv.wikipedia.org/wiki/Hongaria

Républik Honggari iku nagara ing bawana Éropah. Padunungé cacahé kira-kira ana
11 yuta. Kutha krajané iku Budapest. Nagara iki wewatesan karo Ostenrik ing
sisih kulon, Slowakia ing sisih lor, Ukraina ing sisih wétan, Rumeni ing sisih
kidul-wétan lan Kroasia sarta Serbia ing sisih kidul. Jroning basa saenggon,
nagara iki dikenal minangka Magyarország sing tegesé laladan Magyar. Honggari
mbentuk kumpulan Visegrád bebarengan karo Polen, Slowak lan Républik Céko.

Ing mangsa Kakaésaran Rum, wong-wong Rum ngarani wewengkon iki Pannonia (sisih
kulon Kali Danube). Sawisé Roma klebon suku-suku Jermanik lan tekanan saka
bangsa Karpia, Periode Migrasi terus nekakaké akèh penyerang. Wiwitan teka
wong-wong Hun, sing mbangun sawijining imperium sing kuwat ing sangisoring
Attila. Jeneng "Honggari" manawa kaprabawan déning bangsa Hun, senadyan manawa
jeneng iki asal saka jeneng aliansi Turkis ing abad kaping-7 sing disebut
Onogur. Sawise pamarintahan wong-wong Hun ilang, suku-suku Jermanik liyane ya
iku wong-wong Lombardi lan Gepid kuwasa ing Pannonia sajroning watara 100 taun.
Ing mangsa iku uga suku-suku Slavia wiwit migrasi mangidul. Ing taun 560-an,
banjur digantekake déning Avar sing kuwasa ing negri iku rong abad suwene.
Wong-wong Prancis ing sangisoring Charlemagne saka kulon lan wong-wong Bulgar
saka kidul-wetan wusanane kasil nggulingake wong-wong Avar ing wiwitan abad
ka-9. Sabanjure wong-wong Frankia mundur, lan karajan Slavonik Moravia Raya
sarta Kepangeranan Balaton nguwasani saperangan gedhé Pannonia nganti pungkasan
abad iku. Wusanane bangsa Magyar migrasi menyang Honggari ing pungkasan abad
ka-9.

Sacara administratif Honggari kapérang dados 19 kabupatèn. Nanging sanesipun
punika, wonten setunggal kutha krajan (főváros): Budapest. Wonten 23 kabupatèn
kutha (wangun tunggal: megyei jogú város) ing Honggari, inggih punika:



https://jv.wikipedia.org/wiki/Foton

Foton ya iku partikel elementer ana ing fenomena elektromagnetik. Biasane foton
dianggep sing ngawa radiasi elektromagnetik, kaya cahya, gelombang radio, lan
Sinar-X. Foton béda karo partikel elementer liyane kaya elektron lan quark,
merga foton ora duwé bobot lan ana ing ruang vakum foton bisa obah karo
kecepatan cahya, c. Foton duwé sifat gelombang lan partikel ("dualisme
gelombang-partikel"). Ana ing ilmu fisika, Foton (saka basa Yunani φως, ykang
tegese cahaya) ya iku kuantum saka medan elektromagnetik lan salah siji partikel
dasar kang disinauni ing elektrodinamika kuantum (QED, Inggris: Quantum
Electrodynamics) bagian paling tua saka Model Standar fisika partikel. Awujud
gelombang, siji foton tunggal nyebar ana ing kabèh ruang lan nuduhake fenomena
gelombang kaya pembiasan lensa lan interferensi destruktif nalika gelombang
dipantulake lan musnahake siji karo sijine Dadi partikel, foton mung bisa
interaksi karo materi mindahke energi sakjumlah:

tegese ya iku h {\displaystyle h} ya iku konstanta Planck, c {\displaystyle c}
ya iku laju cahaya, lan λ {\displaystyle \lambda } ya iku dawa gelombange.
Sakliyane energi partikel foton uga nggawa momentum lan duwé polarisasi. Foton
matuhi hukum mekanika kuantum, kang tegese ya iku besaran-besaran saka foton
sering ora bisa diukur kanthi pas. Biasane besaran-besaran sak foton dijabarake
dadi probabilitas ngukur polarisasi, posisi, utawa momentum. Tuladhane ya iku
foton kang bisa ngeksitasi salah siji molekul, sering ora bisa ngramalake
sakdurunge, molekul endi kang arep kena reksitasi.



https://jv.wikipedia.org/wiki/Filsafat

Tembung falsafah utawi filsafat ing basa Jawi punika dipunpendhet saking basa
Arab فلسة. Tembung Arab punika kapendhet saking basa Yunani; Φιλοσοφία
philosophia. Ing basa Yunani, tembung punika inggih kalebet tembung majemuk
saking tembung-tembung (philia = pamitran, kasih) kaliyan (sophia =
"kawicaksanan"). Dados tegesipun inggih punika tiyang ingkang remen kawicaksanan
utawi “ngèlmu”.

Tembung filosofi ingkang kapendhet saking basa Walandi uga dipuntepangi ing
Tanah Jawi. Wujud pungkasan punika langkung mèmper wujud aslinipun. Ing basa
Jawi basa Jawi satunggiling tiyang ingkang sinau bidhang falsafah dipunwastani
filsuf.

Filsafat punika seni pitaken raga, usaha manungsa kanggé nggayuh pangertosan
babagan pagesangan kanthi ngginakaken cipta, rasa, lan karsa. Definisi tembung
filsafat ugi saged dipunwastani satunggiling probléma falsafi falsafati.
Ananging saged wicanten, menawi falsafah punika kinten-kintenipun inggih
pasinaon tegesipun, saha panrapan kapitadhosan manungsa ing bagéyan langkung
dhasar kaliyan umum piyambak. Pasinaon punika dipunlampahi boten mawi
eksperimen-eksperimen, ananging mawi mangutarakan perkawis mawi cara ingkang
presis kaliyan awèh solusi. Lajeng nyukani argumèntasi ingkang leres kanggé
solusi punika saha pungkasanipun prosès-prosès wau sadaya dipunlebetaken ing
salebeting dhialèktika. Dhialèktika punika cekakipun inggih satunggiling wujud
dialog.

Logika punika ugi ngèlmu bagéyan ingkang ugi dipuntliti matématika kaliyan
filsafat. Bab punika dados nuduhaken menawi filasafat punika satunggiling ngèlmu
ingkang saged dipunwastani ugi gadhah sisi-sisi eksakta, boten kados punapa
ingkang dipunraos tiyang kathah.



https://jv.wikipedia.org/wiki/Dina

Dina (ngoko) utawi dinten (krama) punika unit wekdal. Dangunipun inggih 24 jam
utawi 1.440 menit utawi 86.400 dhetik.

Pancawara punika ugi asring dipunwastani pasaran utawi peken kanthi pétungan
gangsal (5) dinten. Ing salebeting sistem pananggalan Jawi lan Bali, wonten
kalih jinis siklus wekdal: siklus minggon lan siklus pasaran. Ing salebeting
siklus minggon, setunggal minggu dipunpérang dados pitung dinten, kados déné
ingkang dipuntepangi sadinten-dinten inggih punika dinten Senèn, Selasa, Rebo,
Kemis, Jemuwah, Setu, lan Ngaat utawi Minggu. Ing salebeting siklus pasaran,
setunggal pasar utawi peken dumados saking gangsal dinten pasaran inggih punika:
Pahing – Pon – Wagé – Kliwon – Legi1/umanis2.

Miturut kalèndher Jawi, saben dinten lan tanggal ing sistem kalèndher Masèhi
tansah nggadhahi kalih werni nami dinten. Tuladhanipun: tanggal 1 Januari 2001
punika dinten Senèn - Pahing, salajengipun tanggal 2 Januari 2001 dinten Selasa
- Pon, lanjeng dipunterasaken dinten Rebo - Wagé, dipunsusul dinten Kemis -
Kliwon, Jemuwah - Legi, Setu - Pahing, Ngaat - Pon, Senèn - Wagé, Selasa -
Kliwon, lan saklajengipun. Kombinasi kalih jinis dinten punika ngantos sapriki
taksih dipunanggé ing panerbitan tanggalan utawi layang kabar abasa Jawi, kados
Koran Kedaulatan Rakyat ingkang kababar ing kitha Yogyakarta.

Sadwara punika nganggé pétungan enem dinten. Para ahli arkéologi nduga bilih
sadwara punika asli saking Jawi. Sapunika, pétangan punika boten dianggé malih
ing Jawi. Ing Bali, pétungan dinten punika taksih dipun anggé.



https://jv.wikipedia.org/wiki/Cahya

Cahya arupa sajinis energi wewangun gelombang èlèkromagnetik sing bisa dideleng
nganggo mata. Cahya uga arupa dhasar ukuran meter: 1 meter iku let sing diliwati
cahya ngliwati vakum ing 1/299,792,458 detik. Kacepetan cahya iku 299,792,458
meter per detik.

Cahya diperlokaké ing kauripan sadina-dina. Srengéngé iku sumber cahya utama ing
Bumi. Tetanduran ijo merlokaké cahya kanggo nggawé panganan.

Sifat-sifat cahya ya iku, cahya nduwèni gerak lurus ning kabèh arah. Buktiné ya
iku awaké dhéwé bisa ndeleng sawijining lampu sing urip saka kabèh sisih ing
sawijining ruang peteng. Yèn cahya kaalangan, bayangan sing diasilaké disebabaké
cahya sing nduwèni gerak lurus ora bisa ménggok. Nanging cahya bisa dipantulaké
.

Sipat-sipat cahya ya iku, cahya mrambat kenceng menyang kabèh arah. Buktiné kita
bisa nyawang lampu sing murub saka arah ngendi waé ing sajroning ruang peteng.
Yèn cahya kaling-kalingan, ayang-ayang aing dikasilaké disebabaké amarga cahya
sing mrambat kenceng ora bis ménggok. Nanging cahya bisa dipantulaké .

Cahya dibiasaké yèn mrambat miring ngliwati medium sing béda kayata saka udhara
menyang kaca banjur ngliwati banyu. Kahanan iki disebut pambiasan cahya. Bab iki
amarga cahya mrambat luwih cepet ing medium sing kurang padhet. Nanging cahya
sing teka kanthi sudhut teka 90 derajat, (tegak lurus) ngliwati medium sing
béda-béda ora dibiasaké. Conto sedina-dina bab pambiasan ya iku sedhotan sing
katon béngkong lan luwih gedhé jroning banyu, utawa dhasar kolam sing katon
luwih cethèk saka kahanan sakbeneré.



https://jv.wikipedia.org/wiki/Biologi

Biologi, basa Yunani bio (gesang) + logos (ngèlmu)) punika, ngèlmunipun sadaya
prakawis ingkang gesang. Ugi saged dipunwastani "ngèlmunipun kagesangan". Ing
jaman rumiyin ngantos taun 1970-nan, dipunginakaken istilah èlmu hayat
(dipunpendhet saking basa Arab, ingkang tegesipun "èlmu kagesangan").

Zoologi lan Botani punika èlmu bab Flora & Fauna Obyek kajian biologi punika
sajatosipun wiyar sanget lan nyakup sadaya makhluk gesang. Pramila, dipuntepangi
werni-werni cawang biologi ingkang migatosaken sawenèh klompok organisme,
kadosta botani, zoologi, lan mikrobiologi. Werni-werni aspek kagesangan ugi
dipunkaji. Titikanipun fisik dipunsinaoni wonten ing èlmu anatomi, déné
fungsinipun dipunsinaoni wonten ing èlmu fisiologi; Prilaku dipunsinaoni wonten
ing etologi, inggih ing mangsa sapunika punapa ing mangsa rumiyin (dipunsinaoni
wonten ing biologi evolusioner lan paleobiologi); Kadospundi makhluk gesang
kacipta dipunsinaoni wonten ing évolusi; Interaksi sesami makhluk lan kaliyan
alam saubengipun, dipunsinaoni wonten ing èlmu ekologi; Mekanisme pawarisan
sifat ingkang migunani tumrap upaya njagi kalangsungan gesang satunggiling jinis
makhluk gesang dipunsinaoni ing èlmu genetika.enten kang jenengipun mirza

Wekdal punika malah sampun ngrembaka pasinaon bab aspek biologi ingkang nyinaoni
kamungkinan evolusi makhluk gesang ing mangsa ngajeng, ugi kamungkinan
wontenipun makhluk gesang ing planet-planet sanèsipun bumi, inggih punika
astrobiologi. Sementawis punika, tuwuhing tèknologi saged nyinaoni tataran
molekul panyusun organisme, wonten salebeting èlmu biologi molekular sarta
biokimia, ingkang kathah dipun dhukung déning tuwuhing teknik komputasi ing
salebeting bidang bioinformatika.

Èlmu biologi mawiyar ing abad kaping 19, kanthi èlmuwan ingkang manggihi menawi
organisme nggadhahi karakteristik pokok. Biologi sapunika dados subyèk pelajaran
ing sekolah lan universitas ing saindhenging donya, langkung saking jutaan
makalah dipundamel saben taun ing susunan wiyar jurnal biologi lan kadhokteran.

Èlmu biologi dipunrintis déning Aristoteles, èlmuwan kebangsaan Yunani. Ing
tèrminologi Aristoteles, "filosofi alam" punika cabang filosofi ingkang nliti
fénoména alam, lan njangkep bidang ingkang sapunika dipunsebat minangka fisika,
biologi, lan èlmu pengetauan alam sanèsipun.

Aristoteles nglampahi panlitèn sajarah alam ing pulo Lesbos. Asil panlitènipun,
kalebet Sajarah Kéwan, Generasi Kéwan, lan Bagéyan Kéwan, isinipun sapérangan
observasi lan interpretasi, lan ugi wonten mitos lan kaluputan. Bagéyan ingkang
wigati inggih punika prekawis kagesangan laut. Panjenenganipun misahaken mamalia
laut saking iwak, lan mangertosi bilih hiu lan pari punika bagéyan saking grup
ingkang panjenenganipun sebat Selachē (selachians).

Istilah biologi ing pangertèn modhèrn katingalipun dipuntepangaken sacara
kapisah déning Gottfried Reinhold Treviranus (Biologie oder Philosophie der
lebenden Natur, 1802) lan Jean-Baptiste Lamarck (Hydrogéologie, 1802). Nanging,
istilah biologi sejatosipun sampun dipunginaaken ing taun 1800 déning Karl
Friedrich Burdach. Malah, sadèrèngipun, istilah punika ugi sampun muncul ing
sirahan buku Michael Christoph Hanov jilid kaping 3 ingkang terbit taun 1766,
inggih punika Philosophiae Naturalis Sive Physicae Dogmaticae: Geologia,
Biologia, Phytologia Generalis et Dendrologia.

Sapunika, biologi njangkep bidang akademik ingkang wiyar sanget, gegandhèngan
kaliyan bidang-bidang sains sanèsipun, lan asring ditingali minangka èlmu
ingkang mandhiri. Nanging, pancabangan biologi mesthi miturut tigang dimensi
ingkang silih tegak lurus: kaanekaragaman (adhedhasar klompok organisme),
organisasi kagesangan (taraf kajian saking sistem kagesangan), lan interaksi
(gegandhèngan antarunit kagesangan sarta antawisipun unit kagesangan kaliyan
lingkunganipun).

Makluk gesang utawi organisme manéka warna sanget ragamipun. Taksonomi nyinaoni
pripun organisme saged dipunklompokaken adhedhasar kamèmperan lan bènten ingkang
dipungadhahi. Salajengipun, kathah klompok punika dipunsinaoni sadaya gatra
kagesanganipun, saéngga dipunkenal èlmu biologi tetanduran (botani), biologi
kéwan (zoologi), biologi srangga (entomologi), lan salajengipun.

Kajian-kajian subindividu njangkep biologi sel, anatomi lan cabang-cabangipun
(sitologi, histologi lan organologi), lan fisiologi. Pambagéyan langkung rinci
ugi mungel dumados. Upaminipun, anatomi saged dipunkhususaken ing saben organ
utawi sistem (biasanipun dumadi ing èlmu kadhokteran): pulmonologi, kardiologi,
neurologi, lan sapiturutipun).

Tingkat supraindividu dipunsinaoni ing ékologi, ingkang ugi nggadhahi
pangkhususan piyambak, kados ékofisiologi utawi "fisiologi lingkungan",
fenologi, sarta èlmu prilaku.



https://jv.wikipedia.org/wiki/Babilonia

Babilonia, ugi dipunsebat kutha Babel, Kutha (paradaban-negari) ingkang dumunung
wonten tlatah Mesopotamia (sapunika tlatah nagara Irak), wonten tlatah Sumeria
kaliyan Akkadia ingkang kutha krajannipun Babilonia. Ingkang dipunjumenengaken
déning raja Namrudz wonten tlatah Sumeria utawi Sumeria. Tembung Babilonia
saking abasa Ibrani,בָּבֶל - BABEL dipunjlentrehaken kanthi cara etimologi
populer, kaliyan tetembungan ingkang sami, abasa Ibrani בָּלַל - BALAL utawi
BAVEL, dipunartosaken tembung Babilonia bab-ili. Jamak saking bah-ilani, ingkang
dipunartosaken nganggé abasa Sumer kuna ka-dingir-ra,'pintu gerbang Allah' .
Abasa Mesir b-bi-r' (=bbr utawi bbl), abasa Pèrsi kuna babirus. Ananging menawi
dipunpriksani saking tembung asalipun (ingkang inti), Babilonia ugi sami kaliyan
balal, 'kakacauan'. Seratan wonten naskah-naskah Babilo-nia sapunika tin-tir
(ki), 'urip tandhuran-tandhuran', utawi dipunartosaken 'tempat urip' ; e-ki,
tempat terus-terusan'. Miturut tradisi Babilonia, kutha kasebut dibangun déning
dewa Marduk nuli dipunambrukaken Sargon +/- 2350 SM nalika piyambakipun mendhet
lemah wonten mriku kangge mbangun kutha ingkang enggal, inggih punika kutha
Akkad. Babilonia sampun wonten kala taun 1696-1654 SM. Dipunjlentrehaken, manawa
kutha punika dipunsebat kaping pisanan wonten tablet ( barang Arkéologi ) saking
pamaréntahan Sargon Saking Akkad nalika Abad ka-23 SM (2300 SM). Salajengipun
dipunbangun pamaréntahan Neobabbilonia. Raja Namrudz (2275-1943 SM), naté
amaréntah supados damel Menara Babel ( Tower of Babel) saderengipun mangsanipun
raja Nebukadnezar II (605-562 SM). Miturut sanjangipun para sajarawan, nalika
mangsanipun Nebukadnezar II Kutha Babilonia ngantos masa keemasan, kanthi raja
punika njumenengaken Taman Gantung. Masarakat Babilonia pitados, muja dewa
Isthar kaliyan Shamash.

Kutha Babilonia ingkang dumunung wonten pinggir lèpèn Efrat (80 km saking
kilenipun kutha Bagdad sapunika, Irak) kutha kang dados kutha krajan saka negari
Babel babagan prekawis pulitik kaliyan agama, uga kangge kutha krajan saka
karajan kaliyan kabudayan wonten tlatah mrika.

Namanipun saking tembung Ibrani בָּבֶל - BABEL utawa BAVEL menawi dipunartosaken
dados tembung Babilonia bab-ili. jamak saka tembung bah-ilani, ingkang
dipunartosaken nganggé abasa Sumer saking mangsa ingkang langkung kuna
ka-dingir-ra, ingkang artosipun 'pintu gerbang Allah' . Saking abasa Mesir
b-bi-r' (= bbr utawa bbl), abasa Pèrsi kuna babirus. Nama sanèsipun saged dados
padanan tembung wonten naskah-naskah Babilo-nia ya iku tin-tir (ki), 'hidup
pohon-pohon ' , tembung kalawau artosipun 'papan kauripan' : e-ki, 'papan
terus-terusan' . שֵׁשַׁךְ - SESAKH saking Yeremia 25:26; 51:40. Padatanipun
diartosaken teka-teki ingkang tumuju Babel, wonten ingkang dipunanggap seski,
tembung kang kadosipun boten asring dipunagem kaliyan sampun lawas sanget.

Nalika jaman tablet Abu Salabik, sampun dipanggihi cathetan wonten tlatah
Anatolia, Siria, Palestina, Mesir kaliyan Yunani. Seratan asli utawi salinanipun
wonten perpustakaan kerajaan Asyur, inggih punika wonten Asyur, Niniwe kaliyan
Kalah.

Wonten sastra punika kadosta 50 cariyos babagan tokoh-tokoh lami sarta
dongeng-dongeng wonten Akad (ingkang sampun disalin déning tiyang Sumer, kaliyan
intinipun babagan pangriptaan, banjir, peh) kinten-kinten taun 2800-2500 sM,
sastra Babel sampun maju. Sampun wonten bukti manawa para panyerat Semitis
sampun nyerat seratan Sumer ingkang sepuh punika ngangge tekhnik sastra ingkang
enggal. Salaminipun jaman sastra, Babilonia angsal prabawa déning tlatah Timur
Tengah, salinanipun sampun diangsal wonten Anatolia, Siria, Palestina, Mesir
kaliyan Yunani. Seratan asli utawi salinanipun diparingaken wonten perpustakaan
karajan Asyur, inggih punika wonten Asyur, Niniwe kaliyan Kalah.

Karya sastra punika wonten 'Sastra Hikmat' kayata karangan babagan 'manungsa
kaliyan dewa', babagan tiyang ingkang dipunsebat 'Ayub saking Babel' tludiul bet
nemeqii, katerangan donya, pambicaraan, dialog, ajar-ajar praktis, amsal,
paribasan, cariyos, cathetan-cathetan alit, kidung kasmaran. 'Sastra agama'
kayata mazmur, kidhung rohani kaliyan donga-donga dhumateng para dewa kaliyan
para raja, nalika upacara. Mantera, nuli daftar-daftar seratan ingkang dereng
dipanggihi ngantos sapunika. 'Sastra ilmiah' kadosta ilmu kadhokteran (prognosa,
diagnosa, resep, buku sekolah babagan obat, bedah kaliyan kewan), ilmu kimia
(kadosta babagan kepripun damel lingsa wangi kaliyan kaca). géologi (daftar nama
watu, warna kaliyan kuwatipun), ilmu nuduh, botani (daftar tetandhuran kaliyan
obat bius), zoologi (daftar kewan), wonten naskah bababan matematika kaliyan
daftar angka-angka, astronomi (daftar sasi ingkang kedhah dipuntambahaken wonten
kalender supados sami kaliyan obahan saking surya kaliyan rembulan.

Wonten Babel riwayat sajarah sampun sae, kutipan saking riwayat punika wonten
salebetipun sastra sanes, kadosta syair, wangsa kaliyan kalender lintang.
Kumpulan hukum-hukum ingkang asalipun saking raja Esynunna, Hammurabi, saged
dipunbanding kaliyan saprampatyuta naskah sanèsipun seratan, dokumen legal,
administratif, ékonomi saking Jaman 3000-300 sM. Sesampunipun abad 4 sM, wonten
parkembangan wonten ilmu babagan peta lintang kaliyan rasi sarta seratan wonten
tablet lemah ingkang ngange hurup Yunani, kaliyan bahan-bahan seratan sanèsipun.

Wiwiti taun 3000 sM sampun wonten asma para dewa kaliyan embelipun, asma-asma
tambahan, kaliyan kuil-kuil. Meski wonten daftar paling akir saking Niniwe
tarikh abad 7 sM nyerat langkung saking 2.500 cacahipun, Kathah dewa-dewa
ingkang dipunpanggihi saking Sumeria kuna ingkang dipendhet saking tiyang Semit
sesampunipun dinasti kaping pisan saking Babel (watara 1800 sM), sahingga
cacahipun ingkang leres saking para dewa ingkang dipunsembah wonten jamanipun
boten patos kathah. Wonten tiyang ingkang saged nyepeng para setan jahat utawa
nyanyi mantera kados kidung-kidung utawi cara-cara ingkang diserat wonten
ayat-ayat (surpu; maglu) utawi kaliyan lambang-lambang (kuppuru).

Wonten dewa Anu (abasa Sumer An), yapunika dewa langit, kaliyan dewa kuil kaping
pisanipun E.anna wonten Uruk. Yapunika 'El saking bangsa Semit, kaliyan
garwanipun, Innana utawi Innin ingkang dipunrusak déning Isytar. Sinkritistis
ingkang sami dipanggihi uga babagan Enlil. Dewa udara, sifat-sifatipun nuli
dipunwenehaken dhateng Bel (Baal) kaliyan Marduk ('ME-RODAKH). Garwanipun
ingkang asmanipun Ninlil utawa Ninhursag nuli dipunsamiaken kaliyan Isytar uga.
Dewa kaping-3 saking para dewa ingkang paling inggil inggih punika Ea (abasa
Sumer Enki) , dewa kabijaksanan, kuilipun E.abzu, wonten tlatah Eridu kaliyan
garwanipun ingkang asmanipun Dam-gal, Nin-mah utawi Damkina, garwa agung saking
bumi kaliyan langit.

Dewa ingkang migati sanèsipun inggih punika Isytar. dewa bangsa Semit, mula-mula
kadosipun dewa jantan (abasa Arab 'Athtar). Ananging, amargi diwenehaken
kakuasan Innana ugi kanthi cara sinkritis. Isytar dados dewi ingkang utama
saking cinta kaliyan pahlawan perang ugi dipunanggap putri saking Sin. Sin, dewa
rembulan saking Babel (abasa Sumer su'en) dipunsembah bebarengan kaliyan
garwanipun, Ningal wonten kuil-kuil tlatah Ur kaliyan Haran. Dicariyosaken
manawa Sin punika putra Anu saking Enlil. Shamasy, ingkang garwanipun Aya ugi
dipunanggap wentuk saking Isytar, sapunika surya ingkang dados kakuwatanipun
(abasa Sumer utu). putra Sin, dewa kakuwatan, kaadilan kaliyan perang.
Kuil-kuilipun ingkang utama (E. Babbar, 'griya Surya') wonten tlatah Sippar
kaliyan Larsa.

Adad, ingkang saking Semit Kulon, inggih punika dewa badai, Addu utawi Hadad
saking Kanaan. Nergal kaliyan garwanipun, Ereski-gal, amarintah donya andhap,
tuan saka wabah (Irra), demam kaliyan lelara sanèsipun. Amarga bangsa Amori
ingkang tambah ageng, mula panyembahan dhateng Marduk (abasa Sumer amar'ut,
'sapi enom saka surya'), putra sulung saking Enki, dados migati wonten
Babilonia. ' Nabu, dewa saking ilmu pangatahuan kaliyan sastra, anggadhahi kuil
(E-zida) wonten kutha NEBO, NINIWE,KALAH. Kathat dewa ingkang migati saking
tlatah-tlatah tartamtu. Ugi dewa Asyur (an.sar: dados dewa nasional saking
Asyur, Amurru (martu, 'kulon') ingkang disamikaken kaliyan dewa Anu, Sin kaliyan
Adad, inggih punika dewa saking Semit kulon kadosta Dagon. Dummuzi inggih punika
dewa saking pertumbuhan. Ninggalipun, ananging sanes kabangkitanipun, dados
bahan saking mitos Isytar. Ninurta punika dewa saking Babel kaliyan Asyur
babagan perang kaliyan pamburuan.

Wonten Babilonia kathah pelayan kuil kaliyan tingkatanipun, para raja utawi
pamaréntahan ingkang dados pamimpin paling inggil nalika parayan wonten
kagiyatan tartamtu. Nalika jaman Sumer kuna sadaya padamelan dipunwontenaken
teng kuil, kaliyan tiyang ingkang angadhahi derajat ingkang inggil (mu). Wonten
upacara nyembah Sin, imam agungipun inggih punika putra raja. Kepala imamipun
(imahhu) anggadhahi imam ingkang kathah (tsongu).

Tiyang ingkang anggadhahi padamelan kangge muja para dewa-dewa liwat kalbu.
Kabaktian-kabaktian ingkang sampun asring (dullu) kadosta menehaken korban
kangge para dewa kangge didahar menapa dipununjuk. Patung-patung diagemaken
rasukan, benda-benda ingkang dados nazar diwenehaken wonten caketipun.
Korban-korban ingkang badhe didadosaken nazar dipunparingaken wonten inggilipun
mezbah.

Kutha kaliyan kuil angadhahi parayaan piyambak-piyambak kaliyan dinteb-dinten
suci ingkang mligi. Wonten Babel, Erekh, Ur, kadosta wonten Asyur, Niniwe
kaliyan tlatah Kalah, parayaan Taun Enggal takitu, punika parayaan ingkang
paling ageng: pesta punika dirayakaken wonten musim rontok, ananging angsal ugi
dipunlakksanakaken wektu sanes, kaliyan macam-macam upacara wonten pusat-pusat
nalika jaman-jaman ingkang sanes-sanes. Wonten tlatah Babel pesta ngantos kalih
minggu laminipun: upacaranipun kadosta pawai dewa-dewa dhumateng kuil Marduk,
nuli mandhapaken kaliyan nginggilaken rajanipun, Sidang Dewa-dewa. Panentuan
nasib kangge wektu ngajengipun, dipunakiri pesta 'pernikahan suci' (raja kaliyan
imam wanita, wakil dewa) Pesta-pesta wonten karajan kadosta upacara maringaken
mahkota dhumateng raja (tasih wonten naskah saking Ur-Nammu, Nabopolasar), pesta
pribadi kayata kalahiran, polakrama kaliyan palantikan gadis dados imam wanita.

Miturut kadadosan 10:10 Nimrod dipunparingaken wonten dhasar kutha punika
supados kutha krajan. Ananging tradisi agamawi Babilonia pitados, manawa ingkang
maringaken dhasar punika dewa Marduk. Boten wonten seratan sanesipun babagan
cariyos kutah punika jumeneng.

Sargon I saking Akkad (watara 2350 sM) lan para penerusipun. Shar-kalisharri,
njemenengakén kuil-kuil kangge para dewa-dewa Anunitum clan Amal, miturut
tradisi uga ndandosakén panggung kuil. Kadosipun nalika masa Agade, sampun
dipunjumenengakén wonten inggilipun reremukan kutha Babel saderengipun. Wonten
jaman Shulgi saking Ur (± 2000 sM) Babel dipunserang dipunparintah déning para
gubernur-gubernur (patesi) saking Ur. Amargi miyosipun dinasti Amari kaping
pisan wonten Babel diparintah déning Sumu-abum. Tembok-tembok kutha ingkang
dipundandosi déning Hammurabi sarta para panerusipun, dados kutha krajan ngantos
dirubuhakén déning suku Het ± 1595 sM.

Kutha Babel nate dicepeng déning bangsa Kasdim, Marduk-Apla-Iddina II (722-710,
703-702 sM), miturut cariyos ingkang sarupa kaliyan cariyos Sargon II saking
Asyur babagan perang ngalawan kutha Babel.

Usaha kangge ngicalaken pambrontakan punika, wonten tiyang Babel ingkang
dipunboyong Samaria, wonten kutha Samaria tiyang punika dipun dadosaken anggota
pemujaan dhateng para dewa-dewa kutha saka Babel (2 Raja 17:24-30). Sanherib
ndawuh putranipun dados raja Babel ananging piyambakipun dipunpejahi déning
Elam, 694 sM.

Sanherib ingkang anggadhahi pangarepan suoaya saged ngicalaken rasa satriya para
masarakat Babel anggonipun njagi kasatuan saka kuthanipun. supados kutha Babel
ambruk wonten taun 689 ugi supados piyambakipun saged mindahaken tugu-tugu suci.
Putranipun, Esarhadon, anggadhahi niyat kangge ndandosi kutha suci kasebut:
piyambakipun mindahaken Manasye maring Babel dados tawanan (2 Tawarikh 33:11).
Piyambakipun ndandosaken kutha Babel supados saged tunduk dhumateng
putra-putranipun, Samas-sum-ukin. Ananging para putra sami padu, Asyurbanipal
saking Asyur. Nalika 652-648 sM kutha Babel rusak amargi perang, masarakat Asyur
akiripun ndawuh Kandalanu, dados gubernur.

Wonten abad kaping 626 sM, Nabopo-lasar mbangun kutha kasebut kemalih.
Pambangunan punika dipunlajengaken déning Nebukadnezar II, raja Babel, sanesipun
raja ingkang nate amarintah wonten kutha Babel inggih punika raja Zedekia,
Arnel-Marduk (Ewil Merodakh), Belsyazar, amarintah bebarengan kaliyan Nabonidus.
Wonten Al-Kitab uga sampun wonten seratan babagan cariyos kaliyan berita kutha
Babel ingkang dados kutha krajan tambahan saka Pèrsi.

Punapa ingkang wonten kuil dipundadosaken upeti Sesbazar kangge mbangun kaliyan
madosi laporan. kadosuipun arsip ingkang wonten Babel, dados alesan babagan
Yahudi buangan ingkang wangsul marang kutha Babel dipimpin déning Ezra. Babel
naté uga dados tlatah pusat para bregajul kayata Nidintu-Bel (522 sM); Araka
(521 sM); Belsyimanni kaliyan Syamasy-eriba (482 sM).

Nalika Xerxes merangi kutha Babel ringsek (478 sM); Aleksander anggadhahi niyat
kangge ndandosi, ananinging saderengipun dados, piyambakipun ninggal donya.
Sampun mbangun Selcukia wonten pesisir Lepen Tigris, dados pusat pamarintahan
Seleukid. Seratan-seratan ingkang wujudipun wiji wonten papan saged dimangertosi
menawi kuil Bel wonten mrika ajeg ngantos taun 75 sM.

Nalika jaman pamarintahan Nabu-nasir (Nabonassar), ingkang amarintah taun
747-735 sM, (jaman enggal), dipunwiwiti parjuangan kangge ngerebut kamardikan
saking Asyur. Tiglat-Pileser III saking Asyur dadosaken piyambakipun dados 'Raja
Sumer kaliyan Akad, mbungkem Bel (= Marduk) kaliyan nuntut takhta Babel nalika
taun 745 sM, uga ngagem asma Pul(u). Gangsal welas taun sesampunipun
piyambakipun numpas pambarontakan Ukinzer saka Bit-Amukkani.

Wonten, sheik ingkang nyaingi piyambakipun, Marduk-Apla-Iddina II, saking
Bit-Yakin kidul, maringaken upeti dhumateng Tiglat-PiJeser. Samaria ingkang
sampun dipunkepung déning Salmaneser V kaliyan Sargon II nalika taun 726-722
dados kasempatan Marduk-Apla-Iddina (Merodakh-Baladan) kangge ngelaksanakaken
tipu. Ngantos 10 taun laminipun (721-210 sM) Marduk amarintah kutha Babel
ngantos para tantara Asyur nyerang Der, ngalahaken Humbanigas saking Elam,
kangge ngrebut kutha Babel.

Nalika Sargon ninggal donya, 705 sM, Merodakh-Bala nentang Asyur. Amargi
pambarontakan punika Merodakh Baladan anggadhahi kasempatan kangge ngangkat
piyambakipun dados raja Babel. Sanherih merangi, ngalahaken para pandukungipun
saking Elam nalika perang wonten Kutha kaliyan Kis, nuli tumuju Babel nempataken
tiyang pro-Asyur, Bel-ibni, supados munggah takhta. Bit-Yakin ingkang
dipunrusak, ananging Metodakh-Baladan sampun kesah tumuju Elam, wonten mrika
piyambakipun ninggal yuswa saderengipun Sanherib maringi ukuman, taun 694 sM.
Kangge sawetara wektu putra saking Sanherib, Esarhadon, anggadhahi tanggung
jawab babagan Babel, dados raja enem. Piyambakipun munggah takhta nalika taun
681, ndandosi kuil-kuil kutha kaliyan mangsulaken kaagunganipun, mula
piyambakipun mindah Manasye marang Babel.

Awit bangsa Elam dipunbujuk déning suku-suku Babel, Esarhadon dados pamimpin
pasukan maring 'tanah-tanah samudra' nalika taun 67R sM, ngangkat Na'id-Marduk
dados pamimpin, nalika sasi Mei 672 Esarhadon amarintah para bawahanipun supados
sumpah kangge mbiyantu putranipun, Ayurbanipal, ingkang dados bakal raja saking
Asyur, kaliyan putranipun Samas-sum-ukin dados bakal raja saking Babel (Iraq,
20, 1958), Wektu piyambakipun ninggal yuswa, taun 669 rencana punika kalaksanan
amargi dipunpimpin déning ibu suri. Ananging watara taun 652 sM kembaran saka
Esarhadon saka Babel dados pambarontak nentang pamarintah pusat.

Nabopolasar, gubernur Lempongan Pèrsi, tiyang Kasdim, dados pamimpin
pamarintahan nalika tanggal 22 Nov 626, damai kaliyan Elam. Sesampunipun
Nabopolasar ngalahaken bangsa Asyur wonten Salat, kirang langkung 623 tlatah Der
sampun bebas. Kitab Sajarah Babel ingkang dados sumber utami dipunpitados nalika
jaman Neo-Babel. Nalika taun 623-616 sM Nabopolasar ngusir para tiyang Asyur
ingkang wonten lepen Efrat kaliyan Tigris. Nalika taun 614 tiyang Media mbiyantu
tiyang Babel kangge nyerang Asyur.

Para sekuthu punika uga dipunbiyantu déning bangsa Skit supados saged dumunung
wonten Niniwe taun 612 sM, tiyang Babel madosi tiyang ingkang kesang maring
kulon. Serangan-serangan Babel wonten Siria, dilanjut kaliyan serangan tumuju
Haran, 609 sM, kaliyan nggerebek suku-suku wonten lor nalika taun 609-606 sM.

Nabopolasar ingkang sampun sepuh pitados kaliyan bakal raja, Nebukadnezar,
nalika sasi Mei-Juni 605 sM Ncbukadnezar nyerang Karkemis, naklukaken para
tantara Mesir wonten Hamat. Nalika taun 604 sM Nebukadnezar angsal upeti saking
para raja wonten Siro-Palestina. Ananging Askelon nulak wonten seratan kangge
nyuwun supados Pirngon mbiyantu kangge ngelawan serangan kangge perluasan Babel.
Nalika taun 601 tiyang Babel perang kaliyan tiyang Mesir. Kangge ancang-ancang
perang, tantara Babel nyerbu suku-suku Arab (taun 599/8, Yeremia 49:28-33).
Nalika sasi Kislev, taun pamarintahan Nebukadnezar ingkang ka-7, Nebukadnezar
ngengken para tantara kangge ngepung supados saged nyepeng pamarintahan wonten
tlatah punika. Piyambakipun nangkap raja, ngangkat pamarintahan miturut apa kang
diremeni, ngerampas jarahan saking kutha punika.

Karuntuhan Yerusalem nalika sasi Maret 597 tanggal 16, ananging perang-perang
Babel dhateng Yehuda nalika Zedekia mberontak sampun nate dicariyosaken wonten
Yeremia (52:4 dab; 2 Raja 25:7). Yerusalem rusak nalika taun 587 sM. Wonten
seratan Babel ingkang nyenggol-nyenggol serangan Mesir taun 568/7 sM.

Koresy ingkang sampun naklukaken Media, Pèrsi kaliyan Elam, mlebet Babel nalika
tanggal 16 Oktober 539 sM, sesampunipun Babel dipunparintah déning jenderal
Gobrias. Toya saking lepen Efrat diputher maring Opis supados saged nyerang
benteng liwat lepen ingkang sampun garing. Belsyazar kaliyan Nabonidus
dipupejahi.

Kambises, dados pamarintah ngantos ninggal yuswa nalika perang. Pejahipun
Kambises andadosaken pamberontakan, mula para masarakat ngerampas takhta.
Ngantos Desember 522 Darius I mangsulaken tata tertib. Nalika masa
pamarintahanipun (522-4R6 sM) Kambises idin kangge tiyang Yahudi kangge
njumenengaken kemalih Bait Allah wonten Yerusalem dipimpinan déning Zerubabel.

Babel nate diamarintah déning raja-raja saking Pèrsi; Xerxes (486-470 sM,
*AHASYWEROS), Artaxerxes I (464-423 sM) kaliyan Darius II (423-408 sM).
Aleksander III uga nate amarintah (331-323 sM) dilajengaken kaliyan
Filipus-Arrhidaeus (323-316 sM) kaliyan Aleksander IV (316-312 sM). Kalah malih,
dipunamarintah déning tiyang Seleukus (312-64 sM), tiyang Partia (Arsakid)
kaliyan tiyang Sasania ngantos dikalahaken déning tiyang Arab nalika taun 641 M.
Sesampunipun jaman Neo-Babel kaliyan jaman-jaman sesampunipun, wonten kolonisasi
Yahudi dhumateng Babel, sesampunipun Yerusalem ambruk nalika taun 70 M
kolonisasi-kolonisasi manika anggadhahi prabawa wonten diaspora.

Awit Herodes saking Halikarnasus (watara 460 sM) ninggalaken cariyos babagan
kutha Babel. Benyamin saking Tudela (abad 12), Rauwolf (1574), Niebuhr (1764),
C.J Rich (1811-1821) kaliyan Ker Porter (1818) ngelajengaken panelitian punika
kanthi cara ingkang langkung ilmiah. Usaha kaping pisanan dipunlaksanakaken
déning Layard (1850) lan Fresnel (1852), wonten bukti kutha ingkang sampun
dikeruk kanthi sistematis déning Deutsche Orient Gesellschaft dipimpim Koldewey
(1899-1917). Uga déning Lenzen nalika taun 1956-1958. Awit taun 1962 tiyang Irak
sampun ndandosi kuil Ninmah. Saking panelitian ingkang dipundadosaken satunggal
dipunangsal bukti-bukti ingkang kathahipun langkung saka 10.000 ayat-ayat
kaserat, Wonten tiyang ingkang damel bata weruh gambar ingkang dipunngertosi
sampun wonten nalika jaman Nebukadnezar.

Kutha Babel punika diubengi déning tembok-tembok kang kasusun muter-muter.
Tembok paling njawi dawanipun ngantos 27 km, kuwat kaliyan amba wonten panggung
kangge pertahanan, anggadahi 8 gerbang. Wonten lor gerbang punika ageng, wonten
saking Isytar tumuju margi ingakng dados arak-arakan maring Esagila. kuil
Marduk, kaliyan ziggurat Etemenanki. Margi ageng punika saka watu tebihipun 920
m, tembok-tembok punika ditatani wau ingkang sampun dilapis gambar 120 singa
(lambang Isytar), 575 musrussu - naga-naga (Marduk), lan kebo-kebo lanang (Bel)
ditata genten.

Margi punika mbelok maring ngulan nyebrang lepen Efrat dados panghubung Kutha
enggal wonten pesisir kulan saking kutha krajan ingkang lami. Istana-istana
ingkang utama dipunbentengi, wonten ruwang takhta (52 X 17 m) ingkang kadosipun
dipunagem nakila jaman Daniel. Wonten pojok wetan saking istana, wonten
sisa-sisa saking tiang-tiang ingkang dipunanggep déning Koldewey dados panyangga
saking 'taman-taman gantung' ingkang dipunbangun déning Nebukadnezar kangge
Amitis, garwanipun. Kangge palipur kangen maring asalipun.

Sampun kathah bagiyan kutha kaliyan kuil-kuil ingkang dipanggihi, 53 sampun
ditepangi, asma-asma saking bagiyan kutha punika kala-kala diagem kangge dados
tunjuk margi (Shuanna, [JCS 23, 1970, him 63] Susan, Tuba, Tintir, Kullab).

Kanthi sapunika dereng wonten bukti Arkéologi, menawi kutha Babel sampun wonten
saderengipun dinasti kapian (+/- 1800 SM). Ananging miturut tradisi Babel ugi
seratan sejarah saking Sharkalisharri, nyariosaken menawi raja saking Agade kr
2250 SM mbangun manèh menara kuil (Ziggurat) ingkang wonten Babel. Bentukipun
tingkat-tingkat (Ziggurat), Wujud kasebut dipunkembangaken kemalih nalika +/-
3000 SM dupun milai saking tumenos utawi panggung ingkang nyangga kuil caketipun
kaliyan kuil-kuil ingkang wonten kutha kayata kuil wonten Erekh ugi kuil wonten
'Ukair. Menara punika ngalami kerusakan ingkang ageng nalika perang ( taun
652-648 SM), ananging dipundandani kemalih nalika masanipun Nebukadnezar II
(605-562 SM). Banguna punika ingkang dipun jlentrehaken Koldewey nalika tau
1899. Lantai ingkang paling ngandhap ukuranipun 90x90 m, inggilipun 30 m. Wonten
lantai ingkang andhap punika dipun bangun gangsal lantai inggilipun 6 kanthi 18
m. Menawi tambah inggil, lantainipun inggilipun nambah alit ukuranipun. kangge
mahkota saking bangunan manika, wonten tingkatan lantai ingkang paling inggil
dipunbangun kuil. Ingkang dados anggepan nalika jaman punika, kuil kasebut dados
tempat kadhatengan para Dewa nalika anggadahi urusan kaliyan manungsa.

Aleksander ngresiki ambrukanipun supados saged mbangun kemalih, anaging boten
dados amargi piyambakipun ninggal dunnya. Patok-patok ingkang dados batesanipun
nuli dipunbuwang kaliyan masarakat ingkang wonten punika, sapunika tlatah
kasebut dipunsebat Etemenanki utawi bolongan (Es-Sahn). Wonten ingkang
nyamikaken bangunan kasebat kayata Es-Shan, ingkang dipunsamikaken sisa-sisa
saking ziggurat ingkang tasih wonten saking tlatah Borsippa (Mod Birs Nimrud),
11 km sebelah tenggara Babel (hambok menawi saking jaman NeoBabilonia).
Dipunduga kemalih, miturut Alkitab. Dur-Kurigalzu (Aqar Quf), wonten sebelah
tenggara Bagdad. Ananging kutha kasebut dipunbangun nalika taun 1400 SM. Ingkang
saged dados kasimpulan, cariyos kitab ingkang nyariosaken bab sejarah kadadian
menara utawi bangunan-bangunan punika boten saged punpitados.

Taman Gantung Babilonia, wonten ing tlatah Babilonia. Imperrum kuna Mesopotamia
ingkang caket kaliyan lepen ''Euphrates'', sapunika dipuntepang Irak kidul.
Taman Gantung Babilonia, dipunbangun wonten tlatah Babilonia nalika taun 450
saderengipun masehi. Taman punika dipunbangun raja Nebukadnezar II
(Bukhtannasar), kangge bungahaken garwanipun, Amyitis (wonten sumber sanes
ingkang nyebat asma garwannipun Nebukadnezar II, Amuhia), Amyitis sapunika
putrinipun raja Medes saking negari Media. Permausuri punika oneng kaliyan
kampungipun ingkang tebih saking kerajaan Babilonia. Amargi punika, raja
Babilonia Bukhtannasar amarintah prajurit sumarga ngawontenaken
ekspediai-ekspedisi wonten tlatah ngetan, inggih punika tlatah Nuswantara.
Garwanipun raja Babilonia Bukhtannasar dipunduga saking Nuswantara.



https://jv.wikipedia.org/wiki/Ati

Ati (basa Yunani: ἡπαρ, hēpar) arupa kelenjar paling gedhé ing njero awak,
manggon ana njero rongga weteng sisih tengen, peneré ing sangisoré diafragma.
Ati iku sawijining organ ing vertebrata, klebu menungsa. Organ iki duwé peran
wigati ing métabolisme lan duwé sapérangan fungsi ing awak/badan klebu
panyimpenan glikogen, sintesis protein plasma, lan netralaké obat. Ati uga
mrodhuksi bile, kang wigati kanggo pancernan.

Adhedhasar fungsiné, ati uga klebu minangka alat èkskrèsi. Iki amarga ati
mbiyantu fungsi ginjal kanthi cara mecah sapérangan senyawa sing asifat racun
lan ngasilaké amonia, urea, lan asam urat kanthi mupangataké nitrogen saka asam
amino. Prosès pamecahan senyawa racun déning ati diarani prosès detoksifikasi.

Lobus ati kawangun saka sèl parenkimal lan sèl non-parenkimal. Sèl parenkimal
ing ati diarani hepatosit, manggoni watara 80% volume ati lan nglakokaké manéka
fungsi utama ati. 40% sèl ati ana ing lobus sinusoidal. Hepatosit arupa sèl
endodermal sing kastimulasi déning jaringan mesenkimal sacara terus-terusan
wiwit embrio nganti ngrembaka dadi sèl parenkimal. Sakwéné wektu mau, dumadi
paningkatan transkripsi mRNA albumin minangka stimulan proliferasi lan
diferensiasi sèl endodermal dadi hepatosit.

Lumen lobus kawangun saka SEC lan dipanggoni déning 3 jinis sèl liya, kayata sèl
Kupffer, sèl Ito, limfosit intrahepatik kayata sèl pit. Sèl non-parenkimal
manggoni watara 6,5% volume ati lan mrodhuksi manéka substansi sing
ngendhalèkaké akèh fungsi hepatosit.

Filtrasi arupa salah siji fungsi lumen lobus sinusoidal sing misahaké lumahing
hepatosit saka getih, SEC duwé kapasitas endositosis sing gedhé banget kanthi
manéka ligan kayata glikoprotein, komplèks imun, transferin lan seruloplasmin.
SEC uga duwé fungsi minangka sèl presenter antigen sing nyedhiakaké èksprèsi MHC
I lan MHC II kanggo sèl T. Sèkrèsi sing dumadi ngliputi manéka sitokina,
eikosanoid kayata prostanoid lan leukotriena, endotelin-1, nitrogen monoksida
lan sapérangan komponèn ECM.

Sèl Ito ana ing jaringan perisinusoidal, arupa sèl kanthi akèh vesikel lemak ing
njero sitoplasma sing ngiket SEC kuwat banget nganti mènèhaké lapisan gandha ing
lumen lobus sinusoidal. Nalika ati ana ing kahanan normal, sèl Ito nyimpen
vitamin A guna ngendhalèkaké kalenturan matriks èkstraselular sing diwangun mawa
SEC, sing uga arupa kalenturan saka lumen sinusoid.

Sèl Kupffer ana ing jaringan intrasinusoidal, arupa makrofaga kanthi kamampuan
endositik lan fagositik sing ngéramaké. Sèl Kupffer sadina-dina interaksi karo
matérial sing asalé saka saluran pancernan sing ngandhut larutan bakterial, lan
nyegah aktivasi èfèk toksin senyawa mau menyang njero ati. Paparan larutan
bakterial sing dhuwur, utamané paparan LPS, gawé sèl Kupffer nglakokaké sèkrèsi
manéka sitokina sing micu prosès paradhangan lan bisa ngakibataké tatu ing ati.
Sèkrèsi antara liya ngliputi spesi oksigen reaktif, eikosanoid, nitrogen
monoksida, karbon monoksida, TNF-α, IL-10, minangka rèspon kakebalan turunan
jroning fasa infèksi primèr.

Sèl pit arupa limfosit kanthi granula gedhé, kaya sèl NK sing manggon ing ati.
Sèl pit bisa ngindhuksi pepati sanalika ing sèl tumor tanpa gumantung ing
ekspresi antigen ing komplèks histokompatibilitas utama. Aktivitas sèl pit bisa
ditingkataké kanthi stimulasi interferon-γ.

Sebutan medhis kang ana gandhéngané karo ati biasané diwiwiti nganggo hepat-
utawa hepatik saka tembung Yunani kanggo ati, ya iku hepar.

Saliyané hepatosit lan sèl non-parenkimal, ing ati isih ana jinis sèl liya ya
iku sèl intra-hepatik sing asring diarani sèl oval, dan hepatosit duktular.
Régénerasi ati sawisé hepatektomi parsial, umumé ora nglibataké sèl progenitor
intra-hepatik lan sèl punca èkstra-hepatik (hemopoietik), lan gumantung mung
marang proliferasi hepatosit. Nanging jroning kahanan nalika proliferasi
hepatosit kacandhet utawa katundha, sèl oval sing ana ing aréa periportal bakal
ngalami proliferasi lan diferènsiasi dadi hepatosit diwasa. Sèl oval arupa
wangun diferènsiasi saka sèl progenitor sing ana ing aréa portal lan periportal,
utawa kanal Hering, lan mung ditemokaké nalika ati ngalami cidra. Proliferasi
sing dumadi ing sèl oval bakal mbentuk saluran èkskrèsi sing ngubungaké aréa
parenkima papan dumadiné karusakan ati karo saluran empedu. Epimorfin,
sawijining morfogen sing akèh ditemokaké duwé peran ing akèh organ epitelial,
katoné uga duwé peran ing pambentukan saluran empedu déning sèl punca hepatik.
Sawisé iku sèl oval bakal kadiferensiasi dadi hepatosit duktular. Hepatosit
duktular dianggep arupa sèl transisi sing magepokan antarané karo:

Ing modhèl tikus kanthi 70% hepatektomi, lan indhuksi regenerasi hepatik kanthi
asetilaminofluorena-2, ditemokaké yèn sèl punca sing asalé saka sumsum balung
mburi bisa kadiferensiasi dadi hepatosit, kanthi médhiasi hormon G-CSF minangka
kemokina lan mitogen. Regenerasi juga dapat dipicu dengan D-galaktosamina.

Ati uga duwé peran jroning sistem kakebalan kanthi akèhé sèl imunologis ing
sistem retikuendotelial sing duwé fungsi minangka tapis antigen sing kagawa
menyang ati liwat sistem portal ati. Papindhahan fasa infèksi saka fasa primèr
dadi fasa akut, ditengeri déning ati kanthi ngedhunaké sekresi albumin lan
ngunggahaké sekresi fibrinogen. Fasa akut sing terus-terusan bakal ngakibataké
simtoma hipoalbuminemia lan hiperfibrinogenemia.

Nalika ati cidra, sèl getih putih bakal distimulasi kanggo migrasi nuju ati lan
bebarengan karo sèl Kupffer nyekresi sitokina sing gawé modulasi prilaku sèl
Ito. Sèl TH1 mrodhuksi sitokina sing ningkataké rèspon kakebalan selular kayata
IFN-gamma, TNF, lan IL-2. Sèl TH2 suwaliké bakal mrodhuksi sitokina sing
ningkataké rèspon kakebalan humoral kayata IL-4, IL-5, IL-6, IL-13 lan
ningkataké rèspon fibrosis. Sitokina sing disekresi déning sèl TH1 bakal
nyandhet diferensiasi sèl T dadi sèl TH2, suwaliké sitokina sekresi TH2 bakal
nyandhet proliferasi sèl TH1. Mula rèspon kakebalan asring ditélakaké
kapolarisasi menyang rèspon kakebalan selular utawa humoral, nanging durung tau
kaloroné.

Manéka jinis tugas sing dilakokaké déning ati, dilakokaké déning hepatosit.
Nganti saiki durung ditemokaké organ liya utawa organ gawéyan utawa piranti sing
bisa nggantèkaké kabèh fungsi ati. Sapérangan fungsi ati bisa digantèkaké kanthi
prosès dialisis ati, nanging tèknologi iki isih terus dikembangaké kanggo
perawatan panandhang gagal ati.

Saliyané nglakokaké prosès glikolisis lan siklus asam sitrat kaya sèl ing umumé,
ati uga duwé peran jroning metabolisme karbohidrat liyané:

Kamampuan ati kanggo nglakokaké régénerasi arupa sawijining prosès sing wigati
banget supaya ati bisa pulih saka karusakan sing ditimbulaké saka prosès
detoksifikasi lan imunologis. Régénerasi kagayuh kanthi interaksi sing komplèks
banget antara sèl sing ana jroning ati, ing antarané hepatosit, sèl Kupffer, sèl
endotelial sinusoidal, sèl Ito lan sèl punca; karo organ ekstra-hepatik, kayata
kelenjar tiroid, kelenjar adrenal, pankreas, duodenum, hipotalamus.

Hépatosit, iku sèl sing unik banget. Potènsi hépatosit kanggo nglakokaké
proliferasi, muncul nalika dumadi kélangan massa sèl, sing diarani fasa prima
utawa fasa kompetènsi réplikatif sing umumé dipicu déning sèl Kupffer liwat
sekresi sitokina IL-6 lan TNF-α. Ing fasa iki, hepatosit ngleboni siklus sèl
saka fasa G0 menyang fasa G1.

TNF-α bisa mènèhaké èfèk proliferatif utawa apoptotik, gumantung ing spesi
oksigen réaktif lan glutathion, minimal 4 faktor transkripsi diaktivasi
sadurungé hepatosit mlebu menyang njero fasa proliferasi, ya iku NF-κB, STAT-3,
AP-1 lan C/EBP-beta.

Proliferasi hépatosit diindhuksi déning stimulasi sitokina HGF lan TGF-α, lan
EGF kanthi rong lintasan. HGF, TGF-α, lan EGF arupa faktor patuwuhan sing asalé
saka substrat serina lan protein logam sing ngindhuksi sintesis DNA. Lintasan
pisanan ya iku lintasan IL-6/STAT-3 sing duwé peran jroning siklus sèl liwat
siklin D1/p21 lan pangreksan sèl kanthi paningkatan rasio FLIP, Bcl-2, Bcl-xL,
Ref1, lan MnSOD. Lintasan kaloro ya iku lintasan PI3-K/PDK-1/Akt sing
ngendhalèkaké ukuran sèl liwat molekul mTOR, saliyané minangka dat
anti-apoptosis lan antioksidan.

Hormon tri-iodotironina, saliyané ngedhunaké kadhar kolesterol ing ati, uga duwé
kapasitas jroning proliferasi hépatosit minangka mitogen sing duwé peran ing
siklin D1, nambah cepet konsumsi O2 déning mitokondria kanthi ngaktivasi
transkripsi ing gen ambegan nganti ningkataké prodhuksi spesi oksigen réaktif.
Sekresi ROS menyang njero sitoplasma hépatosit bakal ngaktivasi faktor
transkripsi NF-κB. Ing sèl Kupffer, ROS jroning sitoplasma, bakal ngaktivasi
sekresi sitokina TNF-α, IL-6 lan IL-1 kanggo disekresi. Ikatan sing dumadi
antarané katelu sitokina iki karo hépatosit bakal ngindhuksi ekspresi pancerep
enzim antioksidan, kayata mangan superoksida dismutase, i-nitrogen monoksida
sintase, protein anti-apoptosis Bcl-2, haptoglobin lan fibrinogen-β sing
diperlokaké hépatosit jroning proliferasi. Stres oksidatif sing bisa ditimbulaké
déning ROS uga karusakan sing bisa ditimbulaké déning manéka sitokina, bisa
diilangaké kanthi asupan tosoferol (100 mg/kg) utawa senyawa panyandhet
gadolinium klorida (10 mg/kg) kaya sing diduwèni déning sèl Kupffer, sadurungé
stimulasi hormon tri-iodotironina, éwadéné laju proliferasi hépatosit
dikendhalèkaké déning kadhar etanolamina minangka faktor hepatotrofik humoral.

Kamampuan ati kanggo ngèlakokaké régenerasi wis dikawruhi wiwit jaman Yunani
kuna saka carita mitos ngenani sawijining titan sing jenengé Prometheus.
Kamampuan iki bisa sirna, nganti hépatosit ora bisa mlebu menyang njero siklus
sèl, senajan kèlangan sebagéyan massané, yèn dumadi fibrosis ati. Lintasan
fibrosis sing ora énggal éntuk parawatan, saya suwé bakal ngrembaka dadi sirosis
ati lan ngudokaké panandhangé kanggo nglakoni transplantasi ati utawa
hépatèktomi kanggo tetep urip.

Régenerasi ati sawisé hépatèktomi parsial arupa prosès sing rumit banget ing
sangisoré prabawa owah-owahan hémodinamika, modulasi sitokina, hormon faktor
patuwuhan lan aktivasi faktor transkripsi, sing ngarah ing prosès mitosis.
Hormon PRL sing disekresi déning kelenjar hipofisis ngindhuksi respon
hépatotrofik minangka mitogen sing duwé peran jroning prosès proliferasi lan
diferensiasi. PRL mènèhi prabawa marang paningkatan aktivitas faktor transkripsi
sing duwé peran jroning proliferasi sèl, kayata AP-1, c-Jun lan STAT-3; lan
diferensiasi lan kareksané metabolisme, kayata C/EBP-alfa, HNF-1, HNF-4 lan
HNF-3. c-Jun arupa salah siji protein panyusun AP-1. Indhuksi NF-κB ing fasa iki
diperlokaké kanggo nyegah apoptosis lan micu derap siklus sèl sing wajar. Ing
wektu iki, peran retinil asetat dadi vital banget, amarga fungsiné sing nambah
massa DNA lan protein sing dikandhut.

Ati arupa organ sing nopang kalangsungan urip mèh kabèh organ liya ing njero
awak. Amarga papan sing strategis banget lan fungsi multi-dimensional, ati dadi
rentan banget marang tekané manéka penyakit. Ati bakal ngrèspon manéka panyakit
mau kanthi ngradhang, sing diarani hepatitis

Asring uga hepatitis diwiwiti karo réaksi radhang patobiokimiawi sing diarani
fibrosis hati, kanthi simtoma paraklinis arupa paningkatan rasio plasma laminin,
sawijining glikoprotein sing disekresi sèl Ito, asam hialuronat lan sajenis
aminopeptida ya iku prokolagen tipe III, dan CEA. Fibrosis ati bisa disebabaké
déning asoré rasio plasma HGF, utawa amarga infèksi viral, kayata hepatitis B,
patogen sing disebabaké déning infèksi akut sajenis virus DNA sing duwé fokus
infèksi arupa cithakan transkripsi sing diarani cccDNA sing kametilasi, utawa
hepatitis C, patogen sarupa hepatitis B sing disebabaké déning infèksi virus RNA
kanthi fokus infèksi arupa metilasi DNA, utamané liwat mékanisme ekspresi
genetik berkas GADD45B, saéngga ngakibataké siklus sèl hépatosit dadi
kacandhet-candhet.

Fibrosis ati merlokaké pananganan seawal mungkin, kaya ing modhèl tikus,
stimulasi proliferasi hépatosit bakal ngluruhaké fokus infèksi virus hepatitis
B, sadurungé ngrembaka dadi sirosis ati utawa karsinoma hepatoselular. Sawisé
dumadi kanker ati, senyawa siklosporina sing duwé potènsi kanggo micu
proliferasi hépatosit, malah bakal nyepetaké ngrembakané sèl kanker, amarga sèl
kanker ngalami hiperplasia hépatik, ya iku proliferasi sing ora dibarengi
aktivasi faktor transkripsi genetik. Iki bisa diindhuksi mawa stimulasi timbal
nitrat (LN, 100 mikromol/kg), siproteron asetat (CPA, 60 mg/kg), lan nafenopin
(NAF, 200 mg/kg).

Hépatitis uga bisa diwiwiti kanthi defisiensi mitokondria ing njero hepatosit,
sing diarani steatohepatitis. Disfungsi mitokondria bakal duwé dampak tumrap
homeostasis senyawa lipid lan paningkatan rasio spesi oksigen reaktif sing
ngindhuksi TNF-α. Iki bakal terus ing pangendhepan lemak, stres oksidatif lan
peroksidasi lipid, sarta marakaké mitokondria dadi rentan marang pepati déning
nekrosis akibat asoré rasio ATP jroning matrik mitokondria, utawa déning
apoptosis liwat pambentukan apoptosom lan paningkatan permeabilitas membran
mitokondria kanthi mekanisme Fas/TNF-α. Panyuwunan energi sing dhuwur ing
kahanan iki nyebabaké mitokondria ora bisa mulihaké cadhangan ATP nganti bisa
micu sirosis ati, éwadéné peroksidasi lipid bakal nyebabaké karusakan ing DNA
mitokondria lan membran mitokondria sisih njero sing diarani sardiolipin, kanthi
paningkatan laju oksidasi-beta asam lemak, bakal dumadi akumulasi elektron ing
respiratory chain komplèks I lan III sing ngedhunaké kadhar antioksidan.

Sèl hépatosit apoptotik bakal dicerna déning sèl Ito dadi fibrinogen kanthi
réaksi fibrogenesis sawisé diaktivasi déning prodhuk saka peroksidasi lipid lan
rasio leptin sing dhuwur. Apoptosis kronis banjur dikompènsasi kanthi
paningkatan laju proliferasi hépatosit, dikanthèni DNA sing rusak déning
disfungsi mitokondria, lan nyebabaké mutasi genetik lan kanker.

Ing modhèl tikus, melatonin arupa senyawa sing ngedhunaké fibrosis ati, sauntara
ing modhèl klinci, kurkumin arupa senyawa organik sing ngedhunaké paraklinis
steatohepatitis, sauntara hormon serotonin lan kurangé asupan metionina lan
kolina mènèhi èfèk suwaliké kanthi resistansi adiponektin.

Disfungsi mitokondria uga ditemokaké ing kabèh patogenesis ati, saka kasus
radhang nganti kanker lan transplantasi. Ing kolestasis kronik, asam
ursodeoksikolat bebarengan karo GSH silih sinergis minangka antioksidan sing
ngreksa sardiolipin lan fosfatidil serina nganti nyegah dumadiné sirosis ati.

Alkohol ditepungi duwé fungsi immunosupresif marang sistem kakebalan awak,
kalebu ngredhem ekspresi kluster diferensiasi CD4+ lan CD8+ sing diperlokaké
jroning njaga tahaning ati marang infèksi viral, utamané HCV. Alkohol uga
ngredhem rasio kemokina IFN ing lintasan transduksi sinyal selular, saliyané
ningkataké résiko dumadiné fibrosis.

Akèh lintasan metabolisme mènèhi kontribusi marang alkohol kanggo ngindhuksi
stres oksidatif. Salah siji lintasan métabolisme sing asring diaktivasi déning
etanol ya iku indhuksi enzim sitokrom P450 2E1. Enzim iki nimbulaké spesi
oksigen réaktif kaya radikal anion superoksida lan hidrogen peroksida, sarta
ngaktivasi subtrat toksik klebu etanol dadi prodhuk sing luwih réaktif lan
toksik. Sèl dendritik katoné arupa sèl sing paling kaprabawa déning kandhutan
etanol ing njero alkohol. Ing pacobèn migunakaké modhèl tikus, etanol ningkataké
rasio plasma IL-1β, IL-6, IL-8, TNF-α, AST, ALT, ADH, γ-GT, TG, MDA lan ngredham
rasio IL-10, GSH, faktor transkripsi NF-κB lan AP-1.

Kopi, salah siji komplèks senyawa alkaloid saka golongan purina xantina karo
asam klorogenat lan lignan, ing studi epidemiologis, disimpulaké minangka salah
siji faktor pamudhun risiko dumadiné diabetes mellitus tipe 2, penyakit
Parkinson, sirosis ati lan karsinoma hepatoselular, lan saya apiké toleransi
glukosa. Konsumsi kopi sacara kronis kabukti ora nyebabaké tekanan getih dhuwur
nanging sacara akut ngakibataké paningkatan tekanan getih sauntara jroning
selang wektu cendhak, lan plasma homosisteina saéngga bisa dadi ancaman kanggo
panandhang gangguan kardiovaskular.

Konsumsi kopi sacara teratur bisa ngedhunaké rasio enzim ALT sarta aktifitas
enzimatik ing lintasan métabolisme ati, sing asring disebabaké déning infèksi
viral, indhuksi obat-obatan, karacunan, kahanan iskemik, steatosis (akibat
alkohol, diabetes, obesitas), panyakit otoimun, lan resistansi insulin, sindrom
metabolisme, lan kakèhen dat wesi. Saliyané ALT, kopi uga ngedhunaké enzim ati
liyané, ya iku gamma-GT lan alkalina fosfatase. lan mènèhi èfèk antioksidan lan
detoksifikasi fasa II amarga senyawa diterpena, kafestol lan kahweol, saéngga
nyegah dumadiné prosès karsinogenesis. Proses tersebut disertai dengan gamma-GT
sebagai indikator utama.

Tèknologi transplantasi ati arupa asil sing dikembangaké saka panlitèn ing
sapérangan bidhang studi kadhokteran. Ing taun 1953, Billingham, Brent, lan
Medawar nemokaké yèn toléransi kimerisme bisa diindhuksi déning infus sèl
hematolimfopoietik donor ing modhèl tikus.

Nalika taun 1958 studi canine ngembangaké sawijining téori ngenani molekul
hépatotrofik ing portal pambuluh walik ing ati lan nemokaké hormon insulin
minangka faktor hépatotrofik utama saka sapérangan faktor liya sing ana. Ing
wektu sing mèh bebarengan téori ngenani transplantasi multiviseral lan ati uga
ngrembaka saka studi imunosupresi sing nyinaoni algoritma empiris saka
pangenalan pola lan rèspon térapis. Nalika awal 1960, dibuktèkaké yèn canine lan
allograft manungsa nduwé toléransi kimersime sing bisa kaindhuksi otomatis
kanthi bantuan imunosupresi, nganti akir 1962 disimpulaké kanthi klèru, yèn
transplantasi nglibataké loro sistem kakebalan sing béda. Konsekwènsi kasimpulan
kasebut dadi dogma yèn tolerogenisitas ati, dhasaré béda, ora mung karo sumsum
balung mburi, nanging karo kabèh organ awak liyané. Keklèron iki ora kakorèksi
kanthi becik tekan taun 1990.

Transplantasi ati sing pisanan dilakokaké ing Denver nalika taun 1963, pisanan
kasil kacathet nalika taun 1967 kanthi azatioprina, prednison lan globulin
anti-limfoid, déning Thomas E. Starzl saka Amérika Sarékat, disusul déning
kasilé transplantasi sumsum balung mburi manungsa nalika taun 1968. Rentang
wektu antara taun 1967 tekan 1979 nyathet kaping 84 transplantasi ati ing bocah
kanthi 30% daya tahan urip tekan 2 taun.

Nrembakané studi imunosupresi banjur mènèhaké kabecikan lan pangarep-arep urip
luwih dawa kanggo pasien, antarané kanthi panggantian azatioprina mawa
siklosporina nalika taun 1979, banjur kagantèkaké mawa takrolimus nalika taun
1989.

Nalika taun 1992, dikembangaké téori mikrokimerisme leukosit donor kanthi
cakupan donor saka silsilah sing béda, sing mènèhaké pangarep-arep urip sing
dawa banget kanggo panampa donor organ, sawisé dikawruhi gegandhèngan antarané
aspèk imunologis saka transplantasi, infèksi, toléransi déning sumsum balung
mburi, neoplasma lan kelainan otoimun, sing diarani minangka mekanisme seminal.
Rèspon kakebalan lan toléransi kakebalan antarané organ donor lan awak
ditemokaké arupa fungsi saka migrasi lan lokalisasi leukosit. Salah siji temuané
ya iku aktivasi sistem kakebalan turunan déning sel NK lan interferon-γ langsung
sawisé transplantasi rampung dilakokaké. Ing modhèl tikus, sèl hépatosit donor
ditemokaké asifat antigenik banget saéngga njalari rèspon panulakan, sing bisa
dilakokaké sacara mandhiri utawa bebarengan antarané sèl T CD4 lan sèl T CD8.

Kanggo iku diperlokaké terapi imunosupresif sing intensif sadurungé
transplantasi dilakokaké, sing diarani preparative regimen utawa conditioning
kanggo nyegah panulakan organ donor déning sistem kakebalan inang. Terapi
imunosupresif mau ditujokaké kanggo nekan sèl T lan sèl NK inang guna mènèhaké
ruwang ing njero sumsum balung mburi kanggo transplantasi sèl punca
hematopoietik saka organ donor liwat terapi mielosupresif, kanggo kaseimbangan
répopulasi sèl donor karo sèl asil diferensiasi saka sèl punca inang.

Diwasa iki, transplantasi ati dilakokaké mung nalika ati wis mlebu jenjang akir
sawijining panyakit, utawa wis dadi disfungsi akut sing diarani fulminant
hepatic failure. Kasus transplantasi ati ing manungsa umumé disebabaké déning
sirosis ati akibat saka hépatitis C kronis, katergantungan alkohol, hepatitis
otoimun lsp.

Tèknik umum sing dipigunakaké ya iku transplantasi ortotopik, ya iku panempatan
organ donor ing posisi anatomik sing padha karo posisi awal organ sadurungé.
Transplantasi ati duwé potènsi bisa ditrepaké, mung yèn panampa organ donor ora
duwé kahanan liya sing ngeboti, kayata kanker metastatis ing njaba organ ati,
katergantungan marang obat-obatan utawa alkohol. Sapérangan ahli duwé pedoman
ing kriteria Milan kanggo selèksi pasien transplantasi ati.

Organ donor, diarani allograft, biasané asalé saka manungsa liya sing nembé
nilar donya akibat tatu utek traumatik (kadaverik). Tèknik transplantasi liya
migunakaké organ manungsa sing isih urip, oprasi hepatektomi ngangkat 20% ati
ing sègmèn Coinaud 2 lan 3 saka wong diwasa kanggo didonoraké marang sawijining
bocah, nalika taun 1989.



https://jv.wikipedia.org/wiki/Thailand

Karajan Thailand (jeneng resmi: ราชอาณาจักรไทย Ratcha Anachak Thai; uga Prathēt
Thai), kadhangkala uga disebut Mueang Taek, iku nagara ing Asia Kidul-Wétan sing
wewatesan kaliyan Laos lan Kamboja ing sisih wétan, Malaysia lan Lempongan Siam
ing sisih kidul, lan Myanmar lan Laut Andaman ing sisih kulon. Thailand biyèn
dikenal minangka Siam nganti tanggal 11 Mei 1949. Tembung "Thai" (ไทย) tegesé
"kabebasan" ing basa Thailand, nanging uga bisa ngrujuk ing suku Taek, saéngga
njalari jeneng Siam isih dipigunaaké ing kalangan wong-wong Thai utamané kaum
minoritas Tionghoa.

Asal Krajan Thai sacara tradhisional kagandhèngaké karo sawijining krajan sing
cendhèk umuré, Krajan Sukhothai sing diadegaké ing taun 1238. Krajan iki
sabanjuré diterusaké Krajan Ayutthaya sing diadegaké ing tengahan abad ka-14 lan
kanthi ukuran luwih gedhé katimbang Sukhothai. Kabudayan Krajan Thai diprabawai
déning Tiongkok lan India. Hubungan karo sawetara nagara gedhé Éropah diwiwiti
ing abad ka-16 nanging senadyan ngalami tekanan sing kuwat, Krajan Thai tetep
tahan minangka siji-sijiné nagara ing Asia Kidul-wétan sing ora tau dijajah
déning nagara Éropah, senadyan prabawa Kulon, kalebu ancaman kakerasan,
ngakibataké owah-owahan ing abad ka-19 lan anané kalonggaran tumrap
pedagang-pedagang Britania.

Sawijining revolusi damai ing taun 1932 nyebabaké diwiwiti monarki
konstitusional. Sadurungé dikenal kandthi jeneng Siam, nagara iki ngganti jeneng
internasionalé dadi "Thailand" ing taun 1939 lan kanggo sabanjuré, sawisé tau
sepisan ngganti manèh menyang jeneng lawas pasca-Perang Donya II. Ing perang
kasebut, Krajan Thai sekuthu karo Jepang; ananging nalika Perang Donya II
rampung, Krajan Thai dadi sekuthu Amérika Sarékat. Sawetara kudeta kjedadéyan
jroning taun-taun sawisé rampung perang, nanging Krajan Thai wiwit owah dadi
nagara dhémokrasi wiwit taun 1980-an.

Kalèndher Krajan Thai didhasaraké ing Taun Buddha, sing luwih cepet 543 taun
katimbang kalèndher Kulon. Taun 2000 Masehi padha karo taun 2543 jroning
kalèndher Krajan Thai.

Ing 26 Desember 2004, pesisir kulon Krajan Thaiditerjang tsunami sing dhuwuré 10
mèter sawisé anané lidhu Samudra Hindhia 2004, niwasaké 5.000 jiwa ing Krajan
Thai, lan setengahé arupa wisatawan.

Ing wiwitan 2005 ana sawijining tragedi ing Krajan Thai Kidul sing nduwèni
populasi mayoritas Muslim. Watara 70 jiwa tiwas akibat kakerasan déning rezim
Shinawatra. Akèh nagara sing ngecam tragedki iki. Nanging jroning pamilihan
kepala pamaréntahan, Thaksin Shinawatra mrintah manèh nagara iki kanggo patang
taun sabanjuré.

Sawisé nikmati rata-rata tuwuhinhg ékonomi paling dhuwur ing donya wiwit taun
1985 nganti 1995 - rata-rata 9% per taun - tekanan spekulatif sing ningkat
marang dhuwit Krajan Thai, Baht, ing taun 1997 nyebabaké krisis kauangan lan
meksa pamaréntah ngambangaké Baht. Sawisé dipathok ing aji 25 Baht kanggo satu
dolar AS, Baht nggayuh titik paling cendhèk ing kisaran 56 Baht ing sasi Januari
1998 lan ékonominé mudhun nganti 10,2% ing taun sing padha. Krisis iki sabanjuré
sumrambah menyang kawasan Asia.

Krajan Thai miwiti babak pemulihan ing taun 1999; ékonominé dadi kuwat watara
4,2% lan tuwuh 4,4% ing taun 2000, arupa asil saka èkspor sing kuwat - sing
ningkat watara 20% ing taun 2000. Tuwuhing ékonomi ing taun 2003 dikira-kira
6,3%, lan 8% sarta 10% ing taun 2004 lan 2005.

Krajan Thai dipérang dadi 76 propinsi (changwat), sing diklompokaké jroning 5
klompok propinsi. Jeneng saben propinsi asal saka jeneng kutha krajan
propinsiné.

Propinsi-propinsi kasebut sabanjuré dibagi manèh dadi 795 dhistrik (Amphoe), 81
sub-dhistrik (King Amphoe) lan 50 dhistrik Bangkok (khet) (gunggung nganti taun
2000), lan dibagi-bagi manèh dadi 7.236 komunitas (Tambon), 55.746 désa (Muban),
123 kotamadya (Tesaban), lan 729 dhistrik sanitasi (Sukhaphiban) (gunggung
nganti taun 1984).



https://jv.wikipedia.org/wiki/Tata_Surya

Tata Surya[a] ana ing galaksi Bima Sakti iku klompok benda langit sing kawangun
saka sawijining lintang sing diarani Srengéngé lan kabèh objèk sing kraket
déning gaya gravitasiné. Objèk-objèk kasebut kalebu wolung planèt sing wis
kauninga kanthi orbit awujud elips, limang planèt cilik, 173 satelit alami sing
wis kaidhèntifikasi[b], lan mayuta-yuta benda langit (meteor, asteroid, komet)
liyané.

Tata Surya kawangun saka Srengéngé, patang planèt bagéan njero, sabuk asteroid,
patang planèt bagéan njaba, lan ing bagéan paling njaba ya iku Sabuk Kuiper lan
piringan kasebar. Awan Oort diprakirakaké ana ing laladan paling adoh sing leté
watara kaping sèwu ing njaba bagéan sing paling njaba.

Adhedhasar leté saka Srengéngé, wolung planèt Tata Surya ya iku Merkurius utawa
Soma (57,9 yuta km), Venus utawa Anggara (108 yuta km), Bumi (150 yuta km), Mars
utawa Buda (228 yuta km), Yupiter utawa Wrehaspati (779 yuta km), Saturnus utawa
Sukra (1.430 yuta km), Uranus Saniscara (2.880 yuta km), lan Neptunus (4.500
yuta km). Wiwit madyaning 2008, ana limang objèk angkasa sing kaklasifikasikaké
minangka planèt cilik. Orbit planèt-planèt cilik, kejaba Ceres, ana luwih adoh
saka Neptunus. Limang planèt cilik kasebut ya iku Ceres (415 yuta km ing sabuk
asteroid; biyèné kaklasifikasikaké minangka planèt kalima), Pluto (5.906 yuta
km.; biyèné kaklasifikasikaké minangka planèt kasanga), Haumea (6.450 yuta km),
Makemake (6.850 yuta km), lan Eris (10.100 yuta km).

Enem saka wolung planèt lan telu saka limang planèt cilik iku diubengi déning
satelit alami. Saben planèt bagéan njaba diubengi déning cincin planèt sing
kawangun saka awu lan partikel liyané.

Hipotesis nebula pisanan ditélakaké déning Emanuel Swedenborg (1688-1772) taun
1734 lan disampurnakaké déning Immanuel Kant (1724-1804) nalika taun 1775.
Hipotesis sarupa uga dikembangaké déning Pierre Marquis de Laplace sacara
indepènden nalika taun 1796. Hipotesis iki, sing luwih ditepungi kanthi
Hipotesis Nebula Kant-Laplace, nyebutaké yèn ing taap awal, Tata Surya isih
arupa kabut raseksa. Kabut iki kawangun saka lebu, ès, lan gas sing diarani
nebula, lan unsur gas sing sebagéan gedhé hidrogen. Gaya gravitasi sing diduwèni
nyebabaké kabut iku nyusut lan mubeng kanthi arah tinentu, suhu kabut saya
panas, lan akiré dadi lintang raseksa (srengéngé). Srengéngé raseksa terus
nyusut lan mubeng tansaya cepet, lan cincin-cincin gas lan ès kalontar menyang
sakupengé Srengéngé. Akibat gaya gravitasi, gas-gas kasebut saya padhet sairing
karo pamudhunan suhuné lan mbentuk planèt njero lan planèt njaba. Laplace duwé
pendhapat yèn orbit awangun mèh mbunder saka planèt-planèt arupa konsekuènsi
saka pambentukané.

Hipotesis planètisimal pisanan ditélakaké déning Thomas C. Chamberlin lan Forest
R. Moulton nalika taun 1900. Hipotesis planètisimal nélakaké yèn Tata Surya
awaké dhéwé kawangun akibat anané lintang liya sing liwat cukup cerak karo
Srengéngé, nalika mangsa awal pambentukan Srengéngé. Kacerakan kasebut nyebabaké
dumadiné tonjolan ing lumahing Srengéngé, lan bebarengan prosès internal
Srengéngé, narik matèri bola-bali saka Srengéngé. Èfèk gravitasi lintang
ngakibataké kawanguné loro lengen spiral sing ndawa saka Srengéngé. Sauntara
sebagéan gedhé matèri katarik manèh, sebagéan liya bakal tetep ing orbit, saya
adhem lan saya padhet, lan dadi bendha-bendha kanthi ukuran cilik sing diarani
planètisimal lan sapérangan sing gedhé minangka protoplanèt. Objèk-objèk kasebut
silih tabrakan lan mbentuk planèt lan rembulan, sauntara sisa-sisa matèri liyané
dadi komèt lan astéroid.

Hipotesis pasang surut lintang pisanan ditélakaké déning James Jeans nalika taun
1917. Planèt dianggep kawangun amarga nyeraké lintang liya menyang Srengéngé.
Kahanan sing mèh silih tabrakan nyebabaké katariké sapérangan gedhé matèri saka
Srengéngé lan lintang liya kasebut déning gaya pasang surut kekaroné, sing
banjur kakondhènsasi dadi planèt. Nanging astronom Harold Jeffreys taun 1929
mbantah yèn tabrakan sing kaya mangkono iku mèh ora mungkin dumadi. Mangkono uga
astronom Henry Norris Russell nélakaké kaabotané marang hipotesis kasebut.

Hipotesis kondhènsasi awalé ditélakaké déning astronom Walanda sing jenengé G.P.
Kuiper (1905-1973) nalika taun 1950. Hipotesis kondhènsasi njelasaké yèn Tata
Surya kawangun saka bal kabut raseksa sing mubeng mbentuk cakram raseksa.

Hipotesis lintang kembar awalé ditélakaké déning Fred Hoyle (1915-2001) nalika
taun 1956. Hipotesis nélakaké yèn biyèné Tata Surya awaké dhéwé arupa loro
lintang sing mèh padha ukurané lan silih cerak sing salah sijiné njeblug
ninggalaké serpihan-serpihan cilik. Serpihan iku kaprangkep déning gravitasi
lintang sing ora njeblug lan wiwit ngupengi lintang iku.

Lima planèt paling cerak menyang Srengéngé saliyané Bumi (Merkurius, Venus,
Mars, Yupiter lan Saturnus) wis ditepungi wiwit jaman biyèn amarga kabèh bisa
dideleng kanthi mata langsung. Akèh bangsa ing donya iki duwé jeneng dhéwé
kanggo saben planèt.

Perkembangan èlmu pengetauan lan tèknologi pangamatan ing limang abad kepungkur
nggawa manungsa kanggo mahami bendha-bendha langit kabébas saka slubung
mitologi. Galileo Galilei (1564-1642) kanthi teleskop refraktoré bisa ndadèkaké
mata manungsa "luwih tajem" jroning ngamati bendha langit sing ora bisa diamati
lumantar mata langsung.

Amarga teleskop Galileo bisa ngamati luwih tajem, dhèwèké bisa ndeleng manéka
owah-owahan wangun kekatonan Venus, kayadéné Venus Sabit utawa Venus Purnama
minangka akibat owah-owahan posisi Venus tumrap Srengéngé. Panalaran Venus
ngiteri Srengéngé saya nguwataké téori heliosentris, ya iku yèn Srengéngé iku
pusat alam samesta, dudu Bumi, sing sadurungé digagas déning Nicolaus Copernicus
(1473-1543). Susunan heliosentris ya iku Srengéngé dikupengi déning Merkurius
tekan Saturnus.

Teleskop Galileo terus disampurnakaké déning èlmuwan liya kayadéné Christian
Huygens (1629-1695) sing nemokaké Titan, satelit Saturnus, sing ana mèh kaping 2
let orbit Bumi-Yupiter.

Perkembangan teleskop uga diimbangi uga déning perkembangan pangétungan gerak
bendha-bendha langit lan gegandhèngan siji karo liyané lumantar Johannes Kepler
(1571-1630) kanthi Hukum Kepler. Lan puncaké, Sir Isaac Newton (1642-1727)
kanthi hukum gravitasi. Kanthi loro téori pangétungan iki sing mungkinaké
panggolèkan lan pangétungan bendha-bendha langit sabanjuré.

Nalika taun 1781, William Herschel (1738-1822) nemokaké Uranus. Pangétungan
tliti orbit Uranus nyimpulaké yèn planèt iki ana sing ngganggu. Neptunus
ditemokaké nalika sasi Agustus 1846. Panemon Neptunus pranyata ora cukup
njelasaké gangguan orbit Uranus. Pluto banjur ditemokaké taun 1930.

Nalika Pluto ditemokaké, Pluto mung dikawruhi minangka siji-sijiné objèk
ngangkasa sing ana sawisé Neptunus. Banjur nalika taun 1978, Charon, satelit
sing ngupengi Pluto ditemokaké, sadurungé sempat dikira minangka planèt sing
sabeneré amarga ukurané ora béda adoh karo Pluto.

Para astronom banjur nemokaké watara 1.000 objèk cilik liyané sing papané
ngliwati Neptunus (diarani objèk trans-Neptunus), sing uga ngupengi Srengéngé.
Ing kana mungkin ana watara 100.000 objèk sakrupa sing ditepungi minangka Objèk
Sabuk Kuiper (Sabuk Kuiper ya iku bagéan saka objèk-objèk trans-Neptunus).
Welasan bendha langit kalebu jroning Objèk Sabuk Kuiper ing antarané Quaoar
(1.250 km ing sasi Juni 2002), Huya (750 km ing sasi Maret 2000), Sedna
(1.800 km ing sasi Maret 2004), Orcus, Vesta, Pallas, Hygiea, Varuna, lan 2003
EL61 (1.500 km ing sasi Mei 2004).

Panemon 2003 EL61 cukup njalari héboh amarga Objèk Sabuk Kuiper iki dikawruhi
uga nduwé satelit ing sasi Januari 2005 senadyan kanthi ukuran luwih cilik saka
Pluto. Lan puncaké ya iku panemon UB 313 (2.700 km ing sasi Oktober 2003) sing
diwènèhi jeneng déning panemuné Xena. Saliyané luwih gedhé saka Pluto, objèk iki
uga nduwé satelit.

Komponèn utama sistem Tata Surya ya iku srengéngé, sawijining lintang dhèrèt
utama kelas G2 sing ngandhut 99,86 persèn massa saka sistem lan ndhominasi kabèh
kanthi gaya gravitasiné. Yupiter lan Saturnus, loro komponèn paling gedhé sing
ngideri Srengéngé, nyakup kira-kira 90 persèn massa saluwihé.[c]

Mèh kabèh objèk-objèk gedhé sing ngorbit Srengéngé ana ing bidhang édharan bumi,
sing umumé dijenengi èkliptika. Kabèh planèt manggon cedhak banget karo
èkliptika, sauntara komèt lan objèk-objèk sabuk Kuiper biasané nduwèni béda
pojokan sing gedhé banget dibandhingaké èkliptika.

Planèt-planèt lan objèk-objèk Tata Surya uga ngorbit ngupengi Srengéngé lawan
arah jarum jam yèn dideleng saka ndhuwur kutub lor Srengéngé, kejaba Komèt
Halley.

Hukum Gerakan Planèt Kepler njabaraké yèn orbit saka objèk-objèk Tata Surya
sakupengé Srengéngé obah kanthi wangun èlips kanthi Srengéngé minangka salah
siji titik fokusé. Objèk sing leté luwih cerak saka Srengéngé (sumbu
sèmi-mayor-é luwih cilik) nduwèni taun wektu sing luwih cendhak. Ing orbit
èlips, let antarané objèk karo Srengéngé manéka variasi sakdawané taun. Let
paling cerak antarané objèk karo Srengéngé dijenengi perihelion, sauntara let
paling adoh saka Srengéngé dijenengi aphelion. Kabèh objèk Tata Surya obah
paling cepet ing titik perihelion lan paling alon ing titik aphelion. Orbit
planèt-planèt bisa diarani mèh awangun bunderan, éwadéné komèt, asteroid lan
objèk sabuk Kuiper akèh-akèhé orbité awangun èlips.

Kanggo nggampangaké réprèsentasi, akèh-akèhé diagram Tata Surya nuduhaké let
antarané orbit sing padha siji lan sijiné. Ing kasunyatané, kanthi sapérangan
pangecualian, tansaya adoh panggonan sawijining planèt utawa sabuk saka
Srengéngé, saya gedhé let antarané objèk iku karo jalur ideran orbit sadurungé.
Minangka conto, Venus manggon watara 0,33 satuan astronomi (SA) luwih saka
Merkurius[d], éwadéné Saturnus iku 4,3 SA saka Yupiter, lan Neptunus manggon
10,5 SA saka Uranus. Sapérangan upaya wis dicoba kanggo nemtokaké korélasi let
antar orbit iki (hukum Titus-Bode), nanging nganti saiki ora ana siji téori waé
wis ditampa.

Mèh kabèh planèt-planèt ing Tata Surya uga nduwé sistem sékundhèr. Akèh-akèhé
iku bendha pangorbit alami sing diarani satelit. Sapérangan bendha iki nduwé
ukuran luwih gedhé saka planèt. Mèh kabèh satelit alami sing paling gedhé
manggon ing orbit sinkron, kanthi sasisih satelit ngadhep merang arah planèt
indhuké sacara permanèn. Papat planèt paling gedhé uga nduwé cincin sing isi
partikel-partikel cilik sing ngorbit sacara bebarengan.

Sacara informal, Tata Surya bisa dibagi dadi telu laladan. Tata Surya bagéan
njero nyakup papat planèt kabumian lan sabuk asteroid utama. Ing laladan sing
luwih adoh, Tata Surya bagéan njaba, ana papat gas planèt raseksa. Wiwit
ditemokaké Sabuk Kuiper, bagéan paling njaba Tata Surya dianggep wewengkon béda
dhéwé sing ngliputi kabèh objèk ngliwati Neptunus.

Sacara dinamis lan fisik, objèk sing ngorbit srengéngé bisa diklasifikasikaké
jroning telung golongan: planèt, planèt cilik, lan benda cilik Tata Surya.
Planèt iku sawijining badan sing ngideri Srengéngé lan nduwèni massa cukup gedhé
kanggo mbentuk buletan dhiri lan wis ngresiki orbité kanthi nginkorporasikaé
kabèh objèk-objèk cilik ing sakupengé. Kanthi définisi iki, Tata Surya nduwèni
wolu planèt: Merkurius, Venus, Bumi, Mars, Yupiter, Saturnus, lan Neptunus.
Pluto wis diuwalaké status planèté amarga ora bisa ngresiki orbité saka
objèk-objèk Sabuk Kuiper.

Planèt cilik iku benda akasa dudu satelit sing ngupengi Srengéngé, duwé massa
sing cukup kanggo bisa mbentuk buletan dhiri nanging durung bisa ngresiki
laladan sakupengé. Miturut définisi iki, Tata Surya nduwèni lima planèt cilik:
Ceres, Pluto, Haumea, Makemake, lan Eris. Objèk liya sing mungkin bakal
diklasifikasikaké minangka planèt cilik ya iku: Sedna, Orcus, lan Quaoar. Planèt
cilik sing nduwé orbit ing laladan trans-Neptunus biasané disebut "plutoid".
Sisa objèk-objèk liya sabanjuré sing ngiteri Srengéngé ya iku benda cilik Tata
Surya.

Èlmuwan ahli planèt migunakaké istilah gas, ès, lan watu kanggo ndhèskripsikaké
kelas dat sing ana ing njero Tata Surya. Watu digunakaké kanggo njenengi bahan
mawa titik lebur dhuwur (luwih gedhé saka 500 K), minangka conto silikat. Bahan
batuan iki umum banget ana ing Tata Surya bagéan njero, arupa komponèn pambentuk
utama mèh kabèh planèt kabumian lan asteroid. Gas iku bahan-bahan mawa titik
lebur asor kayadéné atom hidrogen, helium, lan gas mulia, bahan-bahan iki
ndhominasi wewengkon tengah Tata Surya, sing didhominasi déning Yupiter lan
Saturnus. Éwadéné ès, kayadéné banyu, metana, amonia lan karbon dioksida,
nduwèni titik lebur watara atusan drajat kelvin. Bahan iki arupakan komponèn
utama saka sebagéan gedhé satelit planèt raseksa. Dhèwèké uga arupa komponèn
utama Uranus lan Neptunus (sing asring disebut "ès raseksa"), sarta manéka
bendha cilik sing ana ing sacedhaké orbit Neptunus.

Istilah volatiles nyakup kabèh bahan mawa titik umub asor (kurang saka atusan
kelvin), sing kalebu gas lan ès; gumantung ing suhuné, 'volatiles' bisa
ditemokaké minangka ès, cuwèran, utawa gas ing manéka bagéan Tata Surya.

Ing zona planèt njero, Srengéngé iku punjer Tata Surya lan panggonané paling
cedhak karo planèt Merkurius (let saka Srengéngé 57,9 × 106 km, utawa 0,39 SA),
Venus (108,2 × 106 km, 0,72 SA), Bumi (149,6 × 106 km, 1 SA) lan Mars
(227,9 × 106 km, 1,52 SA). Ukuran dhiamèteré antara 4.878 km lan 12.756 km,
kanthi massa jinis antara 3,95 g/cm3 lan 5,52 g/cm3.

Ing antarané Mars lan Yupiter ana laladan sing disebut sabuk asteroid, kumpulan
batuan métal lan mineral. Akèh-akèhé asteroid-asteroid iki mung duwé dhiamèter
sapérangan kilomèter (pirsani: Dhaptar asteroid), lan sapérangan duwé dhiamèter
100 km utawa luwih. Ceres, bagéan saka kumpulan asteroid iki, ukurané watara
960 km lan dikategorikaké minangka planèt cilik. Orbit asteroid-asteroid iki
èliptis banget, malah sapérangan nyimpangi Merkurius (Icarus) lan Uranus
(Chiron).

Ing zona planèt njaba, ana planèt gas raseksa Yupiter (778,3 × 106 km, 5,2 SA),
Uranus (2,875 × 109 km, 19,2 SA) lan Neptunus (4,504 × 109 km, 30,1 SA) kanthi
massa jinis antara 0,7 g/cm3 lan 1,66 g/cm3.

Let rata-rata antarané planèt-planèt karo Srengéngé bisa diprakirakaké kanthi
migunakaké baris matématis Titus-Bode. Régularitas let antarané jalur ideran
orbit-orbit iki kamungkinan arupa èfèk résonansi sisa saka awal kawanguné Tata
Surya. Anèhé, planèt Neptunus ora mijil ing baris matématis Titus-Bode, sing
gawé para pangamat spékulasi yèn Neptunus arupa asil tabrakan kosmis.

Srengéngé iku lintang indhuk Tata Surya lan arupa komponèn utama sistem Tata
Surya iki. Lintang iki ukurané 332.830 massa bumi. Massa sing gedhé iki
nyebabaké kapadhetan inti sing cukup gedhé kanggo bisa ndhukung kasinambungan
fusi nuklir lan nyemburaké sapérangan ènèrgi sing dahsyat. Akèh-akèhé ènèrgi iki
dipancaraké menyang njaban akasa jroning wangun radhiasi èlètromagnètik, kalebu
spèktrum optik.

Srengéngé dikategorikaké jroning lintang cilik kuning (tipe G V) sing ukurané
tengahan, ananging jeneng iki bisa nyebabaké kasalahpahaman, amarga
dibandhingaké karo lintang-lintang sing ana ing njero galaksi Bima Sakti,
Srengéngé kalebu cukup gedhé lan cemerlang. Lintang diklasifikasikaké mawa
dhiagram Hertzsprung-Russell, ya iku sawijining grafik sing nggambaraké
gegandhèngan pangaji luminositas sawijining lintang marang suhu lumahané. Sacara
umum, lintang sing luwih panas bakal luwih cemerlang. Lintang-lintang sing
nuruti pola iki diarani ana ing dhèrèt utama, lan Srengéngé panggoné persis ing
tengah dhèrèt iki. Ananging, lintang-lintang sing luwih cemerlang lan luwih
panas saka Srengéngé iku langka, éwadéné lintang-lintang sing luwih redhup lan
adhem iku umum.

Dipercaya yèn posisi Srengéngé ing dhèrèt utama sacara umum arupa "pucuk urip"
saka sawijining lintang, amarga durung entèké hidrogen sing kasimpen kanggo fusi
nuklir. Saiki Srengéngé tuwuh tansaya padhang jingglang. Ing awal kauripané,
tingkat kacemerlangané iku watara 70 persèn saka kacermelangan saiki.

Srengéngé sacara métalisitas dikategorikaké minangka lintang "populasi I".
Lintang kategori iki kawangun luwih akir ing tingkat évolusi alam semesta,
saéngga ngandhut luwih akèh unsur sing luwih abot tinimbang hidrogen lan helium
("metal" jroning sebutan astronomi) dibandhingaké karo lintang "populasi II".
Unsur-unsur sing luwih abot tinimbang hidrogen lan helium kawangun ing njero
inti lintang purba sing banjur njeblug. Lintang-lintang génerasi pisanan perlu
cures luwih dhisik sadurungé alam semesta bisa dikebaki déning unsur-unsur sing
luwih abot iki.

Lintang-lintang paling tuwa ngandhut metal sithik banget, éwadéné lintang anyar
nduwé kandhungan métal sing luwih dhuwur. Tingkat métalitas sing dhuwur iki
diprakirakaké nduwèni prabawa wigati ing pambentukan sistem Tata Surya, amarga
kawanguné planèt iku asil panggumpelan métal.

Saliyané cahya, Srengéngé uga sacara kasinambungan mancaraké semburan partikel
kanthi muatan (plasma) sing ditepungi minangka angin surya. Semburan partikel
iki nyebar metu kira-kira ing kacepetan 1,5 yuta kilomèter per jam, nyiptakaké
atmosfèr tipis (heliosfer) sing ngrambah Tata Surya paling ora adohé 100 SA
(deleng uga heliopause). Kabèh iki disebut médhium antarplanèt.

Lésus géomagnètis ing lumahing Srengéngé, kayadéné semburan Srengéngé (solar
flares) lan uncalan massa korona (coronal mass ejection) nyebabaké gangguan ing
heliosfer, nyiptakaké cuaca ruwang akasa. Struktur paling gedhé saka heliosfer
dijenengi lembar ilènan heliosfer (heliospheric current sheet), sawijining
spiral sing dumadi amarga gerak rotasi magnètis Srengéngé tumrap médhium
antarplanèt. Médhan magnèt bumi nyegah atmosfèr bumi interaksi karo angin surya.
Venus lan Mars sing ora nduwèni médhan magnèt, atmosfèré entèk kakikis menyang
njaba akasa. Interaksi antarané angin surya lan médhan magnèt bumi nyebabaké
dumadiné aurora, sing bisa dideleng cedhak kutub magnètik bumi.

Heliosfer uga duwé peran ngreksa Tata Surya saka sinar kosmik sing asalé saka
njaban Tata Surya. Médhan magnèt planèt-planèt nambah peran pangreksan
sabanjuré. Dhènsitas sinar kosmik ing médhium antarlintang lan kekuwatan médhan
magnèt Srengéngé ngalami owah-owahan ing skala wektu sing dawa banget, saéngga
drajat radhiasi kosmis ing njero Tata Surya dhéwé iku manéka variasi, senajan
ora dikawruhi sepira gedhéné.

Médhium antarplanèt uga arupa papan anané paling ora loro laladan mèmper
piringan sing isiné lebu kosmis. Sing pisanan, méga lebu zodhiak, ana ing Tata
Surya bagéan njero lan arupa panyebab cahya zodhiak. Iki kamungkinan kawangun
saka tabrakan jroning sabuk astéroid sing disebabaké déning interaksi karo
planèt-planèt. Laladan kaloro mbentang antarané 10 SA nganti watara 40 SA, lan
mungkin disebabaké déning tabrakan sing mèmper ananging dumadi ing njero Sabuk
Kuiper.

Tata Surya bagéyan njero iku jeneng umum sing nyakup planèt kabumian lan
asteroid. Utamané kagawé saka silikat lan logam, objèk saka Tata Surya bagéyan
njero nglingkup cerak karo Srengéngé, radhius saka kabèh laladan iki luwih
cendhak saka let antarané Yupiter lan Saturnus.

Papat planèt bagéyan njero utawa planèt kabumian (terrestrial planet) duwé
komposisi batuan sing padhet, mèh ora duwé utawa ora nduwèni satelit lan ora
duwé sistem cincin. Komposisi planèt-planèt iki utamané ya iku mineral kanthi
titik lèlèh dhuwur, kayadéné silikat sing mbentuk intip lan slubung, lan logam
kayadéné wesi lan nikel sing mbentuk intiné. Telu saka papat planèt iki (Venus,
Bumi lan Mars) duwé atmosfèr, kabèh duwé kawah météor lan sifat-sifat lumahan
tèktonis kayadéné gunung geni lan lembah pecahan. Planèt sing panggonané ing
antarané Srengéngé lan Bumi (Merkurius lan Venus) diarani uga minangka planèt
infèrior.

Asteroid sacara umum iku objèk Tata Surya sing kapérang saka batuan lan mineral
logam beku.

Sabuk asteroid utama ana ing antarané orbit Mars lan Yupiter, leté watara 2,3
lan 3,3 SA saka Srengéngé, diduga arupa sisa saka bahan formasi Tata Surya sing
gagal nggumpel amarga prabawa gravitasi Yupiter.

Gradhasi ukuran asteroid iku atusan kilomèter tekan mikroskopis. Kabèh asteroid,
kejaba Ceres sing paling gedhé, diklasifikasikaké minangka benda cilik Tata
Surya. Sapérangan asteroid kayadéné Vesta lan Hygiea mungkin bakal
diklasifikasikaké minangka planèt cilik yèn kabukti wis ngancik kasetimbangan
hidrostatik.

Sabuk asteroid kapérang saka maèwu-èwu, mungkin yutan objèk kanthi dhiamèter
sakilometer. Senajan mangkono, massa total saka sabuk utama iki ora luwih saka
saprasèwu massa bumi. Sabuk utama ora rapet, kapal ruwang akasa sacara rutin
nrobos laladan iki tanpa ngalami kacilakan. Asteroid sing dhiamèteré watara 10
lan 10−4 m disebut météorid.

Ceres (2,77 SA) iku benda paling gedhé ing sabuk asteroid lan diklasifikasikaké
minangka planèt cilik. Dhiamèteré iku kurang sithik saka 1000 km, cukup gedhé
kanggo duwé gravitasi dhéwé kanggo nggumpel mbentuk bunderan. Ceres dianggep
minangka planèt nalika ditemokaké ing abad ka 19, nanging di-réklasifikasi dadi
asteroid nalika taun 1850an sawisé observasi luwih lanjut nemokaké sapérangan
asteroid manèh. Ceres diréklasifikasi lanjut nalika taun 2006 minangka planèt
cilik.

Asteroid ing sabuk utama dibagi dadi klompok lan kulawarga asteroid adhedhasar
sifat-sifat orbité. Satelit asteroid iku asteroid sing ngiteri asteroid sing
luwih gedhé. Satelit-satelit iki ora gampang dibédakaké saka satelit-satelit
planèt, sok-sok mèh padha gedhéné karo pasangané. Sabuk asteroid uga duwé komèt
sabuk utama sing mungkin arupa sumber banyu bumi.

Asteroid-asteroid Trojan ana ing titik L4 atau L5 Yupiter (laladan gravitasi
stabil sing ana ing ngarep lan mburi sawijining orbit planèt), sebutan "trojan"
asring dipigunakaké kanggo objèk-objèk cilik ing Titik Langrange saka sawijining
planèt utawa satelit. Klompok Asteroid Hilda ana ing orbit résonansi 2:3 saka
Yupiter, sing tegesé klompok iki ngiteri Srengéngé kaping telu kanggo saben loro
ideran Yupiter.

Ing bagéyan njaba Tata Surya ana gas-gas raseksa karo satelit-satelité sing mawa
ukuran planèt. Akèh komèt kanthi périodha cendhak kalebu sapérangan Centaur, uga
duwé orbit ing laladan iki. Badan-badan padhet ing laladan iki ngandhut gunggung
volatil (conto: banyu, amonia, métan, sing asring disebut "es" jroning
pangistilahan èlmu kaplanètan) sing luwih dhuwur dibandhingaké planèt batuan ing
bagéyan njero Tata Surya.

Kapapat planèt njaba, sing disebut uga planèt raseksa gas (gas giant), utawa
planèt jovian, sacara kasluruhan nyakup 99 persèn massa sing ngorbit Srengéngé.
Yupiter lan Saturnus sebagéan gedhé ngandhut hidrogen lan helium; Uranus lan
Neptunus duwé proporsi ès sing luwih gedhé. Para astronom ngusulaké yèn kaloroné
dikategorikaké dhéwé minangka raseksa ès. Kapapat raseksa gas iki kabèh duwé
cincin, senajan mung sistem cincin Saturnus sing bisa dideleng kanthi gampang
saka bumi.

Komèt iku badan Tata Surya cilik, biasané mung mawa ukuran sapérangan kilomèter,
lan kagawé saka ès volatil. Badan-badan iki duwé èksèntrisitas orbit dhuwur,
sacara umum perihelion-é ana ing planèt-planèt bagéan njero lan panggonan
aphelion-é luwih adoh saka Pluto. Nalika sawijining komèt ngleboni Tata Surya
bagéan njero, ceraké let saka Srengéngé nyebabaké lumahan èsé ngalami sumblimasi
lan ionisasi, sing ngasilaké koma, buntut gas lan lebu dawa, sing asring bisa
dideleng kanthi mata langsung.

Komèt mawa périodha cendhak, duwé kalangsungan orbit kurang saka rongatus taun.
Éwadéné komèt mawa périodha panjang, duwé orbit sing lumaku èwonan taun. Komèt
mawa périodha cendhak dipercaya asalé saka Sabuk Kuiper, éwadéné komèt mawa
périodha dawa, kayadéné Hale-bopp, asalé saka Awan Oort. Akèh klompok komèt,
kayadéné Kreutz Sungrazers, kawangun saka pecahan sawijining indhuk tunggal.
Sebagéan komèt mawa orbit hiperbolik mungkin asalé saka njaba Tata Surya,
nanging nemtokaké jalur orbité sacara mesthi iku angèl banget. Komèt tuwa sing
bahan volatilesé wis entèk amarga panas Srengéngé asring dikategorikaké minangka
asteroid.

Centaur iku bendha-bendha ès mèmper komèt sing poros semi-majoré luwih gedhé
saka Yupiter (5,5 SA) lan luwih cilik saka Neptunus (30 SA). Centaur paling
gedhé sing dikawruhi ya iku, 10199 Chariklo, kanthi dhiamèter 250 km. Centaur
temonan pisanan, 2060 Chiron, uga diklasifikasikaké minangka komèt (95P) amarga
duwé koma padha kayadéné komèt yèn nyedhaki Srengéngé. Sapérangan astronom
nglasifikasikaké Centaurs minangka objèk sabuk Kuiper sebaran-menyang-njero
(inward-scattered Kuiper belt objects), sairing karo sebaran metu sing manggon
ing piringan kasebar (outward-scattered residents of the scattered disc).

Laladan sing ana adoh ngliwati Neptunus, utawa laladan trans-Neptunus, sebagéan
gedhé durung dièksplorasi. Miturut praduga laladan iki sebagéan gedhé kapérang
saka donya-donya cilik (sing paling gedhé duwé dhiamèter sapralima bumi lan
massané adoh luwih cilik saka rembulan) lan utamané ngandhut watu lan ès.
Laladan iki uga ditepungi minangka laladan njaba Tata Surya, senajan manéka wong
migunakaké istilah iki kanggo laladan sing ana ngluwihi sabuk asteroid.

Sabuk Kuiper iku sawijining cincin raseksa mèmper karo sabuk asteroid, nanging
komposisi utamané iku ès. Sabuk iki manggon ana ing antarané 30 lan 50 SA, lan
kapérang saka bendha cilik Tata Surya. Senajan mangkono, sapérangan objèk Kuiper
sing paling gedhé, kayadéné Quaoar, Varuna, lan Orcus, mungkin bakal
diklasifikasikaké minangka planèt cilik. Para èlmuwan mrakirakaké ana watara
100.000 objèk Sabuk Kuiper kanthi dhiamèter luwih saka 50 km, nanging
diprakirakaké massa total Sabuk Kuiper mung saprasepuluh massa bumi. Akèh objèk
Kuiper duwé satelit gandha lan akèh-akèhé duwé orbit ing njaba bidhang èliptika.

Sabuk Kuiper sacara kasar bisa dibagi dadi "sabuk klasik" lan résonansi.
Résonansi iku orbit sing agandhèng marang Neptunus (conto: loro orbit kanggo
saben telu orbit Neptunus utawa siji kanggo saben loro). Résonansi sing pisanan
awalé ing Neptunus dhéwé. Sabuk klasik kapérang saka objèk sing ora duwé
résonansi karo Neptunus, lan manggon watara 39,4 SA tekan 47,7 SA. Anggota dari
sabuk klasik diklasifikasikan sebagai cubewanos, setelah anggota jinis
pertamanya ditemukan (15760) 1992QB1

Pluto (rata-rata 39 SA), sawijining planèt cilik, iku objèk paling gedhé sing
dikawruhi ing Sabuk Kuiper. Nalika ditemokaké ing taun 1930, bendha iki dianggep
minangka planèt sing kasanga, dhéfinisi iki diganti nalika taun 2006 kanthi
diangkaté dhéfinisi formal planèt. Pluto duwé kamiringan orbit cukup èksèntrik
(17 drajat saka bidhang èkliptika) lan leté 29,7 SA saka Srengéngé ing titik
perihelion (padha leté karo orbit Neptunus) tekan 49,5 SA ing titik aphelion.

Ora cetha apa Charon, satelit Pluto sing paling gedhé, bakal terus
diklasifikasikaké minangka satelit utawa dadi sawijining planèt cilik uga. Pluto
lan Charon, kaloroné ngiteri titik barycenter gravitasi ing ndhuwur lumahané,
sing gawé Pluto-Charon sawijining sistem gandha. Loro satelit sing adoh luwih
cilik Nix lan Hydra uga ngiteri Pluto lan Charon. Pluto ana ing sabuk résonan
lan duwé 3:2 résonansi karo Neptunus, sing tegesé Pluto ngiteri Srengéngé kaping
loro kanggo saben telung ideran Neptunus. Objèk sabuk Kuiper sing orbité duwé
résonansi sing padha disebut plutino.

Haumea (rata-rata 43,34 SA) lan Makemake (rata-rata 45,79 SA) iku loro objèk
paling gedhé sing dikawruhi ing njero sabuk Kuiper klasik. Haumea iku sawijining
objèk kanthi wangun endhog lan duwé satelit loro. Makemake iku objèk paling
kinclong ing sabuk Kuiper sawisé Pluto. Ing awalé dijenengi 2003 EL61 lan 2005
FY9, nalika taun 2008 diwènèhi jeneng lan status minangka planèt cilik. Orbit
kaloroné duwé inklinasi adoh luwih mbujur saka Pluto (28° lan 29°) lan béda
kayadéné Pluto, kaloroné ora diprabawai déning Neptunus, minangka bagéan saka
klompok Objèk Sabuk Kuiper klasik.

Piringan kasebar (scattered disc) silih potong karo sabuk Kuiper lan nyebar metu
adoh luwih wiyar. Laladan iki diduga arupa sumber komèt mawa périodha cendèk.
Objèk piringan kasebar diduga kaoncataké menyang orbit sing ora tinentu amarga
prabawa gravitasi saka obahan migrasi awal Neptunus. Akèh-akèhé objèk piringan
kasebar (scattered disc objects, utawa SDO) duwé perihelion ing njero sabuk
Kuiper lan aphelion adohé mèh 150 SA saka Srengéngé. Orbit OPT uga duwé
inklinasi dhuwur ing bidhang èkliptika lan asring mèh kanthi pojok siku-siku.
Sapérangan astronom nggolongaké piringan kasebar mung minangka bagéan saka sabuk
Kuiper lan njuluki piringan kasebar minangka "objèk sabuk Kuiper kasebar"
(scattered Kuiper belt objects).

Eris (rata-rata 68 SA) iku objèk piringan kasebar paling gedhé sing dikawruhi
lan nyebabaké wiwitané dhebat babagan dhéfinisi planèt, amarga Eris mung 5%luwih
gedhé saka Pluto lan duwé prakiran dhiamèter watara 2.400 km. Eris iku planèt
cilik paling gedhé sing dikawruhi lan duwé satelit siji, Dysnomia. Kayadéné
Pluto, orbité duwé èksèntrisitas dhuwur, kanthi titik perihelion 38,2 SA (mèmper
let Pluto menyang Srengéngé) lan titik aphelion 97,6 SA kanthi bidhang èkliptika
mbujur banget.

Titik papan Tata Surya pungkasan lan ruwang antar lintang wiwit ora persis
kadhéfinisi. Watesan-watesan njaba iki kabentuk saka loro gaya tekan sing
kapisah: angin surya lan gravitasi Srengéngé. Watesan paling adoh prabawa angin
surya kira-kira leté kaping papat let Pluto lan Srengéngé. Heliopause iki
disebut minangka titik awal médhium antar lintang. Ananging Bal Roche Srengéngé,
let èfèktif prabawa gravitasi Srengéngé, diprakirakaké nyakup watara kaping sèwu
luwih adoh.

Heliopause dibagi dadi rong bagéan kapisah. Méga angin sing obah ing kacepetan
400 km/dhetik nganti nabrak plasma saka médhium ruwang antarlintang. Tabrakan
iki dumadi ing benturan tèrminasi sing kira kira ana ing 80-100 SA saka
Srengéngé ing laladan lawan angin lan watara 200 SA saka Srengéngé ing laladan
saarah jurusan angin. Banjur angin saya alon dramatis, saya mampet lan owah dadi
kenceng, mbentuk struktur oval sing ditepungi minangka heliosheath, kanthi
kelakuan mèmper kayadéné buntut komèt, saya ngulur metu adohé 40 SA ing bagéan
arah lawan angin lan matikel-tikel luwih adoh ing sisih liyané. Voyager 1 lan
Voyager 2 dilapuraké wis nembus benturan terminasi iki lan ngleboni heliosheath,
ing let 94 lan 84 SA saka Srengéngé. Watesan njaba saka heliosfer, heliopause,
iku titik papan angin surya mandheg lan ruwang antar lintang kawiwitan.

Wujud saka pucuk njaba heliosfer kamungkinan diprabawai saka dhinamika fluida
saka interaksi médhium antarlintang lan uga médhan magnèt Srengéngé sing ngarah
ing sisih kidul (saéngga mènèhi wujud bujel ing hemisfer lor kanthi let 9 SA,
lan luwih adoh tinimbang hemisfer kidul. Saluwihé saka heliopause, ing let
watara 230 SA, ana benturan busur, jaluran ombak plasma sing ditinggalaké
Srengéngé sairing iderané mubeng ing Bima Sakti.

Tekan saiki durung ana kapal njaba akasa sing ngliwati heliopause, saéngga oraa
mungkin ngawruhi kondhisi ruwang antarlintang lokal kanthi mesthi. Diarepaké
satelit NASA voyager bakal nembus heliopause ing watara dhékade ngarep lan
ngirim manèh data tingkat radhiasi lan angin surya. Kanggo iku, sawijining tim
sing dibiyayani NASA wis ngembangaké konsèp "Vision Mission" sing bakal kusus
ngirimaké satelit panjajak menyang heliosfer.

Sacara hipotèsa, Méga Oort iku sawijining massa mawa ukuran raseksa sing
kapérang saka matrilyun-trilyun objèk ès, dipracaya arupa sumber komèt mawa
périodha dawa. Méga iki nylubungi srengéngé ing let watara 50.000 SA (watara 1
taun cahya) tekan adohé 100.000 SA (1,87 taun cahya). Laladan iki dipracaya
ngandhut komèt sing luwar saka bagéan njero Tata Surya amarga interaksi karo
planèt-planèt bagéan njaba. Objèk Méga Oort obah alon banget lan bisa
digoncangaké déning kahanan-kahanan langka kayadéné tabrakan, èfèk gravitasi
saka liwaté lintang, utawa gaya pasang galaksi, gaya pasang sing disurung Bima
Sakti.

90377 Sedna (rata-rata 525,86 SA) iku sawijining bendha semu abang mèmper Pluto
kanthi orbit raseksa sing èliptis banget, watara 76 SA ing perihelion lan 928 SA
ing aphelion lan duwé jangka orbit 12.050 taun. Mike Brown, panemu objèk iki
nalika taun 2003, negesaké yèn Sedna ora arupa bagéan saka piringan kasebar
utawa uga sabuk Kuiper amarga perihelioné adoh banget saka prabawa migrasi
Neptunus. Dhèwèké lan sapérangan astronom liyané duwé pendhapat yèn Sedna iku
objèk pisanan saka sawijining klompok anyar, sing mungkin uga nyakup 2000 CR105.
Sawijining bendha mawa titik perihelion ing 45 SA, aphelion ing 415 SA, lan duwé
jangka orbit 3.420 taun. Brown njuluki klompok iki "Méga Oort bagéan njero",
amarga mungkin kabentuk liwat prosès sing mèmper, senajan adoh luwih cedhak
menyang Srengéngé. Kamungkinan gedhé Sedna iku sawijining planèt cilik, senajan
wujud kabubunderané isih kudu ditemtokaké kanthi cetha.

Akèh perkara saka Tata Suryané awaké dhéwé sing isih durung dikawruhi. Médhan
gravitasi Srengéngé diprakirakaké ndhominasi gaya gravitasi lintang-lintang
sakupengé nganti adohé rong taun cahya (125.000 SA). Prakiran ngisor radhius
Méga Oort, ing sisih liya, ora luwih gedhé saka 50.000 SA. Senajan Sedna wis
ditemokaké, laladan antarané Sabuk Kuiper lan Méga Oort, sawijining laladan sing
duwé radhius puluhan èwu SA, bisa ditélakaké durung dipetakaké. Saliyané iku,
uga ana studi sing lagi lumaku, sing nyinaoni laladan antarané Merkurius lan
Srengéngé. Objèk-objèk anyar mungkin isih bakal ditemokaké ing laladan sing
durung dipetakaké.

Tata Surya ana ing galaksi Bima Sakti, sawijining galaksi spiral sing dhiamèteré
watara 100.000 taun cahya lan duwé watara 200 milyar lintang. Srengéngé manggon
ing salah siji lengen spiral galaksi sing disebut Lengen Orion. Panggonan
Srengéngé leté watara 25.000 lan 28.000 taun cahya saka pusat galaksi, kanthi
kacepetan orbit ngupengi pusat galaksi watara 2.200 kilometer per dhetik.

Saben révolusiné duwé jangka 225-250 yuta taun. Wektu révolusi iki ditepungi
minangka taun galaksi Tata Surya. Apex Srengéngé, arah jalur Srengéngé ing
ruwang semesta, cerak panggonané karo rasi lintang Herkules kaarah ing posisi
akir lintang Vega.

Panggonan Tata Surya ing njero galaksi duwé peran wigati jroning évolusi
kauripan ing Bumi. Wangun orbit bumi iku mèmper bunderan kanthi kacepetan mèh
padha karo lengen spiral galaksi, mula bumi arang banget nrobos jalur lengen.
Lengen spiral galaksi duwé konsèntrasi supernova dhuwur sing duwé potènsi bebaya
gedhé banget tumrap kauripan ing Bumi. Kahanan iki mènèhi Bumi jangka stabilitas
sing dawa sing mungkinaké évolusi kauripan.

Tata Surya manggon adoh saka laladan padhet lintang ing pusat galaksi. Ing
laladan pusat, tarikan gravitasi lintang-lintang sing silih cerak bisa nggoyang
bendha-bendha ing Méga Oort lan nembakaké komèt-komèt menyang bagéan njero Tata
Surya. Iki bisa ngasilaké potènsi tabrakan sing ngrusak kauripan ing Bumi.

Intènsitas radhiasi saka pusat galaksi uga mangaruhi perkembangan wujud urip
tingkat dhuwur. Senajan mangkoko, para èlmuwan duwé hipotèsa yèn ing lokasi Tata
Surya saiki iki supernova wis mangaruhi kauripan ing Bumi ing 35.000 taun
pungkasan kanthi nguncalaké pecahan-pecahan inti lintang menyang Srengéngé
jroning wujud lebu radhiasi utawa bahan sing luwih gedhé liyané, kayadéné manéka
bendha mèmper komèt.

Lingkungan galaksi paling cedhak saka Tata Surya iku sawijining papan sing
diarani Méga Antarlintang Lokal (Local Interstellar Cloud, utawa Local Fluff),
ya iku wewengkon kanthi méga kandel sing ditepungi kanthi aran Gelembung Lokal
(Local Bubble), sing ana ing tengah-tengah wewengkon sing arang. Gelembung Lokal
iki wanguné rongga mèmper jam gesik sing ana ing médhium antarlintang, lan mawa
ukuran watara 300 taun cahya. Gelembung iki kebak sebaran plasma kanthi suhu
dhuwur sing mungkin asalé saka sapérangan supernova sing durung suwé dumadi.

Ing sajroning let sepuluh taun cahya (95 triliun km) saka Srengéngé, gunggung
lintang rélatif sithik. Lintang sing paling cerak ya iku sistem kembar telu
Alpha Centauri, sing leté 4,4 taun cahya. Alpha Centauri A lan B arupa lintang
gandha mèmper karo Srengéngé, éwadéné Centauri C iku cilik abang (disebut uga
Proxima Centauri) sing ngideri kembaran gandha pisanan ing let 0,2 taun cahya.

Lintang-lintang paling cerak sabanjuré ya iku sawijining cilik abang sing
dijenengi Lintang Barnard (5,9 taun cahya), Wolf 359 (7,8 taun cahya) lan
Lalande 21185 (8,3 taun cahya). Lintang paling gedhé jroning let sepuluh taun
cahya ya iku Sirius, sawijining lintang kinclong dikategoriaké 'urutan utama'
kira-kira duwé massa kaping loroné massa Srengéngé, lan dikupengi déning
sawijining cilik putih kanthi jeneng Sirius B. Kaloroné leté 8,6 taun cahya.
Sisa sistem saluwihé sing ana ing njero let 10 taun cahya iku sistem lintang
gandha cilik abang Luyten 726-8 (8,7 taun cahya) lan sawijining cilik abang
kanthi jeneng Ross 154 (9,7 taun cahya).

Lintang tunggal paling cerak sing mèmper Srengéngé ya iku Tau Ceti, sing ana ing
11,9 taun cahya. Lintang iki kira-kira ukurané 80% bobot Srengéngé, nanging
kakinclongané (luminositas) mung 60%. Planèt njaba Tata Surya paling cerak saka
Srengéngé, sing dikawruhi tekan saiki ya iku ing lintang Epsilon Eridani,
sawijining lintang sing luwih pudhar sithik lan luwih abang dibandhingaké
Srengéngé. Panggoné watara 10,5 taun cahya. Planèt lintang iki sing wis
dipesthèkaké, kanthi jeneng Epsilon Eridani b, kurang luwih ukurané kaping 1,5
massa Yupiter lan ngupengi indhuk lintangé kanthi let 6,9 taun cahya.



https://jv.wikipedia.org/wiki/Statistika

Statistika iku èlmu sing nyinaoni cara gawé rencana, ngumpulaké, nganalisis,
gawé interpretasi, lan présentasi data. Cekaké, statistika iku èlmu sing
magepokan karo data. Istilah 'statistika' (basa Inggris: statistics) béda karo
'statistik' (statistic). Statistika minangka èlmu sing magepokan karo data, déné
statistik iku data, informasi, utawa asil panerapan algoritma statistika ing
sawijining data. Saka kumpulan data, statistika bisa dipigunakaké kanggo
nyimpulaké utawa ndèskripsi data; bab iki diarani statistika dhèskriptif.
Sapérangan gedhé konsèp dhasar statistika duwé asumsi téori probabilitas.
Sawetara istilah statistika antara liya: populasi, sampel, unit sampel, lan
probabilitas.

Statistika akèh dipatrapaké jroning manéka disiplin èlmu, ya iku èlmu-èlmu alam
(umpamané astronomi lan biologi lan uga èlmu-èlmu sosial (kalebu sosiologi lan
psikologi), lan ing bidhang bisnis, ékonomi, lan indhustri. Statistika uga
dipigunakaké jroning pamaréntahan kanggo manéka tujuan; sènsus padunung minangka
salah siji prosedhur sing paling dikenal. Aplikasi statistika liyané sing saiki
populèr ya iku prosedhur jajak pendapat (jajag panemu) utawa polling (umpamané
diayahi sadurungé pamilihan umum), sarta jajag cepet (pétungan cepet asil
pemilu) utawa quick count. Ing bidhang komputasi, statistika bisa uga
dipatrapaké jroning pangenalan pola utawa kacerdhasan gawéyan.

Panggunaan istilah statistika ngoyot saka istilah istilah jroning basa latin
modhèrn statisticum collegium ("dewan nagara") lan basa Italia statista
("nagarawan" utawa "pulitikus").

Gottfried Achenwall (1749) migunakaké Statistik jroning basa Jerman kanggo sing
sepisanan minangka jeneng saka kagiatan analisis data kanagaraan, kanthi makna
"èlmu ngenani nagara (state)". Ing wiwitan abad kaping-19 wis ana pergeseran
makna dadi "èlmu ngenani pangumpulan lan klasifikasi data". Sir John Sinclair
ngenalaké jeneng (Statistics) lan pangertèn iki jroning basa Inggris. Mula,
statistika sacara prinsip wiwitané mung ngurus data sing dianggo lembaga-lembaga
administratif lan pamaréntahan. Pangumpulan data terus lumaku, mliginé liwat
sènsus sing diayahi sacara lumintu kanggo mènèhi informasi kapadunungan sing
owah saben wektu.

Ing abad kaping-19 lan wiwitan abad kaping-20 statistika wiwit akèh migunakaké
bidang-bidang jroning matématika, utamané peluang. Cawang statistika sing saiki
wis akèh dipigunakaké kanggo ndhukung métodhe èlmiah, statistika inferènsi,
dikembangaké ing paruh kapindho abad kaping-19 lan wiwitan abad kaping-20 déning
Ronald Fisher (sing masang dhasar statistika inferensi), Karl Pearson (métodhe
régrèsi linear), lan William Sealey Gosset (nliti problem sampel ukuran cilik).
Panggunaan statistika ing mangsa saiki wis nyentuh kabèh bidhang èlmu, wiwit
saka astronomi nganti linguistika. Bidang-bidang ékonomi, biologi lan
cabang-cabang terapané, sarta psikologi akèh diprebawani déning statistika
jroning metodologiné. Akibaté banjur lair èlmu-èlmu gabungan kaya ékonomètrika,
biomètrika (utawa biostatistika), lan psikomètrika.

Senadyan nda pihak sing nganggep statistika minangka cawang saka matématika,
ananging sebagéyan pihak liyané nganggep statistika minangka bidang sing akèh
kagandhèng karo matématika ndeleng saka sajarah lan aplikasiné. Ing Indonésia,
kajian statistika sebagéyan gedhé mlebu jroning fakultas matématika lan èlmu
alam, ana ing dhépartemen sing madeg dhéwé utawa kagabung karo matématika.

Jroning aplikasi statistika ing permasalahan sains, indhustri, utawa sosial,
diwiwiti kanthi nyinaoni populasi. Makna populasi jroning statistika bisa ateges
populasi barang urip, barang mati, utawa barang abstrak. Populasi uga bisa arupa
pangukuran sawijining prosès jroning wektu sing béda-béda, ya iku dikenal kanthi
istilah dhèrèt wektu.

Ngayahi pendataan (pangumpulan data) kabèh populasi dijenengaké sènsus. Sawiji
sènsus wis mesthi mbutuhaké wektu lan biaya sing dhuwur. Mula, jroning
statistika kerep diayahi panjupukan sampel (sampling), ya iku sebagéyan cilik
saka populasi, sing bisa makili kabèh populasi. Analisis data saka sampel
sabanjuré dipigunakaké gawé generalisasi kabèh populasi.

Yèn sampel sing dijupuk cukup representatif, inferensial (panjupukan kaputusan)
lan simpulan sing digawé saka sampel bisa dipigunakaké kanggo nggambaraké
populasi sacara sakabèhané. Métodhe statistika ngenani cara njupuk sampel sing
tepat dijenengaké tèknik sampling.

Analisis statistik akèh migunakaké probabilitas minangka konsep dhasaré. Bab iki
katon saka akèhé nganggo uji statistika sing njupuk dhasar ing sebaran peluang.
Déné matématika statistika minangka cawang saka matématika terapan sing
migunakaké téori probabilitas lan analisis matématika kanggo ngantukaké
dhasar-dhasar téori statistika.

Ana rong jinis statistika, ya iku statistika dhèskriptif lan statistika
inferensial. Statistika dhèskriptif magepokan karo dhèskripsi data, umpamané
saka ngitung rata-rata lan varians saka data mentah; migunakaké tabel-tabel
utawa grafik saéngga data mentah luwih gampang “diwaca” lan luwih duwé makna.
Déné statistika inferensial luwih saka iku, umpamané ngayahi pangujian
hipotèsis, ngayahi prédhiksi observasi mangsa ngarep, utawa gawé modhèl régrèsi.

Ana rong jinis utama panelitèn: èksperimen lan survei. Kaloroné padha-padha
nyinaoni prabawa owah-owahan ing peubah penjelas lan perilaku pangowah rèspon
akibat owah-owahan kasebut. Béda kaloroné dumunung ing cara kajiané.

Sawiji èksperimèn nglibataké pangukuran marang sistem sing dikaji, mènèhi
perlakuan marang sistem, lan banjur ngayahi pangukuran (manèh) kanthi cara sing
padha marang sistem sing wis diperlakukan kanggo meruhi apa perlakuan ngowahi
aji pangukuran apa ora. Bisa uga perlakuan diayahi sacara simultan lan prabawané
diukur jroning wektu sing uga bebarengan. Métodhe statistika sing gegandhèngan
karo lumakuné sawijining èksperimèn disinaoni jroning rancangan pacoban (désain
èksperimèn).

Jroning survey,, ora diayahi manipulasi tmarang sistem sing dikaji. Data
dikumpulaké lan hubungan (korélasi) antara manéka peubah diselidhiki kanggo
mènèhi gambaran marang objèk panelitèn. Tèknik-tèknik survai disinaoni jroning
métodhe survei.

Panelitèn tipe eksperimen akèh diayahi ing èlmu-èlmu rekayasa, umpamané tèknik,
èlmu pangan, agronomi, farmasi, pemasaran (marketing), lan psikologi èksperimèn.

Ana papat tipe pangukuran utawa skala pangukuran sing dipigunakaké jroning
statistika, ya iku: nominal, ordinal, interval, lan rasio. Kapapat skala
pangukuran kasebut nduwèni tingkat panggunaan sing béda jroning riset statistik.

Interpretasi marang informasi statistik kerep nglibataké anané null hypothesis
kanthi asumsi apa sing diusulaké minangka panyebab ‘’’ora’’’ duwé prabawa marang
variabel sing diukur.

Minangka ilustrasi sing prasaja ya iku kahanan sing diadhepi para juri ing
sawijining pangadilan. Null hypothesis, H0, negasaké yèn wong sing kadakwa ora
salah, déné hypothesis alternatif, H1, nyatakaké yèn wong sing kadakwa iku
salah. Dakwan ana amarga kasujanan ananékasalahan. H0 (status quo) ana ing
posisi lelawanan karo H1 lan bakal dianggep bener kajaba H1 didhukung déning
bukti-bukti sing nyata ( "beyond a reasonable doubt"). Senadyan mangkono,
kagagalan nulak H0 ("failure to reject H0") ing perkara iki ora ateges ora
salah, nanging mung anané bukti-bukti ora cukup. Mula para juri ora perlu nampa
H0 nanging gagal nulak (fails to reject) H0. Sauntara sawenèh wong ora bisa
mbuktèkaké sawijining null hypothesis nanging bisa nguji cedhak orané saka
kasunyatan nganggo uji kakuwatan, sing nguji kasalahan tipe loro (type II
errors).

Studi statistika mung njupuk sapérangan saka populasi amarga saka iku asilé ora
makili sacara utuh saka populasi sakabèhané. Èstimasi sing diantukaké saka
sampel mung kira-kira ("approximate" ) saka aji populasi. "Confidence intervals
" agawé para statistikawan bisa nyatakaké sepira cedhaké asil ngira-ira saka
sampel bisa cocog karo aji sing sabeneré ing populasi. Kerep dinyatakaké
minangka expressed as 95% confidence interval. Sacara formal, sawijining
pratélan 95% confidence interval tumrap sawjining aji iku rentangan (range), yèn
sampling lan analisis dibolan-balèni ana ing kondhisi sing padha (yielding a
different dataset), interval bakal kalebu aji sing sakbeneré 95 % saka kabèh
pangujèn. Bab iki ora ateges yèn probabilitas aji sakbeneré ana ing confidence
interval 95%. Saka perspèktif frequentist, klaim kasebut ora nalar, amarga aji
sabeneré iku dudu sawijining " random variable ".

Statistika arang mènèhi sawijining jawaban prasaja jinis ya utawa ora.
Interpretasi kerep tiba marang tataran signifikansi statistik (level of
statistical significance) sing dipatrapaké marang angka lan kerep ngarujuk
marang probabilitas saka aji sing sacara akurat nulak null hypothesis
(kadhangkala disebut minangka p-value).

Sawetara èlmu sing migunakaké statistika terapan saéngga nduwèni tèrminologi
sing mligi. Disiplin èlmu kasebut antara liya:

Pétungan statistika modhèrn akèh diayahi déning komputer, lan malah sawetara
pétungan mung bisa diayahi déning komputer mawa kacepetan dhuwur, umpamané
jaringan saraf tiron. Révolusi komputer wis nggawa implikasi perkembangan
statistika ing mangsa ngarep, kanthi panekanan anyar marang statistika
èksperimèntal lan èmpirik.

Lindley, D. Making Decisions. John Wiley. Second Edition 1985. ISBN
0-471-90808-8



https://jv.wikipedia.org/wiki/Soeharto

Jenderal Besar Purnawirawan Soeharto, (diwaca: Suharto), utawa kang dikenal
kanthi jeneng Haji Muhammad Soeharto utawa Pak Harto (lair ing Dusun Kemusuk,
Désa Argamulya, Kacamatan Sedayu, Kabupatèn Bantul, 8 Juni 1921 - Jakarta Kidul,
27 Januari 2008) ya iku Présidhèn Indonésia sing kaping loro sawisé Soekarno.
Ing mancanagara dhéweké dikenal kanthi sebutan The Smiling General (basa Jawa:
Jenderal kang mèsèm) amarga dhèwèké asring mèsèm ing sangarepé wartawan saben
acara kang resmi.

Sadurunge dadi prèsidhèn dhèwèké dadi pimpinan militèr nalika jaman Jepang lan
Walanda, kanthi pangkat Mayor Jendral. Sawisé tanggal 30 September, Soeharto
nyebutake PKI iku kudu diresikake, lan dhèwèké dadi pimpinan oprasiiku. Operasi
iki ngentèkaké 500.000 nyawa.

Dhèwèké dadi présidhèn sawise Supersemar kang dadi kontrovèrsial ing masyarakat,
ing tanggal 12 Maret 1967. Nalika iku dhèwèké dadi Pejabat Sementara Presidhèn
lan dipilih dadi Prèsidèn ing tanggal 21 Maret 1967 déning Majelis
Permusyawaratan Rakyat Sementara.

Jèndral Soeharto dipilih déning Majelis Permusyawaratan Rakyat ing taun 1973,
1978, 1983, 1988, 1993, lan 1998. Ing taun 1998, dhèwèké mundur saka prèsidhèn
ing tanggal 21 Mei taun 1998, bebarengan karo prastawa Geger Mei 1998. Dhèwèke
dadi prèsidhèn paling suwé ing Indonésia.

Sawisé Soeharto lengser saka prèsidhèn, nganti saiki isih akèh kang
diperkarakaké. Nalika Orde Baru, jaman Soeharto mimpin akèh pembangunan kang
ndadèkaké majuné nagara kang ayem, ékonomi maju lan infrastruktur. Soharto uga
matesi warganagara Indonésia keturunan Tionghoa, nguwasani Timor Timur, lan
dianggep dadi rézim paling korupsi kanthi $AS 15 miliar tekan $AS 35 miliar.
Usaha kanggo nggawa Soeharto ing pengadhilan ora kasil amarga lara. Amarga lara,
Soeharto kapundhut ing Jakarta tanggal 27 Januari 2008.

Jèndral Soeharto dhaub karo Ibu Tien ing Solo nalika tanggal 26 Desember 1947,
lan nduwèni putra cacahe nem, ya iku Sigit Harjojudanto, Siti Hardijanti Rukmana
(Tutut), Bambang Trihatmodjo, Siti Hediati Hariyadi (Titiek), Hutomo Mandala
Putra (Tommy), kaliyan Siti Hutami Endang Adiningsih (Mamiek).

Nalika tanggal 8 Juni 1921, Sukirah nglairake anak lanang ing omah biyasa ing
Dhusun Kemusuk, Désa Argomulyo, Kacamatan Sedayu, Bantul, Yogyakarta. Lairé
Soeharto diréwangi déning dhukun bayi kang asmané Mbah Kromodiryo, adhine
simbahe Sakirah, Mbah Kertoirono. Déning bapaké, Kertoredjo aliyas Wagiyo aliyas
Panjang aliyas Kertosudiro bayi lanang iki diwènèhi jeneng Soeharto. Dhèwèké iku
anak nomer telu saka Kertosudiro karo Sukirah. Karo bojo sing pisanan,
Kertosudiro ngasilake anak loro. Kertosudiro lan Sukirah ora suwe banjur pegatan
saka lairé Soeharto. Sukirah nikah menèh karo Pramono lan dikaruniai anak pitu,
salah sijine Probosutedjo.

Durung genep 40 dina, Soeharto digawa menyang omahé Mbah Kromo, amarga ibune
lara lan ora isa nyusoni. Awit cilik Soeharto dimong déning Mbah Kromo.
Disinauni ngadek, mlaku, mlayu, lan dolanan ing sawah. Soeharto asring dijak
Mbah Kromo ing sawah. Ing sawah Soeharto uga seneng nalika diajak Mbah Kromo ing
sawah, apa manèh nalika Mbah Kromo lagi ngluku lan mecuti keboné. Awit saka kono
Soehaarto sinau dadi pemimpin. Saliyané iku Soeharto uga seneng golèk welut,
kecèk dolanan banyu.

Nalika gedhé Soeharto urip bareng mbahe lanang, Mbah Atmosudiro, bapaké ibuné.
Soeharto sekolah nalika umur wolung taun, nanging asring ngaléh sekolahé.
Wiwitané ing SD Désa Puluhan, Godéan. Banjur ngalèh ing SD Pedes (Yogyakarta)
amarga bapak lan ibu tiriné, Pramono pindah omah ing Kemusuk Kidul. Kertosudiro
banjur mindhah Soeharto ing Wuryantara, Wanagiri, Jawa Tengah. Soeharto
dititipaké ing omahé buliké kang nikah karo mantri tani jenengé Prawirowihardjo.
Soeharto ditampa minangka putra paling tuwa. Soeharto banjur disekolahaké.

Soeharto seneng tetanen wiwit urip ing Wuryantara, lan asring diwarahi Pak Liké
sing dadi mantri tani. Bali sekolah, Soeharto sinau ngaji ing langgar karo
kanca-kancané tekan wengi. Saliyané iku dhèwèké melu Hizbul Wathan. Ing kono
Soeharto wiwit kenal Raden Ajeng Kartini lan Pangéran Dipanagara saka koran
tekan désa. Sawisé lulus saka (SR) patang taun, Soeharto disekolahake ing
Wonogiri. Sawisé umur 14 taun, Soeharto urip ing omahé Hardjowijono. Pak
Hardjowijono iku kancane bapaké.

Amarga asring diajak, Soeharto ngrewangi Kiyai Darjatmo nggawé resèp obat
tradhisional kanggo ngobati wong lara. Soeharto bali ing Kemusuk, lan nerusake
sekolahe ing Sekolah Menengah Pertama Muhammadiyah ing Yogyakarta. Ing sekolahan
kasebut para siswane éntuk nggunakake sarung lan tanpa nganggo sepatu, utawa
diéntuké nggunakaké sandhal.

Ssawisé lulus SMP, Soeharto kepingin nerusaké ing SMA nanging, kahanan ékonominé
ora ndhukung. Banjur Soeharto mbalik ing omahé buliké ing Wuryantara. Ing kono
dhèwèké kerja ing Bank Désa (Volk-bank). Ora suwé anggoné kerja banjur Soeharto
metu.

Nalika taun 1942, Soeharto maca ana selèksi murid Koninklijk Nederlands Indisce
Leger (KNIL). KNIL iku tentara kerajaan Walanda. Dhèwèké ndhaftar lan ketampa.
Dhèwèké wis tau dadi sérsan nalika Walanda nyerah marang Jepang. Sersan Soeharto
banjur mbalik ing Dhusun Kemusuk. Saka kono Soeharto miwiti uripé ing militèr.

Tanggal 1 Juni 1940, Soeharto ditampa minangka murid ing sekolah militèr ing
Gombong, Jawa Tengah. Sasuwéne nem sasi ngalkoni sinau dhasar militèr, dhèwèké
lulus minangka lulusan paling apik, lan olèh pangkat kopral. Dhèwèké dadi
prajurit pilihan lan teldhan ing Sekolah Bintara, Gombong lan resmi dadi anggot
TNI tanggal 5 Oktober 1945.

Dhèwèké melu anggota pasukan kolonial Walanda, KNIL. Nalika Perang Donya II taun
1942, Soeharto dikirim ing menyang Bandung dadi tentara cadhangan ing Markas
Besar Angkatan Darat seminggu. Sawisé pangkaté dadi sersan tentara KNIL,
Soeharto banjur dadi komandhan peleton, komandan kompi ing militer kang dipimpin
Jepang kang dikenal minangka PETA, komandan resimen kanthi pangkat mayor, lan
komandan batalyon kanthi pangkat letnan kolonel.

Sawisé Perang Kamardhikan rampung, Soeharto dadi Komandan Brigade Garuda Mataram
kanthi pangkat letnan kolonel. Soeharto mimpin Brigade Garuda Mataram ing
operasi mungsuh pemberontak Andi Azis ing Sulawesi. Banjur Soeharto dipilih
minangka Komadan APRIS (Angkatan Perang Républik Indonésia Serikat) Sektor Kutha
Makasar kang nduwèni kewajiban ngamanke kutha saka mantan KNIL/KL.

Nalika tanggal 1 Maret 1949, Soeharto melu oprasi kang kasil ngrebut kutha
Yogyakarta suwéné nem jam. Usul iku saka Sri Sultan Hamengkubuwono IX marang
kepada Panglima Besar Soedirman yèn Brigade X kang dipimpin déning Letkol
Soeharto supaya enggal nyerang Yogyakarta lan nguwasai kutha kasebut suwéné nem
jam kanggo mbuktèkaké yèn Républik Indonésia isih ana.

Nalika umur 32 taun, Soeharto dipindhah ing Markas Divisi lan diangkat dadi
Komandan Resimen Infenteri 15 kanthi pangkat letnan kolonel (1 Maret 1953).
Nalika tanggal 3 Juni 1956, Dhèwèké diangkat dadi Kepala Staf Panglima Tentara
lan Teritorium IV Diponegoro ing Semarang. Saka Kepala Staf, Soeharto diangkat
dadi pejabat Panglima Tentara lan Teritorium IV Diponegoro. Tanggal 1 Januari
1957, pangkaté dadi kolonel.

Soeharto uga wis tau dipecat Jenderal Nasution saka Pangdam Diponegoro.
Kedadéyan kasebut nalika tanggal 17 Oktober 1959. Soeharto dipecat amarga
nggunakaké jabatané kanggo nggolèk dhuwit kanggo awaké dhéwé kanthi cara njaluk
dhuwit marang perusahaan ing Semarang. Banjur Soeharto dipindhahaké ing Sekolah
Staf lan Komando Angkatan Darat (SESKOAD) ing Bandung, Jawa Kulon. Nalika umur
38 taun, Soeharto melu kursus C SSKAD (Sekolah Staf dan Komando AD) ing Bandung
lan pangkaté mundhak dadi brigadir jenderal nalika 1 Januari 1960. Banjur
Soeharto diangkat dadi Deputi I Kepala Staf Angkatan Darat nalika umur 39 taun.

Nalika 1 Oktober 1961, Soeharto nduwé jabatan rangkep, ya iku Panglima Korps
Tentara I Caduad (Cadangan Umum AD) lan Panglima Kohanudad (Komando Pertahanan
AD). Nalika taun 1961 Soeharto olèh tugas dadi Atase Militer Républik Indonésia
ing Beograd, Paris (Prancis), lan Bonn (Jerman). Ing umur 41 taun, pangkaté
mundhak dadi mayor jenderal (1 Januari 1962) lan dadi Panglima Komando Mandala
Pembebasan Irian Barat lan ngrangkep dadi Deputi Wewengkon Indonésia Wétan ing
Makasar. Bali saka Indonésia Wétan, Soeharto kang wis munggah pangkat dadi mayor
jenderal, ditarik bali ing markas ABRI déning Jenderal A.H. Nasution. Ing taun
1962, Soeharto diangkat minangka Panglima Komando Cadangan Strategis Angkatan
Darat (Kostrad) nganti 1965.

Nalika tanggal 2 Januari 1962, Brigadir Jenderal Soeharto diangkat dadi Panglima
Komando Mandala Pembebasan Irian Barat. Mayor Jenderal Soeharto dilantik
minangka Menteri Panglima Angkatan Darat lan diwènèhi tugas supaya numpes Parté
Komunis Indonésia (PKI) lan antek-anteke. Sawisé diangkat dadi Panglima Komando
Strategis Angkatan Darat (Kostrad) nalika tanggal 1 Mei 1963, Soeharto ngedekaké
Komando Operasi Pemulihan Keamanan lan Ketertiban (Kopkamtib) kanggo ngimbangi
G-30-S kang gégér 1 Oktober 1965. Tanggal 3 Oktober 1965, Mayjen Soeharto
diangkat dadi Panglima Kopkamtib.

Nalika tanggal 1 Oktober 1965, gégér perkara G-30-S/PKI. Soeharto dadi pimpinan
Angkatan Darat. Saliyané dadi Pangad, Jenderal Soeharto uga diangkat dadi
Pangkopkamtib déning Presiden Soekarno. Sasi Maret 1966, Jenderal Soeharto nampa
Layang Préntah Sewelas Maret saka Presiden Soekarno lantaran jenderal Basuki
Rachmat, Amir Machmud, lan M Yusuf. Isiné Supersemar ya iku menehi kuwasa marang
Soeharto kanthi atas nama Prèsidhèn/Panglima Tertinggi/Panglima Besar Revolusi
supaya ngamanake kabèh bageyan kanggo gawé ayemé pamarintahan lan mlakuné
revolusi. Tugasé, mbalikaké ayem lan tentremé lan gawé ayemé ajarané Bung Karno.
Sedina sawisé prastawa sipersemar, 12 Maret 1966, Menpangad Letjen Soeharto
mbubaraké PKI lan mutuské yèn PKI dilarang ing Indonésia.

Marga kahanan pulitik kang rusuh, amarga gègèr G-30-S/PKI, sidang Istimewa MPRS,
Maret 1967, milih Pak Harto minangka Présidhèn. Soeharto dadi Prèsidhen RI
kapindho, nalika sasi Maret 1968. Pak Harto dadi prèsidhèn kurang luwih telung
puluh taun, utawa kaping nem mngliwati Pemilu. Soeharto mundur saka prèsidhèn
tanggal 21 Mei 1998.

Jénderal Soeharto dadi prèsidhèn tanggal 12 Maret 1967 sawisé laporan
pertanggungjawabané Prèsidhèn Soekarno (NAWAKSARA) ora ditampa déning MPRS.
Banjur Soeharto dadi prèsidhèn lantaran asil Sidhang Umum MPRS (Tap MPRS No
XLIV/MPRS/1968) tanggal 27 Maret 1968. Saliyané iku dhèwèké uga ngrangkep
jabatan dadi dadi Mentri Pertahanan/Keamanan. Awit tanggal 1 Juni 1968 diarani
Orde Baru. Susunan kabinèt kang diumumké tangal 10 Juni 1968 diarani Kabinèt
Pembangunan kang nggawé program Rencana Pembangunan Lima Tahun I. Nalika tanggal
15 Juni 1968, Presiden Soeharto mbéntuk Tim Ahli Ékonomi Prèsidhèn, Prof Dr
Widjojo Nitisastro, Prof Dr Ali Wardhana, Prof Dr Moh Sadli, Prof Dr Soemitro
Djojohadikusumo, Prof Dr Subroto, Dr Emil Salim, Drs Frans Seda, dan Drs Radius
Prawiro.

Nalika tanggal 3 Juli 1971, prèsidhèn nglantik 100 anggota DPR saka Angkatan
Bersenjata lan mènèhi 9 kursi wakil Propinsi Irian Kulon kanggo wakil saka
Golkar. Sawisé isa nggandhèng parté pulitik Soeharto kepilih dadi Prèsidhèn
lantaran Sidhang Umum MPR (Tap MPR No IX/MPR/1973) tanggal 23 Maret 1973. Ing
jabatané sing kapindho, Sri Sultan Hamengku Buwono IX dipilih dadi wakil
prèsidhèn.

Nalika umur 55 taun, Soeharto wis wayahé pènsiun saka militer (Keprres No
58/ABRI/1974). Ing wayah iku Soeharto wis dadi panguwasa. Sawisé dadi panguwasa
Soeharto mulai nglakokaké tumindak kang ngetokaké kekuwatané. Nalika 20 Januari
1978, Prèsidèn Soeharto nglarang nerbitaké pitu kalawarti, ya iku Kompas, Sinar
Harapan, Merdeka, Pelita, The Indonésian Times, Sinar Pagi, lan Pos Sore.

Nalika tangal 22 Maret 1978, Soeharto dilantik menèh dadi prèsidhèn kang kaping
telu lan Adam Malik kang dadi wakil prèsidhèné. Sidhang Umum MPR 1 Maret 1983
mutusaké yèn Soeharto dadi prèsidhèn kang kaping papat lan Umar Wirahadikusumah
minangka wakil prèsidhèn. Lantaran Tap MPR No V taun 1983, MPR ngangkat Soeharto
minangka Bapak Pembangunan Républik Indonésia. Nalika 16 Maret 1983, Prèsidhèn
Soeharto gawé wara-wara susunan Kabinèt Pembangunan IV kang isiné ana 21 mentri,
3 mentri koordinator, menteri muda 8, lan pejabat satingkat mentri 3. Nalika 1
Januari 1984, Prèsidhèn Soeharto ngisi formulir arep dadi anggota Golkar lan
wiwit iku dhèwèké dadi anggota Golkar.

Taun 1997, miturut Bank Dunia, 20 tekan 30% dhuwit kanggo mbangun Indonésia
disalahgunaké. Krisis finansial Asia ing taun kasebut ndadèkaké Soeharto kudu
utang lan kudu dipriksa déning IMF.

Sanajan dhèwèké wis ora kepingin menèh dadi prèsidhèn ing pèriode 1998-2003,
nanging Soeharto tetep kapilih dadi prèsidhèn déning parlemèn ing sasi Maret
1998. Bareng ana kedadéan demonstrasi, rerusuh, kahanan pulitik lan militèr, lan
pucuké nalika gedhung DPR/MPR RI dikuwasani déning para dhémonstran, Prèsidhèn
Soeharto mundur tanggal 21 Mei 1998. Wakil Prèsidhèn Républik Indonésia, B.J.
Habibie, nggantèni dadi Prèsidhèn.

Ing Credentials Room, Istana Merdéka, dalan Medan Merdeka Utara, Jakarta,
Prèsidhèn Soeharto maca pidhato pungkasanékang isiné kaya mangkéné:

Sawisé nglakoni sumpah jabatan, BJ Habibie resmi dadi Prèsidhèn ka-3 RI. Ora
suwé Mentri Pertahanan Keamanan kang ngrangkep Panglima ABRI Jéndral TNI Wiranto
nguda rasa yèèn:

Krisis monetèr kang lagi usum ing Asia ing taun 1997 uga dirasakaké Indonésia.
Krisis iku uga kena ing bidhang ékonomi. Tanggal 8 Oktober 1997, Prèsidhèn
njaluk tulung ing IMF lan Bank Dunia kanggo ngurangi krisis. Prèsidhèn njaluk
supaya warga masarakat ora bingung lan sabar ngadhepi krisis monetèr (29
November 1997).

Ing kahanan krisis kang tambah ngrekasaké warga masarakat, akèh kang padha
nganakaké protès marang Prèsidhèn. Tanggal 10 Maret 1998, MPR gawè keputusan
nganggkat Soeharto dadi prèsidhèn kang nomer pitu. Ing taun iki kang dadi wakil
Prof Ing BJ Habibie. Tanggal 17 Maret 1998, Soeharto menehaké gajiné kanggo
ngurangi rekasané warga amerga krisis moneter. Saliyané iku uga dhèwèké njaluk
para mentri supaya gaji pokoké diwènèhaké kanggo ngurangi rekasané warga amerga
krisis moneter.

Ngadhepi tuntutan supaya dhèwèké mundur saka Prèsidhèn, tanggal 1 Mei 1998,
Soeharto ngendika réformasi disiyapaké wiwit taun 2003. Nalika ing Mesir tanggal
13 Mei 1998, Prèsidhèn Soeharto gelem mundur yèn pancèn rakyat Indonésia njlauk
dhèwèké mundur. Sewelas mentri bidhang ékonomi lan indhustri (ekuin) Kabinèt
Pembangunan VII mundur awit tanggal 20 Mei 1998. Krisis ékonomi nggawé kahanan
ing pamarintah kang dipimpin dhèwèké kocar-kacir.

70 dina sawisé dilantik dadi Prèsidhèn kaping pitu Soeharto mundur saka
jabatané. Prèsidhèn Soeharto mudhun tanggal 21 Mei 1998. Pas jam 09.00 WNIKB
(Wekdal Nuswantara Iréng Kilèn), Soeharto mudhun saka jabatané minangka
prèsidhèn. Nalika iku acara televisi nyiaraké kadadéyan iku.

Tanggal 12-20 Mei 1998 dadi dina-dina kang nemtokaké marang nasibé jabatan
Prèsidhèn Indonésia. Mahasiswa kang protès nyebar ing saben laladan ing
Indonésia. Mahasiswa Trisaksi, Jakarta nganakaké dhémo mlaku tumuju Gedhung
MPR/DPR kang. Tanggal 12 Mei 1998, krungu kabar papat mahasiswa Trisakti mati.

Matiné mahasiswa Trisakti kasebar ing ngendi-endi plantaran pawarta, kalawarti
lan sapanunggalané. Dina Kemis, 14 Mei 1998, kutha Jakarta rusuh gedhé, dhémo
ing ngendi-endi. Tanggal 15 Mei 1998, rombongan Prèsidhèn tekan ing pangkalan
udara utama TNI AU Halim Perdanakusuma saka Kairo, Mesir saperlu Konfrensi
Tingkat Tinggi (KTT) Klompok 15 (Group 15/G-15).

Wiwit tanggal 16 Mei 1998, Prèsidhèn nganakaké rembugan karo pimpinan-pimpinan
DPR. Tanggal 17 Mei 1998, Mentri Pariwisata, Seni, lan Budaya Abdul Latief
ngajokaké surat mundur saka jabatan mentri. Tanggal 18 Mei 1998, kurang luwih
ewonan mahasiswa ngroyok Gedhung MPR/DPR. Kedadéyan kasebut mandheg sawisé
Soeharto mundur saka Prèsidhèn tanggal 21 Mei 1998.



https://jv.wikipedia.org/wiki/Perang_Vietnam

Perang Vietnam, uga disebut Perang Indochina Kapindho, ya iku perang sing dumadi
antarané taun 1957 lan taun 1975 ing Vietnam. Perang iki arupa bagéan saka
Perang Dingin.

Rong kubu sing perang ya iku Républik Vietnam (Vietnam Kidul) lan Républik
Dhémokratik Vietnam (Vietnam Lor). Amérika Sarékat, Korea Kidul, Thailand,
Australia, Selandia Anyar lan Filipina sekuton kaliyan Vietnam Kidul, éwadéné
USSR lan Tiongkok ndhukung Vietnam Lor sing arupa nagara komunis.

Perang iki njalari eksodus gedhé-gedhéan warga Vietnam nuju nagara liya, utamané
Amérika Sarékat, Australia lan nagara-nagara Kulon liyané, saéngga ing
nagara-nagara kasebut bisa ditemokaké komunitas Vietnam sing cukup gedhé.

Vietnam dijajah déning Tiongkok wiwit taun 110 SM nganti mardika taun 938.
Sawisé bébas saka wewengkon panjajahan Tiongkok, Vietnam ora mandheg nentang
serangan pihak asing.

Ing abad kaping 19, Vietnam dadi wewengkon jajahan Prancis. Prancis nguwasani
Vietnam sawisé nglakoni sapérangan perang kolonial ing Indochina wiwit saka taun
1840-an. Ekspansi kakuwasaan Prancis amarga pepénginan kanggo nyaingi
kabangkitan Britania Raya lan kabutuhan kanggo ngèntuki asil bumi kaya
rempah-rempah kanggo nggerakaké indhustri ing Prancis kanggo nyaingi panguwasan
indhustri Britania Raya.

Samngsa pamaréntahan Prancis, golongan rakyat Vietnam diobong semangat
nasionalisme lan péngin kamardikan saka Prancis. Sapérangan pambrontakan
dilakokaké déning akèh klompok-klompok nasionalis, nanging upaya iku gagal. Ing
taun 1919, samangsa Prajanjèn Versailles dirundhingaké, Ho Chi Minh njaluk
bebarengan nggawé perundhingan supaya Vietnam bisa mardika. Panjalukké ditolak
lan Vietnam sarta kabèh Indochina terus dadi jajahan Prancis.

Klompok Viet Minh pungkasané antuk dhukungan populér lan kasil ngusir Prancis
saka Vietnam. Sakwéné Perang Donya II, Vietnam dikuwasani déning Jepang.
Pamaréntah Prancis Vichy bekerjasama kaliyan Jepang lan ngeteraké tentara nuju
Indochina minangka pasukan sing kuwasa sacara de facto ing kawasan kasebut.
Pamaréntah Perancis Vichy tetep nglakokaké pamaréntahan kaya biasa nganti taun
1944 nalika Perancis Vichy tiba sawisé tentara sekuthu naklukaké Prancis lan
jendral Charles de Gaulle diangkat minangka pamimpin Prancis.

Sawisé pamaréntah Perancis Vichy ambruk, pamaréntah Jepang nggalakaké
kebangkitan perobahan nasionalis ing kalangan rakyat Vietnam. Ing pungkasané
Perang Donya II, Vietnam diwènèhi kamardikan déning pihak Jepang. Ho Chí Minh
bali manèh ing Vietnam kanggé mbébasaken nagarané supaya ora dijajah déning
kakuwasaan asing. Panjenengané nampa bantuan klompok OSS (sing bakal malih dadi
CIA mengkoné).

Ing pungkasané Perang Dunia II, perobahan Viet Minh sangisoré pimpinan Ho Chí
Minh kasil mbébaskan Vietnam saka tangan panjajah, nanging mangsané mung
singkat. Pihak Jepang nyekel pamaréntah Prancis lan mènèhi Vietnam sawijining
wujud “kamardikan” minangka sabagéan saka rancangan Jepang kanggo "mbébasaké"
bumi Asia saka panjajahan kulon. Akèh bangunan dipasrahaké dhateng
klompok-klompok nasionalis. Nalika Prancis nyoba ngrebut manèh kakuwasan sawisé
Jepang takluk, Prancis dilawan déning pasukan Vietnam ya iku Vietminh. Vietminh
diadegaké ing taun 1941 déning parté komunis lan dipimpin déning Hồ Chí Minh.
Ing sasi Juli 1954, Prancis lan Vietminh napak astani Pasetujon damai Jenewa.
Vietminh dadi pamaréntah Vietnam Lor lan klompok Vietnam sing anti komunis,
utamané kaum katulik, "nglompok" ing kidul dipimpin déning Bao Dai, tilas kaisar
Vietnam sing wis dicopot ing taun 1945.

Amérika Sarékat ndhukung pamaréntahan anti-komunis ing Vietnam Kidul, lan wiwit
ngirim penasihat militer kanggo mbiyantu nglatih lan ndhukung pasukan Vietnam
Kidul. Vietnam Kidul wiwit merangi Viet Cong ing taun 1957. Ing taun1959,
Vietnam Lor sacara gedhèn-gedhènan mbantu Vietcong, lan wiwit nyerang
satuan-satuan militer Vietnam Kidul.



https://jv.wikipedia.org/wiki/Ottawa

Ottawa ya iku kutha krajan Kanada lan minagka kutha paling gedhé kapapat nagara
kasebut. Kutha ini mapan ing Lembah Ottawa bagian étan propinsi Ontario, ing
perbatasan lor Quebec City-Windsor Corridor. Populasi kutha iki ya iku 808.391,
lan populasi wewengkon Ottawa ya iku 1.146.790 (2004). Wali kuthané ya iku Bob
Chiarelli.

Minangka kutha krajan, Ottawa nduwèni akèh national landmark kayata Parliament
Hill, gedung pamarintahan sentral Kanada sing niru Houses of Parliament ing
Inggris; National Gallery of Canada, Royal Canadian Mint ing kunu duit Kanada
dicéthak (lan cabang liyane ing Winnipeg); Rideau Canal, lan liyané. Salah siji
trademark Ottawa sing liyané ya iku Scotiabank Place, stadion hoki es kanggo tim
NHL utawa National Hockey League, Ottawa Senators.

Ottawa mapan ing pinggir kidul Kali Ottawa, lan ngisi bagian wewengkon Kali
Rideau lan Rideau Canal. Bagian tua kutha (kamasuk sing sisa saka Bytown)
dikenal minangka Lower Town, lan mapan ing area antarané kanal lan kali. Ing
sebrang kanal tumuju kulon ana Centretown lan Downtown Ottawa, sing minangka
pusat kutha keuangan lan komersial. Ing tanggal 29 Juni 2007, Rideau Canal, sing
mbentang 202 km (126 mi) tumuju Kingston, Fort Henry lan papat menara Martello
ing laladan Kingston diakoni minangka Situs Warisan Donya UNESCO.

Wektu iki, Ottawa dadi tuan rumah saka 130 kedutaan. Salah sijining lanjutan 49
nagara menehi biji kedutaan lan misi ing Amérika Sarékat kanggo Kanada.



https://jv.wikipedia.org/wiki/Muhammad

Muhammad, ing sawetara basa sinebut Mohammad, Mohammed, utawa Mahomet. Ing basa
Arab, Muhammad iku artine wong kang pasisirs pinuji. Sadurungé, durung ana
manungsa kang nganggo jeneng iki. Amarga pinercaya dadi rasul pungkasan, mula
uga sinebut Rasulullah (Rasul Allah). Muhammad iku dipercaya nggawa ajaran agami
Islam lan dadi panutan muslim (wong kang milih Islam dadi agamané). Manut
sajarah, Muhammad lair ing taun 570 Masehi ing Mekkah ingkang nami ramanipun
Abdullah lan seda ing titi mangsa 8 Juni 632 Masehi ing Madinah.

"Muhammad" jroning basa Arab maknané "sing pinuji". Muslim percaya yèn ajaran
Islam sing diasta déning Muhammad arupa nyampurnani agama-agama sing diasta
déning nabi-nabi sadurungé. Kaum Muslim ngaturi kanthi gelar Rasul Allāh (رسول
الله), lan nambahaké kalimat Shalallaahu 'Alayhi Wasallam (صلى الله عليه و سلم,
sing maknané "muga-muga Allah maringi kabagjan lan kasalametan marang
panjenegané"; sing kerep dicekak dadi "S.A.W" utawa "SAW"). Saliyané iku
Al-Qur'an jroning Surat As-Saff (QS 61:6) nyebut Muhammad kanthi jeneng "Ahmad"
(أحمد), sing jroning basa Arab uga nduwèni makna "pinuji".

Para panulis sirah (biografi) Muhammad umumé sarujuk yèn Muhammad bin Abdullah
iku lair ing Taun Gajah, ya iku taun 570 Masehi.Diarani taun gajah kèrana nalika
Muhammad lair iku ana kedadian yén ka'bah arèp di ancurke karo tèntara gajah
séng di pimpin karo rajané ya iku raja Abrahah, nanging kèdadian kui ora sida
amèrga gusti Allah ngutus manuk séng jènèngè Ababil supaya mudun saka langit
karo gawa watu kèrikil séng di jikuk saka nèraka supayané dibalangké maréng
tèntara gajah mau. Muhammad miyos ing kutha Mekkah, sisih kidul Jazirah Arab.
Nalika iku, Arab isih klebu panggonan sing durung maju, adoh saka pusat niaga,
seni, utama ilmu. Ramané, Abdullah, tilar donya ing marganing niaga nalika ing
Yatsrib kamangka Muhammad isih anèng jroning kandhungan. Ingkang rama marisaké
unta lima, domba, lan budhak wadon sing jenengé Ummu Aiman sing samengko
nggulawentah Nabi.

Ing umur enem taun, ibuné - Aminah binti Wahab - ngajak menyang Yatsrib
(Madinah) tilik sedulur karo nyekar ing saréyan ingkang rama. Nalika pas mulih,
ingkang ibu dhawah gerah. Sawetara dina sabanjuré, Aminah tilar donya ing Abwa'
sing panggonané ora adoh seka Yatsrib. Aminah dikubur ing kana. Sawisé ditinggal
ibu,Muhammad dijaga simbah, Abdul Muththalib.



https://jv.wikipedia.org/wiki/Los_Angeles

Los Angeles (IPA: /lɒˈsændʒəlɨs/wonten ing Basa Inggris lan IPA: [loˈsaŋxeles]
ing Spanish languageBasa Spanyol) punika satunggiling kitha nomer kalih paling
ageng ing negari bagéan California miturut cacahipun padunung. Asring dipun
cekak dados L.A. kémawon, kitha wau minangka kitha global donya kategori A utawi
alpha world city Tlatah Los Angeles–Long Beach–Santa Ana metropolitan punika
nggadahi kinten-kinten 13 yuta padunung. Los Angeles dipun wangun ing taun 1781
déning gubernur Spanyol Felipe de Neve minangka El Pueblo de Nuestra Señora la
Reina de los Ángeles de Porciúncula (Désa kanggé para wanita, Putri Malaikat
saking Porciúncula). Kitha punika dados bagéan saking Mexico ing taun 1821
saksampunipun mardhika saking Spanyol, lan saklajengipun dados bagéan saking
Amerika Serikat ing taun 1848 ing pungkasan Perang Mexico-Amerika. Minangka
satunggiling kitha global Alpha ( alpha city ), Los Angeles dados pusat budhaya,
pusat teknologi, lan pusat perdhagangan ing donya.



https://jv.wikipedia.org/wiki/Kalimantan

Kalimantan iku pulo sing papané ana ing loring Pulo Jawa lan kuloning Pulo
Sulawesi. Palemahaning pulo iki kapérang dadi wewengkoning telung nagara Brunei,
Indonésia, lan Malaysia.

Pulo iki asring diarani Borneo déning mancanagara utamané Malaysia, kanggo
ngarani palemahaning Sarawak lan Sabah, éwadéné diarani Kalimantan déning
Indonèsia. Saliyané iku, uga madeg Kasultanan Brunei ana ing pulo iku..

Nalika kalaning Hindia-Walanda, Kalimantan misuwur minangka Bornéo. Nanging
mangkono, iki ora ateges jeneng Kalimantan ora kawentar. Sajroning
layang-layanging Pangéran Tamjidillah saka Kraton Banjar taun 1857 dhateng
Résidhèn Walanda ing Banjarmasin, Panjenengané wis nganggo jeneng Pulo
Kalimantan, dudu Pulo Bornéo. Iki nuduhaké manawa ana ing kalangan pandunung,
jeneng Kalimantan luwih kasuwur tinimbang jeneng Borneo sing dienggo ana ing
administrasi pamaréntah kolonial Hindia-Walanda. Jeneng Kalimantan wiwit
kondhang manèh watara taun 1940.

Rikala abad kaping 18, sapérangan gedhé palemahaning Kalimantan saka Nagara
Sambas tekan Nagari Berau arupa kraton-kraton sangisoré Kasultanan Banjar,
nanging wusana nyusut dadi sapérangan cilik waé kayata wewengkon Kalimantan
Kidul saiki amarga prajanjèn kaliyan Walanda. Ing Prajanjèn Karang Intan ing
mangsa pamréntahan Pangéran Nata Dilaga (Susuhunan Nata Alam) (1808-1825),
Kasultanan Banjar masrahaké sapérangan wewengkon taklukanné dhateng Hindia
Walanda ing antarané wewengkon Bulungan, Kutai, Pasir, Pagatan lan Kotawaringin.
Laladan liyané sing uga wus dipasrahaké dhateng Walanda ya iku Landak, Sambas,
Sintang lan Sukadana. Mung wewengkon inti Kasultanan Banjar sing durung tiba ing
gegeman Walanda nganti taun 1860. Sabanjuré ing abad kaping 19, Walanda ngakèni
madegipun kerajaan-kerajaan (laladan dhistrik) sing langsung dipréntah kepala
bumiputera sing tundhuk ing sangisosoré kakuwasaan Walanda (Indirect Bestuur).

Ing abad XIV wewengkon Kalimantan ditaklukaké Gajah Mada. Saben nageri sing
arupa sawijining laladan aliran kali ing mangsa iku dipimpin sawijining wong
kanthi gelar Sakai. Majapahit mapanaké wakilé Maharaja Suryanata (1365) sing
dadi raja Nagara Dipa sing kedhudhukané ing Candhi Agung (Amuntai). Ing mangsa
tuwuhing agama Islam sapérangan Kerajaan Hindu malih dadi Kerajaan Islam kanthi
ciri budaya Melayu. Sadurungé munculé agama Islam kabèh pendhudhuk Kalimantan
dilebokaké ing kategori budaya Dayak sing kapérang saka wong Dayak, Melayu Hindu
lan Jawa Hindu. Kasultanan Banjar minangka wakil Kasultanan Demak ing Kalimantan
marisi sapérangan wewengkon tilas taklukané Majapahit.

Kasultanan Banjar mérang wewengkon Kalimantan dadi wewengkon-wewengkon Kutha
Raja, Nagara Agung, Manca Nagara lan Pesisiran. Kutha Martapura kutha krajan
Kasultanan Banjar minangka ring sepisanan arupa wewengkon Kutha Raja. Ring
kapindho laladan njaban kutha Martapura (Laladan Banjar) iku wewengkon Nagara
Agung (laladan inti kerajaan Banjar). Ring katelu ing njaban laladan Banjar
disebut laladan Manca Nagara ya iku kawasan kulon tekan laladan Kotawaringin lan
ing wétan tekan laladan Pasir. Ring paling njaba ya iku wewengkon ing sisih
kulon Kotawaringin tekan negeri Sambas disebut Pasisir Barat, ewadéné Pesisir
Wétan iku kawasan ing sisih lor laladan Pasir tekan wewengkon Berau-Bulungan.

Sawisé njupuk alih Kalimantan saka tanganné Jepang, NICA meksa kaum Federal
Kalimantan supaya cepet ngedegaké Nagara Kalimantan nyusul Nagara Indonésia
Wétan sing wis ngadeg. Mula banjur diwangun Dhéwan Kalimantan Kulon tanggal 28
Oktober 1946, sing dadi Laladan Istiméwa Kalimantan Kulon ing tanggal 27 Mei
1947; kanthi Kepala Laladan, Sultan Hamid II saka Kasultanan Pontianak kanthi
pangkat Mayor Jendral. Wewengkoné kapérang saka 13 kerajaan minangka swapraja.

Dhéwan Dayak Gedhé diwangun tanggal 7 Desember 1946, lan sabanjuré tanggal 8
Januari 1947 diwangun Dhéwan Pagatan, Dhéwan Pulo Laut lan Dhéwan Cantung
Sampanahan sing banjur nggabung dadi Fèdherasi Kalimantan Kidul-Wétan. Banjur
tanggal 18 Februari 1947 diwangun Dhéwan Pasir lan Fèdherasi Kalimantan Wétan,
kang pungkasané ing tanggal 26 Agustus 1947 nggabung dadi Dhéwan Kalimantan
Wétan. Sabanjuré Laladan Kalimantan Wétan dadi Laladan Istiméwa Kalimantan Wétan
kanthi Kepala Laladan, Aji Sultan Parikesit saka Kasultanan Kutai kang pangkaté
Kolonél. Laladan Banjar sing wis kajepit laladan fèdheral pungkasané diwangun
Dhéwan Banjar tanggal 14 Januari 1948.

Gubernur Kalimantan ing pamaréntahan Pamaréntah RI ing Yogyakarta, ya iku
Pangéran Muhammad Noor, ngirim Cilik Riwut lan Hasan Basry ing misi perjuwangan
mempertahankan kamardikan kanggo ngadhepi kekuwatan NICA. Ing tanggal 17 Mei
1949, Lètkol Hasan Basry minangka Gubernur Tentara ALRI Wewengkon IV Pertahanan
Kalimantan mroklamirké sawijining Proklamasi Kalimantan sing isiné yèn "Laladan
Kalimantan Kidul" (laladan-laladan sanjaban Laladan Istiméwa Kalimantan Kulon
lan Laladan Istiméwa Kalimantan Wétan) tetep minangka bagéan ora kapisahaké saka
Nagara Républik Indonésia sing wis diproklamasikké tanggal 17 Agustus 1945.
Pamaréntah Gubernur Militér iki arupa upaya tandhingan dhateng kawanguné Dhéwan
Banjar sing didegaké Walanda.

Ing mangsa Républik Indonésia Sarékat, Kalimantan dipérang dari limang laladan
ya iku :

Wiwit taun 1938, Bornéo-Walanda (Kalimantan) arupa siji kasatuan laladan
administratif sangisoré gubernur, sing duwé kedhudhukan ing Banjarmasin:

Taun 1957 Kalimantan dipérang dadi 3 propinsi, ya iku Kalimantan Kidul,
Kalimantan Wétan, Kalimantan Kulon. Sabanjuré taun 1958, kawangun propinsi
Kalimantan Tengah minangka pamekaran saka Kalimantan Kidul.



https://jv.wikipedia.org/wiki/Itil

Klitoris iku organ sèksual wanita sing dunungé ana ing sisih ndhuwur ing
antarané kaloro labia minora (bibir vagina njero).

Klitoris dumadi saka siji laladan bunder sing diarani kelenjar, lan bagéyan sing
luwih dawa, disebut batang, sing nduwèni wangun-wangun cekungan mèmper karo sing
diduwèni penis. Jaringan bibir bagéan njero biasané nutupi batang klitoris, sing
dadi tutup kanggo nglindhungi. Siji-sijiné bagéan klitoris sing bisa dideleng
langsung ya iku kelenjaré, sing katon kaya kancing cilik gilap. Ukuran lan
wanguné béda-béda ing saben wong. Klitoris bisa dideleng kanthi nyingkap kulit
selubung klitoris menyang mburi. Ana akèh banget pucuk saraf jroning klitoris
lan ing tlatah saubengé.

Akèhé ujung saraf jroning klitoris nyebabaké dadi sènsitif banget marang
sénggolan utana penetan langsung utawa ora langsung. Bab iki mèmper karo penis
ing pria. Rangsangan ing laladan klitoris bisa nekakaké rasa nikmat, lan dadi
siji-sijiné fungsi organ iki sing wis kinawruhan. Klitoris ora ana hubungané
karo mbobot, menstruasi, utawa uyuh.



https://jv.wikipedia.org/wiki/Indonesia

Indonésia, resmine Républik Indonésia (basa Indonésia: Republik Indonesia), iku
sawijining negara berdaulat transkontinéntal dumunung utamané ing Asia
Kidul-Wétan karo sawetara wilayah ing Oséania. Dumunung ing antarané Samodra
Hindia lan Pasifik, iku negara kapuloan paling gedhé ing donya, kanthi luwih
saka telulas èwu pulo. Indonésia nduwé kira-kira populasi liwat 258 yuta wong
lan nomer papat negara paling akèh populasiné ing donya, negara Austronésia
paling akèh populasiné, uga negara mayoritas Muslim paling akèh populasiné. Pulo
paling padhet sa donya Jawa ngandhut luwih saka setengah saka populasi.

Wangun pamaréntahan republik Indonésia kalebu législatur lan Présidhèn kapilih.
Indonesia nduwe 34 provinsi, kang lima duwe status administratif khusus. Kutha
krajan lan paling akèh pedunungé yakuwi Jakarta. Negara nduwe tapel wates karo
Papua Nugini, Timor Wétan, lan Malaysia sisih wétan. Negara tanggané kalebu
Singapura, Filipina, Australia, Palau, lan wilayah India Kapuloan Andaman lan
Nicobar. Indonésia iku sawijining anggota pangadeg ASEAN lan anggota saka
ekonomi utama G-20. Ekonomi Indonesia iku peringkat 16 PDB nominal donya lan
paling gedhé ka-8 PDB ing PPP.

Kapuloan Indonésia wis wilayah wigati ing padagangan wiwit ing paling ing abad
kaping 7, nalika Sriwijaya lan banjur mengko Majapahit dagang karo Tiongkok lan
India. Panguwasa lokal ngunakake model budaya, agama lan politik manca saka awal
abad Masèhi, lan karajan Hindu lan Buda ngrembaka. Sajarah Indonésia wis
diprabawai dening kakuwasan manca kepincut karo sumber daya alam Indonésia.
Pedagang Muslim lan sarjana Sufi nggawa Islam kang saiki dominan, sawetara
kakuwasan Eropah nggawa Kristen lan perang siji liyane kanggo monopoli
perdagangan ing Kapuloan Maluku ing Zaman Penjelajahan. Sawise telung lan
setengah abad kolonialisme Walanda wiwit Amboina lan Batavia, lan pungkasanipun
kabeh kapuloan kalebu Timor lan Papua Kulon, ing kaping diselani dening
kakuwasan Portugis, Perancis lan Inggris, Indonesia mardika sawisé Perang Donya
II. Sajarah Indonesia kang wis wiwit ora tenang, karo tantangan bencana alam,
rojo pati massa, korupsi, separatisme, prosès démokratisasi, lan pèriode saka
owah-owahan ékonomi kanthi cepet.

Indonésia dumadi saka atusan klompok ètnis lan linguistik asli. Klompok ètnis
paling gedhé – lan dominan ing politik – ya iku Jawa. Idèntitas nasional wis
dikembangaké, ditetepake dening basa nasional, karagaman etnik, pluralisme agama
ing populasi mayoritas Muslim, lan sajarah kolonial lan kraman marang iku. Motto
nasional Indonésia, "Bhinneka Tunggal Ika" ("séjé-séjé nanging ajeg manunggal"),
nuduhake karagaman sing mbentuk negara. Senadyan populasi gedhé lan wilayah
padhet pedunungé, Indonésia nduwe wilayah jembar ara-ara samun sing ndhukung
karagaman hayati tingkat paling dhuwur kaping pindho ing donya. Indonésia
nduweni sumber daya alam kalubèran kaya lenga lan gas bumi, timah, tembaga lan
emas. Pertanian utamané mrodhuksi beras, tèh, kopi, rempah-rempah lan karèt.
Partner dagang utama Indonesia ya iku Jepang, Amérika Sarékat lan negara tangga
Singapura, Malaysia lan Australia.

Cithakan:Further Jeneng Indonésia asale saka terjemahan Yunani saka Kali Sindu
lan tembung nèsos, tegesé "pulo Indhiya". Jeneng kuwi wis ana ing abad kaping
18, adoh sadurungé Indonésia mardika. Ing taun 1850, George Windsor Earl,
sawijining étnolog Inggris, ngajokaké istilah Indunesians—lan, pilihané,
Malayunesians—kanggo pedunung ing "Kapuloan Indhiya utawa Kapuloan Melayu". Ing
publikasi kang padha, muridé Earl, James Richardson Logan, nggunakaké Indonesia
minangka sinonim kanggo Kapuloan Indhiya. Nanging, akademisi Walanda nulis ing
publikasi Indhiya Wétan padha wegah nggunakaké Indonesia. Nanging, padha
nggunakaké istilah Kapuloan Melayu (Maleische Archipel); Indhiya Nèderlan
(Nederlandsch Oost Indië), luwih kondhang Indië; Wétan (de Oost); lan Insulinde.

Sawise 1900, jeneng Indonesia dadi luwih umum ing lingkungan akademik njaba
Nèderlan, lan kelompok nasionalis Indonésia nggunakake kuwi kanggo èksprèsi
politik. Adolf Bastian, saka Universitas Berlin, mopulèrke jeneng kuwi liwat
bukuné Indonesien oder die Inseln des Malayischen Archipels, 1884–1894. Pelajar
Indonesia kang pisanan nggunakaké jeneng iki ya iku Suwardi Suryaningrat (Ki
Hajar Dewantara), nalika ngedegaké kantor berita ing Nèderlan sing jenengé
Indonesisch Pers-bureau ing 1913.

Ing samadyaning prabawa agama Hindu lan Buddha, sawetara karaton ngadeg ing pulo
Sumatra lan Jawa wiwit abad kaping-7 nganti abad kaping-14. Tekaning
pedagang-pedagang Arab saka Gujarat, India sabanjuré nepungaké agama Islam kang
pungkasané dadi agama paling gedhé ing Indonésia.

Ing abad kaping-17, nagara Walanda kang nalika iku minangka nagara paling kuwat
ing tlatah Éropah, nelukaké nagara Inggris (British) lan Portugis (kejaba tlatah
jajahan Portugis ing Timor Wétan). Bangsa Walanda njajah Indonésia nganti
mangsané Perang Donya Kapindho. Wiwitané Walanda ngadegaké Syarikat Hindia Wétan
Londho, ya iku armada niyaga rempah-rempah duwèké pamaréntah karajan Walanda,
lan sabanjuré ing wiwitaning abad kaping-19 kanthi kekuwatan prajurité wiwit
blak-blakan njajah tlatah Indonésia.

Samangsa Perang Donya II, Walanda (Landa) dijajah karo Jèrman, nalika iku Jepun
nguwasani Indonésia. Sawisé Indonésia kapilut ing taun 1942, pihak Jepun sesora
yèn para pejuwang Indonésia iku kanca dedagangan sing kooperatif lan sedya
nggelar prajurit yèn dibutuhaké. Soekarno, Mohammad Hatta, K. H. Mas Mansur, lan
Ki Hajar Dewantara banjur antuk kanugrahan saka Maharaja Jepun ing taun 1943.

Ing Maret 1945, pihak Jepang nggawé sawijining kumite kanggo mardikaké
Indonésiya, sabubaré Perang Pasifik rampung ing taun iku. Kahanan iki kasurung
déning organisasi para mudha, klompok pimpinan Soekarno nyoba supaya Indonésia
bisa mardika.

Samubarang pratingkah kebak getih kanggo nanggulangi para pejuwang kanggo
mardika mau banjur kondhang kanthi sebutan 'tumindak pulisi' (Actie
Politioneel). Pungkasané, Walanda gelem nampa hak bangsa Indonésia kanggo
mardika ing 27 Desember 1949 sawisé kasurung-surung bangsa-bangsa liya, utamané
Amérika Sarékat. Soekarno dadi présidhèn pisanan Indonésia kanthi Mohammad Hatta
dadi wakil présidhèn.

Ing warsa 1950-an lan 1960-an, pamarintah Soekarno wiwit mangayubagya blok
sosialis, kaya ta Républik Rakyat China lan Yugoslawiya. Ing taun 1960-an uga
kedadèn konfrontasi adu tiyasa karo nagara tangga, Malaysia, lan nggresulané
para kawula amarga urip kecingkrangan tambah ndadra.

Jendral Suharto dadi présidhèn ing taun 1967 kanthi alesan ngamanaké nagara saka
anceman komunisme tumrap Soekarno sing nalika iku sansaya tanpa daya. Sawisé
Soeharto nyekel kuwasa, PKI dibubaraké lan warga Indonésia sing dikira cawé-cawé
lan mélu komunis akèh sing mati. Ing 32 taun pamarintahan Soeharto iku kasebut
Orde Baru, kanggo mbèdakaké karo jaman Soekarno sing kasebut Orde Lama.

Suharto kasil nyedhakaké manèh Indonesiya marang nagara-nagara manca - lan kasil
nuwuhaké ékonomi sing manjila, ora kétang ora warata. Ing wiwitan Orde Baru,
strategi ékonomi nagara digawé déning sapérangan ahli ékonomi lulusan fakultas
ékonomi University of California at Berkeley, sing diwènèhi gelar "kelompok
Berkeley". Nanging, Soeharto lan sakancané bisa dilèngsèraké sawisé unjuk rasa
sing sumrambah ing sadhéngah papan. Tambah manèh, nagara lagi keblandhang utang
amarga krisis. Soeharto mudhun ing taun 1998.

Saka 1998 nganti 2001, ana telung (3) présidhèn sing mung sedhéla waé ngrasakaké
kuwasa, ya iku: Bacharuddin Jusuf (BJ) Habibie, Abdurrahman Wahid lan Megawati
Soekarnoputri. Ing taun 2004 présidhèn Indonésia sing anyar ya iku Susilo
Bambang Yudhoyono.

Indonésia saiki nggémbol prakara akèh, wiwit seka dhuwit, pulitik, agama, lan
rasa guyub. Aceh lan Papua nyoba luwar seka Nagara Kesatuan Républik Indonésia.
Timor Wétan malah wis ngumandhangké kamardikané ing taun 2002 sawisé 24 taun
dikuwasani Indonésia lan 3 taun ing panggulawenthahé PBB. Masalah paling anyar
sing katimpa nagara iki ya iku anané samubarang karusakan jalaran alam.

Ing 26 Desember 2004, tsunami nerjang puluhan éwu warga ing Aceh lan Pulo Nias,
Sumatra.

Indonésia iku saka telung nagara (India, Indonésia, Israèl) sing nganggo sistem
dhémokrasi kanthi pas lan bener ing pamaréntahané, arupa nagara républik
présidhènsial multiparté sing dhémokratis. Kayadéné ing nagara-nagara dhémokrasi
liyané, sistem pulitik sing didhasaraké marang Trias Pulitika ya iku pamisahan
kakuwasan legislatif, èksekutif lan yudikatif. Kakuwasan legislatif dicekel
déning sawijining lembaga sing jenengé Majelis Permusyawatan Rakyat (MPR) sing
dumadi saka rong badan ya iku DPR sing anggota-anggotané arupa wakil-wakil Parté
Pulitik lan DPD sing anggota-anggotané makili propinsi. Saben laladan diwakili
déning 4 wakil sing dipilih langsung déning rakyat ing laladané dhéwé-dhéwé.

Majelis Permusyawaratan Rakyat (MPR) iku lembaga paling dhuwur nagara. Nanging
sawisé amandemèn ka-4, MPR dudu lembaga paling dhuwur manèh. Kaanggotaan MPR
owah sawisé Amandeman UUD 1945 ing pèriode 1999-2004. Kabèh anggota MPR iku
anggota DPR, ditambah anggota DPD (Dewan Perwakilan Laladan). Anggota DPR lan
DPD dipilih liwat pemilu lan dilantik kanthi mangsa jabatan limang taun. Wiwit
2004, MPR iku parlemèn sistem rong kamar (bikameral), sawisé kacipta DPD
minangka kamar kaloro. Sadurungé, anggota MPR iku kabèh anggota DPR ditambah
Utusan Golongan. MPR wektu iki diketuani déning Hidayat Nur Wahid. Anggota MPR
wektu iki ana 550 anggota DPR lan 128 anggota DPD. DPR wektu iki diketuani
déning Agung Laksono, déné DPD diketuani déning Ginandjar Kartasasmita.

Lembaga èksekutif pusaté dumunung ana ing présidhèn, wakil présidhèn, lan
kabinèt. Kabinèt ing arupa Kabinet Presidensiil saéngga para mentri tanggung
jawab marang présidhèn lan ora makili parté pulitik sing ana ing parlemèn.
Senadyan mangkono, Présidhèn wektu iki ya iku Susilo Bambang Yudhoyono sing
diusung déning Parté Dhémokrat uga nunjuk sawetara pamimpin Parté Pulitik supaya
lungguh ing kabinèté. Tujuané kanggo njaga stabilitas pamaréntahan ngèlingi
kuwaté posisi lembaga legislatif. Nanging pos-pos wigati lan strategis umumé
diisi déning Mentri asal saka wong sing dianggep ahli jroning bidhangé.

Lembaga Yudikatif wiwit mangsa réformasi lan anané amandemèn UUD 1945 diayahi
déning Mahkamah Agung, Komisi Yudisial, lan Mahkamah Konstitusi, klebu
pangaturan administrasi para hakim. Senadyan mangkono Menteri Hukum lan Hak
Asasi Manungsa tetep ana ing kabinèt.

Indonésia iku nagara paling jembar ing Asia Kidul-Wétan sing ketata jroning
propinsi-propinsi, wektu iki dumadi saka 34 propinsi, lima ing antarané arupa
laladan istiméwa. Saben propinsi nduwèni badan legislatur lan gubernur. Propinsi
dipérang dadi kabupatèn lan kutha, sing dipérang manèh dadi kacamatan lan manèh
dadi kalurahan lan désa.

Propinsi Nanggroe Aceh Darussalam, DKI Jakarta, D.I. Yogyakarta, Papua, lan
Papua Kulon nduwèni hak istiméwa legislatur sing luwiih gedhé lan tingkat
otonomi sing luwih dhuwur saka pamaréntahan pusat tinimbang propinsi liyané.
Contoné, pamaréntahan Nanggroe Aceh Darussalam nduwèni hak kanggo mbentuk sistem
hukum dhéwé; ing taun 2003, Aceh wiwit netepaké hukum Syariah. Yogyakarta olèh
status Laladan Khusus minangka pengakon marang peran wigati Yogyakarta jroning
ndhukung sajroning Revolusi . Propinsi Papua, nalika semana kasebut Irian Jaya,
éntuk status otonomi khusus taun 2001. Jakarta minangka laladan khusus kutha
krajan nagara. Timor Portugis didadèkaké propinsi Timor Wétan sasuwéné
1976–1999, kang sabanjuré misah minangka rèferèndum dadi Nagara Timor Leste.

Indonésia ana ing posisi antara 6º LL – 11º LK lan 95º BW - 141º BW, antara
Samudra Pasifik lan Samudra Hindhia, antara Bawana Asia lan Bawana Australia,
lan antara patemon 2 rangkeyan pagunungan, ya iku Banjaran Pasifik lan Banjaran
Mediteranian.

Indonésia nduwé luwih 18,000 pulo (watara 6000 ora dienggoni) kasebar ing
sekitar khatulistiwa, lan nduwé iklim tropika. Pulo sing paling padhet padunungé
ya iku pulo Jawa, separo padunung Indonésia ana ing pulo iki. Indonésia nduwé 5
pulo gedhé, ya iku: Jawa, Sumatra, Kalimantan, Sulawesi, lan Papua.

Lokasi Indonésia uga ana ing pinggir lèmpèng tèktonik sing aktif kang ateges
Indonésia asring kena lindhu lan uga tsunami. Indonésia uga nduwé akèh gunung
geni, salah sijiné ya iku gunung Krakatau ing selat Sundha.

Ing pungkasan taun 1990-an Ékonomi Indonésia ngalami kamunduran amarga krisis
ékonomi sing ngenani sabagéyan gedhé Asia wektu iku nanging Ékonomi Indonésia
saiki wiwit stabil manèh.

Indonésia nduwé sumberdaya alam sing gedhé ing sanjabaning Jawa, antarané lenga
mentah, gas bumi, timah, tembaga lan emas. Indonésia iku eksportir gas bumi
paling gedhé nomer loro ing donya, ning akir-akir iki wiwit dadi importir lenga
mentah. Kasil tetanèn kang utama antarané beras, tèh, kopi, rempah-rempah lan
jangonon lobak.

Mitra dagang Indonésia paling gedhé ya iku Jepang, Amérika Sarékat lan
nagara-nagara tanggané ya iku Malaysia, Singapura lan Australia.

Yèn dideleng saklepasan, padunung ing Indonésia bisa dipèrang dadi loro. Ing
sisih kulon, padunungé akèh saka suku Melayu. Ing sisih wétan akèh-akèhé seka
suku Papua sing nduwé sesambungan karo kapuloan Melanesia. Akèh padunung sing
mratélakaké pérangan saka suku sing luwih pramana, kang dipérang manut basa lan
asal wewengkon, upamané Jawa, Sundha, Batak.

Islam dadi agama mayoritas sing dianut udakara 87% padunung Indonésia. Angka iki
ndadèkaké Indonésia dadi nagara kanthi padunung muslim paling akèh ing ndonya.
Sisané ngugemi agama Protestan (8,9%), Katulik (3%), Hindhu (1,8%), Buddha
(0,8%), lan liya-liyané (0,3%).

Akèh-akèhé padunung Indonésia migunakaké basa wewengkoné dhéwé kanggo pocapan
padinan, Éwasemana, basa Indonésia dadi basa resmi sing diajaraké ing sekolahan.

Sumrambahing padunung Indonésia ora warata. Padunungé mundhak matikel-tikel
kanthi angka sing dhuwur. Pulo Jawa sing aling padhet padunungé, lan uga dadi
punjering pamarèntahan. Pulo Jawa iba vital lan strategis lan kudu digatèkaké
temenan. Padunung Indonésia sing manggon anèng pulo-pulo sisih lor luwih sithik,
tinimbang nagara-nagara kaya ta Jepang, China lan India.

Jinising kasenian ing Indonésia akèh diprabawai karo sawetara kabudayan. Tari
Jawa lan Bali iku sing kondhang, contoné, akèh antuk pangaribawa saka kabudayan
Hindhu. Akèh candhi-candhi sing kawangun kaya ing tanah Indhia. Déné pagelaran
wayang lan bathik uga kawentar ing ndonya. Akèhing suku bangsa lan agama agawé
regeng kabudayan Indonésia.

Karèt naté kondhang kanthi sebutan ‘enam hitam’ lan iku bebathi nguntungaké
devisa ing jaman mbiyèn. Ing ndonya, saiki Indonésia ngancik trap ka-loro sawisé
Malaysia ing babagan karèt. Nagara-nagara sing ngasilaké karèt liyané ya iku
Thailand, India, Sri Lanka, Nigeria, Liberia, Zaire, Brazil lan Filipina.

Aréal tembako (mbako) ing taun 1979 kira-kira ambané 198.000 Ha. Ing antarané
saka angka iku ya iku 183.000 Ha kaselenggarakaké déning rakyat, 2000 Ha diurusi
cukong-cukong gedhé, lan 13.000 Ha didarbèni pamarintah (PTPN).

Emas lan pérak digulawentah déning PT Aneka Tambang ing Banten Kidul, karo
Freeport Indonésia lan wiji tembaga ing Papua. Kanthi prasaja, rakyat uga mélu
ngolah emas lan pérak kanthi cilik-cilikan.

Panambangan aspal kagiyaraké ing Sulawesi Kidul-Wétan, Sakabèhé 19 lapangan
gedhé lan cilik, lima ing antarané kaanggep becik. Yèn dikira sakabèhé,
kira-kira 28,5 yuta ton.



https://jv.wikipedia.org/wiki/Geguritan

Geguritan ya iku wohing susastra kang basané cekak, mentes lan éndah. Geguritan
asalé saka tembung "gurit", kang ateges kidung utawa tulisan kang awujud
tatahan. Déné geguritan ing kéné, ateges rumpakan kidung kang mawa paugeran
gumathok, ya iku:

Geguritan iku kalebu puisi Jawa modhèrn, amarga ora kaiket ing aturan kayadéné
tembang. Geguritan bisa karipta amarga ana ilham utawa inspirasi (angen-angen).
Geguritan mujudaké karya kang sipaté pribadi, mula geguritan panganggit siji lan
sijiné béda-béda. Angen-angen kang ana sajroné pikirané pengarang banjur diolah
supaya dadi geguritan kaya kang dikarepaké panganggit. Kanthi mengkono,
geguritan iku basané katon éndah, bisa migunakaké purwakanthi, dwipurwa, seselan
lan liya-liyané. Geguritan iku duwèni nilai- nilai utawa amanat kang bisa
kapethik kanthi diparafrasakake dhisik. marafrasakake geguritan iku ateges
nganalisis utawa ngudari ukara- ukara geguritan iku supaya maksudé bisa
katangkep. Geguritan iku kawujud saka téma, pamilihane tembung uga nganggo
sarana rétorika lan majas. Sarana rétorika lan majas paédahé kanggo gawé
geguritan iku éndah lan enak kawaca.

Minurut wujudé, kasusastran iku jinisé ana telu, ya iku prosa (gancaran),
geguritan lan drama (sandiwara). Kang mbédakaké kateluné ya iku wujudé.
Kasusatran prosa utawa gancaran awujud paragraf, kasusastran geguritan iku
awujud bait, lan kasusastra drama utawa sandiwara awujud dialog (pacelathon).



https://jv.wikipedia.org/wiki/Ganja

Ganja (Cannabis sativa syn. Cannabis indica) iku tanduran budidaya pangasil
serat, nanging luwih ditepungi amarga kandhutan dat narkotika ing wijiné,
tetrahidrokanabinol (THC, tetra-hydro-cannabinol) sing bisa gawé panganggoné
ngalami euforia (rasa seneng sing dawa tanpa sebab). Tanduran ganja biasané
digawé dadi rokok mariyuana.

Ganja kalebu tanduran herba kang jejeg. Uripé setaun langsung panèn, dhuwuré
umumé 1-1,5 m. Ganja nduwèni pang. Nalika enom rambuté akèh. Godhong ganja
thukul ing pangkal gagang. Godhong ganja nduwèni gagang dawa, stipula bébas lan
bentuké kaya benang utawa kaya tombak.

Ganja urip ing panggonan kang nduwèni iklim tropis kang lembab. Tujuwané kanggo
mrodhuksi résin narkotik. Serat kang optimal bisa diasilaké nalika ganja urip
ing dhaérah kang suhuné 15-27 drajat celcius. Ganja thukul paling akèh ing Aceh.

Ganja bisa ditangkaraké wijiné. Wiji nukulaké cambah ing temperatur asor nanging
ora sangisoré 1 drajat celcius. Temperatur lemah 10-12 drajat celcius paling
apik kanggo urip ganja. Yèn nganggo cara vegetatif bisa kanthi cara stèk.
Ananging ana biokimia lan morfologi kang béda antarané ganja kang thukul saka
wiji lan kang ditangkaraké kanthi cara vegetatif.

Ananging yèn nganggo ganja kanthi dosis kang luwih bisa mbebayani kanggo
kaséhatan lan bisa nyebabaké ketagihan.



https://jv.wikipedia.org/wiki/Basa_Walanda

Basa Walanda iku basa Jermanik Kulon kang dipituturaké déning 20 yuta jiwa ing
saindhenging donya. Jroning basa Walanda, basa iki disebut het Nederlands utawa
de Nederlandse Taal. Jroning Basa Inggris disebut Dutch utawa the Dutch
Language.

Basa Walanda lan uga basa Inggris sarta basa Jerman, kalebu minangka bagéan saka
kulawarga basa Jermanik Kulon kang gedhé. Nanging jroning kulawarga basa iki,
basa Walanda sacara rélatif bisa dianggep cilik. Sifat khas basa Walanda ya iku
dhasaré. Basa Walanda adhedhasar basa Frankia Hilir.

Biyèn, nalika suku-suku Jerman teka manggon ing sungapan Kali Rhein, Kali Maas
lan Kali Schelde, kaum Frankia ya iku kang paling dominan lan pengaruhé paling
gedhé kanggo tuwuhing basa Walanda ing tembé mburi tinimbang suku-suku kang isih
cedhak perkerabatané kayadéné suku Frisia lan Saxon kang luwih akèh urip ing
pesisir wektu semana, utamané manggon ing sisih wétan Kali IJssel. Amarga saka
iku kakerabatan antara basa Walanda lan basa Jerman cedhak banget. Bebarengan
karo basa Jerman Hulu (basa Jerman baku) lan basa Jerman Hilir, kang ora
adhedhasa basa Frankia, basa Walanda kalebu apa kang disebut kulawarga basa
Jermanik Kulon-Kontinental. Kulawarga iki minangka cawang saka basa Jermanik lan
basa Jermanik dhéwé minangka cawang saka basa Indo-Éropah.

Suwé banget dipercaya yèn bukti Basa Walanda paling tuwa iku awujud ukara iki:
“Hebban olla vogala nestas bigunnan hinase hic enda thu wat unbidan we nu”.
Jroning Basa Walanda moderen: “Hebben alle vogels nesten begonnen behalve ik en
u. Waarop wachten we nog?” Tegesé: “Kabèh manuk wis gawé susuh kajaba aku lan
kowé, apa kang kita tunggu?”.

Ukara iki kira-kira ditulis ing taun 1075 déning sawijining biarawan Flandria
ing Rochester, Inggris.

Banjur karya sastra pisanan kang ana ya iku Karel ende Elegast, sawisé iku basa
Walanda tansaya akèh tinulis.



https://jv.wikipedia.org/wiki/Antartika

Antartika (saking basa Yunani ἀνταρκτικός antarktikos, kosok wangsulipun arktik)
punika bawana ingkang njangkep Kutub Kidul Bumi. Panggènan paling asrep ing
salumahing bumi punika sabagéyan ageng katutup ès satunggal taun teras. Legéndha
lan spékulasi prakawis satunggaling Terra Australis ("Tanah Kidul") sampun
wonten wiwit jaman kina, éwasemanten pinanggihan bawana ingkang kapisan
dipuntampi umum ing taun 1820 lan pandharatan ingkang kapisan kavérifikasi ing
taun 1821. Nanging, péta ingkang dipundamel Admiral Piri Reis ing tahun 1513
ngemot setunggal bawana kidul ingkang kadosipun mèmper kaliyan pasisir
Antartika. (Pirsani ugi Sejarah Antartika).

Kanthi wiyar 13.200.000 km², Antartika dados bawana wiyar piyambak nomer gangsal
sasampunipun Eurasia, Afrika, Amerika Lor, lan Amerika Kidul. Nanging,
populasinipun paling alit, tebih ing saandhapipun sanesipun (umumipun
dipunpanggèni déning para panliti lan ilmuwan kanthi wates wekdal tartamtu
kémawon). Bawana punika ugi gadhah kainggilan siti rata-rata paling inggil,
kalembaban rata-rata paling asor, lan suhu rata-rata paling asor ing antawisipun
sadaya bawana ing bumi.

Antartika punika zona bebas, éwadéné semanten dumugi sapunika tasih wonten
sapérangan nagari ing donya ingkang ngajengaken klaim kapamilikan wewengkon ing
bawana Antartika punika.

Éwadéné wontenipun bawana Antartika sampun dipunkinten kawit rumiyin, nanging
bawana punika saweg kepanggih ing taun 1820. Sinten ingkang manggihi pisanan
boten cetha amargi wonten tiyang tiga saking tigang nagari ingkang ngeklaim,
inggih punika: Fabian von Bellingshausen saking Rusia, Edward Bransfield saking
Britania Raya lan Nathaniel Palmer saking Amerika Serikat.

Ing taun 1911 Roald Amundsen saking Norwegia dados tiyang nomer setunggal
ingkang dumugi ing kutub Kidul. Mboten dangu salajengipun panjenenganipun
dipunsusul déning Robert Falcon Scott saking Britania Raya.

Antartika punika panggènan paling asrep ing Bumi kanthi suhu dumugi -85 lan -90
drajat Celsius ing musim asrep lan 30 drajat langkung inggil ing musim panas.
Bagéyan tengahipun asrep lan garing sarta namung ngalami sekedhik curah dawuh.
Mandhapipun salju dumados ing bagéyan pesisir, kanthi cathetan paling inggil 48
inci ing 48 jam. Méh sadaya bawana punika katutup ès ingkang kandelipun
rata-rata 2,5 kilometer.

Gumantung ing garis lintangipun sarta wekdal dalu utawi siyang ingkang konstan,
ndamel iklim ingkang biasa dipunalami manungsa boten wonten ing bawana punika.

Kéwan ingkang umum dipunpanggihi ing wewengkon punika inggih pinguin. Pinguin
inggih punika jinis peksi ingkang boten saged mabur, nanging pinguin punika
panyilem ingkang ulung. Sato kéwan sanèsipun inggih punika singa laut, asu laut
lan iwak paus.

Kinten-kinten wonten kirang langkung 1.000 tiyang dedalem ing Antartika ing
setunggal wekdal nanging gumantung ugi tumrap musim. Tiyang ingkang dedalem ing
Antartika biasanipun ngginaaken zona wekdal nagari asalipun. Éwadéné boten
wonten pamukim ingkang netep, 29 nagari ingkang napakastani Traktat Antartika
gadhah stasiun risèt ingkang umumipun tansah dipunginaaken sataun teras.

Kathah ingkang nganggep bilih manungsa pisanan ingkang dipunlairaken ing
Antartika punika Solveig Gunbjörg Jacobsen, tepatipun ing Grytviken, pulo
Georgia Kidul ing tanggal 8 Oktober 1913. Nanging amargi pulo punika boten
dipunanggep dados bagéyan saking bawana Antartika, Emilio Marcos Palma (lair 7
Januari, 1978) dumugi sapunika dados tiyang kapisan ingkang lair ing bawana
Antartika. Piyambakipun tiyang warganagari Argentina. Salajengipun ing taun 1986
lan taun 1987 ing stasiun Chili ugi lair setunggal putra lan putri.

Sapérangan nagari, utaminipun ingkang panggènanipun boten tebih saking Antartika
ing awal abad kaping 20 damel klaim sapérangan wewengkon ing Antartika. Klaim
punika sacara praktis boten wonten tegesipun, nanging asring dipungambaraken
déning para ahli kartografi ing pendamelan péta lan atlas.

Kathahipun ingkang klaim wewengkon-wewengkon punika nggadhahi stasiun obsèrvasi
lan panlitèn ing lebet wewengkonipun. Prajanjian Antartika boten ngakèni
klaim-klaim punika lan sabagéyan ageng nagari ing ndonya boten ngakèni
wewengkon-wewengkon punika. Sapérangan nagari kados Amerika Serikat lan Rusia
boten, utawi dèrèng klaim wewengkon nanging nyataaken saged klaim wewengkon ing
mangsa ngajeng.

Antartika sampun gadhah jasa layanan tèlpon nirkabel. Ing Pangkalan Marambio
gadhahanipun Argentina wonten setunggal menara sélular ingkang ngginaaken
tèknologi AMPS lan ing Pulo Raja George wonten setunggal menara GSM Entel Chili.
Sasanèsipun punika, komunikasi kawatesi ing konèksi satelit.

Wisata tumuju Antartika biasanipun kanthi pelayaran laut. Tiyang-tiyang saged
numpang kapal pesiar méwah ingkang badhé berlayar nyelaki Antartika kanthi let
ingkang aman amargi seganten ing sekitar Antartika kathah gunung-gunung ès.

Ing dasawarsa 70-an, wisata kanthi montor mabur ugi populér kagem sawetawis
wekdal. Wonten 2 maskapé pamaburan ingkang ngladosi pamaburan ngliwati Antartika
kagem nikmati pemandhangan saking nginggil inggih punika Qantas Airlines lan Air
New Zealand. Nanging sasampunipun kacilakan montor mabur Air New Zealand
penerbangan TE-901 ingkang nabrak redi Erebus tanggal 28 November 1978,
pamaburan nikmati pemandhangan Antartika saking awang-awang punika salajengipun
dipundhegaken.



https://jv.wikipedia.org/wiki/%C3%89tiopia

Républik Dhémokratik Federal Éteopiah (Ityop'iya, basa Amhara ኢትዮጵያ) iku nagara
kang dumunung ing Afrika.

Éteopiah ndarbèni sajarah kang paling jangkep minangka nagara mardika ing bawana
kasebut. Minangka nagara paling tuwa ing donya, kawasan Éteopiah uga minangka
salah siji panggonan peradaban kang paling wiwitan ing donya. Pamaréntahan
Éteopiah pisanan diwangun udakara taun 980 SM lan nampa agama Kristen ing abad
ka-4 M. Nagara iki cukup unik yèn dibandingaké karo nagara-nagara Afrika liyané
amarga ora naté dijajah wektu jamané Parebutan Afrika, lan terus mardika nganti
taun 1936, nalika pasukan Italia nguwasani nagara mau. Pasukan-pasukan Britania
Raya lan Éteopiah ngalahaké tentara Italia taun 1941, lan Éteopiah ngéntukaké
kadhaulatané manèh sawisé nanda tangani Prajanjèn Britania-Éteopiah ing Desember
1944. Éteopiah biyèn naté dijenengké Abisinia.

Wektu iki, Éteopiah minangka nagara awangun républik lan mèlu aktif jroning
aktivitas-aktivitas kerjasama internasional. Prajané, Addis Ababa minangka pusat
administrasi Uni Afrikah (AU).

Éteopiah isih nganggo kalendher Julian saéngga nagara iki arep mbuka rangkaian
perayaan nyambut milenium katelu adhedhasar penanggalan kalendher kasebut.
Nagara ing Sungu Afrikah iki migunakakén kalender Julian kang kèri watara 7
tahun dibandingaké karo kalendher Gregorian kang luwih umum dipigunakaké ing
donya.

Jeneng "Éteopiah" jaré asal saka "Ityopp'is", ya iku jeneng anak putu Ham,
pambangun kutha Aksum. Jeneng lawas "Abbesinia" asal saka klompok suku Habesha,
ya iku kaum kang manggoni kawasan Éteopiah wiwit taun 3000 SM.



https://jv.wikipedia.org/wiki/Virus

Virus iku parasit kanthi ukuran mikroskopik sing nginfèksi sel organisme
biologis. Virus mung bisa reproduksi ing sajroning material urip kanthi nginvasi
lan ngendhalèkaké sel makluk urip amarga virus ora duwé kalengkapan selular
kanggo reproduksi dhéwé. Istilah virus biasané ngrujuk marang partikel-partikel
sing nginfèksi sel-sel eukariota (organisme multisel lan akèh jinis organisme
sel tunggal), sauntara istilah bakteriofage utawa fage dipigunakaké kanggo jinis
sing nyerang jinis-jinis sel prokariota (bakteri lan organisme liya sing ora
duwé inti sel). Biasané virus ngandhut sethithik asam nukleat (DNA utawa RNA,
nanging dudu kombinasi kaloroné) sing disingkupi sawijining bahan panglindhung
sing kasusun saka protein, lipid, glikoprotein, utawa kombinasi kateluné. Genom
virus nyandi proteinprotein sing dipigunakaké kanggo ngamot bahan genetikgenetik
uga proteinprotein sing dibutuhaké sajroning daur uripé.

Virus asring didhebataké statusé minangka makluk urip amarga virus ora bisa
nglakokaké fungsi biologisé sacara bébas. Amarga karakteristik khasé iki virus
mesthi kaasosiasi karo panyakit tinentu, ing manungsa (upamané virus influensa
lan HIV), kéwan (upamané virus flu burung), utawa ing tetanduran (upamané virus
mosaik mbako/TMV).



https://jv.wikipedia.org/wiki/Tetan%C3%A8n

Tetanèn utawa Pertanian iku kagiatan pamanfaatan sumber daya hayati sing diayahi
déning manungsa kanggo ngasilaké bahan pangan, bahan baku indhustri, utawa
sumber ènèrgi, sarta kanggo nglola lingkungan uripé. Kagiatan pamanfaatan sumber
daya hayati sing klebu jroning babagan tetanèn biasa dimangertèni minangka
budidaya tanduran utawa nenamdur (basa Inggris: crop cultivation) sarta
nggedhèkaké kéwan (raising), senadyan cakupané bisa uga arupa pamanfaatan
mikroorganisme lan bioenzim jroning pangolahan prodhuk lanjutan, kaya pangolahan
kèju lan témpé, utawa saukur ekstraksi waé, kaya golèk iwak utawa eksploitasi
alas.

Bagéyan paling gedhé padunung donya golèk pangan ing lingkup tetanèn, nanging
tetanèn mung nyumbang 4% saka PDB donya. Sajarah Indonésia wiwit mangsa kolonial
nganti saiki ora bisa dipisahaké saka sèktor tetanèn lan perkebunan, amarga
sèktor - sèktor iki nduwèni makna sing wigati banget jroning nemtokaké
pambentukan manéka realitas ékonomi lan sosial masarakat ing wewengkon-
wewengkon Indonésia. Miturut data BPS taun 2002, bidang tetanèn ing Indonésia
nyadiakaké lapangan kerja tumrap 44,3% padunung senadyan mung nyumbang watara
17,3% saka total pametu domestik bruto.

Kelompok èlmu-èlmu tetanèn nyinaoni tetanèn kanthi dhukungan èlmu-èlmu
pendhukungé. Inti saka èlmu-èlmu tetanèn ya iku biologi lan ékonomi. Amarga
tetanèn tansah kaiket déning ruang lan wektu, èlmu-èlmu pendhukung, kaya èlmu
lemah, météorologi, permesinan tetanèn, biokimia, lan statistika, uga dipelajari
jroning tetanèn. Usaha tani (farming) arupa bagéyan inti saka tetanèn amarga
nyangkut sakumpulan kagiatan sing diayahi jroning budidaya. Petani utawa among
tani iku sebutan tumrap wong sing nyelenggarakaké usaha tani, contoné "petani
tembako" utawa "petani iwak". Pelaku budidaya kéwan (livestock) sacara khusus
disebut minangka peternak.



https://jv.wikipedia.org/wiki/Somalia

Somalia (basa Somali: Soomaaliya; basa Arab: الصومال, As-Sumal), biyèn jenengé
Républik Dhémokratik Somali, iku nagara ing pesisir Afrika Wétan kang ana sacara
de jure. Somalia ora ndarbèni otoritas pamaréntah pusat kang diakoni, ora ana
mata uang nasional utawa ciri-ciri liya kang magepokan karo sawijining nagara
kang nduwèni kadhaulatan. Otoritas sacara de facto ana ing tangan pamaréntah
kang ora diakoni, ya iku Somaliland, Puntland lan gembong militan cilik kang
padha memusuhan, lan kateluné mimpin pamaréntahan oposisi.

Somalia ora ndarbèni pamaréntah nasional kang efektif. Ing sisih kulon-lor, ana
pamisahan Républik Somaliland. Ing sapérangan liyané ana sawetara warlord, ya
iku Puntland lan Somalia Kidul-Kulon. Pamaréntahan kang diakoni dunia
internasional ya iku "Pamaréntahan Transisi Nasional", wiwitané dipimpin déning
Abdulkassim Salat Hassan, kang ngontrol mung sabagéan saka Mogadishu, kutha
krajan Somalia.

Tanggal 10 Oktober 2004 Perdana Mentri Somalia kapilih Abdullahi Yusuf Ahmed,
Presiden Puntland, dadi Presiden sabanjuré. Amarga kahanan kaco ing Mogadishu,
pamilihan dianakakén ing pusat ulah raga ing Nairobi, Kenya. Yusuf kapilih
Presiden transisional déning parlemen transisional Somalia. Dhèwèké menangaké
189 saka 275 swara Parlemen. Sesi Parlemen uga dianakaké ing nagara tangga
Kenya. Pamaréntahané diakoni déning akêh nagara Barat minangka panguwasa legal
nagara mau, senadyan otoritas aktualé isih dadi pitakonan.

Akèh organisasi pulitik cilik liyané kang adhedhasar klan kang kawangun wiwit
pamilihan Presiden anyar, padha golèk (format) pulitik kang bebas-marga (kaya
déné Front Somali Bersatu).



https://jv.wikipedia.org/wiki/Selena

HIDDEN ERROR: Usage of "Died" is not recognizedHIDDEN ERROR: Usage of "Husband"
is not recognizedHIDDEN ERROR: Usage of "Born" is not recognized

Selena Quintanilla-Pérez (16 April, 1971 – 31 Maret, 1995), utawa luwih dikenal
minangka Selena, iku penyanyi, penulis lagu, penyanyi, modhèl, disainer busana,
aktris lan produser musik saka Amérika Sarékat (Mexican American), sing dijuluki
"The Queen of Tejano music". Anak wuragil saka pasangan Amérika katurunan
Meksiko iki wis ngluncuraké album pisanan ing yuswa 12 taun. Selena menangaké
Female Vocalist ing taun 1987 Tejano Music Awards lan ngéntukaké kontrak karo
EMI sawetara taun sakwisé iku. Selena tansaya misuwur ing wiwitan taun 1990-an,
utamané ing nagara-nagara sing nganggo basa Spanyol.

Selena luwih populèr ing Amérika Lor sawisé diprejaya ing yuswa 23 déning
Yolanda Saldívar, presidhèn klub penggemaré. Ing tanggal 12 April, 1995, rong
minggu sawisé Selena tilar donya, George W. Bush, Gubernur Teksas wektu iku,
nyatakaké dina ulang taun Selena minangka "Selena Day" ing Texas. Warner Bros
mrodhuksi Selena, sawijining filem adhedhasar riwayat uripé Selena sing
dibintangi déning Jennifer Lopez, ing taun 1997. Kauripan Selena uga dadi dhasar
saka musical Selena Forever sing dibintangi Veronica Vazquez minangka Selena.
Sasi Juni 2006, Selena dikurmati kanthi muséum lan siji reca prunggu ukuran
manungsa utuh (Mirador de la Flor sing dipasang ing Corpus Christi, Texas), sing
ditekani para atusan pemujané saben minggu.



https://jv.wikipedia.org/wiki/Segara_Tengah

Segara Tengah, kadhangkala disebut Segara Mediterania ('Mediterrania' tegesé
'dharatan/negeri tengah') iku segara antarbawana dumunung ing antarané Éropah
ing sisih lor, Afrika ing sisih kidul lan Asia ing sisih wétan, nyakup wewengkon
kang jembaré 2,5 yuta km².

Ing jaman biyèn, segara iki minangka jalur lalu lintas kang ramé, kanggo
perdaganan lan pertukaran budaya antara wong Mesir, Yunani Kuno, Romawi Kuno lan
Timur Tengah. Sajarah Mediterania wigati kanggo mangertèni asal lan perkembangan
Peradaban Kulon.

Segara Tengah dihubungaké menyang Samudra Atlantik déning Selat Gibraltar ing
kulon, lan déning Segara Marmara, Segara Ireng, Selat Dardanella lan Bosporus,
ing sisih wétan. Segara Marmara biasané dianggep bagéan saka Segara Tengah, déné
Segara Ireng ora. Terusan Suez gawéan manungsa ing kidul-wétan ngubungaké Segara
Tengah lan Segara Abang.

Pasang-surut ing Segara Tengah sithik banget amarga hubungan kang mung sethithik
karo samudra.

Iklim Laut Tengah biasané mangsa adhem kang teles lan mangsa panas kang panas
lan garing. Tetanduran spesial laladan iki ya iku zaitun, anggur, jeruk,
tangerine, lan cork.



https://jv.wikipedia.org/wiki/Segara

Segara (krama Seganten) punika kempalan toya asin saha kahubungaken kaliyan
samodra utawi tlaga ageng ingkang padatanipun ngandhut toya asin, kirang gadhah
saluran alam kadosdéné Seganten Kaspia lan Laut Mati. Istilah seganten asring
dipun ginakaken minangka sinonim kaliyan samodra. Tlaga ageng, kadasta Great
Lakes, kadhangkala dipunwastani seganten dharat. Kathah seganten ingkang kalebet
kategori marginal sea, inggih punika seganten ingkang arus kasababaken déning
angin; déné jinis sanèsipun kados seganten mediterranean, ingkang arusipun
kasebabaken déning béda salinitas lan suhunipun toya. Organisasi Hidrografi
Internasional (IHO) minangka organisasi internasional ingkang nggadhahi
kakuwasaan bab ndèfinisikaken seganten. Définisi ing wekdal punika kasebat
wonten ing satunggaling dokumèn Special publication S-23, Limits of Oceans and
Seas, 3rd edition, 1953.

Seganten kawangun 4,4 milyar taun kapungkur, wiwitanipun asipat asem sanget,
kanthi toya ingkang umob (watawis 100 °C) amargi panasipun Bumi wekdal semanten.
Asemipun toya seganten amargi wekdal punika atmosfer Bumi dipunkebaki déning
karbon dioksida. Kaaseman toya punika ingkang nyebabaken inggilipun panggapukan
ingkang ngasilaken uyah ingkang andadosaken toya seganten asin kados ing wekdal
sapunika. Wekdal semanten, gelombang tsunami asring kadadosan amargi asringipun
astéroid nabrak Bumi. Pasang surut seganten ing wekdal punika ugi bertipe mamut
utawi inggil sanget amargi jarak Bulan ingkang caket sanget kaliyan Bumi.



https://jv.wikipedia.org/wiki/Samudra_Pasifik

Samodra Pasifik utawi Lautan Pasifik (saking basa Spanyol Pacifico, maknanipun
tenang) mujudaken kumpulan toya paling ageng sa donya. Cakupan samodra punika
kinten-kinten watawis saprotigan lumahipun Bumi, kanthi jembar 179,7 yuta km²
(69,4 yuta mi²). Panjangipun watawis 15.500 km (9.600 mi) saking Laut Bering ing
Arktik ngantos dumugi batasan es wonten Laut Ross Antartika ing tlatah kutub
kidul. Samodra Pasifik saking kilen mangetan paling wiyar inggih punika wonten
ing 5 derajat garis lintang lèr, watawis 19.800 km (12.300 mi) saking Indonésia
ngantos dumugi ing pesisir Kolombia. Batas sisih kilèn samodra punika biasanipun
dipun wiwiti saking Selat Malaka. Titik paling andhap permukaan Bumi—Palung
Mariana— inggih dumunung wonten ing Samodra Pasifik. Samudra punika dumunung
antawis Asia lan Australia ing sisih kilèn, Amerika ing sisih wétan, Antartika
ing sisih kidul lan Samodra Arktik ing sisih kalèr.

Samodra Pasifik ngandhut watawis 25.000 kepulauan (langkung saking sadaya jumlah
kepulauan ing tlatah sanèsipun ing donya manawi kagabung), ingkang mayoritas
dumunung wonten ing pérangan kidul khatulistiwa. (Pirsani: Kepulauan Pasifik.)

Wonten ing batasan ireguler Samodra Pasifik tinemoaken kathah seganten, ingkang
paling ageng inggih punika Laut Sulawesi, Laut Koral, Laut China Timur, Laut
Jepang, Laut China Selatan, Laut Sulu, Laut Tasman lan Laut Kuning. Selat Malaka
nggandèngaken Samodra Pasifik kaliyan Samodra Hindia ing sisih kilèn, lan Selat
Magellan nggandhèngaken Samodra Pasifik lan Samodra Atlantik ing sisih wétan.

Penjelajah Portugis Ferdinand Magellan minangka tiyang ingkang maringi nami
Samodra Pasifik. Kanggé sapérangan pelayaranipun saking Selat Magellan ngantos
dumugi Filipina, Magellan èsty ngraosaken katenangan seganten wau. Ananging,
Samodra Pasifik inggih boten tansah tenang.. Wonten panggenan ingkang Samodra
Atlantik langkung wiyar, Samodra Pasifik dados ciut. Bab punika nyebabaken
asring kedadosan lindhu. Kathah angin puyuh lan topan ingkang ngrisakaken
pulo-pulo ing Pasifik lan tanah ing tlatah Pasifik dipun kebaki déning gunung
latu lan asring dipun guncang déning lindhu. Tsunami, ingkang dipun sebabaken
déning lindhu saking dhasar seganten, saged ngrisakaken pulo lan ngleburaken
sadaya wangunan ing kitha.



https://jv.wikipedia.org/wiki/Masjid

Mesjid (utawi ing Basa Jawi tataran ngoko: Masjid lan ugi kadhang kapocapaken
Mejid) punika, papan kanggé ngibadah tiyang Muslim. Sanèsipun mesjid ugi wonten
"langgar" kaliyan "mushola" ingkang mèmper Mesjid, namung langkung alit. Ing
tanah Jawi kathah mesjid ingkang arsitèkturipun taksih mèmper Meru.

Tembung "masjid" utawi "mesjid" punika kapendhet saking basa Arab masjid ingkang
tegesipun "papan pasujudan". Tembung punika saking tembung kriya sajada (oyot
s-j-d ingkang tegesipun "sujud" utawi "jèngkèng"). Tembung masjid utawi sajada
dipunserap saking basa Aram. Tembung "m-s-g-d" sampun wonten ing abad ka-5 SM
lan sasampunipun uga dipunpanggihi wonten prasasti-prasasti Nabatea lan
tegesipun ugi "papan pasujudan".

Wonten ing ajaran Islam kasebataken menawi masjid ingkang nomer setunggal punika
Ka'bah ingkang dipundamel déning Nabi Ibrahim. Wangunan masjid kados ingkang
kasebat punika dipunwiwiti wonten ing Madinah nalika jaman Nabi Muhammad ingkang
kasebat Masjid Quba.

Masjid ingkang kawentar wonten ing Indonésia inggih punika Masjid Istiqlal
ingkang dipunrakit déning Friedrich Silaban ingkang dunungipun wonten ing caket
Silang Monas, Jakarta.



https://jv.wikipedia.org/wiki/Linux

Linux utawa GNU/Linux iku sistem operasi kang gratis lan dipandhegani déning
Linus Torvalds. Linux kaanggit seka Minix kang isih sabangsa karo Unix.

Linux dadi kembang lambé ing jagad komputer amarga nganggo Sistem Tinarbuka lan
ora mbayar. Sistem iki dikembangaké déning wong-wong kang sengkut ing ndonyaning
komputer. Linux bisa digunaaké ing akèh prangkat atos (hardware), wiwit seka
komputer kanthi basis 0386 nganti uba rampé èlèktronik cilik kaya déné Personal
Digital Assistant (PDA).

Linux dhéwé mlaku ing kernel kang dadi intiné prosès komputer. Ana akèh
pamakètan program ing Linux. Perkara ini njalari akèh banget distribusi Linux
(distro).

Kernel Linux, pisanané ditulis déning mahasiswa Finlandia, Linus Torvals, seka
Helsinki. Dhèwèké kepéngin gawé kernel Minix kang bisa gampang diothak-athik.
Minix iku proyèk pangajaran kang kaya sistem UNIX kang gratis. Vèrsi 0.01
diluncurké ing internèt nalika September 1991 ing sawijining milis.

Dolanané Torvalds iki banjur éntuk kawigatèn seka sukarélawan ing ndonya. Metuné
Linux kagandhèng karo semangat sistem tinarbuka GNU Project kang digawa Richard
M. Stalman.

Tux, sawijining Penguin, dadi logo lan maskot Linux. Linux banjur tinulis dadi
merek dhagang kang diduwèni Torvalds (SN: 1916230), kang diupakara déning Linux
Mark Institute.

Distro Linux iku sistem pamakètan program-program kang mlaku ing Linux. Manéka
warna distro iki digawé diselarasaké karo ancasané kaperluané. Sawetara distro
kaya Debian, Redhat, lan SUSE dadi populèr amarga gampang dienggo. Déné Distro
kang paling tuwa dhéwé ya iku Slackware. Salah sijiné distro kang dirumat déning
wong Indonésia ya iku BlankOn.



https://jv.wikipedia.org/wiki/Kopi

Kopi iku ombenan sing digawé saka wiji kopi sing diobong utawa digorèng.
Biyasané wijiné iki saka tanduran coffea arabica utawa coffea canephora
(robusta). Kopi sing asalé saka Jawa uga misuwur banget saindenging jagat. Kopi
arupa sumber utama kafein.

Saiki kopi dadi komodhitas angka loro sing paling akèh didagangaké sawisé lenga
bumi. Total 6,7 yuta ton kopi diprodhuksi watara taun 1998-2000 waé.
Diprakirakaké ing taun 2010, Prodhuksi kopi ing donya bakal tekan 7 yuta ton per
taun ( saka FAO ).

Sajarah kopi bisa dingertèni tilasé saka watara abad kaping 9, ing dhataran
dhuwur Ethiopia. Saka kana banjur nyebar menyang Mesir lan Yaman, lan banjur ing
abad limalas saya mawiyar menyang Pèrsi, Mesir, Turki, lan Afrika lor.

Wiwitané kopi rada ora ditampa déning sebagéyan wong. Ing taun 1511, amarga èfèk
rangsangan sing njalari, dipenging panggunaané déning para imam konservatif lan
otodhoks ing majelis kaagamaan ing Makkah. Nanging amarga popularitas omben iki,
mila larangan mau ing taun 1524 diilangaké jalaran titah Sultan Selim I saka
Kasultanan Utsmaniyah Turki. Ing Kairo, Mesir, larangan kang padha uga disahaké
ing taun 1532, ing ngendi warung kopi lan gudhang kopi ditutup.

Saka donya Muslim, kopi nyebar dhateng Éropah, lan ombenan iki dadi populèr
sakwéné abad kaping 17. Wong Walanda sing sepisanan ngimpor kopi kanthi skala
gedhé dhateng Éropah, lan ing sawijining wektu nylundhupaké wijiné ing taun
1690, amarga tandhuran utawa wiji mentahé ora diidinaké metu kawasan Arab. Iki
banjur diterusaké kanthi pananduran kopi ing Jawa déning wong Walanda.

Nalika kopi tekan kawasan koloni Amérikah, kawitané ora kasil kaya ing Éropah,
amarga dianggep kurang bisa nggantèkaké alkohol. Nanging, sakwisé Perang
Révolusi, panyuwunan marang kopi ningkat cukup dhuwur, nganti para panyalur kudu
mbukak parsedyan cadhangan lan ngundhakaké regané sacara dramatis; sebagéyan
perkara iki amarga didhasari déning mudhuné pasedyan tèh déning para pedhagang
Inggris. Minat wong Amérika marang kopi tuwuh ing wiwitan abad kaping 19, nyusul
dumadiné perang ing taun 1812, ing ngendi aksès impor tèh kapedhot sauntara, lan
uga amarga ningkaté tèknologi panggawéan minuman, mila posisi kopi minangka
komodhitas saben dina ing Amérikah saya kuwat.

Kopi luwak mujudake kopi kang didol regane paling larang ing donya. Proses gawé
lan rasane kang unik banget dadi alesan utama larange rega kopi jinis iii.
Jan-jane kopi iki isih kalebu jinis kopi arabika. Wiji kopi iki banjur dipangan
déning luwak utawa kéwan jinis musang. Nanging, ora kabèh bageyan saka wiji kopi
iki bisa kacerna déning kéwan iki. Bageyan jero wiji iki bakalan metu bebarengan
karo teleke. Amarga suwene ing sajroning saluran pencernaan luwak, wiji kopi iki
wis ngalami fermentasi singkat kang klakon déning bakteri alami ing sajroning
kang bisa menehi cita rasa tambahan kang unik.

Kandutan kafein sajroning kopi duwéni efek kang macem-macem ing saben-saben
wong. Akèh wong kang bakalan ngalami efeknya kanthi cara langsung, dene wong
liya ora ngrasakake babar pisan. Kaya mangkene ana gegayutane karo sipat
genetika kang diduwéni saben-saben wong kang ana gegayutane karo kamampuan
metabolisme awak sajroning ncerna kafein. Metabolisme kafein kedaden kanthi
direwangi enzim sitokrom P450 1A2 (CYP1A2). Ana 2 tipe enzim, ya iku CYP1A2-1
lan CYP1A2-1. kang duwé enzim CYP1A2-1 bisa mematabolisme kafein kanthi cepet
lan efisien mula efek saka kafein bisa dirasa kanthi nyata. Enzim CYP1A2-2 duwé
laju metabolisme kafein kang alon mula akeh-akehe wong kanthi tipe iki ora
ngrasakake efek kasarasan saka kafein lan malahan cenderung ndadekake efek kang
negatif.

Akeh isu kang ngrembaka ngenani efek negatif nginum kopi kanggo awak, kayadene
ngunggahna risiko kena kanker, diabetes melitus tipe 2, insomnia, penyakit
jantung, lan kelangan konsentrasi. Kandutan kafein sajroning kopi jebule bisa
neken thukule sel kanker kanthi cara bertahap. Saliyane iku, kafein bisa
mudhunake risiko kena diabetes melitus tipe 2 kanthi njaga sensitivitas awak
marang insulin. Kafein sajroning kopi uga wis kabukti bisa ncegah penyakit
serangan jantung. Ngonsumsi kopi uga bisa nggawé awak tetep kajaga lan
ngunggahake konsentrasi sanajan ora signifikan. Ing babagan ulah raga, kopi akèh
dikonsumsi déning para atlet sadurunge tandhing amarga senyawa aktif sajroning
kopi bisa ngunggahake metabolisme energi, utamane kanggo mecahake glikogen (gula
cadangan sajroning awak).

Saliyane kafein, kopi uga duwéni kandhutan senyawa antioksidan kang cacahe rada
akeh. Anane antioksidan bisa ncegah efek pangrusakan déning senyawa radikal
bebas, kayadene kanker, diabetes, lan penurunan respon imun. Tuladhane senyawa
antioksidan kang ana ing sajroning kopi ya iku polifenol, flavonoid,
proantosianidin, kumarin, asam klorogenat, lan tokoferol. Kanthi digodhog,
aktivitas antioksidan iki bisa diunggahake.



https://jv.wikipedia.org/wiki/Keramik

Keramik ya iku karya seni rupa kriya kang wujudé bisa dideleng ing kabèh penjuru
(sisih kiwo, tengen ngarep, mburi lan saka ndhuwur. Keramik uga kagolong karya
seni rupa telu dimènsi lan bahan dasaré digawé saka lemah lempung serta nganggo
cara diobong ing pawon pangobongan (basa Indonésia asring diarani tungku)

Keramik ing Indonésia sajarahé dawa kaya ing nagara-nagara liyané, kayata Cina,
India, Jepang, Mesir lan Mexico.Ing Indonésia keramik wis dikenal wiwit jaman
Neolithicum.Kayata ing Sumatra ditemukaké pecahan-pecahan belanga ing gunung
kerang. Wiwit ditemukaké pecahan-pecahan tembikar wis bisa disimpulaké anané
usaha nggawé piranti wadah kanthi cara tradisional lan isih mentah.

Lempung kang misuwur kanggo bahan kramik ya iku lempung kang ana ing pinggir
kali lan luwih gampang njupuk lemah aluluvial (blethok kang kagawa banyu ing
kali ditambah campuran érosi lemah ing sakubengngé kali). Lempung ya iku susuté
utawa ajuré saka watu kang atos lan bisa digolongaké wujud watu sedimen.
Didasaraké ing wujudé lan panggonan lempung kapérang dadi enem (6) adidasar saka
laladan asalé (asal)

Lempung residual ya iku lempung kang ana ing panggonan kang isih asli lan durung
pindah panggonan wiwit kaciptané wujud lempung.Wujud lempung iku kayata:

Lempung alluvial ya iku lempung kang ngendut ing banyu kali lan sakubengé.
Lempung iki bisa kecampur ing wayah kali banjir karo pasir lan ngendut ana
panggonan kang bera.

Lempung rawa ya iku lempung kang ngendut ana ing rawa-rawa. Jinis lempung iki
ndhuwèni ciri werna ireng lan bisa ditemukaké ana ing pinggir segara, kecampur
karo uyah

Lempung marin ya iku lempung kang ngendut ana ing segara.Umumé lempung marin
diawa banjir saka kali ngendut ing sakubenge segara. Lempung mari wujudé bisa
atos karana kena gaya-gaya géologi bisa keangkat ing ing njabané segara.Lempung
marin ndhuwèni wujud alus lan campuran karo cangkang-cangkang foraminifera (
kéwan segara).Lan cangkang iku ngandut jat-jat kapur

Pasir ya iku bahan kanggo campuran lempung. Tambahé pasir ing lempung ing
dasarédikarepaké kanggo bahan kang ndhuwèni mumpangat ngurangi rusaké ing
sakjroning babagan ing ngaringke ing ngisor srengéngé lan ing sakjroning
pangobongan (ngindari supaya ora pecah utawa sentet).Cacahé pasir kang dicampur
kanggo ngawe kramik nganggo bandingan 1:4 lan akèh sitiké pasir kang dicampur
ing campuran lempung.Pasir kang dijupuk ing dasaré kali dipilih kang alus lan
ora kasar (ora campuran krikil).Pasir dimumpangataké ing pangrajin tradisional
kayata grabah lan nganggo piranti kang isih kuna ing proses pagolahan bahané.



https://jv.wikipedia.org/wiki/Kalsium

Kalsium (calcium (Ca)), iku unsur élemèn kimia, salah sawijiné logam alkalin
bumi saka klompok 2 (IIa) ing tabel periodik. Kalsium iku unsur logam sing akèh
dhéwé sajroning awak manungsa lan élemèn kalima sing akèh dhéwé ing kerak Bumi.

Kalsium ya iku nutrisi kanggo balung. Kira-kira 99% kalsium ana ing njero
jaringan keras ya iku balung lan untu. 1% kalsium ana ing getih, lan jaringan
lunak. tanpa kalsium sing 1% iki, otot ngalami gangguan kontraksi, getih angel
mbeku, tranmisi saraf ana masalah, lan sakpituruté. kagem njangkepi 1% kabetahan
iki, awak njupuk panganan sing dipangan saka balung. Umpama panganan sing
dipangan ora cukup, mangka dijupuk saka balung. saè ngga balung bisa kasebut
cadangan kalsium. Umpama kadadéyan iki selang wektuné suwé, mangka balung bakal
ngalami keropos balung. Kalsium zat kang dibutuhaké saka bayi nganti tuwa.
Cacahé kabutuhan kalsium dibedakaké miturut jinis kelamin lan umur. Miturut
dhokter gizi, kabutuhan wong-wong Indonésia iku antarane 500-800 mg/ dina. Wektu
wong sing wis tuwa lan wadon ménopause disaranke ngombe asupan kalsium 1000 mg
/dina.



https://jv.wikipedia.org/wiki/Guwa

Guwa ya iku bolongan alami ing lemah kang lumayan gedhé lan jero. Saperangan
ilmuwan njlentrehake manawa guwa iku kudu lumayan gedhé saengga saperangan
bageyan ing jerone ora nampa cahya srengéngé; nanging ing kagunan umume
pangertene lumayan gedhe, kalebu parlindungan watu, guwa laut.

Sistem guwa paling gedhé (ing jarak) ya iku Guwa Mammoth (Kentucky, Amerika
Serikat) kanthi panjang 579 km. Rekor iki kaya-kaya ora bakal diliwati kanthi
wektu cedhak amarga guwa paling dawa kaping lorone kang dingerteni ana ing
Pechera Optymistychna Ukraina kang dawane 214 km.

Taun 2005, guwa paling jero kang wis dingerteni (diukur saka panggonan mlebu
nganti titik paling cethèke) ya iku Guwa Voronya (Abkhazia, Georgia, kanthi
kajeronan 2.080 m. Iki minangka guwa pisanan kang tau dijlajahi nganti kajeronan
luwih saka 2 km. Guwa pisanan kanthi kajeronan luwih saka 1 km kang tau
dijlajahi ya iku Gouffre Berger kang misuwur ing Perancis. Gouffre Mirolda -
Lucien Bouclier guwa ing Perancis lan Lamprechtsofen Vogelschacht ing Austria
minangka guwa kaping loro lan kaping telu paling jero kanthi kajeronan 1733 m
lan 1632 m, runtut. Rekor iki wis ganti nganti kaping pirang-pirang ing
taun-taun pungkasan.

Rekor kajeronan guwa njorok mangisor kacekel déning guwa Vrtoglavica ing
Slovenia kanthi 603m, diéloni déning guwa Velebit ing gunung Velebit ing Kroasia
kanthi kajeronan 553m.

Guwa paling gedhé kang wis ditemokake ya iku Sarawak Chamber, ing Taman Nasional
Gunung Mulu (Sarawak, Borneo, Malaysia), kang ambane 600 m x 400 m lan dhuwure
80 m.



https://jv.wikipedia.org/wiki/Facebook

Facebook iku situs web jejaring sosial sing diluncuraké tanggal 4 Februari 2004
lan diadegaké déning Mark Zuckerberg, lulusan Harvard lan mantan murid Ardsley
High School. Kaanggotaan Facebook wiwitané diwatesi kanggo siswa saka Harvard
College. Jroning rong wulan sabanjuré, kaanggotaané dibukak kanggo sekolah liya
ing wewengkon Boston (Boston College, Boston University, MIT, Tufts), Rochester,
Stanford, NYU, Northwestern, lan kabèh sekolah sing klebu jroning Ivy League.
Akèh pawiyatan luhur liya sing sabanjuré ditambahaké jroning wektu setaun sawisé
peluncuran. Pungkasané, wong-wong sing nduwèni alamat e-mail sawijining
universitas (kayadéné .edu, .ac.uk, lsp) saka saindhenging donya bisa uga gabung
marang situs iki.

Sabanjuré dikembangaké uga jaringan kanggo sekolah-sekolah tingkat dhuwur lan
sawetara perusahaan gedhé. Wiwit 11 September 2006, wong kanthi alamat layang-e
apa waé bisa ndaftar ing Facebook. Panganggo bisa milih gabung marang siji utawa
luwih jaringan sing ana, kayata miturut sekolah tingkat atas, papan nyambut
gawé, utawa wewengkon geografis.

Nganti Juli 2007, situs iki nduwèni gunggung panganggo kadhaptar paling gedhé
ing antara situs-situs sing fokus marang sekolah kanthi luwih saka 34 yuta
anggota aktif sing diduwèni saka saindhenging donya. Wiwit September 2006 nganti
September 2007, peringkaté mundhak saka posisi ka-60 dadi posisi ka-7 situs
paling akèh dibukak, lan minangka situs nomer siji kanggo foto ing Amérika
Sarékat, ngungguli situs publik liya kaya Flickr, kanthi 8,5 yuta foto diamot
saben dinané.



https://jv.wikipedia.org/wiki/Brexit

Brexit iku tembung cekakan ing basa Inggris saka Britain lan exit lan tegesé
wetuné Karajan Manunggal Britania Raya lan Irlandia Lor saka Uni Éropah. Ing
tanggal 23 Juni 2016, pamaréntah Britania sing dipimpin déning David Cameron
nganakaké Réferèndum ngenani Britania olèhé dadi anggota Uni Éropah (2016). Isi
réferèndum iki pitakonan utawa Britania iku kudu metu saka Uni Éropah utawa ora.
Péhak Brexit menang.

Britania Raya iku wis dadi anggota Uni Éropah wiwit taun 1973, sing nalika iku
jenengé isih Komunitas Ékonomi Éropah. Nanging olèhé dadi anggota iki ngundang
kontrovèrsi saka rakyaté. Mula ing taun 1975 dianakaké réferèndum. Réferèndum
iki dimenangaké déning péhak sing sarujuk panggah nggabung.

Sawisé pamilihan House of Commons in taun 2015, Perdana Menteri Britania, David
Cameron njanjèni bakal nganakaké réferèndum sing mangiket ngenani kaanggotan
Britania sajroning Uni Éropah. Perkara iki kanggo netepi janjiné nalika kampanye
kanggo Parténé, ya iku Parté Konservatif. Rencanané iki dicanangké nalika
pidhato Queen's Speech surya 27 Mei 2015, ya iku supaya réferèndum iki dianakaké
sadurungé pungkasaning taun 2017.

Polling lan jajak panemu sing dianakaké wiwit taun 2010 nuduhaké menawa Rakyat
Britania panemuné binagi ngenani perkara ini. Ing sasi November 2012, mayoritas
iku nyengkuyung metu, kamangka ing sas Juni 2015 mayoritas nyengkuyung panggah
dadi anggota UE. Sawijining jajak panemu sing gedhé dhéwé tau dianakaké ing
Britania ngenani perkara iki (20.000 ing Maret 2014), mènèhi kasil menawa 41%
rèspondèn nyengkuyung metu, 41% nyengkuyung tetep dadi anggota lan 18% ora nduwé
panemu. Nanging, menawa Britania Raya bisa négosiasi pasaratan sing luwih apik,
luwih saka 50% bakal nyengkuyung panggah dadi anggota Uni Éropah.



https://jv.wikipedia.org/wiki/Blink_182

Blink 182 iku band karawit kang manut aliran karawit Pop punk Rock saka Amérika
Sarékat. Band iki uga dipun junjung kaliyan Markus Allen Hoppus utawa Mark
Hoppus ngasto Gitar Bass, Thomas Matthew DeLonge utawi Tom DeLonge ngasto Gitar,
lan Travis Landon Barker utawa Baron von Tito utawa Travis Barker ngastonipun
Drum. Band Blink 182 asma aslinipun kados Blink. Déning wontèn Band kagungan
asma sami ing Inggris, Mark Hoppus lan Tom DeLonge rembugan ditambahi 182 ing
asma band. Kanggo ngisi posisi Drum, Mark Hoppus nyuwun tulung marang rencang
rikala SMA, ya iku Scott Raynor . Nanging, déning Scott Raynor kagungan masalah
ngunjuk alkohol lan mabukan , piyambakipun didhawuhi kaliyan Mark lan ugi Tom
mlebet panthi rehabilitasi. Mas Scott Raynor sambung urun rembug ing Blink
nganthi album Flyswatter, Chesire Cat, lan Dude Ranch. Posisinipun piyambake
digantosna déning Travis Barker ing wayah 1998.

Blink 182 miwiti suksès nalika Travis mlebu, lan miwiti album Enema of the
States. Banjur miwiti diparingi panghargyaan kaliyan MTV Music Awards.

Asma kaping pisan nanging Blink. Diwiwiti saka rémbukane Thomas Matthew DeLonge
marang Jack Hoppus (adhine Markus Allen Hoppus ). Banjur miwiti damel lagu ing
garasi griyane Mark. Menawa posisi drummer kosong, Tom ngajak kanca saka
sekolah, ya iku Scott Raynor. Miwiti gawé lagu, Tom, Mark,lan Scott uga miwiti
rekaman album Flyswatter ing sajrone kamar saka Raynor. Swara kasil saka rékaman
iku uga ora saé.

Travis Barker nalika tabrakan pésawat, iku miwiti Blink 182 balik. Mark, Tom,
lan Travis miwiti medal barèng nalika didhawuhi maca panghargyaan ing Grammy
Awards nalika taun 2009 . Banjur ana filem dokumentèr iku miwiti balike Blink
182, sabanjure 5 taun kosong. Blink 182 gadhah réncana damel album ingkang
anyar, album ingkang luwih apik.

Interscope ya iku label rékaman ingkang maringi Blink 182 studio rékaman .
Interscope iku uga kagungane Geffen. Nanging sabanjure makarya baréng, Blink 182
medal saka label rékaman iki sabanjure rampung tur ambal warsa mèngeti 20 taun
umur band . Album Dogs Eating Dogs iku uga dadi panentu medale Blink 182 saka
Interscope, uga dadi band ingkang indèpendèn. Neighborhoods iku uga dadi album
ingkang teakhir, nalika makarya barèng Interscope.

Wontén kabar ingkang botèn bagya saka Travis Barker nalika tur acara Soundwave
Festival ing nagara Australia, ya iku piyambaké digantosi kaliyan Brooks
Wackerman saka band mètal Amerika Sarèkat, avenged Sevendfold.

Pawarta ingkang gawé kaget ya iku menawi surya 26 Desember 2014, wonten berita
Tom DeLonge sampun medal saka Blink 182. Warta iku dipunaturi kanggo Mark Hoppus
lan Travis Barker liwat manajeré Tom. Manajeré matur menawi Tom sampun boten
klop damel musik baréng Mark kaliyan Travis. Travis uga botén sègan matur ting
média manawa Tom sampun botén bungah ting Blink 182, sumangga médal mawon lan
ngaku kaliyan kancah fans manawa piyambake sampun médal saking band ingkang lair
ing kutha San Diego iku . Kabar ingkang anyar saka Tom DeLonge, piyambaké ngaku
tasih trésna kaliyan band ingkang dhamél katénarane bareng Mark Hoppus iki..
Nanging, sapunika Blink 182, utamané Mark Hoppus, sampun kontrak Matt Skiba,
saka Alkaline Trio, kanggo ngisi kosongé pémain gitar. Iku artiné, posisi saka
DeLonge sampun diganthos kaliyan Matt Skiba . Ing salah sawijining pawarta cara,
DeLonge matur kaliyan média warta, ménawa piyambaké tasih dibutuhaké Mark Hoppus
lan Travis Barker, syaraté wangsul band uga gampil, DeLonge namung nyuwun
ditilpon mawon .

Mark Hoppus, maringi weruh karo medhia, menawa Blink 182 taksih miwiti rékaman
saréngan Matt Skiba . Album California punika ugi medal ing tabuh 1 Juli 2016 .
Isi saka album punika wontén lagu cacahé 16 iji . Panganggit saka lagu-lagu ing
sajroning California uga kathah dianggit kaliyan Matt Skiba.



https://jv.wikipedia.org/wiki/Uniform_Resource_Locator

URL cekakan saka Uniform Resource Locator (diterjemahaké:dadi Pelokasi
Sumberdaya Sragam), iku rangkéan karakter miturut sawiji format standar tinamtu,
sing dipigunakaké kanggo nuduhaké alamat sawijining sumber kaya dhokumèn lan
gambar ing Internèt.

URL arupa sawijining inovasi dhasar tumrap perkembangan sajarah Internèt. URL
pisanan diciptakaké déning Tim Berners-Lee ing taun 1991 supaya panulis-panulis
dhokumèn-dhokumèn bisa ngarujuk pranala menyang Jejaring Jagad Jembar utawa
World Wide Web. Wiwit taun 1994, konsèp URL wis dikembangaké dadi istilah
Uniform Resource Identifier (URI) sing luwih umum sipaté. Senadyan mangkono,
istilah URL isih tetep dipigunakaké ing ngendi-endi.

URL nuduhaké sumberdaya Internèt utawa alamat sawijining kaca wèb (homepage) ya
iku kaca sawijining dhokumèn utawa program sing kepingin ditampilaké utawa
dipigunakaké. Sacara umum perlu nglebokaké telu informasi kanggo nuju menyang
alamat tinamtu, ya iku :

Bagéan pisanan URL nuduhaké protokol umpamané http:// utawa https://. Protokol
iku pasetujon sing dipigunakaké kanggo komunikasi karo Hypertext Transfer
Protocol. Bagéan kapindho URL nuduhaké alamat server ing ngendi sumberdaya
kasebut dumunung, umpamané www.microsoft.com kanggo situs wèb Microsoft
Corporation. Bagéan katelu URL ya iku path file, sing nuduhaké lokasi lan jeneng
dhokumèn utawa program ing server kasebut, umpamané: kb/deskapp/word/q1974.html.
ing ngendi kb/deskapp/word/ iku lokasi file lan q1974.html jeneng berkas.



https://jv.wikipedia.org/wiki/Sepur

Sepur utawa kréta api utawa kréta latu (krama) iku sawijine sarana transportasi
arupa tetumpakan kanthi tenaga gerak, sing ngglindhing ana ing sadhuwuring ril.
Sepur minangka alat transportasi massal iku umumé dumadi saka lokomotif lan
rangkéan gerbong. Rangkéan gerbong kasebut ukurané rilatif amba saéngga bisa
ngamot penumpang utawa barang sing akèh. Amarga sipaté minangka angkutan massal
kasebut, sawetara nagara ngupaya mupangataké sacara maksimal minangka alat
transportasi utama angkutan dharat, kanggo ing sajroning kutha, antarkutha,
utawa antarnagara.

Sajarah sepur kayadéné sajarah alat transportasi umumé sing diwiwiti kanthi
panemuan rodha. Wiwitané ditepungi kréta jaran sing mung dumadi saka siji kréta
(rangkéan), banjur digawé kréta jaran sing narik luwih saka siji rangkéan sarta
lumaku ing jalur tartamtu sing kagawé saka wesi (ril sepur) lan dijenengaké
sepur. Iki dipigunakaké mligi ing laladan pertambangan, papan anané lori sing
dirangké lan ditarik nganggo jaran.

Sawisé James Watt nemokaké mesin uap, Nicolas Cugnot gawé kendharaan roda telu
kanthi bahan bakar uap. Wong-wong nyebut kendharaan iku minangka jaran wesi.
Banjur Richard Trevithick gawé mesin lokomotif sing dirangké nganggo kréta lan
dituduhaké marang masarakat umum. George Stephenson nyampurnakaké lokomotif sing
menang ing lomba balap lokomotif lan dipigunakaké ing jalur Liverpool -
Manchester. Wektu iku lokomotif uap sing dipigunakaké mawa konstruksi walang.
Panyampurnan banjur dianakaké supaya ngasilaké lokomotif uap sing luwih èfèktif,
kanthi daya gedhé, lan bisa narik kréta luwih akèh.

Panemon listrik déning Michael Faraday agawé sawetara panemon alat listrik sing
diiloni panemon motor listrik. Motor listrik banjur dipigunakaké kanggo gawé
trèm listrik sing dadi cikal bakal sepur listrik. Banjur Rudolf Diesel munculaké
sepur mawa mesin diesel sing luwih nduwèni tenaga lan luwih èfisièn tinimbang
lokomotif uap. Sairing karo ngrembakane tèknologi listrik lan magnèt sing luwih
maju, banjur digawé sepur magnèt sing nduwèni kacepetan sadhuwuré kacepetan
sepur biasa. Jepang jroning dékadé 1960-an ngoperasèkaké KA Super Ekspress
Shinkanzen kanthi rute Tokyo-Osaka sing wusanané dikembangaké manèh saéngga
nggayuh amèh kabèh tlatah Jepang. Prancis banjur ngoperasèkaké sepur kanthi
jeneng TGV.

Sepur monoril (sepur ril tunggal) iku sepur sing jaluré ora kaya jalur sepur
sing biasa. Ril sepur iki mung dumadi saka siji watang wesi. Amarga èfisièn,
biasané dipigunakaké minangka alat transportasi kutha utamané ing kutha-kutha
metropolitan donya lan dirancang mèmper dalan layang.

Sepur sing lintasané ing lumahing bumi iki mlaku ing lumahing lemah. Umumé jinis
sepur iki sing kerep ditemoni ing sadéngah papan. Biaya pembangunané paling
murah dibandhing karo sing mlaku ing sangisoring lemah utawa jinis sing layang.
Ing Indonésia, jinis lintasan dhuwur lemah iki dibangun sadurungé Perang Donya
II.

Sepur ngisor lemah iku sepur sing lumaku ing sangisoring lemah (subway). Sepur
jinis iki dibangun kanthi mbangun terowongan-terowongan ing ngisor lemah
minangka jalur sepur. Umumé dipigunakaké ing kutha kutha gedhé (metropolitan)
kaya New York, Tokyo, Paris, London, Seoul lan Moskwa. Saliyane iku uga
dipigunakaké jroning skala luwih cilik ing laladan tambang. Biaya sing
diwetokaké larang banget, amarga kerep nembus 20m ing sangisoring lemah, kali -
bangunan utawa dalan, ya iku watara kaping pituné sepur biasa.



https://jv.wikipedia.org/wiki/Sastra

Sastra iku sawijing tembung silihan saka Basa Sansekerta; "śāstra", sing tegesé
"tulisan" utawa "buku", saka tembung dasar "śās-" sing tegesé "weruh". Ing basa
Jawa, tembung iki biasané dienggo ngarani "kasusastran" utawa sajinising tulisan
sing duwé arti utawa kaéndahan tartamtu. Ananging, tembung "sastra" ugi bisa
ngarani kabèh jinis tulisan, apa iki endah apa ora. Karya sastra ugi
dipungginakaken kagem media mratelaaken pengalaman panggangit. Ukara, tembung,
lan basa ingkang dipunginaaken déning panganggit punika basa ingkang éndah
saéngga dadosaken raos remen kagem tiyang ingkang maos. Prastawa-prastawa
ingkang dipunangkat panggangit boten namung prastawa ingkang sae kemawon
ananging ugi prastawa ingkang awon wontening salebeting carios. Ananging saking
carios éndah utawi awon punika kita saged mundhut sari pathinipun. Pangganggit
ugi saged mangaribawa kabudayan masyarakat tertemtu ing salebeting karya sastra
ingkang dipunanggit, kadosta pola pikir masyarakat.

Saliyane iku, tembung sastra bisa dibagi dadi sastra tulis karo sastra lisan
(sastra oral). Neng kéné sastra ora akèh gathuke karo tulisan, nanging gathuké
karo Basa sing didadèkaké wahana kanggo ngèjawantahké pangalaman utawa pemikiran
tertentu.

Tembung genre asalipun sangking basa Prancis ingkang arthosipun inggih punika
jinis. Lajeng, genre sastra inggih punika jinisipun karya sastra. Aristoteles
ing dalem tulisanipun ingkang terkenal hiyo iku Poetica, ngemot dasar-dasaripun
teori genre. Teori punika inggih ngemot jinis karya sastra ingkang tumuju marang
karya sastra Yunani klasik, ananging ingkang sae sangking teori punika inggih
teorinipun saged dilebetaken ing karya sastra ingkang sedhoyo negari. Miturut
Aristoteles, karya sastra ingkang dasaripun sangking perwujudanipun punika
dipunbagi dados 3, inggih punika epik, lirik, lan drama. Epik inggih punika teks
ingkang sepalihipun ngemot diskripsi, lan sepalih ingkang lintu ngemot tokoh
(cakapan). Epik ugo saged dipun arani prosa. Lirik inggih punika ungkapan ide
utawi perasaanipun pengarang. Ing dalem babakan punika ingkang dipun bahas
inggih "aku" lirik, ingkang biasanipun kasebut penyair. Lirik punika ingkang
wayah saiki dipunkenal dados puisi utawi sajak, inggih karya sastra ingkang
ngemot ekspresi perasaan pribadi ingkang luweh ngutamakaken carane damel
ekspresi. Drama inggih punika karya sastra ingkang dominasi guneman sedhoyo
paraga. Kriteria drama ingkang bentenaken inggih wonten 2 werni karya sastra
lintunipun inggih hubunganipun manungso kaliyan donya panggenan lan wekdal.
Lirik sifatipun subjektif, sebabipun namung ngendikakaen donya penyair. Drama
sifatipun objektif, sebabipun boten ngemotaken donya parekanipun, tanpa
diskripsi ing sajabone objektif. Epik inggih punika campuran antawisipun
subjektif lan objektif. Wekdal ingdalem karya sastra epik ngalir linear
(kronologis utawi flashback); ingdalem drama wekdal dipun nyatakaken utawi
ingkang kedadeyan sapunika; lan ingdalem lirik wekdal kados atos, sebab
sejatosipun lirik boten kaiket kaliyan wekdal..

Puisi mawi cara konvensional saged dipun arthosaken dados tuturan ingkang kaiket
(emosi, imajinasi, pikiran, nada, ide, baris, bait, rima, lan saklintunipun).
Prosa inggih karangan. Perlu sanget dipunbahas arthosipun prosa lan puisi
miturut A.W. De groot ingkang dipunkutip déning Rachmat Djoko Pradopo .

Bentenipun prosa kaliyan puisi inggih sejatosipun kaemot ing kadar padhetipun
sedoyo punika. Sahinggo, karya sastra punika menawi padhet saged kasebat puisi
lan menawi boten padhet punika kasebat prosa. Meniko sebabipun muncul tembung
puisi ingkang prosais lan prosa ingkang puitis. Sifat prosa ingkang utami inggih
punika ngudari lan puisi madhetaken. Bahan utaminipun inggih sami, punika
persoalanipun manungso. Prosa punika ekspresi nyusun carios (konstruktif), puisi
punika ekspresi nyiptakaken curahan jiwa (kreatif). Rumus: x + y = z. X =
pengalaman, y = renungan, imajinasi, lan teknik, z = hasilipun inggih punika
cariyos ingkan sampun dipun reka. Werni-werni cariyos reka daya punika ingdalem
sastra modern, hiyo iku novel, cerpen, lan novela. Novel inggih punika cariyos
reka daya ingkang langkung dhawa, ingkang ngemot paraga, aluripun, lan setting
utawi latar. Cerpen inggih punika cariyos ingkang cendhak, ingkang musataken ing
kahanan ingdalam wekdal punika, utaminipun inggih konflik. Novela inggih punika
cariyos reka daya ingkang luweh dhawa lan angel saking cerpen, ananging boten
langkung dhawa kados novel, isinipun boten dipun putusi ing setunggal kahanan
kedadeyan, lan konflik.

Tembung drama asalipun punika saking basa Yunani draomai ingkang arthosipun
nindakaken. Drama inggih paragaan cariyos utawi lakonan ing kahuripan manungso
ingkang dipun pentasaken. Drama ingdalem karya sastra arupi naskah drama. Drama
salintunipun dados karya sastra uga dados karya seni. Proses kadadeanipun drama
inggih saged dipun damel rumus ngangge formula 4 M. - M-1 : Menghayalkan
(ngayalaken) - M-2 : Menuliskan (nulisaken) - M-3 : Memainkan (maragakaken) -
M-4 : Menyaksikan (mirsani) Drama dados karya sastra namung ngantos tahap M-2.
Umumipun naskah drama ngemot 10 susunan karakter, antawisipun : 1. Susunan
jeneng paraga 2. Sinopsis 3. Urutanipun nomer dialog kaliyan jeneng paraga 4.
Nyantumaken tandha baca ingkang nyata 5. Menehi penjelasan dados keterangan
ingdalem tandha kurung 6. Menehi tandha bagianipun ilustrasi musik 7. Nyusun
urutan kata dan kalimat ingkang nyata 8. Ngemot pokok pikiran ingkang nyata
ingdalem dialog 9. Menehi tandha panggantos babak ingkang nyata 10. Ngakhiri
cariyos kaliyan kalimat ingkang padhet Miturut isinipun, drama kebagi dados 8
werni, antawisipun:

Kesimpulanipun, objek ilmu sastra inggih punika prosa, puisi, lan drama, ingkang
rincianipun arupi puisi, novel, cerpen, novela, lan naskah drama.



https://jv.wikipedia.org/wiki/Sapi

Sapi iku kéwan ternak saka familia Bovidae lan subfamilia Bovinae. Saliyané
dipiara kanggo nggarap sawah (déning wong tani) kayata (narik luku, garu,lan
liya-liyané), sapi uga bisa dijupuk susu lan dagingé. Daging sapi rasané énak
lan bisa digawé werna-werna masakan. Saliyané iku kulit sapi uga isa dimanfaatké
kanggo gawé bedhug, kendhang, lan wayang kulit.

Pakan kéwan ternak kang tradisional umume suket, godhong jagung, lan
godhong-godhongan kayata godhong waru, godhong pethet, lan liya-liyané. Mengkono
uga sapi, biyasané saliyané godhong-godhongan kaya mau uga kadang-kadang
dicampuri katul ya iku glepung saka kulit beras. Katul iku digawé saka kulit
beras kang digiling. Ananging bahan-bahan pangan kaya mau biyasané thukulé
musiman. Yèn wayah udan akèh sing thukul subur lan yén wayah ketiga bakal padha
garing. Apamanéh yèn wayah rendheng bakal mati kebaceken. Mulané yèn wayah
musim-musim kang tinamtu para peternak sapi bakal kangélan luru pakan sapi.
Saliyané iku, rega suket uga mundhak. Saiki ana pakan sapi kang ora gumantung
saka musim. Pakan sapi kang jenengé protefeed iki bisa ditemokaké sawayah-wayah
tanpa ngenténi musim udan.Protefeed iki bahané saka sampah nabati. Sampah nabati
iki tuladhané sampah kulit wiji kopi, ampas tebu (ampas sisa gawé gula) lan
ampas téla. Bahan-bahan kang asalé saka sampah ing dhuwur iku nduwèni protéin
kang akéh, saéngga bisa nambah gizi pakan sapi.

Sapi ana kang diternak ing padang rumput lan diumbar urip bébas. Modél ternak
kang kaya ngéné iki kayata ing laladan Sumba-Sumbawa lan ing Éropah kang akèh
padang rumput. Saliyané cara kang kaya mengkono ana uga sapi kang diternak
kanthi cara dikandhang. Dadi sapi-sapi mau urip ing kandhang sapi. Sanajan uripé
ing kandhang, ananging sapi-sapi mau kanthi rutin dipakani lan dirumat. Kandhang
sapi kudu diresiki sawayah-wayah supaya sapi ora kena penyakit, saliyané iku
sapi kudu dibedhiangi. Sapi dibedhiangi kanthi cara diobongaké dami (wit pari)
yèn wayah bengi.

Déndéng sayat ya iku lembaran tipis daging sapi kang dibumboni. Déndéng sayat
iki kanggo lawuh nalika mangan. Cara masak déndéng sayat kanthi digoreng.

Susu sapi bisa digawé werna-werna panganan. Prinsip kanggo ngolah susu sapi ya
iku pasteurilisasi lan sterilisasi. Susu kalebu nutrisi sepisanan kanggo makhluk
kang lagi wae lair, kanggo kéwan apadéné kanggo manungsa. Susu sapi nduwèni gizi
kang akéh, amarga susu sapi ngandhut zat kimia kang dibutuhaké awak kayata
Calsium, Phosphor, Vitamin A, Vitamin B lan Riboflavin kang dhuwur. Susu sapi
gampang dicerna usus lan nduwèni protéin, mineral lan vitamin. Telu-telune
ndadekake susu sapi dadi bahan panganan kang fleksibel kang bisa diatur kadar
lemaké, saéngga bisa jumbuh karo seléra konsumén. Susu sapi uga bisa diolah
saéngga nduwèni rasa strobérry, rasa jeruk, anggur lan buah-buah liyané. Susu
kalebu bahan pangan héwani, ya iku arupa cairan putih kang diasilaké kéwan
ternak lan kanthi cara diperes. Saiki, méh saben laladan nduwèni pabrik susu.
Ing Sumatera Utara susu diasilaké ing Kabupatén Deli Serdang, Simalungun, Binjai
lan Medan. Ing pulo Jawa, susu diasilake lan diproses ing laladan Jawa Barat ya
iku Lembang lan ujung berung, Jawa Tengah ya iku ing Semarang, Ungaran lan
Boyolali lan ing laladan Jawa Timur ya iku ing Pujon, Nongko jajar, Batu lan
Grati. Ing Amérika Serikat, laladan-laladan penghasil susu ana ing kawasan urban
utawa perkotaan kang akèh pandhudhuké. Nagara bagian Amérika Serikat kang
ngasilaké susu kayata Wisconsin, California, New York, Minnesota,Pensylvania,
Michican, Ohio lan Iowa.

Susu sapi bisa dadi sumber protein. Para ilmuwan nerangaké yèn susu sapi bisa
dadi pengganti ASI utawa ''Air Susu Ibu''. Saliyané iku susu sapi bisa dadi
nutrisi kang ora mbebayani tumprap kaséhatan awak.



https://jv.wikipedia.org/wiki/Rembulan

Rembulan ngrujuk ing setunggal utawi langkung satelit alami ingkang édharanipun
ngiteri satunggaling planet ingkang ukuranipun langkung ageng, lan ugi ngiteri
lintang. Rembulan ingkang édharanipun ngiteri Bumi namung nggadhahi ukuran
seprapat ukuran Bumi lan ngiter saben 27.3 dinten, ing jarak rata-rata 384,400
kilometer ing saandhaping tarikan gravitasigravitasi Bumi.

Rembulan boten ndarbéni sumber cahya. Cahya rembulan punika asalipun saking
pantulan cahya Srengéngé, boten mantul saking bumi. Nanging kadhang kala
cahyanipun ugi saking bumi. Dados cahya saking srengéngé langsung tumuju
bulanbulan. Bulan ndarbéni diameter 3,476 kilometer kanthi gaya gravitasi namung
0.16 = (1/6) gaya gravitasi bumi. Dipunpitados Bulan kabentuk saking obyék
ingkang agengipun sami kaliyan Mars ingkang nabrak BumiBumi lajeng pecah. Inti
obyék kasebat nabrak bumi, nanging lapisan njawi Bumi kaplanting lan kajebak ing
orbitorbit ngililingi Bumi lajeng mbentuk Bulan.

Massa jinis Bulan (3,4 g/cm2), langkung ènthèng tinimbang massa jinis Bumi (5,5
g/cm2), déné [massa] Bulan namung 0.012 massa Bumi.

Rembulan ingkang katarik déning gaya gravitasi Bumi boten dhawah tumuju Bumi
amargi gaya sentrifugal ingkang timbul saking orbit Bulan ngililingi bumi.
Agengipun gaya sentrifugal Bulan punika sekedhik langkung ageng tinimbang gaya
tarik-tarikan antawisipun gravitasi Bumi lan Bulan. Perkawis punika njalari
Bulan saya ngedoh saking bumi. Kecepatan Bulan ngedohi Bumi sekitar 3,8 cm/taun
lan badhé saya cepet ing mangsa ngajeng ngantos copot saking orbit Bumi.

Rembulan namung saged kapirsani saking setunggal sisih permukaan menawi
dipunamati saking Bumi amargi kala rotasi bulan punika sami kaliyan kala
revolusi(orbit) rembulan ngililingi bumi inggih punika 27,32 dinten.

Ing rembulan boten wonten udara utawi toya, namung kathah kawah ingkang wonten
ing permukaan bulan amargi saking tabrakan kaliyan komet. Mboten wontenipun
udara lan toya ing bulan njalari kikisan boten wonten lan kawah ing rembulan
ingkang umuripun mayuta-yuta taun kapengker tasih wetah. Kawah paling ageng ing
bulan inggih punika Clavius kanthi garis pusat 230 kilometer lan lebetipun 3.6
kilometer. Mboten wontenipun udara ugi njalari boten wonten suwanten ingkang
saged kapirengaken ing Bulan.

Bulan purnama utawi rembulan ndadari, punika kaanan nalika rembulan katingal
bunder sampurna saking Bumi. Ing wekdal punika, Bumi mapan méh segaris ing
antawisipun Srengéngé lan rembulan, saéngga sadaya permukaan rembulan ingkang
kapadhangan Srengéngé katingal cetha saking Bumi.

Kosok wangsulipun wekdal bulan mati, inggih punika nalika Bulan mapan méh
segaris ing antawisipun Srengéngé lan Bumi, saéngga ingkang katingal saking Bumi
punika sisih wingking rembulan ingkang peteng, alias boten katingal
menapa-menapa.

Ing antawis kalih wekdal punika wonten kaanan rembulan sepalih lan bulan sabit
(rembulan nanggal sepisan?), inggih punika wekdal posisi rembulan tumrap Bumi
mbentuk sudut tartamtu tumrap garis Bumi - Srengéngé. Ing wekdal punika, namung
sabagéyan permukaan rembulan ingkang kasunaran Srengéngé ingkang katingal saking
Bumi.



https://jv.wikipedia.org/wiki/RMS_Titanic

RMS Titanic ya iku kapal penumpang darbèné White Star Line. Titanic dibangun ing
galangan kapal Harland and Wolff ing Belfast, Irlandia Lor. Titanic didésain
kanggo nyaingi kapal RMS Lusitania lan RMS Mauretania duwèké Cunard Line.
Titanic, digawé bareng karo kapal kembaré ya iku RMS Olympic. Kapal Titanic iku
minangka salah siji saka telu kapal kelas Olympic, ya iku RMS Titanic , RMS
Olympic lan Britannic. Britannic jenengé kang sepisan ya iku Gigantic, jeneng
iki nduwèni tujuwan supaya dadi kapal kang paling apik lan paling gedhé ing
donya. Kapal Titanic digawé lan dibayari déning wong sugih ing Amérika kang
jenengé J.P. Morgan lan parusahan International Mercantile Marine Co. Titanic
digawé tanggal 31 Maret 1909. Awaké kapal Titanic dadi tanggal 31 Mei 1911, lan
kabèh ubarampéné dadi tanggal 31 Maret 1912.

Titanic dianggep dadi puncak arsitèktur lan nduwèni tèknologi kang canggih.
Titanic dianggep kapal kang ora bakal ambles ing segara déning kalawarti Ship
Builders. Titanic dadi kapal uwab kang paling gedhé ing jamané.

Nalika berlayar kang sepisanan Titanic nabrak gunung ès nalika jam 23:40 wektu
kapal tanggal 14 April 1912 lan ambles ing njero segara kurang luwih jam 02:20
ésuk nalika dina Senèn.

Kapal Titanic kang kèrem ing tengah Samudra Atlantik dadi sambékala segara kang
paling gedhé jroning sejarah.

Nalika jaman semana, Titanic migunakaké tèknologi paling maju, saéngga wong ora
percaya yèn Titanic bakal bisa kèrem. Rong jam sawisé Titanic ambles, kapal
Carpathia teka lan nylametaké wong-wong kang isih urip. Ing gladhak kapal
Carpathia dianakaké donga khusus kanggo ndongakaké wong-wong kang dadi korban,
lan nalika jam 08:50 ésuk, kapal Carpathia mlaku tumuju New York lan tekan New
York tanggal 18 April 1912.

Nalika santunan jiwa diwènèhaké, White Star Line nyéwa kapal MacKay-Bennett
kanggo ngévakuasi jisim. Cacahé jisim kang ditemokaké 338 wong. Jisim mau
akèh-akèhé diévakuasi ing Halifax, Nova Scotia, ananging jisim kang ora
ditepungi dikuburaké ing Pasaréyan Fairview.

Titanic nduwèni dawa 882 feet 9 inci lan amba maksimum 92 feet,6 inci. Dhuwur
sakabèhané, diukur saka dhasar lunas menyang pucuk anjungan, ana 104 feet. Kapal
iki boboté ana 46.328 ton lan daya amot 34 feet 7inci, kapal iki nduwèni bobot
total 52.310 ton.

Katelu kapal kelas Olympic nduwèni sewelas geladhak (ora kalebu kantor perwira
ing bagéyan ndhuwur), wolu ing antarané dianggo penumpang. Saka ndhuwur
mangisor, geladhak-geladhak kasebut ya iku:

Titanic dipepaki telung mesin - loro mesin uwab telu ekspansi papat silinder
bolak-balik lan siji turbin Parsons mawa tekanan cendhèk ing tengah - sing siji
lan sijiné ndhorong siji baling-baling. Loro mesin bolak-balik nduwèni kakuwatan
gabungan sing gedhéné 30.000 hp lan sisa 16.000 hp asal saka turbin. White Star
Line sadurungé kasil nganggo kombinasi mesin sing padha karo ing kapal SS
Laurentic. Gabungan iki mènèhi kombinasi performa lan kacepetan sing apik; mesin
bolak-balik iku dhéwé ora cukup kuwat kanggo nyurung sawijining kapal kelas
Olympic ing kacepetan sing dikarepaké, sauntara turbin lumayan kuwat nanging
ngakibataké getaran sing ora nyaman, siji masalah sing mengaruhi kapal-kapal
sarwa turbin milik Cunard, Lusitania lan Mauretania. Kanthi nggabungaké mesin
bolak-balik karo sawijining turbin, konsumsi bahan bakar bisa dikurangi lan
tenaga motif ningkat kanthi gunggung uwab sing padha.

Rong mesin bolak-balik ukuran raseksa, sing dawané 63 feet lan bobot 720 ton.
Pelat dasaré bobot 195 ton. Kaloro mesin disurung tenaga uwab sing dihasilkan 29
kètèl, 24 ing antaranya berujung ganda lan 5 berujung tunggal, sing dumadi saka
159 tungku sacara sakabèhané. Kètèl-kètèl kasebut nduwèni diamèter
Cithakan:Convert/LoffAoffDbSoff2 lan sadawané 20 feet, nduwèni bobot 91,5 ton
lan mampu nampung 48,5 ton banyu.

Kètèl iki dipanasaké déning pembakaran batu bara, 6.611 ton ing antarané
ditampung ing bunker Titanic lan 1.092 ton sisané disimpen ing Hold 3.
Tungku-tungku kasebut mbutuhaké luwih saka 600 ton batu bara sedina sing disodok
mlebu nganggo tangan, saéngga mbutuhaké tenaga 176 juru api sajroning 24 jam.
100 ton awu saben dina dibuwang kanthi nglepasaké menyang segara. Pekerjaan
seperti iki tampak keras, kotor, lan berbahaya, meski digaji relatif gedhé, ana
tingkat bunuh diri sing tinggi ing antara para juru api sing menjalaninya.

Uwab buwangan sing ninggalaké mesin bolak-balik dilebokaké menyang turbin ing
buritan. Saka kana, uwab diterusaké menyang kondensator saéngga bisa diembunkan
dadi banyu lan dianggo lagi. Mesin-mesin terpasang langsung dengan tangkai dawa
sing mengendalikan baling-baling. Ana telu baling-baling, siji kanggo saben
mesin; baling-baling paling njaba (utawa sisih) ya iku sing paing gedhé, dumadi
saka telung bilah aloi mangan-perunggu kanthi diamèter total 23.5 feet.
Baling-baling tengah diamèter 17 feet, bisa diendhegaké, nanging ora bisa
dimunduraké.

Pembangkit listrik Titanic mampu ngasilaké luwih akèh listrik tinimbang siji
pembangkit listrik kutha ing mangsa semana. Buritan mesin turbin kaisi déning
papat generator listrik tenaga uwap 400 kW sing digunakan kanggo menyediakan
tenaga listrik kapal, plus loro generator pembantu 30 kW kanggo keperluan
darurat. Tempatnya ana ing buri kapal, saéngga isih sempat operasi nganti
menit-menit pungkasan sadurungé kapal kèrem.

Kemudi Titanic ukurane lumayan gedhé – dhuwuré 78 feet 8inci lan dawané 15 feet
3inci, kanthi bobot luwih saka 100 ton – saéngga dibutuhaké mesin kemudi kanggo
ngobahaké. Loro mesin kemudi mawa kakuwatan uwab dipasang senadyan mung siji
sing dianggo, sauntara siji manèh minangka cadangan. Kaloroné kahubung karo
tangkai kemudi cendhek liwat per keras kanggo ngisolasi mesin kemudi saka
kejutan apa waé akibat segara keras utawa owah-owahan arah sing cepet. Minangka
pilihan pungkasan, tangkai kemudi bisa dipindahaké nganggo tali sing kahubung
karo loro puteran jangkar uwab. Putaran jangkar iki uga digunakaké kanggo
ngunggahaké lan ngudhunaké lima jangkar kapal (siji ing kiwa, siji tengen, siji
tengah, lan loro jangkar lengkung).,

Kapal iki nduwèni sistem pengaliran banyuné dhéwé, sing mampu manasaké lan mompa
banyu menyang saisi kapal liwat jaringan pipa lan katup sing rumit. Suplai banyu
utama digawa menyang kapal nalika Titanic isih ing pelabuhan, anangig jroning
kahanan darurat pun kapal mampu nyuling banyu tawar saka segara, senadyan bab
iki dudu proses langsung amarga saluran distilasi gampang kasumbet endhapan
faram. Sarangkéyan saluran kaisolasi ngangkut udhara anget menyang saisi kapal
sing asal saka kipas listrik, lan kabin Kelas Siji dipepaki pemanas listriké
dhéwé.

Titanic dipepaki telegraf nirkabel jeda percik kakuwatan 1,5 kW sing dipasang
ing ruwang radio Geladhak Anjungan. Siji set dianggo kanggo ngirim pesan lan
siji manèh, ing bilik kedhap swara, kanggo nampa pesen. Sinyal dipancaraké liwat
loro kabel paralel sing dibentang ing antara menara-menara kapal, 50 feet ing
ndhuwur cerobong kanggo ngindari keluk korosifé. Sistem iki ya iku salah siji
sing paling canggih ing donya kanthi jangkauan nganti 1.000 mil. Sistem iki
diduwèni lan dioperasèkaké déning Marconi Company, dudu White Star Line, lan
mung kanggo para penumpang, dudu operasi kapal. Fungsi loro operator nirkabel –
kaloroné karyawan Marconi – ya iku ngoperasèkaké layanan telegram nirkabel 24
jam kanggo penumpang. Karyawan iki uga nerusaké pesen profesional kapal kayadéné
laporan cuaca lan peringatan ès.



https://jv.wikipedia.org/wiki/Putih

Putih ya iku kagolong salah sijiné werna sakjroning werna netral .Werna putih
ana ing njaba bunderan kulawarga werna primer, sekunder lan tersier uga bisa
kalebu ing werna akromatik. Asring kasebut uga werna putih, werna kang ngadeg
dhéwé sak njabané werna ireng , abang lan biru.Ing seni rupa werna putih
kagolong werna kang bisa dipadukake karo werna liya lan mumpangaté kanggo
netralake werna liyané supaya serasi utawa pantes.Werna putih akèh kang nganggep
werna kang ora kagolong ing kulawarga werna,asebab bisa di campur karo werna
liyané (netral). Mantulé cahaya putih bisa uga kacipta ing sakjroning campuran
spektrum werna dasar, utawa werna abang, ijo, lan biru, semana uga cahyané kang
dikasilake.

Putih ing sakjroning panguripan masarakat sakdina-dina dimumpatngatake kanggo
dasaran werna kertas.Karana iku werna putih umumé kanggo nentukake lembaran kang
ora kena werna liya utawa werna mangsi. Sakjroning kaciptané karya seni rupa,
seniman uga ncampur werna putih karo warna liyane kanggo ngasilake werna kang
lueih enom saka werna utama/pokok contoné biru enom, kuning enom, lan
sakpanunggalipun. Werna putih uga nduweni pralambang suci lan resik



https://jv.wikipedia.org/wiki/Pitik

Pitik ingon (Gallus gallus domesticus) iku unggas kang biasa diingu wong sing
dimanfaataké kanggo kaperluan urip wong sing ngingu. Pitik ingon (sabanjuré
disingkat "pitik" waé) arupa keturunan langsung saka salah siji subspesies pitik
alas sing ditepungi minangka pitik alas abang (Gallus gallus) utawa pitik
bangkiwa (bankiva fowl). Kawin silang antarane pitik wis ngasilaké atusan galur
unggul utawa galur murni kanthi manéka fungsi; sing paling umum ya iku pitik
potong (kanggo dipotong) lan pitik pangendhog (kanggo dijupuk endhogé). Pitik
biasa bisa uga dikawin silang karo kerabat ceraké, pitik alas ijo, sing
ngasilaké hibrida mandhul sing jagoné ditepungi minangka pitik bekisar.

Kanthi populasi luwih saka 24 milyar ing taun 2003, Firefly's Bird Encyclopaedia
nélakaké ana luwih akèh pitik ing donya iki tinimbang manuk liyané. Pitik
nyedhiakaké loro kaperlon pokok dièt manungsa minangka sumber protein: daging
pitik lan endhog.

Pitik dipercaya para ahli asalé saka domestikasi pitik alas abang (pitik
bangkiwa, Gallus gallus) sing urip ing India. Sanajan mangkono, pangujian
molekular nuduhaké kamungelan sumbangan plasma nutfah saka G. sonneratii, amarga
pitik alas abang ora duwé sifat kulit warna kuning sing dadi salah siji ciri
pitik ingon.

Pitik nuduhaké pabédan morfologi ing antarané rong tipe kelamin (dimorfisme
seksual). Pitik jantan (jago, rooster) luwih atraktif, kanthi ukuran luwih
gedhé, duwé jalu dawa, duwé jengger luwih gedhé, lan wulu buntuté dawa
"njuntai". Pitik wadon (babon, hen) rada cilik ukurané, jalu cendhak utawa mèh
ora katon, duwé jengger cilik, lan wulu buntut cendhak.

Istilah ayam sayur dipigunakaké kanggo pitik kampung utawa pitik adon sing kerep
kalah, lan ora diselèksi khusus minangka pitik pedaging.

Ana sapérangan ras lokal pitik amarga kegiyatan domestikasi lan selèksi kanggo
sifat/panampilan tinentu, kayadéné



https://jv.wikipedia.org/wiki/Piranti_Pamros%C3%A9san_Sentral

Piranti Pamrosésan Séntral (PPS) ([[basa Inggris: CPU (Central Processing Unit)
inggih punika piranti padhet komputer ingkang nggadhahi mangfaat minangka
piranti kangge mahami lan nglaksanakaken parentah lan dhata saking piranti
lunak. Tembung utawi istilah sanèsipun ingkang asring dipunangge inggih punika
pamrosés (processor). Mikroprosésor inggih punika PPS ingkang dipunprodhuksi ing
sirkuit terpadu, asring wonten ing satunggalipun pakét sirkuit tunggal. Wiwit
taun 1970-an, mikroprosésor sirkuit terpadu-tunggal punika sampun limrah
dipunanggé lan dados aspek ingkang penting wonten ing UPS.

Amargi dados punjering pangolahan data komputer, PPS saged dipunibarataken
minangka utekipun komputer. Cepet utawi alonipun kinerja komputer
dipuntemtokaken saking kualitas lan téknologi PPS ingkang dipunginakaken. Cara
kerjanipun PPS meh sami kaliyan cara kerja kalkulator. Namung bentenipun,
pamrosésan dhata ingkang saged dipunangge ing PPS langkung kiyat tinimbang
kalkulator. Satunggalipun CPU sasanèsipun saged ngolah dhata aritmatika, ugi
saged ngolah dhata ingkang asipat logika.

Wonten ing PPS, wonten pirang-pirang bagian, ing antawisipun inggih punika
menapa ingkang namanipun Arithmetic Logical Unit utawi ing basa komputer
dipunsebat ALU. tugasipun inggih punika nglaksanakaken prosés ingkang
nglaksanakakaen sadaya rutinitas ingkang wonten gayutanipun kaliyan matematika
lan perbandingan miturut cara logika.



https://jv.wikipedia.org/wiki/Pantun

Pantun (basa ngoko: pari) punika salah satunggaling taneman budidaya wigatos
kanggé nyekapi kabetahan pangan arupi wos amargi dados sumber karbohidrat kanggé
mayoritas tiyang ing donya.

Saking sadaya serealia wonten ing donya, prodhuksi pantun punika urutan nomer
tiga sasampunipun jagung lan gandum.

Nagari ingkang ngasilaken pantun/wos kathah inggih punika Tiongkok (31% saking
total prodhuksi ing donya), India (20%), lan Indonésia (9%). Nanging namung
sapérangan alit prodhuksi pantun wonten ing donya ingkang dipundagangaken antar
nagari. Thailand punika ngèkspor pantun paling kathah (26 % saking total pantun
ingkang dipundangangaken ing donya). Sasampunipun Thailand inggih punika Vietnam
(15%) lan Amerika Serikat (11%). Indonésia punika negari ingkang ngimpor pantun
paling ageng ing donya (14% saking pantun ingkang dipundagangaken ing donya).
Sasampunipun Indonésia inggih punika Bangladesh (4%) lan Brazil (3%).

Pantun punika kalebet wonten ing suku padi-padian (Graminae, sinonim
Glumiflorae, sinonim Poaceae). Sapérangan ciri suku (familia) punika ugi dados
ciri pantun, inggih punika:

Pantun kasebar kathah ing saindhenging donya lan gesang ing sadaya bagéyan donya
ingkang gadhah cekap toya lan hawa ingkang cekapan angetipun. Pantun remen siti
ingkang lembab lan bècèk. Miturut para ahli, pantun punika évolusi saking
taneman moyang ingkang gesang ing rawa. Dhasar pamanggihipun inggih punika
wontenipun jinis pantun ingkang gesang wonten ing rawa-rawa (saged dipunpanggihi
ing sapérangan panggènan ing pulo Kalimantan), kabetahan pantun ingkang kathah
dhumateng toya ing sapérangan tahap gesangipun, lan wontenipun pembuluh mligi
ing bagéyan oyot pantun ingkang migunani kagem ngaliraken oksigen tumuju bagéyan
oyot.

Setunggal sét génom pantun wonten 12 kromosom. Setunggal sèl pantun gadhah 12
pasang kromosom (kajawi sél seksual) amargi pantun punika arupi taneman diploid.

Pantun punika dados organisme modhèl wonten ing kajian genetika taneman amargi
kalih alasan, inggih punika kapentinganipun kagem umat manungsa lan ukuran
kromosom ingkang relatif alit inggih punika 1,6 – 2,3 x 108 pasangan basa (base
pairs, bp) (Sumber: situs Gramene.org). Kagem tetanduran modhél, genom pantun
sampun dipun-sekuensing (sequenced), kados ugi genom manungsa. Hasil peruntutan
genom pantun saged dipunpirsani wonten ing situs NCBI.

Sekuensing genom pantun dados bahan baku wonten ing upados pamulèn taneman
pantun ingkang ngginaaken rekayasa genetika. Pamulèn pantun piyambak sampun
sauntawis wekdal, umumipun ngginaaken metode silsilah. Salah setunggaling tahap
paling wigatos wonten ing pamulèn pantun inggih punika dipun-rilisipun kultivar
‘IR5’ lan ‘IR8’, ingkang dados pantun nomer setunggal ingkang umuripun cendhak
nanging gadhah poténsi asil ingkang kathah. Punika dados wiwitanipun révolusi
ijem wonten ing budidaya pantun. Werni-werni kultivar pantun salajengipun
umumipun nggadhahi ‘darah’ kekalih kultivar perintis kalawau.

Wiwit pungkasan abad kalihdasa dipunkembangaken pantun hibrida, ingkang gadhah
potensial asil langkung inggil. Amargi beaya ndamelipun ingkang ageng, kultivar
jinis punika dipunsadé kanthi regi langkung awis tinimbang kultivar pantun
ingkang dipunrakit mawi metode sanès.

Sanèsipun ndadosaken potènsi asil ingkang langkung saé, sasaran pamulèn pantun
njangkep ugi taneman ingkang langkung tahan saking organisme pengganggu tanaman
(OPT) lan tekanan (stres) abiotik (umpaminipun: kawontenan garing, salinitas,
lan siti masem). Pamulèn ingkang dipunarahaken ing paningkatan mutu sekul ugi
dipunupados, umpaminipun kanthi ngrakit kultivar ingkang ngandhet karoten
(provitamin A).

Wonten kalih spesies pantun ingkang dados taneman budidaya, inggih punika Oryza
sativa lan Orysa glaberrima. Oryza sativa dipunkinten asalipun saking laladan
hulu lèpèn ing sukunipun Pagunungan Himalaya (India lan Tibet/Tiongkok). Orysa
glaberrima dipunkinten asalipun saking Afrika Kilèn (hulu Lèpèn Niger).

Oryza sativa wonten kalih variétas, inggih punika indica lan japonica sinonim
sinica. Variétas japonica umumipun umuripun panjang, postur inggil nanging
gampil rebah, paleanipun gadhah “wulu” (basa Inggris: awn), wijinipun panjang.
Variétas indica, sawangsulipun, umuripun langkung cendhak, postur langkung alit,
paleanipun boten wonten wulunipun utawi namung cendhak kéwawon, lan wiji oval.
Kekalihipun saged silih mbuahi, nanging perséntase kasilipun boten
inggil/kathah. Conto ingkang misuwur saking asil persilangan punika kultivar
IR8, ingkang dados seléksi saking persilangan variétas japonica lan variétas
indica. Sanèsipun kalih variétas punika, dipuntepangi ugi saklompok pantun
ingkang nggadhahi sifat mèmper kalihan variétas utami ing nginggil. Variétas
javanica namung dipunpanggihi wonten ing pulo Jawi.

Ing lor Iran, ing Provinsi Gilan, akèh cultivars beras Indica kalebu Gerdeh,
Hashemi, Hasani, lan Gharib wis dikembangke déning petani

Saben kembang pantun gadhah 6 kepala sari (anther) lan kepala putik (stigma)
ingkang cawang 2 lan wangunipun kados sikat botol. Kekalih organ séksual punika
umumipun siap reprodhuksi ing wekdal ingkang sami. Kepala sari kadhangkala medal
saking palea lan lemma menawi sampun mateng.

Pantun punika taneman ingkang penyerbukanipun piyambak dipunbantu angin lan
srangga, amargi 95% utawi langkung serbuk sari mbuahi sèl telur taneman ingkang
sami (setunggal uwit).

Sasampunipun pambuahan, zigot lan inti polar ingkang sampun dipunbuahi énggal
mawon mbelah dhiri. Zigot tambah ageng mbentuk embrio lan inti polar dados
endospermia. Wonten ing pungkasan perkembangan, sebagéyan ageng bulir pantun
anggadhahi pathi ing bagéyan endospermia. Kagem tetanduran anèm, pathi migunani
minangka cadhangan pangan. Tumraping manungsa, pathi dipunmupangataken minangka
sumber gizi.

Sacara ringkes, urutanipun tanem pantun inggih punika nyebar winih, tanem,
pangopènan (kalebet njagi cacahing toya ingkang dipunbetahaken, matun,
pangreksan taneman, ugi maringi rabuk), lan panèn. Perkawis wigatos nanging
boten kalebet ing urutanipun tanem pantun inggih punika pamilihan kultivar,
pamrosèsan wiji lan panyimpenan wiji.

Sasampunipun pantun dipunpanèn, bulir pantun utawi gabah dipunpisahaken saking
merang utawi damèn pantun. Pamisahan punika wonten 3 cara, inggih punika:

Gabah ingkang sampun resik saking merang utawi damèn, dipunkempalaken lan
dipunpépé ngantos garing supados awèt menawi dipunsimpen utawi gampil anggènipun
ndheplok/nggiling dados beras.



https://jv.wikipedia.org/wiki/Napol%C3%A9on_Bonaparte

Kaisar Napoleon Bonaparte (15 Agustus 1769 – 5 Mei 1821) dipunwiyosaken ing pulo
Korsika saking sawijining kulawarga bangsawan lokal kanthi asma Napoleone di
Buonaparte (ing basa Korsika, Nabolione utawi Nabulione). Salajengipun
panjenenganipun ngadhaptasi asma Napoléon Bonaparte ingkang langkung mèmper
Prancis.

Panjenenganipun dados murid ing Akademi Militer Brienne taun 1779 ing yuswa 10
taun, kapinteranipun marakaken Napoleon lulus akademi ing yuswa 15 taun. Karir
militèripun nanjak kanthi cepet sasampunipun panjenenganipun kasil numpes
karusuhan ingkang dipundhalangi kaum panyengkutung royalis kanthi cara ingkang
banget ngagetaken: nembakaken meriam ing kitha Paris saking nginggil menara.
Prastawa punika dumadi taun 1795 nalika Napoleon yuswa 26 taun. Manéka perang
ingkang dipunmenangaken ing antawisipun nglawan Austria lan Prusia.

Ing wekdal kajayanipun, Napoleon Bonaparte nguwaosi mèh sadaya dhataran Éropah
kanthi cara diplomasi ugi paperangan. Ing antawisipun inggih punika Walandi
kanthi dipunangkatipun rayinipun Louis Napoleon,Spanyol kanthi dipunangkatipun
Joseph Napoleon, Swedia kanthi dipunangkatipun Jenderal Bernadotte minangka raja
ingkang salajengipun khianat, sebagéyan ageng wewengkon Italia ingkang
dipunrebat saking Austria lan Polen kanthi dipunangkatipun Joseph Poniatowski
minangka wali nagari Polen.



https://jv.wikipedia.org/wiki/Mumbai

Mumbai, kala rumiyin kasebat Bombay, inggih punika ibukitha negari bagéan
Maharashtra, ing India. Kanthi pedunung watawis 13 yuta, Mumbai arupi kitha
metropolis ingkang paling ageng ing India.. Dumunung wonten ing Pesisir Kilèn
India, Mumbai nggadhahi pelabuhan alam ingkang lebet. Pelabuhan Mumbai nangani
langkung setengah saking lalu lintas penumpang lan kargo India.

Mumbai minangka ibukitha komersial lan hiburan ing India, lan dados markasipun
institusi finansial ingkang wigati, kadosta Reserve Bank of India (RBI), Bombay
Stock Exchange (BSE), National Stock Exchange of India (NSE) lan perusahaan
sanèsipun Mumbai narik migran saking sakindhenging India sabab kathahing
kasempatan kerja, lan lumayan inggilipun standar gesang wonten ing India.,
nanging kathah-kathahipun lajeng dhawah dados golongan miskin . Kitha Mumbai
minangka pusat Film India lan industri televisi, ingkang kondhang kanthi asma
Bollywood. Mumbai ugi satunggiling kitha ingkang nggadhahi Taman Nasional Sanjay
Gandhi National Park, ing salebetipun kitha.

Cithakan:Maharashtra Cithakan:India state and UT capitals Cithakan:Metropolitan
Cities of India Cithakan:Million plus cities in India Cithakan:Portuguese
overseas empire



https://jv.wikipedia.org/wiki/Mauritius

Républik Mauritius iku nagara kapuloan ing kidul-kulon Samudra Hindia, watara
900 km sisih wétan Madagaskar. Saliyané Pulo Mauritius, nagara iki uga nyakup
Kapuloan Cargados Carajos, Rodrigues lan Kapuloan Agalega. Mauritius klebu
jroning Kapuloan Mascarene, karo Pulo Reunion duwèké Perancis 200 km sisih
kidul-kulon Mauritius.

Pulo Mauritius ditemokaké déning bangsa Portugal taun 1505, lan pisanan dijajah
déning Walanda taun 1638. Walanda njenengaké "Mauritius" kanggo mèngeti Pangeran
Maurice saka Nassau. Perancis nguwasani pulo iku jroning abad ka-18 nuli
njenengaké Ile de France. Mauritius sabanjuré dikuwasani déning Britania Raya
taun 1810 lan dibalèkaké menyang jeneng asalé.

Kamardikan direngkuh taun 1968 kanthi pamaréntahan republik kang klebu jroning
kumpulan Persemakmuran taun 1992. Mauritius minangka nagara dhémokrasi kang
relatif stabil kanthi pemilihan umum reguler lan cathetan hak asasi manusia kang
baik. Aliran investasi mancanagara menyang Mauritus cukup akèh, dadi salah siji
nagara kanthi pendapatan per kapita paling dhuwur ing Afrika.

Kepala nagara Mauritius ya iku Presiden kanthi mangsa jabatan limang taun kang
dipilih déning Majelis Nasional, parlemen unikameral Mauritius. Saka total 66
anggota parlemen, 62 wong dipilih liwat kasil swara paling akèh lan 4 liyané
dipilih kanggo makili etnik minoritas, gumantung marang kasil pemilu. Parlemen
dipimpin déning Perdana Mentri lan sawetara mentri.



https://jv.wikipedia.org/wiki/Kayu

Kayu iku bagéan atos saka Tetanduran sing digolongaké menyang Wit lan grumbul.
Kayu dipigunakaké kanggo manéka warna kaperluan, wiwit saka masak, gawé perabot
(meja, kursi), bahan bangunan (lawang, jendéla, rangka payon), bahan kertas, lan
isih akèh liyané. Kayu uga bisa dimanfaataké minangka hiasan-hiasan rumah tangga
lan kagunan liyané.

Sacara kimia, kayu kasusun saka sawetara bagéan utama ya iku Selulosa lan
Lignin.

Jinis uwit kanthi godhong awangun dom, kanthi ciri-ciri ing ngisor : - wangun
godhong kaya dom - tajuk awangun krucut. - Umumé ora rontok godhongé, kajaba
sawetara uwit. - Tuwuh cepet lan kenceng mendhuwur. - Umumé nduwèni kayu empuk
lan ènthèng.

- struktur kayu luwih prasaja - ora nduwèni pori-pori ananging arupa sèl
trakeida, ya iku sèl sing awangun dawa kanthi pucuk sing cilik nganti lancip. -
Gunggung jinis sèl luwih sethithik lan kombinasi wangun-wangun jaringané luwih
prasaja. - Gunggung jinis uwit godhong dom ing Indonésia luwih sethithik,
kayata : Pinusatau Tusam, Agathis (Damar), Jamuju



https://jv.wikipedia.org/wiki/Iwak

Iwak (krama ulam lan Kawi mina) iku sawijining kéwan sing uripé ana ing banyu.
Iwak ambegan mawa insang lan kalebu kéwan getih anyep (poikilotermik). sing urip
ing banyu lan napas nganggo insang. Iwak minangka kelompok vertebrata sing
paling aneka warna kanthi gunggung spesies luwih saka 27,000 ing saindhenging
donya. Sacara taksonomi, iwak kagolong kelompok paraphyletic sing hubungan
kakrabatané isih dadi pasulayan; biasané iwak dipérang dadi iwak tanpa rahang
(kelas Agnatha, 75 spesies klebu lamprey lan iwak hag), iwak mawa balung enom
(kelas Chondrichthyes, 800 spesies klebu hiu lan pari), lan sisané kagolong iwak
mawa balung atos (kelas Osteichthyes). Iwak nduwèni warna-warna ukuran, wiwit
saka paus hiu sing ukurané 14 mèter (45 ft) nganti stout infantfish sing mung
ukuran 7 mm (kira-kira 1/4 inci). Ana sawetara kéwan banyu sing kerep dianggep
"iwak", kayadéné iwak paus, iwak cumi lan iwak duyung, sing sabeneré ora
kagolong iwak.

Iwak iku kalebu parafiletik: iki tegesé, saben kelas sing ngamot kabèh iwak
bakal nyakup uga tetrapoda sing dudu iwak. Saka dhasar iki, panglompokan kaya
Kelas Pisces, kayadéné ing mangsa kapungkur, ora layak dipigunakaké manèh.



https://jv.wikipedia.org/wiki/Influenza

Influenza, sing luwih ditepungi kanthi sebutan flu, arupa penyakit nular sing
disebabaké déning virus RNA saka famili Orthomyxoviridae (virus influenza), sing
nyerang unggas lan mamalia. Gejala sing paling umum saka penyakit iki ya iku
ndredheg, mriyang, perih tenggorokane, perih otot, sirah abot, watuk, lemes, lan
malaise.

Sanajan asring kijolan karo penyakit mèmper influenza liyané, utamané selesma,
influenza arupa penyakit sing luwih abot tinimbang selesma lan disababaké déning
jinis virus sing béda Influenza bisa nimbulaké eneg, lan muntah, utamané ing
bocah-bocah, nanging gejala kasebut luwih asring ana ing penyakit
gastroenteritis, sing babar pisan ora ana gegandhèngané, sing uga sok-sok sacara
ora trep diarani minangka "flu weteng". Flu sok-sok bisa nimbulaké pneumonia
viral sacara langsung uga nimbulaké pneumonia bakterial sékundhèr.

Biasané, influenza ditularaké liwat udhara liwat watuk utawa wahing, sing bakal
nimbulaké aerosol sing ngandhut virus. Influenza uga bisa ditularaké liwat
kontak langsung karo tai manuk utawa umbel, utawa liwat kontak karo lumahan sing
wis kena kontaminasi. Aerosol sing kagawa déning udara (airborne aerosols)
diduga nimbulaké sebagéyan gedhé infèksi, sanajan jalur panularan endi sing
paling duwé peran jroning penyakit iki durung cetha temenan. Virus influenza
bisa diinaktivasi déning sinar srengéngé, disinfektan, lan deterjen. Asring
ngumbah tangan bakal ngurangi risiko infèksi amarga virus bisa diinaktivasi karo
sabun.

Influenza nyebar menyang saindhenging donya jroning epidemi mangsan, sing
nimbulaké pepati 250.000 lan 500.000 wong saben tauné, malah nganti mayuta-yuta
wong ing sapérangan taun pandemik. Rata-rata 41.400 wong mati saben tauné ing
Amérika Sarékat jroning kurun wektu antara taun 1979 tekan 2001 amarga
influenza. Nalika taun 2010 Pusat Pangendhalian lan Panyegahan Penyakit ing
Amérika Sarékat ngowahi carané nglapuraké prakiran pepati amarga influenza
jroning 30 taun. Saiki Pusat Pangendhalian lan Panyegahan Penyakit nglapuraké
yèn ana kisaran angka pepati wiwit saka 3.300 nganti 49.000 pepati per tauné.

Telu pandemi influenza dumadi nalika abad karongpuluh lan wis niwasaké puluhan
yuta wong. Saben pandemi kasebut disababaké déning munculé galur anyar virus iki
ing manungsa. Asring uga, galur anyar iki muncul nalika virus flu sing wis ana
nyebar ing manungsa saka spesies kéwan sing liya, utawa nalika galur virus
influenza manungsa sing wis ana njupuk gen anyar saka virus sing biasané
nginfèksi unggas utawa babi. Galur unggas sing diarani H5N1 wis nimbulaké
kakuwatiran munculé pandemi influenza anyar, sakwisé kamunculané ing Asia nalika
taun 1990-an, nanging virus kasebut durung évolusi dadi wangun sing nyebar
kanthi gampang saka manungsa-menyang-manungsa. Nalika sasi April 2009 sawijining
galur virus flu anyar ngalami évolusi sing ngandhut campuran gen saka flu
manungsa, babi, lan unggas, sing ing awalé diarani "flu babi" lan uga ditepungi
minangka influenza A/H1N1, sing muncul ing Meksiko, Amérika Sarékat, lan
sapérangan nagara liya. Organisasi Kaséhatan Donya (WHO) sacara resmi
ndhéklarasikaké wabah iki minangka pandemi nalika tanggal 11 Juni 2009 (delengen
pandemi flu 2009). Dhéklarasi WHO ngenani pandemi tingkat 6 arupa indhikasi
panyebaran virus, dudu abot-ènthèngé penyakit, galur iki sejatiné duwé tingkat
mortalitas sing luwih asor tinimbang wabah virus flu biyasa.

Vaksinasi marang influenza biyasané sumadiya kanggo wong-wong ing nagara
ngrembaka. Kéwan ingon unggas asring divaksinasi kanggo nyegah tumpes tapisé
kabèh kéwan ingon. Vaksin kanggo manungsa sing paling asring dipigunakaké ya iku
vaksin influenza trivalen (trivalent influenza vaccine [TIV]) sing ngandhut
antigen sing wis dimurnèkaké lan diinaktivasi marang telung galur virus.
Biyasané, vaksin jinis iki ngandhut matérial saka rong galur virus influenza
subtipe A lan siji galur influenza subtipe B. TIV ora duwé risiko nularaké
penyakit, lan duwé réaktivitas sing asor banget. Vaksin sing diformulasikaké
kanggo setaun mungkin dadi ora èfèktif kanggo taun sabanjuré, amarga virus
influenza ngalami évolusi kanthi cepet, lan galur anyar bakal cepet nggantèkaké
galur sing sakdurungé. Obat-obatan antivirus bisa dipigunakaké kanggo ngobati
influenza, neuraminidase inhibitor (kayata Tamiflu utawa Relenza). .

Jroning klasifikasi virus, virus influenza kalebu virus RNA sing arupa telu saka
lima genera jroning famili Oethomyxoviridae:

Virus-virus kasebut duwé kakerabatan sing adoh karo virus parainfluenza
manungsa, sing arupa virus RNA sing arupa bagéyan saka famili paramyxovirus sing
arupa panyebab umum saka infèksi ambegan ing bocah, kayata croup
(laryngotracheobronchitis), nanging bisa uga nimbulaké penyakit sing sarupa karo
influenza ing wong diwasa.

Genus iki duwé siji spésies, virus influenza A. Unggas akuatik liar arupa inang
alamiah kanggo pérangan gedhé variétas influenza A. Sok-sok, virus bisa
ditularaké marang spésies liya lan bisa nimbulaké wabah sing anduwèni dhampak
gedhé ing paternakan unggas dhomèstik utawa nimbulaké sawijining pandemi
influenza manungsa.

Virus tipe A arupa patogèn manungsa paling virulen ing antarané katelu tipe
influenza lan nimbulaké penyakit sing paling abot. Virus influenza A bisa
dipérang manèh dadi subdhivisi arupa serotipe-serotipe sing béda adhedhasar
tanggepan antibodi marang virus iki. Serotipe sing wis dikonfirmasi ing
manungsa, diurutaké adhedhasar guènggung pepati pandemi ing manungsa, ya iku:

Genus iki duwé siji spésies, ya iku virus influenza B. Influenza B mèh sacara
èksklusif mung nyerang manungsa lan luwih arang dibandhingaké karo influenza A.
Kéwan liya sing dikawruhi bisa kena infèksi déning influenza B ya iku asu laut
lan garangan. Jinis influenza iki ngalami mutasi kaping 2-3 luwih alon
dibandhingaké tipe A lan mula saka iku karagaman génétiké luwih sithik, mung ana
siji serotipe influenza B. Amarga ora ana karagaman antigenik, sapérangan
tingkat kakebalan marang influenza B biyasané dièntuki ing umur enom. Nanging,
mutasi sing dumadi ing virus influenza B cukup kanggo gawé kakebalan permanèn
dadi ora mungkin. Owah-owahan antigèn sing alon, dikombinasikaké karo gunggung
inang sing winates (ora mungkinaké pepindhahan antigèn antarspesies), agawé
pandemi influenza B ora dumadi.

Genus iki duwé siji spésies, virus influenza C, sing nginfèksi manungsa, asu,
lan babi, sok-sok nimbulaké penyakit sing abot lan èpidemi lokal. Nanging,
influenza C luwih arang dumadi dibandhingaké karo jinis liya lan biyasané mung
nimbulaké penyakit ènthèng ing bocah-bocah.

Virus influenza A, B, lan C sarupa banget ing struktur sakabèhé. Partikel virus
iki dhiameteré 80-120 nanometer lan biyasané kurang-luwih wanguné kaya bal,
senadyan wangun filamèntosa mungkin waé ana. Wangun filamèntosa iki luwih asring
dumadi ing influenza C, sing bisa mbentuk struktur kaya bolah kanthi dawa tekan
500 mikrometer ing lumahan saka sèl sing kena infèksi. Nanging, senadyan manéka
wanguné, partikel saka kabèh virus influenza duwé komposisi sing padha.
Komposisi kasebut arupa envelope virus sing ngandhut loro tipe glikoprotein,
sing mbungkus sawijining inti pusat. Inti pusat kasebut ngandhut genom RNA lan
protèin viral liya sing mbungkus lan ngreksa RNA. RNA cenderung kapérang saka
sauntaian nanging ing kasus-kasus khusus bisa arupa rong untaian. Ing virus,
génom virus ora kapérang saka sarangkéyan asam nukleat; nanging biyasané
kapérang saka pitu utawa wolung bagéyan RNA negative-sense sing kasègmèntasi,
saben bagéyan RNA ngandhut siji utawa loro gèn. Contoné, génom influenza A
ngandhut 11 gèn jroning wolung bagéyan RNA, sing ngodhe 11 protèin:
hemagglutinin (HA), neuraminidase (NA), nukleoprotein (NP), M1, M2, NS1, NS2
(NEP: nuclear export protein), PA, PB1 (polymerase basic 1), PB1-F2 lan PB2.

Hemagglutinin (HA) lan neuraminidase (NA) arupa loro flikoprotèin gedhé sing ana
ing sanjabaning partikel virus. HA arupa lektin sing dadi mèdhiasi ikatan
(binding) virus marang sèl targèt lan mlebuné génom virus ing sèl targèt,
sauntara NA kalibat jroning uculé anak virus saka sèl sing kainfèksi, kanthi
mbelah gula sing silih iket ing partikel virus diwasa. Oleh karena itu, protein
ini merupakan target bagi obat-obat antivirus. Lan manèh, kaloroné arupa
antigèn, ing endi antibodi marang antigèn kasebut bisa diriptakaké. Virus
influenza A diklasifikasikaké dadi subtipe adhedhasar rèspons antibodi marang HA
lan NA. Jinis-jinis HA lan NA kasebut arupa pambédan H lan N sajroning pamènèhan
jeneng virus, umpamané H5N1. Ana 16 subtipe H lan 9 subtipe N sing wis
dikawruhi, nanging mung H 1, 2, lan 3, sarta N 1 lan 2 sing umumé ditemokaké ing
manungsa.

Virus bisa nglakoni réplikasi mung ing sèl urip. Infèksi lan réplikasi influenza
arupa prosès mawa tahap: pisanan, virus kudu gawé ikatan karo sèl lan ngleboni
sèl, banjur mindhahaké genomé ing sawijining papan ing endi virus kasebut bisa
mrodhuksi dhuplikat saka protèin virus lan RNA, banjur nyusun komponèn-komponèn
kasebut dadi partikel virus anyar, lan pungkasan, metu saka sèl inang.

Virus influenza gawé ikatan liwat hemagglutinin karo gula asam sialat ing
lumahing sèl èpitèl, biyasané ing irung, tenggorok, lan paru-paru mamalia, lan
usus unggas (tahap 1 ing gambar infèksi). Sawisé hemagglutinin dipecah déning
protease, sèl bakal nglebokaké virus liwat prosès endositosis.

Sakwisé ana ing njero sèl, kahanan asam jroning éndosom bakal nyebabaké loro
kedadèn dumadi: pisanan, bagéyan saka protèin hemagglutinin bakal nyawijikaké
envelope virus karo mèmbran vakuola, banjur kanal ion M2 bakal mungkinaké proton
kanggo pindhah ngliwati envelope virus lan ngasamaké inti virus, sing bakal
nyababaké inti dadi kaurai lan ngeculaké RNA virus lan protèin inti. Molekul RNA
virus (vRNA), protèin aksesoris, lan RNA polymerase sing gumantung ing RNA
(RNA-dependent RNA polymerase) bakal dieculaké ing sitoplasma (Tahap 2). Kanal
ion M2 bakal disekat (diblok) déning obat amantadine, sing bakal nyegah infèksi.

Protèin inti iki bebarengan karo vRNA bakal mbentuk komplèks sing bakal
ditranspor menyang inti sèl, ing endi polimerase RNA sing gumantung RNA bakal
miwiti transkripsi vRNA komplemèntèr sense positif (langkah 3a lan b). vRNA bisa
metu nuju sitoplasma lan ngalami translasi (langkah 4) utawa tetep bertahan ing
nukléus. Protèin virus sing anyar disintèsis bisa disèkrèsi liwat apparatus
Golgi nuju lumahing sèl (ing neuraminidase lan hemagglutinin , langkah 5b) utawa
ditranspor manèh nuju inti sèl kanggo gawé ikatan karo vRNA lan mbentuk partikel
génom virus sing anyar (langkah 5a). Protèin virus liyané duwé kerja sing manéka
ing sèl inang, kalebu ngurai mRNA sèlulèr lan migunakaké nukléotida bébas kanggo
sintèsis vRNA lan uga nyandhet translasi mRNA lan uga nyandhet translasi mRNA
sèl inang.

vRNA negative-sense sing mbentuk génom saka calon virus, RNA polimerase sing
gumantung RNA (RNA-dependent RNA polymerase), lan protèin virus liya bakal
disusun dadi virion. Molekul hemagglutinin lan neuraminidase bakal gawé klompok
mbentuk sawijining tonjolan ing lumahing sèl. vRNA lan protèin inti virus bakal
ninggalaké inti sèl lan ngeboni panonjolan mèmbran iki (langkah 6). Virus diwasa
bakal nglakokaké budding off saka sèl jroning sawijining wangun bal sing
kapérang saka mèmbran fosfolipid inang, éntuk hemagglutinin lan neuraminidase
sing kakandhut jroning lapisan mèmbran iki (langkah 7). Kaya sadurungé, virus
bakal gawé ikatan liwat hemagglutinin; virus diwasa bakal ngeculaké dhiri yèn
neuraminidaseé wis mecah résidhu asam sialat saka sèl inang. Obat sing nyandhet
neuraminidase, kayadéné oseltamivir, bakal nyegah uculé virus infèksius anyar
lan nyegah réplikasi virus. Sawisé uculé virus influenza anyar, sèl inang bakal
mati.

Amarga ora anané ènzim proofreading RNA, polimerase RNA sing gumantung RNA sing
ngopi génom virus bakal nglakokaké kasalahan kurang luwih saben 10 éwu
nukléotida, sing selaras karo rata-rata saka vRNA influenza. Mula saka iku,
sebagéyan gedhé saka virus influenza sing rampung dironcé iku mutan; iki bakal
nimbulaké hanyutan antigèn, sing arupa owah-owahan alon ing antigèn ing lumahing
virus sairing karo lumakuné wektu. Pamisahan génom dadi wolu sègmèn vRNA sing
kapisah mungkinaké panyampuran utawa reassortment saka vRNA yèn luwih saka
sajinis virus influenza nginfèksi sawijining sèl tunggal. Iki bakal nimbulaké
owah-owahan cepet saka génétika virus sing bakal nimbulaké papindhahan antigèn,
sing arupa owah-owahan dumadakan saka sawijining antigèn menyang antigèn liyané.
Owah-owahan gedhé sing dadakan mungkinaké virus kanggo nginfèksi spésies inang
anyar lan bisa kanthi cepet ngatasi kakebalan protèktif sing wis ana. Iki wigati
jroning mékanisme munculé pandemi, sing didhiskusikaké ing ngisor iki jroning
bagéyan Epidemiologi.

Gejala influenza bisa diwiwiti kanthi cepet, sedina nganti rong dina sawisé
infèksi. Biyasané gejala pisanan ya iku ndrodhog utawa rumangsa adhem, nanging
mriyang uga asring dumadi ing awal infèksi, kanthi suhu awak watara 38-39 °C
(kurang luwih 100-103 °F). Akèh wong krasa lara banget saéngga ora isa tangi
saka papan anggoné turu sakwéné pirang-pirang dina, kanthi rasa lara lan nyeri
saawak, sing krasa luwih abot ing dhaérah geger lan sikil. Gejala influenza bisa
ngliputi:

Sok-sok angèl mbédakaké antarané selesma lan influenza ing tahap awal saka
infèksi iki, nanging flu bisa diidhèntifikasi yèn ana mriyang dhuwur ndadak
kanthi rasa kesel sing èkstrém. Diare biyasané dudu gejala saka influenza bocah,
nanging iki bisa ditemoni ing sebagéyan kasus "flu manuk" H5N1 ing manungsa lan
bisa dadi gejala ing bocah-bocah. Gejala sing paling asring ana ing influenza
dituduhaké ing tabèl ing sisih tengen.

Amarga obat-obat antivirus èfèktif jroning ngobati influenza yèn diwènèhaké
kawit awal (deleng bagéyan terapi ing ngisor), wigati kanggo ngidhèntifikasi
kasus sacara gasik. Saka gejala-gejala sing disebutaké ing ndhuwur, kombinasi
mriyang karo watuk, nyeri tenggorok lan/utawa irung mampet bisa ningkataké
akurasi diagnositik. Loro panalitèn analisis kaputusan nuduhaké yèn nalika ana
wabah influenza lokal, prevalensiné luwih saka 70%, Mula pasièn kanthi salah
siji kombinasi saka gejala kasebut bisa diobati kanthi inhibitor neuraminidase
tanpa pamriksan. Malah nalika ora anané wabah lokal, pangobatan bisa dibeneraké
ing pasièn tuwa nalika mangsa influenza sakwéné prévalènsiné luwih saka 15%.

Kasumadyan pamriksan laboratorium kanggo influenza terus ngalami paningkatan.
Punjer Pangendhalian lan Panyegahan Penyakit (CDC) Amérika Sarékat, ngrangkum
pamriksan laboratorium paling anyar sing cumawis. Miturut CDC, pamriksan
diagnostik cepet (rapid diagnostic test) duwé sènsitivitas 70-75% lan
spésifisitas 90-95% dibandhingaké karo kultur virus. Pamriksan iki utamané
migunani ing mangsa influenza (prévalènsi = 25%) tanpa anané wabah langsung,
utawa mangsa periinfluenza (prévalènsi = 10%).

Shedding virus influenza (wektu ing ngendi sawijining wong bisa nularaké virus
marang wong liya) diwiwiti sedina sadurungé gejala muncul lan virus bakal
diuculaké sakwéné antara 5 tekan 7 dina, senajan sebagéyan wong mungkin
ngeculaké virus sakwéné périodhe sing luwih suwé. Wong sing katular influenza
paling infèktif ing dina kaloro lan katelu sakwisé infèksi. Gunggung virus sing
diculaké katoné gegandhèngan karo mriyang, gunggung virus sing diculaké luwih
gedhé nalika suhuné luwih dhuwur. Bocah-bocah luwih infèksius tinimbang wong
diwasa lan bocah mau ngeculaké virus sadurungé ngalami gejala nganti rong minggu
sawisé infèksi. Panularan influenza bisa dimodhèlaké sacara matématis, sing
bakal mbantu jroning prédhiksi kepriyé virus nyebar jroning populasi.

Influenza bisa disebaraké jroning telu cara utama: lumantar panularan langsung
(nalika wong sing kainfèksi wahing, ana ilu irung sing mlebu sacara langsung
menyang mata, irung, lan tutuk saka wong liya); lumantar udhara (nalika
sawijining wong nyedhot aerosol (butiran cuwèran cilik jroning udhara) sing
diasilaké nalika wong sing kainfèksi watuk, wahing, utawa idu), lan lumantar
panularan tangan-menyang-mata, tangan-menyang-irung, utawa tangan-menyang-tutuk,
saka lumahan sing kakontaminasi utawa saka kontak personal langsung kayadéné
salaman. Modhèl panularan endi sing paling wigati isih durung cetha, nanging
kabèh duwé kontribusi jroning panyebaran virus. Ing rute panularan udhara,
ukuran droplèt sing cukup cilik kanggo disedhot duwé dhiameter 0,5 nganti 5 μm
lan inhalasi sadroplèt mungkin cukup kanggo nimbulaké infèksi. Senajan sepisan
wahing bisa ngeculaké nganti 40.000 droplèt, sebagéyan gedhé saka droplèt
kasebut cukup gedhé lan bakal ilang saka udhara kanthi cepet. Pira suwéné virus
influenza bisa tahan jroning droplèt udhara katoné diprabawai déning kadhar
kalembaban lan radhiasi ultraviolèt: kalembaban asor lan kurangé cahya srengéngé
ing mangsa adhem mbantu tahané virus iki.

Amarga virus influenza bisa tahan ing njaba awak, virus iki uga bisa ditularaké
liwat lumahan sing kakontaminasi kayadéné lembaran dhuwit, gagang lawang, saklar
lampu, lan bendha-bendha rumah tangga liyané. Suwéné wektu virus bisa tahan
marang sawijining lumahan manéka wektuné, virus bisa tahan sakwéné sedina utawa
rong dina ing lumahan sing atos lan ora duwé pori kayadéné plastik utawa métal,
sakwéné kurang luwih limalas menit ing kertas tissue garing, lan mung limang
menit ing kulit. Nanging, yèn virus ana jroning mukus/lendhir, lendhir kasebut
bisa ngreksa virus saéngga tahan jroning wektu sing suwé (nganti 17 dina ing
dhuwit kertas). Virus flu manuk bisa tahan jroning wektu sing durung dikawruhi
nalika ana jroning kahanan beku. Virus ngalami inaktivasi déning pamanasan
nganti 56 °C (133 °F) sakwéné minimun 60 menit, lan uga déning asam (ing pH <2).

Mékanisme kepriyé infèksi influenza bisa nimbulaké gejala ing manungsa wis
disinaoni sacara intènsif. Salah saji mékanisme sing dipercaya ya iku kanthi
inhibisi hormon adrenokortikotropik (ACTH/Adrenocorticotropic Hormone) sing
nimbulaké pamudhunan kadhar hormon kortisol. Ngawruhi gèn endi sing sok jroning
galur virus tinentu bisa mbiyantu mrédhiksi kepriyé virus kasebut bisa nular lan
sepira aboté infèksi sing bakal dumadi (mrédhiksi patofisiologi saka sawijining
galur virus).

Contoné, bagéyan saka prosès sing mungkinaké virus influenza nginvasi sawijining
sèl ya iku panguraian saka protèin hemagglutinin virus déning salah saji ènzim
protease manungsa. Ing virus sing infèksiné asifat ringan lan avirulèn, struktur
hémagglutinin sing ana mung bisa diurai déning protease sing ditemokaké jroning
tenggorok lan paru, saéngga virus iki ora bisa nginfèksi jaringan liya. Nanging,
ing galur sing virulèn banget, kayata H5N1, hémagglutinin sing kakandhut jroning
virus bisa diurai déning variétas protease sing manéka, saéngga mungkinaké virus
nyebar menyang sakabèhing awak.

Protèin hémagglutinin virus duwé tanggung jawab jroning nemtokaké spésiès endi
sing bisa diinfèksi déning sawijining galur virus uga papan saluran ambegan endi
sing bisa duwé ikatan karo sawijining galur virus influenza. Galur sing bisa
ditularaké kanthi gampang saka manungsa-marang-manungsa duwé protèin
hémagglutinin sing duwé ikatan karo résèptor ing saluran ambegan bagéyan
ndhuwur, kayata ing irung, tenggorok, lan tutuk. Suwaliké, strain H5N1 sing
mbebayani banget duwé ikatan karo résèptor sing paling akèh ditemokaké ing njero
paru. Prabédan ing papan infèksi iki mungkin arupa bagéyan saka alesan ngapa
galur H5N1 nimbulaké pnéumonia virus sing abot ing paru, nanging ora ditularaké
kanthi gampang liwat watuk lan wahing.

Gejala sing asring ana ing flu kayata mriyang, sirak cekot-cekot, lan kekeselen
arupa asil saka sapérangan gedhé sitokin lan chemokin proinflamasi (kayata
interferon utawa tumor necrosis factor (TNF)) sing diprodhuksi déning sèl sing
kainfèksi influenza. Ora kaya rhinovirus sing nimbulaké selesma (common
cold/masuk angin), influenza nimbulaké karusakan jaringan, saéngga gejala sing
dumadi ora kabèh disebabaké déning rèspons inflamasi. Rèspons imun sing gedhé
iki bisa nimbulaké “badai sitokin” sing bisa ngancam nyawa. Kadadéyan iki diduga
arupa panyebab saka pati sing ora biyasa ing flu manuk H5N1, lan galur pandemik
1918. Nanging, kamungkinan liyané ya iku sapérangan gedhé sitokin sing diasilaké
mung arupa asil saka réplikasi virus sing gedhé banget sing ditimbulaké déning
galur kasebut, lan rèspons imun ora mènèhi kontribusi marang penyakit.

Vaksinasi marang influenza kanthi vaksin influenza asring dirékomendhasikaké
marang klompok risiko dhuwur, kayata bocah-bocah lan lansia, utawa marang
panandhang asma, diabetes, penyakit jantung, utawa wong-wong sing ngalami
gangguan imun. Vaksin influenza bisa diprodhuksi liwat sapérangan cara; cara
sing paling umum ya iku kanthi nuwuhaké virus ing endhog pitik sing wis diwohi.
Sawisé dimurnèkaké, virus banjur bakal diaktivasi (upamané, mawa détergen)
kanggo ngasilaké vaksin virus sing ora aktif. Minangka alternatif, virus bisa
dituwuhaké ing endhog nganti kélangan virulensiné banjur virus sing avirulen
diwènèhaké minangka vaksin urip. Èfèktivitas saka vaksin influenza iku manéka
rupa. Amarga tingkat mutasi virus sing dhuwur banget, vaksin influenza tinentu
biyasané mènèhaké pangreksan sakwéné ora luwih saka sapérangan dina. Saben
tauné, WHO mrédhiksikaké galur virus endi sing paling mungkin sirkulasi ing taun
sabanjuré, saéngga mungkinaké perusahaan farmasi kanggo ngembangaké vaksin sing
bakal nyumadyakaké kakebalan sing paling apik marang galur kasebut. Vaksin uga
wis dikembangaké kanggo ngreksa sato iwèn unggas saka flu manuk. Vaksin iki bisa
èfèktif marang sapérangan galur lan dipigunakaké minangka strategi preventif,
utawa dikombinasikaké karo culling (pamuliaan) minangka usaha kanggo nyuresaké
wabah.

Ana kamungkinan kena influenza senajan wis divaksin. Vaksin bakal diformulasi
ulang saben mangsa kanggo galur flu spésifik nanging ora bisa nyakup kabèh galur
sing sacara aktif nginfèksi kabèh manungsa ing mangsa kasebut. Merlokaké wektu
sakwéné enem sasi manèh manufaktur kanggo mformulasikaké lan mrodhuksi
mayuta-yuta dosis sing diperlokaké kanggo ngadhepi epidemi mangsan; sok-sok,
galur anyar utawa galur sing ora diduga pinunjul ing wektu tinentu lan nginfèksi
wong-wong senajan wong-wong mau wis divaksinasi (kayadéné sing dumadi ing Flu
Fujian H3N2 ing mungsa flu 2003-2004). Uga ana kamungkinan éntuk infèksi
sadurungé vaksinasi lan dadi lara déning galur sing kuduné dicegah déning
vaksinasi, amarga vaksin merlokaké wektu rong minggu sadurungé dadi èfèktif.

Ing muangsa 2006-2007, CDC kaping pisanané ngrékomendasikaké bocah sing umuré
kurang saka 59 sasi kanggo nampa vaksin influenza taunan. Vaksin bisa nimbulaké
sistem imun kanggo réaksi nalika awak nampa infèksi sing sabeneré, lan gejala
infèksi umum (akèh gejala selesma lan flu mung arupa gejala infèksi umum) bisa
mijil, senajan gejala kasebut biyasané ora padha aboté utawa tahan sakwéné
influenza. Èfèk samping sing paling mbebayani ya iku réaksi alèrgi abot ing
matérial virus uga résidu saka endhog pitik sing dipigunakaké kanggo nuwuhaké
virus influenza; nanging réaksi kasebut arang banget.

Minangka tambahan saliyané vaksinasi marang influenza mangsan, paneliti ngupaya
kanggo ngembangaké vaksin marang kamungkinan pandemi influenza. Perkembangan ,
prodhuksi, lan distribusi vaksin inluenza pandemik sing cepet bisa nylametaké
nyawa mayuta-yuta wong nalika dumadi pandemi influenza. Amarga mung ana wektu
sing cendhak antarané idhèntifikasi galur pandemik lan kabutuhan vaksinasi, para
paneliti lagi nggolèk pilihan moda prodhuksi vaksin saliyané liwat endhog.
Tèknologi vaksin urip sing diinaktivasi (kanthi basis endhog utawa kanthi basis
sèl), lan tèknologi rékombinan (protèin lan partikel mèmper virus), bakal
mènèhaké aksès wektu nyata (real time) sing luwih apik lan bisa diprodhuksi
kanthi luwih kejangkau, saéngga ningkataké aksès kanggo wong-wong sing urip ing
nagara-nagara kanthi pangasilan sedheng lan asor, ing endi dadi asal kamungkinan
pandemi. Tekan Juli 2009, luwih saka 70 uji klinis sing dikawruhi wis
dileksanakaké utawa lagi dileksanakaké ngenani vaksin influenza pandemi. Ing
sasi September 2009, Badan POM Amérika Sarékat nyarujuki papat vaksin marang
virus influenza H1N1 2009 (galur pandemik nalika wektu iku), lan njaluk stok
vaksin kasebut sumadiya jroning sasi sabanjuré.

Cara sing cukup èfèktif kanggo ngedhunaké panularan influenza salah sajiné ya
iku njaga kaséhatan pribadi lan kabiyasan higiénis sing becik: kayata ora ndumuk
mata, irung lan tutuk; asring ngumbah tangan (mawa banyu lan sabun, utawa mawa
cuwèran pangumbah kanthi basis alkohol); nutup tutuk lan irung nalika watuk lan
wahing, ngéndhani kontak cerak karo wong sing lara; lan tetep ana ing ngomahé
dhéwé nalika lagi lara. Ora idu uga disaranaké. Senajan masker rai bisa mbiyantu
nyegah panularan nalika ngrawat wong sing lara ana bukti-bukti sing matentangan
ngenani mupangan babagan kasebut ing masarakat. Ngrokok ningkataké risiko
panularan influenza, lan uga nimbulaké gejala penyakit sing luwih abot.

Amarga influenza nyebar liwat aerosol lan kontak karo lumahan sing
kakontaminasi, pangresikan lumahan kasebut bisa mbiyantu nyegah sebagéyan saka
infèksi. Alkohol arupa bahan sanitasi sing èfèktif marang virus influenza,
sauntara senyawa amonium kuarterner bisa dipigunakaké bebarengan karo alkohol
saéngga èfèk sanitasi kasebut bisa tahan luwih suwé. Ing rumah sakit, senyawa
amonium kuarterner lan bahan pamutih dipigunakaké kanggo ngresiki ruwangan lan
piranti sing sadurungé dipigunakaké déning pasièn kanthi gejala influenza. Ing
ngomah, babagan kasebut bisa dilakokaké kanthi èfèktif kanthi migunakaké bahan
pamutih chlorine sing dièncèraké.

Ing pandemi kepungkur, panutupan sekolah, gréja, lan bioskop nyandhet panyebaran
virus nanging ora nduwèni dampak sing gedhé marang angka pepati sakabèhé. Durung
bisa dipesthèkaké apa ngedhunaké patemon publik, upamané kanthi nutup sekolah
lan papan kerja, bakal ngedhunaké panularan amarga wong sing nandhang influenza
bisa waé isih pindhah saka sawijining papan menyang papan liyané; panyerakan
kaya iki uga bakal angèl dilakokaké lan mungkin ora disenengi. Yèn sapérangan
cilik wong ngalami infèksi, ngisolasi wong sing lagi lara bisa ngurangi risiko
panularan.

Wong sing nandhang flu disaranaké kanggo akèh istirahat, minum akèh cuwèran,
ngéndhani panggunaan alkohol lan rokok, lan yèn diperlokaké, ngonsumsi obat
kayata asetaminofen (parasetamol) kanggo ngredhakaké gejala mriyang lan perih
otot sing gegandhèngan karo flu. Bocah-bocah lan nom-noman kanthi gejala flu
(utamané mriyang) sabeciké ngéndhani panggunaan aspirin nalika infèksi influenza
(utamané influenza tipe B), amarga bisa nimbulaké Sindrom Reye, sawijining
panyakit ati sing langka nanging duwé potènsi nimbulaké pepati. Amarga influenza
disababaké déning virus, antibiotik ora duwé prabawa marang infèksi; kejaba
diwènèhaké kanggo infèksi sékundhèr kayadéné pneumonia baktérialis. Pangobatan
antiviral bisa èfèktif, nanging sebagéyan galur influenza bisa nuduhaké
résistènsi marang obat-obat antivirus standar.

Loro kelas obat antivirus sing dipigunakaké marang influenza ya iku inhibitor
neuraminidase lan inhibitor protein M2 (derivat adamantane). Inhibitor
neuraminidase saiki luwih disenengi tumrap infèksi virus amarga kurang toksik
lan luwih èfèktif. CDC ngrékomendhasikaké supaya ora migunakaké inhibitor M2 ing
mangsa influenza 2005-06 amarga dhuwuré tingkat résistènsi obat. Amarga wanita
ngandhut katoné bakal kena dhampak sing luwih gedhé tinimbang populasi umum
déning virus influenza H1N1 2009, pangobatan sacepeté kanthi obat-obat anti
influenza wis dirékomendhasikaké. Ing Konferènsi Pèrs influenza H1N1 November
2009, WHO ngrékomendhasikaké wong ing klompok risiko dhuwur, kalebu wanita
ngandhut, bocah umur kurang saka rong taun lan wong kanthi masalah ambegan,
supaya wiwit ngonsumsi obat-obat antivirus sacepeté sakwisé ngalami gejala flu.
Obat anti virus sing dipigunakaké kalebu oseltamivir (Tamiflu) lan zanamivir
(Relenza).

Obat-obat antivirus kayadéné oseltamivir (mèrek dagang Tamiflu) lan zanamivir
(mèrek dagang Relenza) arupa inhibitor neuraminidase sing didhesain kanggo
nyandhet panyebaran virus ing awak. Obat-obatan iki asring èfèktif marang
influenza A lan B. Cochrane Collaboration ninjo manèh obat-obat iki lan
nyimpulaké yèn obat-obat iki bisa ngurangi gejala lan komplikasi. Galur
influenza sing béda nduwèni drajat résistènsi sing béda marang obat antivirus
iki, lan ora mungkin kanggo mpédhiksi segedhé apa résistènsi sing diduwèni galur
pandemik ing mangsa ngarep.

Obat-obat antivirus amantadine lan rimantadine bakal mblokadhe kanal ion virus
(protein M2) lan nyegah virus kanggo nginfèksi sèl. Obat-obatan kasebut sok-sok
èfèktif marang influenza yèn diwènèhaké kawit awal ing infèksi nanging mesthi
ora èfèktif marang influenza B amarga virus influenza B ora duwé molekul M2.
Résistènsi sing kaukur tumrap amantadine lan rimantadine ing isolat Amerka saka
H3N2 wis ngalami paningkatan tekan 91% nalika taun 2005. Dhuwuré tingkat
résistènsi iki mungkin disababaké déning sumadyané wiyar saka amantadine
minangka obat sing didol tanpa resèp dhokter kanggo pangobatan selesma ing
nagara-nagara kayadéné Cina lan Rusia, lan panggunaané kanggo nyegah wabah
influenza ing kéwan ingon unggas.

Prabawa influenza adoh luwih abot lan tahan luwih suwé tinimbang selesma.
Sebagéyan gedhé wong bakal mari dhéwé jroning wektu seminggu tekan rong minggu,
nanging sing liyané bakal ngalami komplikasi sing ngancam nyawa (kayadéné
pneumonia). Influenza misa njalari pepati, utamané ing wong sing lemah, enom lan
tuwa, utawa ngalami panyakit kronis. Wong-wong kanthi sistem imun sing lemah,
kayadéné panandhang infèksi HIV tingkat lanjut utawa pasièn panampa transplan
(sing sistem imuné ditekan karo obat kanggo nyegah panulakan organ transplan),
nandhang panyakit sing luwih abot. Klompok risiko dhuwur liyané ya iku wanita
ngandhut lan bocah cilik.

Flu bisa nambah ala masalah kaséhatan kronis. wong-wong kanthi emfisema,
bronkitis kronis utawa asma bisa ngalami kangèlan ambegan nalika ngalami flu,
lan influenza bisa nimbulaké saya alané panyakit jantung koroner utawa gagal
jantung kongestif. Ngrokok arupa faktor risiko liya sing gegandhèngan karo
panyakit sing luwih abot lan mortalitas sing luwih dhuwur sing ditimbulaké
déning influenza.

Miturut WHO: “Saben mangsa adhem, puluhan yuta wong kena flu. Sebagéyan gedhé
mung lara lan ora nyambut gawé sakwéné seminggu, sauntara para lanjut usia duwé
risiko pati sing luwih dhuwur amarga penyakit iki. Awaké dhéwé ngawruhi yèn
korban mati ing saindhenging donya ngluwihi atusan èwu wong saben tauné, nanging
malah ing nagara maju, gunggung kasebut ora bisa dipesthèkaké, amarha pihak
mèdhis sing duwé kewajiban biyasané ora mvèrifikasi wong sing mati amarga
influenza lan wong sing mati kanthi panyakit-mèmper-flu.” Malah wong séhat bisa
kena, lan masalah sérius sing ditimbulaké déning influenza bisa dumadi ing umur
pira waé. Wong kanthi umur luwih saka 50 taun, bocah sing enom banget, lan wong
saka kabèh umur kanthi kahanan mèdhis kronis luwih mungkin kanggo éntuk
komplikasi influenza, kayadéné pneumonia, bronkitis, infèksi sinus lan kuping.

Ing sebagéyan kasus, réspons autoimun marang influenza bisa mènèhaké kontribusi
marang sindrom Guillain-Barré (GBS). Nanging, amarga akèh infèksi liya sing bisa
ningkataké risiko panyakit iki, influenza arupa panyebab sing wigati mung nalika
dumadi epidemi. Sindrom iki wis dipercaya uga minangka èfèk samping sing langka
saka vaksin influenza. Senajan sawijining lapuran panalitèn mènèhaké insidensi
gedhéné sakasus per sayuta vaksinasi, sawijining panalitèn gedhé ing Cina, sing
dilapuraké ing NEJM sing nyakup mèh 100 yuta dosis vaksin marang flu”babi” H1N1
2009 mung ditemokaké sewelas kasus sindrom Guillain-Barré, (0,1%) saka total
insidensi ing wong sing divaksin, sabeneré luwih asor saka tingkat kedadèyan
panyakit ing Cina, lan ora ana èfèk samping sing ditemokaké; "rasio
risiko-mupangat, sing biyasa ditrepaké ing vaksin lan kabèh jroning pangobatan
médhis, banget luwih condong marang panggunaan vaksin." Éntuk infèksi influenza
dhéwé ningkataké risiko pepati (tekan 1 saka 10.000) lan ningkataké risiko
ngalami GBS nganti tingkat sing luwih dhuwur tinimbang sing ditimbulaké déning
panggunaan vaksin (kurang luwih kaping 10 ing panggunaan prakiran saiki).

Influenza nggayuh prévalènsi puncak nalika mangsa adhem, lan amarga wilahan bumi
lor lan kidul ngalami mangsa adhem ing wektu kang béda saben tauné, ana loro
mangsa flu saben tauné. Mula WHO (dibantu déning National Influenza Centers)
gawé rékomèndhasi kanggo loro formulasi vaksin saben tauné; siji kanggo wilahan
bumi lor, lan siji kanggo kidul.

Wis suwé dadi pitakonan kenapa wabah flu dumadi sacara mangsan, ora dumadi
sacara mangsan sadawané taun. Siji panjelasan sing mungkin ya iku amarga wong
ana jroning ruwangan luwih asring ing mangsa adhem, wong-wong mau ana jroning
kontak cerak luwih asring, lan babagan kasebut ningkataké panularan saka
wong-menyang-wong. Paningkatan tingkat lelaku amarga prèinan mangsa adhem ing
wilahan bumi bagéyan lor mungkin uga nyekel peranan. Faktor liyané ya iku suhu
sing adhem nyebabaké udhara luwih adhem, sing bisa nggaringaké mukus/lendhir,
nyegah awak kanggo ngusir partikel virus sacara èfèktif. Virus uga tahan luwih
suwé ing lumahan ing suhu sing luwih adhem lan transmisi aerosol saka virus
paling dhuwur ing lingkungan sing adhem (kurang saka 5 °C) kanthi kalembaban
rélatif sing asor. Kalembaban udhara sing asor ing mangsa adhem katoné arupa
panyebab utama saka transmisi influenza mangsan ing iklim sedheng.

Nanging, owah-owahan mangsan ing tingkat infèksi uga dumadi ing wewengkon
tropis, lan ing sapérangan nagara puncak infèksi katon utamané ing mangsa udan.
Owah-owahan mangsan jroning tingkat kontak sing magepokan karo mangsa sekolah
(semèster) arupa faktor utama jroning penyakit anak liyané kayadéné campak lan
pertussis, mungkin uga nyekel peranan jroning kombinasi panyakit flu. Kombinasi
saka èfèk mangsan cilik iki bisa digedhèkaké kanthi résonansi dinamis siklus
endogen panyakit. H5N1 nuduhaké pola mangsan ing manungsa lan unggas.

Sawijining hipotèsis alternatif sing njelasaké pola mangsan ing infèksi
influenza ya iku èfèk kadhar vitamin D tumrap kakebalan marang virus. Pendhapat
iki pisanan diajokaké déning Robert Edgar Hope-Simpson nalika taun 1965. Dhèwèké
ngajokaké yèn panyebab epidemi influenza ing mangsa adhem mungkin gegandhèngan
karo fluktuasi mangsan vitamin D, sing timbul ing kulit ing sangisoré prabawa
radhiasi UV srengéngé (utawa radhiasi artifisial). Iki bisa njelasaké kenapa
influenza dumadi utamané nalika mangsa adhem lan ing mangsa udan ing dhaérah
tropis, nalika wong akèh ana jroning ruwangan, adoh saka sinar srengéngé, lan
kadhar vitamin D-né ngalami pamudhunan.

Amarga influenza disababaké déning manéka spésiès lan galur virus, saben tauné
sapérangan galur bisa cures sauntara galur sing liyané nimbulaké epidemi,
sauntara galur sing liyané nimbulaké pandemi. Biyasané, loro mangsa flu taunan
(siji jroning sawilahan bumi), ana telu nganti limang yuta kasus abot lan nganti
500.000 pepati ing saindhenging donya, sing nyukupi kritéria epidemi influenza
taunan. Senajan insidènsi influenza bisa banget manéka saka taun-menyang-taun,
kurang luwih 36.000 pepati lan luwih saka 200.000 rawat inep gegandhèngan sacara
langsung karo influenza saben tauné ing Amérika Sarékat. Kurang luwih kaping
telu jroning saabad, dumadi pandemi, sing bakal nginfèksi sebagéyan gedhé
populasi donya lan bisa nyebabaké patiné mayuta-yuta wong (delengen bagéyan
sajarah). Sawijining panalitèn mrakirakaké yèn sawijining galur kanthi virulènsi
sing padha karo influenza 1918 muncul saiki, mula virus kasebut bisa matèni 50
nganti 80 yuta wong.

Virus influenza anyar ngalami évolusi spontan lumantar mutasi utawa lumantar
reassortment. Mutasi bisa nimbulaké owah-owahan cilik ing hemagglutinin lan
antigen neuraminidase ing lumahan virus. Iki diarani antigenic drift, sing
sacara alon-alon nimbulaké akèh variasi galur nganti salah siji bisa nginfèksi
manungsa sing kebal marang galur sing wis ana sadurungé. Varian anyar iki banjur
nggantèkaké galur sing luwih tuwa amarga galur kasebut kanthi cepet nyapu
populasi manungsa – asring nimbulaké epidemi. Nanging, amarga galur sing
ditimbulaké déning kèlinan kasebut bakal cukup sarupa karo galur sadurungé,
sebagéyan wong bakal isih imun marang virus kasebut. Suwaliké, yèn virus
influenza ngalami reassortment, wong-wong bakal olèh antigen sing anyar –
umpamané reassortment antarané galur unggas lan galur manungsa; iki diarani
pepindhahan antigen. Yèn virus influenza manungsa nduwèni antigen sing anyar,
saben wong bisa kena infèksi, lan virus influenza anyar kasebut bakal nyebar
sacara ora kakontrol lan nimbulaké pandemi. Béda karo modhèl pandemi sing
didhasaraké marang katutan lan pepindhahan antigen, sawijining panyerakan
alternatif wis diajokaké ing endi pandemi périodik ditimbulaké déning interaksi
saka sawijining rangkéyan galur virus sing tetep karo populasi manungsa sing
sacara konstan ngalami owah-owahan imunitas marang galur virus sing béda.

Tembung influenza asalé saka basa Italia sing tegesé “prabawa”, iki ngrujuk
marang panyebab panyakit; awalé panyakit iki disebutaké disababaké déning
prabawa astrologis sing kurang apik. Owah-owahan pendhapat mèdhis nyebabaké
modhifikasi jeneng dadi influenza del freddo, sing tegesé “prabawa adhem”.
Tembung influenza pisanan dipigunakaké jroning basa Inggris kanggo nyebut
panyakit sing awaké dhéwé kawruhi saiki nalika taun 1703 déning J Hugger saka
Univèrsitas Edinburgh jroning thesisé sing judhulé "De Catarrho epidemio, vel
influenza, prout in India occidentali sese ostendit".

Istilah biyèn sing dipigunakaké kanggo influenza ya iku epidemic catarrh, grippe
(saka basa Prancis, pisanan dipigunakaké déning Molyneaux nalika taun 1694),
sweating sickness, lan mriyang Spanyol (utamané ing galur flu pandemi 1918).

Gejala influenza manungsa dijlèntrèhaké kanthi cetha déning Hippocrates kurang
luwih 2.400 taun kepungkur. Senajan virus katoné nyebabaké epidemi sadawané
sajarah manungsa, data historis ngenani influenza angèl kanggo
diinterprétasikaké, amarga gejalané bisa sakrupa karo gejala panyakit ambegan
liyané. Panyakit iki mungkin wis nyebar saka Éropah menyang Amérika nalika
kolonisasi Amérika déning wong-wong Éropah; amarga mèh kabèh pendhudhuk Antilles
mati déning epidemi sing mèmper karo influenza sing nyebar nalika taun 1493,
sawisé tekané Christopher Columbus.

Lapuran pisanan sing nyakinaké ngenani pandemi influenza ya iku wabah nalika
taun 1580, sing awalé ing Rusia lan nyebar menyang Éropah liwat Afrika. Ing
Roma, luwih saka 8.000 wong mati, lan sapérangan kutha Spanyol mèh kabèh cures.
Pandemi terus lumaku sacara sporadis tekan abad ka 17 lan 18, kanthi pandemi
1830-1833 sing utamané nyebar kanthi wiyar; pandemi kasebut nginfèksi kurang
luwih saprapat saka pendhudhuk sing kapapar.

Wabah sing paling misuwur lan paling matèkaké ya iku pandemi flu 1918 (pandemi
flu Spanyol) (influenza tipe A, subtipe H1N1), sing dumadi antarané taun 1918
tekan 1919. Ora dikawruhi kanthi cetha sapira akèhé pati sing ditimbulaké,
nanging prakirané watara 20 nganti 100 yuta wong. Pandemi iki diarani minangka
“pambantéyan médhis paling gedhé sajroning sajarah” lan mungkin wis matèni wong
padha akèhé karo Pepati Ireng. Angka pepati sing gedhé banget iki disebabaké
déning tingkat infèksi sing dhuwur banget ngancik 50% lan tingkat gejala sing
abot banget, diduga disababaké déning badai sitokin. Gejala flu nalika taun 1918
ora biyasa banget nganti influenza ing awalé salah didiagnosis minangka mriyang
dengue, kolera, utawa uga mriyang tifoid. Sawijining pangamat nulisaké, “Salah
sawijining komplikasi sing paling abot ya iku panggetihan saka selaput lendhir,
utamané saka irung, lambung, lan usus. Panggetihan saka kuping lan panggetihan
petechia uga dumadi.” Mayoritas pepati disababaké déning pneumonia bakterial,
infèksi sékundhèr sing ditimbulaké déning influenza, nanging virus uga matèni
wong sacara langsung, nimbulaké panggetihan masif lan edema paru.

Pandemi flu 1918 (pandemi flu Spanyol) bener-bener mandonya, malah nyebar tekan
Kutub Lor lan Kapuloan Pasifik sing adoh. Panyakit sing abot banget matèni
watara 2 nganti 20% saka panandhang sing kainfèksi, ora kaya tingkat pepati
epidemi flu sing biyasané mung 0,1%. Gejala liya saka pandemi iki ya iku
kedadèyan iki sebagéyan gedhé matèni wong diwasa enom, kanthi 99% pepati pandemi
influenza dumadi ing wong-wong kanthi umur sangisoré 65, lan luwih saka
setengahé umur 20 tekan 40 taun. Iki ora biyasa amarga influenza biyasané paling
matèkaké ing umur enom banget (sangisoré umur 2 taun) lan ing umur tuwa banget
(sandhuwuré 70 taun). Mortalitas total saka pandemi 1918-1919 ora dikawruhi,
nanging diprakirakaké watara 2,5% nganti 5% saka kabèh populasi donya wis mati
amarga flu iki. Akèhé 25 yuta mungkin wis mati jroning 25 minggu pisanan;
minangka tetimbangan, HIV/AIDS wis matèni 25 yuta panandhangé jroning 25 taun
pisanan.

Pandemi flu sing dumadi sabanjuré ora nduwèni dampak gedhé banget. Pandemi
kasebut ya iku Flu Asia 1957 (tipe A, galur H2N2) lan Flu Hongkong 1968 (Tipe A,
galur H3N2), nanging wabah sing luwih cilik iki malah matèni mayuta-yuta wong.
Ing pandemi sing dumadi ing samburiné antibiotik wis sumadiya kanggo
ngendhalèkaké infèksi sékundhèr lan iku wis mbiyantu ngurangi mortalitas
tinimbang Flu Spanyol 1918.

Virus influenza pisanan sing kasil diisolasi asalé saka unggas, nalika taun 1901
agèn sing nimbulaké panyakit sing diarani “fowl plague” diliwataké lumantar
filter Chamberland, sing duwé pori sing ukurané cilik banget kanggo diliwati
déning bakteria. Etiologi influenza, famili virus Orthomyxoviridae, pisanan
ditemokaké ing babi déning Richard Shope nalika taun 1931. Panemon iki banjur
dimèluni déning isolasi virus saka manungsa déning saklompok panaliti sing
dipimpin déning Patrick Laidlaw saka Konsili Panalitèn Brtainia Raya nalika taun
1933. Nanging, nalika taun 1935, nalika Wendell Stanley pisanan
ngristalisasikaké tobacco mosaic virus, sifat non sélulèr saka virus dikawruhi.

Laku signifikan pisanan jroning nyegah influenza ya iku dikembangaké vaksin
virus mati kanggo influenza nalika taun 1944 déning Thomas Francis, Jr.. Iki
arupa perkembangan saka karya Frank Macfarlane Burnet, sawijining wong
Australia, sing nuduhaké yèn virus bakal kélangan virulènsiné nalika dhèwèké
dikultur jroning endhog pitik sing wis dibagi. Aplikasi saka temon iki déning
Francis mungkinaké dhèwèké lan tim panalitiné ing Universitas Michigan kanggo
ngembangaké vaksin influenza pisanan, kanthi dhukungan saka Angkatan Bersenjata
Amérika Sarékat. Dinas Katentaraan nduwèni katerlibatan ing panalitèn iki amarga
pengalaman ing influenza nalika Perang Donya I, nalika èwonan tentara mati
déning virus jroning étungan sasi. Dibandhingaké karo vaksin, perkembangan obat
anti-influenza luwih alon, kanthi diwetokaké lisènsi amantadine nalika taun
1966, lan mèh telung puluh taun sabanjuré, golongan obat sabanjuré (inhibitor
neruaminidase) dikembangaké.

Influenza nimbulaké beban béya langsung amarga ilangé prodhuktivitas lan béya
pangobatan mèdhis sing diakibataké, lan uga béya ora langsung arupa laku-laku
prévèntif. Ing Amérika Sarékat, influenza nduwèni tanggung jawab kanggo total
beban gedhéné luwih saka 10 yuta dollar per taun, sauntara wis diprakirakaké yèn
pandemi ing mangsa ngarèp bisa nimbulaké tuna atusan yuta dolar jroning wangun
beban langsung lan ora langsung. Nanging, dampak ékanami saka pandemi sing
sadurungé durung disinaoni sacara intènsif, lan sebagéyan panulis wis nduga yèn
influenza Spanyol sabeneré duwé èfèk jangka dawa positif ing patuwuhan
pendapatan per-kapita, senajan ana pamudhunan sing gedhé ing populasi pegawé lan
èfèk déprèsi jangka cendhak sing abot. Panalitèn liya wis ngupaya kanggo
mrédhiksi beban béya saka sawijining pandemi sing padha aboté karo flu Spanyol
1918 ing ékanami Amérika Sarékat, ing endi 30% saka kabèh pegawé dadi lara, lan
2,5% ngalami pati. Angka lelara watara 30% lan suwéné panyakit watara telung
minggu bakal ngedhunaké prodhuk domèstik bruto gedhéné 5%. Beban tambahan bisa
muncul saka pangobatan mèdhis saka 18 yuta nganti 45 yuta wong, lan beban
ékanami kabèh bakal dadi kurang luwih 700 yuta dolar.

Béya pancegahan uga dhuwur. Pamaréntah ing saindhenging donya wis ngentèkaké
mayuta-yuta dolar Amérika jroning persiapan lan parencanaan jroning ngadhepi
kamungkinan pandemi flu manuk H5N1, kanthi beban béya sing magepokan karo
panukonan obat lan vaksin lan uga ngembangaké latihan bencana lan strategi
jroning ningkataké pangawasan wewatesan. Pada 1 November 2005, Presiden Amerika
Serikat George W. Bush mengeluarkan the National Strategy to Safeguard Against
the Danger of Pandemic Influenza (Strategi Nasional kanggo Ngreksa Bebaya
Pandemi influenza) sing didhukung déning panjalukan dana marang kongrès
gunggungé 7,1 yuta dollar kanggo miwiti implemèntasi rencana kasebut. Ing donya
internasional, ing tanggal 18 Januari 2006, nagara-nagara danar wis janji kanggo
nyumbang 2 yuta dolar kanggo merangi flu manuk ing Konferènsi Prajanjian
Internasional ngenani influenza Unggas lan Manungsa (International Pledging
Conference on Avian and Human Influenza) sing dileksanakaké sakwéné rong dina
ing Cina.

Jroning pambijian pandemi H1N1 2009 ing nagara-nagara kapilih ing wilahan bumi
bagéyan kidul, data nuduhaké yèn kabèh nagara ngalami dampak sosio/ékanami
jroning wates wektu lan/utawa géografis tartamtu lan pamudhunan sauntara jroning
kapariwisataan sing utamané disababaké déning kewedèn bakal panyakit H1N1 2009.
Isih awal banget kanggo nemtokaké apa pandemi H1N1 wis nimbulaké dampak ékanami
jangka dawa.

Panalitèn ing influenza nyakup panalitèn ing virologi molekulèr, kepriyé virus
nimbulaké panyakit (patogenesis), rèspon imun inang, génom virus, lan kepriyé
panyebaran virus (epidemiologi). Panalitèn iki mbiyantu pangembangan laku
nangkal influenza; contoné, pamahaman sing luwih becik ngenani rèspons sistem
imun awak mbiyantu pangembangan vaksin, lan gambaran sing dhetil ngenani kepriyé
influenza nyerang sèl mbiyantu dikembangaké obat-obat antivirus. Salah siji
program panalitèn dhasar sing paling wigati ya iku Influenza Genome Sequencing
Project (Proyèk panemton urutan génom influenza), sing nyiptakaké pustaka
(dhaptar kumpulan) sékuèns (gèn) influenza; pustaka iki bisa mbiyantu nemtokaké
faktor endi sing gawé sawijining galur luwih matèkaké tinimbang galur liyané,
gèn endi sing paling mangaruhi imunogenisitas, lan kepriyé virus évolusi saka
wektu menyang wektu sabanjuré.

Panalitèn vaksin anyar wigati banget, amarga vaksin sing sumadiya saiki alon
banget lan larang kanggo diprodhuksi lan kudu diformulasi ulang saben tauné.
Panemton urutan (sequencing) saka génom influenza lan tèknologi DNA rékombinan
bisa nyepetaké ditemokaké galur vaksin anyar kanthi mungkinaké panaliti ngganti
antigèn anyar ing galur vaksin sing wis dikembangaké sadurungé. Tèknologi anyar
uga nembé dikembangaké kanggo nuwuhaké virus ing kultur sèl, sing njanjèkaké
angka prodhuksi sing luwih dhuwur, béya sing luwih asor, kualitas sing luwih
apik lan surge capacity sing luwih apik. Panalitèn ing vaksin influenza A
universal, sing dituduhaké ing domain èksternal saka protein M2 transmémbran
virus (M2e), nembé dileksanakaké déning University of Ghent déning Walter Fiers,
Xavier Saelens, lan klompoké lan saiki wis kasil ngliwati uji klinis fase 1.

Sapérangan biologic, vaksin lan imunobiologic terapeutik uga nembé ditliti
kanggo ngobati infèksi sing disebabaké déning virus. Biologi terapeutik
dirancang kanggo ngaktivasi rèspon imun tumrap virus utawa antigèn. Biyasané
biologic ora nargètaké jalur métabolik kayadéné obat-obat antivirus, nanging
ngrangsang sèl imun kayadéné limfosit, makrofag, lan/utawa antigen presenting
cells kanggo mènèhi rèspon imun tumrap èfèk sitotoksik marang virus. Modhèl
influenza, kayadéné influenza mencit (murine influenza) arupa modhèl sing apik
kanggo dipigunakaké kanggo nguji èfèk biologic profilaksis lan terapeutik.
Contoné Lymphocyte T-Cell Immune Modulator nyandhet patuwuhan virus ing modhèl
influenza mencit.

Influenza nginfèksi akèh spésiès kéwan, lan transfer galur virus antar spésiès
bisa dumadi. Unggas diduga arupa inang kéwan utama saka virus influenza.
Nembelas wangun hémagglutinin lan sanga wangun néuraminidase wis
diidhèntifikasi. Kabèh subtipe sing wis dikawruhi (HxNy) ditemokaké ing unggas,
nanging akèh subtipe endemik ing manungsa, asu, jaran, lan babi; populasi onta,
garangan, kucing, asu laut, cerpelai (mink) lan iwak lodan uga nuduhaké
bukti-bukti infèksi utawa paparan tumrap influenza. Varian saka virus flu
sok-sok dijenengi miturut spésiès ing endi galur kasebut endemik utawa
adhaptasi. Varian utama saka jeneng-jeneng sing migunakaké konvènsi iki ya iku:
flu unggas, flu manungsa, flu babi, flu jaran, lan flu asu. (Flu kucing umumé
ngrujuk marang rhinotracheitis virus kucing utawa Feline calicivirus lan dudu
arupa infèksi sing asalé saka virus influenza.). Ing babi, jaran, lan asu,
gejala influenza sarupa karo ing manungsa, mawa watuk, mriyang, lan kéhalangan
nepsu mangan. Frékuènsi panyakit iki ing kéwan ora disinaoni padha apiké ing
infèksi marang manungsa, nanging wabah influenza ing asu laut pelabuhan
nimbulaké kurang luwih 500 patiné asu laut ing pesisir New England nalika taun
1979-1980. Ing sisih liya, wabah ing babi asring dumadi lan ora nimbulaké angka
pepati sing abot.

Gejala flu ing unggas manéka lan mungkin ora spésifik. Gejala sing ngetutaké
infèksi flu unggas kanthi patogenesitas sing asor bisa arupa wulu sing
morak-marik, pamudhunan cilik jroning prodhuksi endhog, utawa pamudhunan bobot
awak dikombinasikaké karo panyakit ambegan ènthèng. Amarga gejala sing ènthèng
iki bisa gawé diagnosis ing lapangan dadi angèl, ngetutaké panyebaran flu unggas
merlokaké uji laboratorium saka sampel sing asalé saka unggas sing kainfèksi.
Sapérangan galur kayadéné H9N2 Asia virulèn banget marang kéwan ingon unggas lan
bisa nimbulaké gejala sing luwih èkstrém lan mortalitas sing signifikan. Ing
wangun sing paling patogenik, influenza ing pitik lan kalkun nimbulaké munculé
gejala ndadak lan pepati mèh 100% jroning rong dina. Amarga virus nyebar kanthi
cepet ing kahanan sing padhet kayadéné ing paternakan intènsif pitik lan kalkun,
wabah iki bisa nimbulaké dampak ékanami sing gedhé kanggo paternak unggas.

Galur H5N1 sing wis adaptasi marang unggas lan patogèn banget (diarani HPAI
A(H5N1), cekakan saka "highly pathogenic avian influenza virus of type A of
subtype H5N1") nimbulaké flu H5N1, sing umumé ditepungi minangka flu unggas,
utawa "flu manuk", lan endemik ing akèh populasi manuk, utamané ing Asia
Kidul-wétan. Galur turunan Asia saka HPAI A (H5N1) nyebar sacara global.
Epizootik (epidemi ing makluk urip dudu manungsa) lan panzootik (panyakit sing
ngenani kéwan saka akèh spésiès, utamané jroning wewengkon sing wiyar banget),
wis matèni puluhan yuta unggas lan nyebabaké pepati disengaja atusan yuta unggas
liya jroning upaya kanggo ngendhalèkaké panyebarané. Sebagéyan gedhé réferènsi
ing médhia marang “flu manuk” lan sebagéyan gedhé réferènsi marang H5N1 ya iku
ngenani galur spésifik iki.

Saiki, HPAI A(H5N1) arupa panyakit unggas, lan ora ana bukti sing nuduhaké
panularan sing èfisièn manungsa-marang-manungsa saka HPAI A(H5N1). Ing mèh kabèh
kasus, wong-wong sing kainfèksi wis ngalami kontak fisik sing èkstènsif karo
unggas sing kainfèksi. Ing mangsa ngarep, H5N1 bisa mutasi utawa ngalami
réassortment dadi galur sing mampu ditularaké antar manungsa kanthi èfisièn.
Owah-owahan sing diperlokaké nganti iki dumadi durung dikawruhi kanthi becik.
Nanging, amarga dhuwuré angka pepati lan virulènsi H5N1, kahanan endemiknya, lan
inang réservoir biologis sing gunggungé gedhé lan tansaya tambah, virus H5N1
arupa ancaman pandemi donya ing mangsa flu taun 2006-07, lan milyaran dolar wis
diklumpukaké lan dientèkaké jroning nliti H5N1 lan ngrencanakaké kanggo
kamungkinan pandemi influenza.

Ing babi, influenza babi nimbulaké mriyang, awak lemes, wahing, watuk, kangèlan
ambegan, lan pemudhunan nepsu mangan. Ing sebagéyan kasus infèksi bisa nimbulaké
aborsi. Senajan mortalitas biyasané asor, virus bisa nimbulaké pamudhunan bobot
awak lan patuwuhan sing ala, nimbulaké dampak karugèn ékanami kanggo para
paternak. Babi sing kainfèksi bisa ngalami kélangan bobot watara 12 pon bobot
awak jroning jangka wektu 3 nganti 4 minggu.

Nalika taun 2009, galur virus H1N1 sing asalé saka babi, sing asring diarani
minangka “flu babi” nyebabaké pandemi flu 2009, nanging ora ana bukti yèn virus
iki èndemik ing babi (temenan arupa flu babi) utawa bisa nular saka babi menyang
manungsa, nanging virus iki nyebar saka manungsa-marang-manungsa. Galur iki
arupa réassortment saka sapérangan galur H1N1 sing biyasané ditemokaké sacara
kapisah, ing manungsa, unggas, lan babi.



https://jv.wikipedia.org/wiki/Diana_Spencer

Diana Frances Mountbatten-Windsor; née Lady Diana Spencer; lair 1 Juli
1961 – pati 31 Agustus 1997 ing yuswa 36 taun) iku garwa pisanan saka Charles,
Pangeran Wales, anak pambarep Ratu Elizabeth II lan uga mianangka pewaris takhta
krajaan Britania Raya lan 15 negara Persemakmuran Inggris. Putra-putrné,
Pangeran William lan Harry ana ing urutan kaloro lan katelu jroning urutan
pewarisan takhta kasebut.

Diana Frances Spencer iku putra kaloro saka Edward John Spencer, sing sabanjuré
dadi Earl Spencer ka-8, karo garwa pisanan Frances Spencer, Viscountess Althorp.
Diana dilairaké ing Park House, Sandringham, ing Norfolk, Inggris, lan dibaptis
ing Gereja Santa Maria Magdalena déning Pendeta Percy Herbert.

Diana nduwèni latar wuri kulawarga krajaan lan bangsawan. Saka ibuné, Diana
marisi getih wong Amérika. Leluhur Diana sawijining wanita saka kulawarga sugih
saka Amérika, Frances Works. Saka ramané, Diana minangka katurunan langsung Raja
Charles II lumantar loro putra tanpa nikah lan nerusaké Raja James II liwat siji
putri sing tanpa nikah. Miturut panyusun biografi Diana, Lady Colin Campbell,
leluhur Diana, Eliza Kewark (sawetara sumber ngéja jeneng Kewark minangka
"Kevork" utawa "Kevorkian") asal saka Bombay, India lan kamungkinan katurunan
wong India, senadyan kulawarga Diana kerep nyatakaké yèn kulawarga
"Kevork/Kewark" iku saka Armenia. Sawisé wong tuwané pisahan, Diana banjur
dirumat déning ramané.

Tanggal 31 Agustus 1997 Diana tilar donya jroning kacilakan montor ing dalan
trowong Pont de l'Alma ing kutha Paris bebarengan karo Dodi Al-Fayed lan supir
Henri Paul .



https://jv.wikipedia.org/wiki/David_Cameron

David William Donald Cameron (lair ing London, Inggris, 9 Oktober 1966; umur 50
taun) inggih punika Perdana Mentri Britania Raya lan ugi pangarsanipun Parté
Konservatif (Britania Raya). Cameron makili Witney (parlemén Inggris) minangka
anggota parlemén. Cameron sinau ilmu filsafat, pulitik, lan ékonomi ing
Universitas Oxford, panjenenganipun pikantuk gelar kaurmatan ing kelas kapisan.
Panjenenganipun lajeng ndèrèk Dhepartemen Panaliten Konservatif lan dados
penasihat khususipun Norman Lamont, lajeng ugi dados panasihatipun Michael
Howard. Cameron ugi dados dhirektur COrporate Affairs ing Carlton Komunikasi
ngantos pitung taun dangunipun.

Wonten ing satunggalipun penyalonan ingkang kapisan kanggé parlemén ing Stafford
nalika taun 1997 panjenenganipun kalah. Ananging Cameron kapilih minangka
anggota parlemén kanggé Oxfordshire, konstituensi saking parelemén Inggris.
Kalih taun salajengipun, panjenenganipun dipunpromosikaken dados pangarsanipun
parté oposisi. Panjenenganipun dados pangarsanipun lan ngatur kampanye pamilian
umum taun 2005. Kanthi citra publik ingkang saé minangka calon mudha ingkang
modherat saéngga saged narik kawigaten pamilih enèm, panjenenganipun lajeng
menang dados pangarsanipun kapemimpinan konservatif ing taun 2005. Nalika
pamilian umum 2010 ingkang dipunwontenaken ing tanggal 6 Mei, parté konservatif
menangaken 307 kursi lan Cameron lajeng dipunlantik dados perdana mentri ing
tanggal 11 Mei 2010.



https://jv.wikipedia.org/wiki/Candhi

Candhi iku bangunan kang umumé digawé nalika jaman kuna saka kabudhayan
Hindhu-Buddha. sing diarani candhi durung mesthi jaman mbiyené dadi panggonan
kanggo ngibadah. Ana uga candhi kang mbiyèné kanggo patirtan utawa kraton.
Candhi ya iku bangunan peninggalan saking masa lampau ingkang dados panggonan
ngibadah ibadah, istana, patirtaan lan gapura agama Hindu-Budha. Tembung candhi
asalé saka tembung “Candhika” kang tegesé jeneng salah siji Dewa kematian
(Durga). Merga perkara mau candhi mesthi digayutake karo monumen panggon
padharmaan kanggo muliakake raja Anumerta (kang wis seda) tuladhané candhi Kidal
kanggo muliakake Raja Anusapati. Penafsiran kang ana ing masyarakat ya iku
istilah 'candhi' mung ngrujuk saka bangunan peninggalan jaman Hindu-Buddha ing
Nusantara, ya iku ing Indonésia lan Malaysia waé (tuladhané: Candhi Lembah
Bujang ing Kedah). Nanging saka sudut pandang Basa Indonésia, istilah 'candhi'
uga ngrujuk marang kabèh wangunan sejarah Hindu-Buddha ana ing donya ora mung
sing ana ing Indonésia lan Malaysia, uga Candhi ana ing Kamboja lan India,
kayata candhi Angkor Wat ing Kamboja lan candhi Khajuraho ing India.

Pembangunan candhi digawé manut ketentuan kang ana ing kitab Vastusastra utawa
Silpasastra kang digawé déning silpin ya iku seniman kang gawé candhi (arsitek
jaman dhisik). Salah saji bagian saka kitab Vastusastra ya iku Manasara kang
asalé saking India kidul, kang ora mung isi patokan-patokan gawé kuil. Salah
siji ketentuan saka kitab saklitane Manasara nanging penting ing Indonésia ya
iku syarat bangunan suci apiké dibangun cedhak banyu kali (utamané cedhak
pertemuan 2 buah kali, tlaga, segara.



https://jv.wikipedia.org/wiki/Bordeaux

Bordeaux (pocaping cara Prancis: [bɔʁ.do]) inggih punika salah satunggalipun
kitha ingkang wonten ing Prancis. Bordeaux dipunsebat kitha plabuhan ingkang
mapan ing kidul-kilèn Prancis. Bordeaux punika kutha krajannipun wewengkon
administratif Aquitaine, lan mlebet Dhépartemèn Gironde. Kitha Bordeaux dados
kitha paling ageng urutan kaping gangsal ing Prancis, sasampunipun Paris, Lyon,
Marseille lan Lille. Taun 2007 Kitha Bordeaux dipunresmékaken minangka situs
warisan donya UNESCO.

Bordeaux misuwur minangka Kitha Anggur. Bordeaux sampun mrodhuksi anggur awit
abad ka-8. Kitha punika dados panyelenggara adicara pamèran indhustri anggur
Vinexpo. Bordeaux ugi dados kitha kanggé panalitén babagan militèr.

Bordeaux kalebet punjering sajarah nagara Prancis ingkang gadhah manéka warni
wangunan kanthi arsitèktur ingkang saé, dipundamel ing jaman kapengker, ingkang
ngantos kawitanipun abad kalih dasa taksih dipunjagi. Sasampunipun wangunan
Kitha Paris, wangunan ing Kitha Bordeaux punika wangunan ingkang dipunreksa
déning pamaréntah Prancis. Bordeaux dipunakeni nggadhahi jasa minangka punjering
sajarah Prancis awit abad kalih welas.

Sajarah Bordeaux dipunwiwiti ing wekdal Paléolitik. Bordeaux ing jaman rumiyin
dipundunungi tiyang Neanderthal watawis 20.000 ngantos 30.000 taun kapengker.
Fosil-fosil tiyang Neanderthal sampun dipunpanggihi ing guwa-guwa ing wewengkon
Bordeaux punika. Ing salah satunggalipun guwa dipunpanggihi fosil ingkang
dipunsebat Pair non Pair, guwa punika dumunung ing sisih lèr Bordeaux.

Taun 300 SM, wewengkon Bordeaux dipundhominasi déning pamukiman Suku Celtic.
Bituriges Vivisci punika salah satunggalipun suku ingkang paling ageng ing
wewengkon punika. Tembung "Bordeaux" dipundamel saking nami "Bourde",
satunggalipun lèpèn ing sakiduling kutha punika. Bordeaux kalebet wewengkon
ingkang penting tumraping perékonomian Romawi minangka pengasil logam,
mliginipun logam timah. Bordeaux ugi naté dipundadosaken kutha krajan Romawi
Aquitania utawi Aquitania Gallia, ingkang kalebet provinsi Romawi ing sakiduling
Prancis.

Kitha Bordeaux dipunjumenengakaken ing abad kapisan déning suku lokal ingkang
dipuntepangi minangka tiyang-tiyang Vivisques Biturgies, kanthi nami asli "Kitha
Burdigala". Ing mangsa salajengipun wewengkon punika tambah grengseng, makmur
lan dados tujuwan ékonomi. Wewengkon Bordeaux naté dipunkuwaosi Kakaisaran
Romawi ing taun 56 SM. Bangsa Romawi nguwaosi Bordeaux lan damel rencana mbangun
Kitha Bordeaux. Romawi mbangun kalih margi utami: lèr-kidul Cardo lan
wétan-kilèn. Wekdal semanten wewengkon Bordeaux dipunsebat Roma alit.

Salajengipun Bordeaux dipunkuwaosi Inggris sadangunipun tigang taun sasampunipun
palakrami Eleanor saking Aquitaine kaliyan Henry II saking Inggris ing taun
1152. Sadangunipun paprangan 100 taun 1337-1453 raja-raja Prancis tansah
mbudidaya kanggé ngrebat malih wewengkon ingkang dipunkuwaosi Inggris. Wekdal
paprangan punika ingkang ndadosaken tuwuhing raos manunggal kawarganagaraan
Prancis. Pungkasanipun Inggris kawon lan sadaya wewengkon Prancis ingkang
dipunkuwaosi Inggris dipunwangsulaken malih dhateng Prancis. Bordeaux saged
dipunrebat malih saking Inggris ing taun 1451. Wekdal taksih dipunkuwaosi
Inggris, Bordeaux dados punjering niyaga ingkang ageng lan ugi dados sumber daya
ékonomi ingkang ageng. Sasampunipun wangsul malih dhateng panguwaosanipun
Prancis, Bordeaux teras tuwuh ngrembaka, ananging ing wekdal paprangan Révolusi
Prancis ékonomi Bordeaux mandhap lan rugi ngantos tengahing abad ka-19. Ing
wekdal salajengipun ékonomi Bordeaux saged tuwuh ngrembaka malih.

Bordeaux punika satunggaling kitha ingkang wonten ing Dhépartemèn Girondé
(wewengkon Aquitaine). Tiyang ingkang pidalem ing Bordeaux dipunsebat Bordelais
lan gunggungipun padunung ing sénsus taun 1999 watawis 215.363. Wewengkon punika
nggadhahi wiyar 49,5 km ² kanthi kepadhetan 4 921,9 jiwa/km² lan wonten ing
kainggilan 16 mèter. Bordeaux punika dumunung ing sacaketipun Samudra Atlantika,
ing kidul-kilèn Prancis. Iklim Bordeaux sedhengan kanthi mangsa asrep ingkang
langkung cepet lan kalembaban ingkang inggil amargi caket kaliyan Samudra
Atlantika. Ing Kitha Bordeaux wit anggur saged tuwuh kanthi subur. Kebon-kebon
kanggé nanem anggur manggén 80 kilomèter tebihipun saking punjeripun Kitha
Bordeaux.

Bordeaux mujudaken wewengkon ingkang arupi paredèn kanthi kainggilan rata-rata
endhèp. Dhataran ing Bordeaux kawujud saking sedhimén lan ugi watu krikil. Ing
sisih kilén arupi dhataran ingkang ngandhut wedhi. Siti ingkang kados mekaten
pas kanggé tetanen anggur. Kitha Bordeaux dumunung ing antawisipun wewengkon
Médoc (downstream) lan Graves ingkang mémper ing sifat géologinipun. Sawetawis
20 kilomèter tebihipun saking Bordeaux, wonten wewengkon ingkang sitinipun
ngandhut kapur lan inggilipun 90 mèter. Ing wewengkon punika kathah kebon anggur
kados Saint-Emilion, Pomerol lan Fronsac ingkang kuncara amargi anggur ingkang
dipunasilaken kalebet anggur ingkang paling awis ing donya.

Iklim Bordeaux punika iklim segara, dipuntengeri kanthi mangsa asrep lan mangsa
bentèr. Mangsa jawah kanthi intensitas 150 dinten saben taun, ingkang ndadosaken
lingkungan Bordeaux saya ijem. Suhu rata-rata 6,4 °C ing wulan Januari lan
20,9 °C ing wulan Agustus kanthi rata-rata 13,3 °C. Bordeaux gadhah watawis
15-20 dinten mangsa jawah nalika suhu langkung saking 30 °C. Éwadéné suhu
ingkang paling èkstrim punika nalika mangsa bentèr taun 2003 kanthi suhu 41 °C.
Bilih tingkat cahya srengéngé ingkang nyinari Kutha Bordeaux punika langkung
saking 2000 jam saben taunipun. Bordeaux kirang pas kanggé ulah raga ski amargi
ing wewengkon punika jawah salju rata-rata namung 4 dinten ing saben taunipun.
Menawi dipunbandhingaken kaliyan kitha-kitha sanès ing sisih kidul, Bordeaux
gadhah kauntungan inggih punika caket kaliyan segara. Caket kaliyan segara
punika ndadosaken hawanipun adhem lan boten patosa bentèr, lan kwalitasipun hawa
ingkang saé.

Bordeaux dados satunggalipun wewengkon ingkang ngasilaken anggur paling ageng
sadonya kanthi watawis 117.000 hèktar kebon anggur, 9.000 pengasil anggur
châteaux, 13.000 petani anggur, 400 tiyang sadé anggur kanthi transaksi anggur
14,5 milyar euro saben taunipun. Kanthi prodhuksi taunan langkung saking 700
yuta botol, Bordeaux ngasilaken anggur ingkang kathah lan ugi awis reginipun.
Anggur abrit lan pethak ugi dipuntanem ing Bordeaux. Wewengkon tetanén anggur
Bordeaux dipunpérang dados subregional Saint-Émilion, Pomerol, Médoc, lan
Graves.

Kajawi ékonomi tradisional laladan (kados anggur, agribisnis, indhustri kayu,
lan dluwang (kertas) ), kagiyatan ékonomi Bordeaux ugi tuwuh ing babagan
indhustri lan jasa tèknologi énggal, kados: kadirgantaraan (montor miber),
indhustri otomotif, èlèktronika, télékomunikasi, lan indhustri jasa. Bordeaux
kalebet wewengkon Prancis ingkang makmur ékonominipun. Kitha punika ugi majeng
ing bab tèknologi, saéngga ndadosaken tuwuhing ékonomi Bordeaux.

Tuwuhipun ékonomi Kitha Bordeaux ing wekdal samangke ugi dipuntandhani ing
babagan ilmiyah, ilmu pagesangan, piranti-pirati énggal lan prodhuksi laser.
Bordeaux mrodhuksi Rokèt, piranti bedah kanggé opérasi, plasma, lan
sanès-sanèsipun. Kanggé ngatur ékonominipun, Bordeaux mérang wewengkonipun dados
sekawan, inggih punika:

Anggaran dana taun 2013 minggah dados 2,6%. Pamaréntah Bordeaux mutusaken
minggahaken tingkat tarif pajeg Bordeaux ing wulan Maret 2013. Ngéngingi sadaya
pajeg ingkang dipunkempalaken sampun nyumbang 50% kanggé pangembangan Kitha
Bordeaux.

Bordeaux kalebet salah satunggaling Kitha Budaya ing Prancis. Wonten ing kitha
punika kathah wangunan artistik lan kabudayan padunung ingkang inovatif.
Padunung Bordeaux ngembangaken budaya tepaselira, budaya sinau, lan dhémokratis.
Fasilitas budaya ing Bordeaux sampun sumebar ing sadaya wewengkon. Wangunan
kanggé pagelaran budaya dipunwangun lan dipunrénovasi, kados wangunan Muséum
Natural History, wangunan Municipal Archives, aula Grand Park, danau, muséum,
téater, perpustakaan lan adicara pagelaran budaya. Kabudayan dados satunggaling
bab minangka fondhasi kasugihan lan kwalitas pagesangan Kitha Bordeaux.

Tanggal 28 Juni 2007, Badhan PBB kanggé Pendidikan, Ilmu Pengetahuan lan
Kabudayan PBB (UNESCO) nglebetaken Bordeaux ing Dhaftar Situs Warisan Donya.
Bordeaux gadhah manéka wewangunan kanthi arsitèktur klasik lan néoklasik. Kitha
Bordeaux mlebet ing dhaftar punika sesarengan kaliyan 800 dhaftar sanèsipun
saking saindhenging donya.

Cacahipun wonten 61 anggota dhéwan Kitha Bordeaux, kapérang saking 30 estri lan
31 kakung ingkang dipunpandhégani déning walikutha. Majelis dhéwan kitha punika
ngawontenaken pepanggihan musyawarah sataun ngantos 11 pepanggihan kanggé
ngrembag maneka warni agéndha Kitha Bordeaux kados ékonomi lan pambangunan.
Pepanggihan dhéwan kitha dipunbiwaraken ing websité Kitha Bordeaux saéngga para
padunung saged mangertosi prosésipun.

Walikutha Bordeaux dipunpilih déning Dhéwan Kitha Bordeaux. Walikutha kagungan
rencana pambangunan Bordeaux kados: pangembangan lingkungan, kwalitas pagesangan
padunung, proyék sosial, proyék perkithaan, lan agendha abad XXI. Walikutha
minangka pangarsaning pamaréntah kitha, kagungan tanggel jawab mandhégani sadaya
program ingkang sampun dipunrantam déning kaputusan Dhéwan Kitha Bordeaux,
manajemen pambangunan, lan ndamel jadwal. Walikutha dados wakilipun kuthamadya
ing nagara. Walikutha kagungan tanggel jawab ngamanaken kitha, lan minangka
simbol padunung Bordeaux.

Dhéwan Kitha Bordeaux kagungan tanggel jawab mendhet kaputusan ageng lan alit
kanggé kamajengan Kitha Bordeaux. Pepanggihan dhéwan salebetipun setunggal taun
inggih punika sedasa pepanggihan, ingkang dipunpandhegani walikutha. Pamilian
anggota dhéwan dipuntindakaken enem taun sapisan kanthi cara pamilian umum
langsung kalih puteran. Sasampunipun puteran kapisan, menawi calon anggota
kapilih mayoritas swanten (swanten 50% + setunggal swanten), pikantuk 50% kursi.
Kursi turahan dipunbagékaken dhateng sadaya dhaftar (kalebet dhaftar mayoritas)
ingkang pikantuk 5% swanten. Menawi sadaya punika boten katindakaken, badhé
dipunlajengaken pamilian puteran kaping kalihipun. Kanggé puteran ingkang kaping
kalih, namung dhaftar calon ingkang ing puteran kapisan pikantuk swanten 10%
ingkang saged ndhèrèk. Dhaftar calon ingkang pikantuk swanten 5% - 10% saged
nggabung kaliyan dhaftar calon ingkang pikantuk langkung saking 10%. Dhaftar
calon ingkang menang ing puteran kaping kalih pikantuk kursi 50%, lan kursi
turahan dipunbagekaken dhateng dhaftar sanèsipun.

Kitha Bordeaux dados salah satunggalipun kitha ing Prancis ingkang ngrembaka bab
indhustrinipun. Indhustri ing Bordeaux saged dipunpérang dados manéka indhustri:

Bordeaux mrodhuksi laser Megajoule ingkang dados laser ingkang paling kiyat ing
donya. Tèknologi punika ugi saya majeng kanthi wontenipun tèknologi plasma.
Bordeaux ngembangaken prakawis parencanaan regional kanggé indhustri optik lan
laser.

Wonten 20 000 cacahipun tiyang ingkang nyambut damel ing indhusri aéronautika
ing Bordeaux. Kitha punika gadhah manéka parusahaan ageng kados parusahaan
Dassault, Sogerma, Snecma, Thales, lan SNPE. Parusahaan kalawau ngasilaken
montor miber / pesawat jèt, pesawat militèr Rafale lan Mirage 2000, kokpit A380,
Ariane 5 lan rudal M51 SLBM.

Indhustri pariwisata kalebet indhustri ingkang tuwuh ngrembaka ing Bordeaux.
Pamandangan Bordeaux ingkang éndah saéngga saged narik kawigaten para wisatawan
saking manca supados tindak dhateng Bordeaux.

Kitha Bordeaux nggadhahi sistem transportasi umum ingkang modérn, kados
transportasi bis, trèm, ing pujering kitha wonten bis listrik gratis. Sistem
transportasi Bordeaux dipuntandhangi satunggaling parusahaan transportasi
internasional ingkang naminipun Connex. Transportasi trèm ing Bordeaux
dipunwiwiti taun 2003 kanthi sistem tèknologi APS ingkang namung wonten ing
Bordeaux.

Jaringan transportasi bis lan trèm ing Bordeaux nglayani kabetahan transportasi
ing sadaya wewengkon ing Bordeaux. Sedaya informasi ingkang dipunbetahaken
kalebet péta saged dipundownload lan jadwal transportasi saged dipuntingali ing
website. Transportasi bis ingkang limrah ing Bordeaux aktif ngantos tabuh
setengah sedasa dalu, sasampunipun punika wonten bis 'Reseau Bus Soir' (jaringan
bis dalu). Transportasi bis lan trèm ugi nggadhahi ruté dhateng Stasiun Sepur
Saint Jean ing Bordeaux lan Papan Anggegana Bordeaux–Mérignac.

Papan Anggegana Bordeaux–Mérignac tebihipun 10 kilomèter (watawis 6 mil) saking
punjering kitha. Papan Anggegana punika ugi saged nyambungaken papan anggegana
dhateng Stasiun Saint Jean Bordeaux. Papan Anggegana Bordeaux-Merignac
nyumadyaaken langkung saking 140 jadwal panerbangan saben dintenipun saking
Prancis dhateng mancanegari.

Pamaréntah Bordeaux wiwit Juni 2011 ngawiti ngginakaken transportasi pit. Sampun
dipunsumadyakaken 1.545 pit ingkang wonten ing 139 manéka panggénan ing
Bordeaux, saking 139 panggénan punika 99 manggén ing jantung Kitha Bordeaux.
Bordeaux sampun netepaken dinten minggu kapisan saben wulanipun minangka dinten
bebas mobil.

Wewengkon Kitha Bordeaux dipundunungi 235.891 padunung (sénsus 2008), 239.157
padunung (sénsus 2010) kanthi kepadhetan 4.845 saben Kilomèter pesagi. Menawi
dipun-gabungaken kaliyan padunung ing sadaya wewengkon Bordeaux cacahipun
langkung saking setunggal yuta padunung. Bordeaux dados kitha nomer sanga ing
Prancis ing babagan populasi padunung. Kitha punika ugi misuwur amargi
kebon-kebon anggur, utaminipun awit abad ka-18 ingkang dados wekdal kaemasan.

Kitha Bordeaux saged dipunpérang dados tigang wewengkon utami: jantung kitha
kina, pinggir kitha kina lan wewengkon njawi kitha. Kitha kina Bordeaux punika
tilaranipun abad parotengah. Kitha kina Bordeaux dipunwatesi Lèpèn Garonne, lan
ing sisih kilèn dipunwatesi témbok kina.

Kitha kina (utawi kitha tuwa (sepuh)) wonten kathah sumebar ing Bordeaux.
Ingkang kalebet kitha kina ing Bordeaux inggih punika: Verdum, Gambetta, Albert,
Aristide Briand, Victory Square, lan Marne. Ing sisih wétan kutha kina
dipunwatesi Lèpèn Garonne. Wonten kalih margi utami ingkang wonten ing kitha
kina punika; margi St Catherine ingkang rutenipun saking lèr dhateng kidul, ugi
wonten brug ingkang medhot kitha kina saking kilen dhateng wétan. Margi Saint
Catherine ingkang panjangipun langkung saking 1300 mèter, nggadhahi rute Place
de la Comedie (Grand Theatre) lan gedhung Victory Square, ugi dhateng
Universitas Bordeaux.

Ing babagan parencanaan kitha, Bordeaux ugi nandhangi lan ngatur pinggiring
kitha kina Bordeaux. Ing sisih lèr, lèpèn Garrone, kalebet wewengkon Grand Park
lan Chartons ingkang dados papan sadéan anggur. Wewengkon Chartrons jumeneng
taun 1381, kitha punika sampun kasambungaken dhateng kitha kanthi margi Xavier
Arnozan (mligi kanggé tiyang mlampah) lan margi ageng Cours de Verdun. Ing
Chartrons kathah wangunan lan taman kitha tilaran Louis XV lan Louis XVI.
Wewengkon punika dipunrénovasi déning pamaréntahan Bordeaux kanthi mbangun
plabuhan lan dipuntambahi ril trèm.

Wewengkon Parc Grand, lèripun Saint-Seurin dipunwangun kanthi proyék griya-griya
real estate. Wewengkon Saint-Seurin nggadhahi wangunan Basilika Saint-Seurin,
dumunung ing Northwest Gallien dipunwangun ing sacaketing istana. Wewengkon
Saint-Seurin lan Chartrons dipundunungi kathah konsulat utawi utusan saking
mancanegari. Ing wewengkon kilèn wonten wewengkon Mériadeck. Wewengkon punika
ugi dipunnamini déning Pangéran Rohan, Ferdinand Maximilian Mériadec, Uskup
Agung Bordeaux ingkang mbangun wewengkon punika taun 1771 (ingkang ing 1835
dados balai kitha).

Kitha Bordeaux dipunrencanakaken dados salah satunggaling kitha ageng Éropah ing
abad XXI. Rencananipun badhé dipundamel margi TGV rute Paris-Bordeaux saéngga
langkung cepet jarak tempuhipun. Wonten malih satunggaling perkawis kanggé
ngatur wewengkon Saint John ing punjering Kitha Bordeaux. Perkawis proyék
kasebat dipunsebat 'Bordeaux Euratlantique. Rencana sanès kados mbangun malih
stasiun sepur, damel kitha énggal ing salebetipun Bordeaux, ingkang wiyaripun
738 hèktar, ingkang kaperang saking 386 hèktar ing Bordeaux, Begles (217 hèktar)
, lan Floirac (135 hèktar). Pangembangan proyek kanggé ngembangaken Bordeaux
mbetahaken investasi ingkang kathah, saéngga proyek punika kalebet kapentingan
nasional nagara Prancis sesarengan kaliyan pamaréntah laladan Bordeaux.
Rencananipun ing taun 2030, Kitha Bordeaux badhé dipunrantam minangka kitha
bisnis internasional.

Kitha Bordeaux dipunrencanakaken dados kitha digital ing taun 2030, ingkang
ancasipun supados sadaya wargi ngginakaken tèknologi digital. Tèknologi digital
punika kanggé nggampilaken manéka aktifitas wargi Bordeaux, kados ing babagan:
panyebaran pawartos/info saking pamaréntah, nepangaken e-goverment, budaya,
pendidikan, kaamanan, kasarasan, lan layanan masyarakat sanèsipun. Strategi
kitha digital punika gadhah ancas mromosikaken lan minggahaken pangembangan
bisnis digital, panyebaran pawartos pambangunan Bordeaux kanthi médhia digital.

Kitha Bordeaux gadhah agedha kanggé ngembangaken wewengkon Lèpèn Garonne. Lèpèn
Garrone punika salah satunggalipun lèpèn ingkang mili ing Bordeaux. Rencananipun
lèpèn kasebat badhé dipunkembangaken supados saged dipunginakaken kanggé maneka
kegiyatan ékonomi, budaya, festival, lan acara sanès saéngga saged majengaken
ékonomi Bordeaux. Rencana pangembangan punika dipuntepangaken déning walikutha
Bordeaux dhateng pers tanggal 11 Maret 2013.

Bordeaux gadhah Stadion Chaban Delmas ingkang dipunwangun taun 1938.
Rencananipun stadhion punika badhe dipunwangun malih amargi badhe dipunginakaken
ing Piala Éropah 2016. Proyek pambangunan punika dipunpandhegani arsitèk Herzog
De Meuron, dipunrancang awujud prisma kados piramida lan dipunjangkepi nganggé
piranti canggih sanèsipun. Pambangunan stadhion punika sampun njangkepi
prasyaratan kaamanan, aksés warga dhateng stadhion, kanyamanan pamirsa, pamain
bal, lan médhia massa. Kanthi 43.000 kursi, stadion énggal punika dipunrantam
saged paring raos mbetahaken kanggé pamirsa, pemain, kalebet pamirsa ingkang
cacat. Stadion Chaban Delmas ugi dipunjangkepi 3000 kursi klas bisnis.

Pangembangan Bordeaux minangka kitha anggur gadhah ancas tujuan ndadosaken
Bordeaux minangka simbol pengasil anggur. Awit saking ancas tujuan kasebat Kitha
Bordeaux damel wangunan pusat anggur. Wangunan punika dipunwangun kanthi
arsitèktur modern lan manggén ing sapinggiring Lèpèn Garrone. Pambangunan lan
pangembangan Bordeaux minangka kitha anggur ugi gadhah ancas majengaken ékonomi
Bordeaux.

Kangge ngadhepi manéka masalah transportasi, Bordeaux badhé mbangun stasiun
énggal. Rencananipun ing taun 2017, lalu lintas Stasiun Saint Jean Bordeaux saya
padhet, kanthi 11-18 yuta pelancong. Awit saking punika Bordeaux badhé mbangun
Stasiun Saint Jean punika supados saged ngamot para panumpang. Proyék
pambangunan stasiun punika kaperang saking tigang wangunan lan lapangan enggal.
Wangunan utami kapérang saking gedhung énggal kanthi layanan bisnis kanggé para
wisatawan, sarta dipunjangkepi panggénan parkir lan taman pit. Proyék
pambangunan stasiun punika ugi nyumadyakaken sumber énergi énggal, kados énergi
srengéngé, panas bumi, lan toya.

Ing Bordeaux wonten kalih tim ulah raga profésional, ingih punika The Girodins
de Bordeaux, satunggalipun tim bal-balan ingkang mlebet ing kompetisi Ligue 1
Prancis. Wonten ugi tim ulah raga rugbi Bordelais Stade lan Union Bordeaux
Bègles ingkang mlebet ing Kompetisi Kajuwaran Rugbi Prancis Ligue 2. Tim ulah
raga rugbi The Girodins de Bordeaux nggadhahi sajarah ingkang panjang ing
wewengkon Bordeaux. Tim punika dipundamel ing taun 1881 lan sampun naté menang
ing Ligue Prancis. Tim bal-balan punika ugi gadhah stadhion ingkang dipunsebat
Stade Chaban Delmas ingkang kamot 30.000 tiyang. Éwadéné tim ulah raga rugbi
Bordeaux Bordelais Stade ugi sampun naté menang ing kompetisi rugbi ing Éropah
lan Kanada.

Kanggé ngadhepi Kajuwaraan Éropah Piala Éropah 2016, ing Kitha Bordeaux
dipunwangun stadhion bal kanthi kapasitas 43.500 papan palenggahan lan
dipunrancang déning arsitèk Herzog lan de Meuron. Pambangunan stadhion punika
gadhah pikajeng kanggé kamajenganipun ulah raga Bordeaux.

Ing Kitha Bordeaux wonten Universitas Bordeaux sampun wonten ing Kitha Bordeaux
wiwit taun 1441. Kitha Bordeaux ugi gadhah manéka institusi pendidikan /
pawiyatan luhur lan sekolah bisnis, basa, lan ilmu babagan anggur. Bordeaux
narik kawigaten tiyang Éropah lan para winasis (ahli) internasional ingkang
badhé nyinaoni basa lan budaya Prancis.

Kitha Bordeaux sampun dipunmangertosi minangka kitha kanthi piranti-piranti awis
lan kathah wangunan toko. Ing Bordeaux wonten wewengkon blanja ingkang sinebat
"Golden Triangle" utawi tigang emas, ingkang kaperang saking wewengon de
l'intendance, cours Georges Clemenceau lan allées de Tourny. Manéka toko saking
mérek kawentar wonten ing Bordeaux, kados: Hugo, Boss, Hermes, lan Rolex.
Toko-toko ing Bordeaux limrahipun nganggé basa Prancis lan Inggris. Sanèsipun
toko, wonten réstoran lan tiyang sadéan anggur. Ing punjering Kitha Bordeaux
madheg manéka toko lan mal ageng ingkang nyumadyaaken piranti mérek Prancis lan
internasional ingkang sampun misuwur. Kados kitha-kitha sanès ing Prancis,
toko-toko alit ing Bordeaux awit enjing ngantos dalu. Menawi mal lan supermarkèt
dipunbikak 24 jam. Toko Le Marche des Grands Hommes dipunbikak Senin ngantos
Setu tabuh 10.00-20.00. Dinten Minggu sapérangan ageng toko ing kitha punika
dipuntutup.

Amargi manggén ing sapinggiripun segara, kulinér utawi dhaharan khas Bordeaux
kathah ingkang kadamel saking kerang, tiram, ulam, lobster, lan kèwan segara
sanèsipun. Dhaharan Bordeaux Lamproie a la Bordelaise, satunggaling kulinér
klasik wiwit jaman Romawi, dipundamel saking welut laut, anggur, lan bumbu.

Kulinér Bordeaux ingkang kadamel saking daging menda naminipun agneau de
Pauillac. Wonten ugi dhaharan ingkang kadamel saking bekicot ingkang dipunmasak
campur kaliyan anggur, tomat, lan bahan sanèsipun.

Kulinér Bordeaux ingkang awujud roti kados marrons Glaces, noisettines du Medoc,
lan hazelnut panggang. Roti tradisional Bordeaux naminipun roti Canneles
Baillardan ingkang raosipun manis.

Kulinér saking Bordeaux sanèsipun kados Saus Bordelaise, ingkang dipundamel
saking anggur abrit, coklat, brambang abrit, lan bumbu. Menawi dhahar Saus
Bordelaise limrahipun dipuntambahi stik panggang.



https://jv.wikipedia.org/wiki/Berliner_Stadtschloss

Berliner Stadtschloss (pocapané ing basa Jerman [bɛʁˈliːnɐ ˈʃtatʃlɔs]), yèn
dipertal ing cara Jawa dadi Puri Kutha Berlin utawa Kastil Kutha Berlin (Inggris
Berlin City Palace), iku sawijining bangunan gedhé dominan sing tau ana ing
tengahé Kutha Berlin. Kastil iki ya iku puri dalemé Wangsa Hohenzollern lan
wiwité dibangun ing taun 1442 déning dhawuhé Adipati lan Raja Pamilih (Kurfürst)
saka Brandenburg ing Pulo Spree ing Cölln lawas, sing saiki dunungé ana ing
tlatah Berlin-Mitte. Kastil iki wiwit taun 1702 diwènèhi paésan barok lan dadi
dalem kedhaton Raja Prusia lan wiwit taun 1871 Kaisar Jerman. Déné dinding muka
lan ruangan jero sing didésain déning Andreas Schlüter, kastil iki dadi karya
utama barok Jerman lor. Wiwit jaman Republik Weimar, kastil iki dienggo museum
Kunstgewerbemuseum Berlin lan lembaga liyané. Ing pakarangan jero sing diarani
Schlüterhof, kerep dianakaké konsèr.

Nalika Perang Donya II, kastil iki rusak kena bom lan ing taun 1950, Partai
Sosialis Manunggal Jerman (SED) nalika Konggrès III mutusaké nggempur kastil iki
kanggo nggawé lapangan Marx-Engels-Platz. Sawisé iku, luwih saka 20 taun,
dibangun gedhong Palast der Republik ("Kedhaton Republik") ing taun 1973,
dunungé parlemèn Jerman Wétan. Gedhong Palast der Republik ndarbèbi gagrag
modèrnis. Bagéyan-bagéyan saka sawijining gapura utawa portal Kastil Kutha
Berlin banjur ditrapaké kanggo lawang gedhong Rad Negara (Staatsratgebäude).

Sawisé pamaréntah komunis lèngsèr ing taun 1989-1990 lan Jerman Kulon saha Wétan
manunggal malih, pamaréntah sing anyar mutusaké nggempur gedhong Palast der
Republik lan perkara iki linaksanan ing taun 2006. Sawisé iku wiwit taun 2013,
Kastil Kutha Berlin dibangun manèh.

Mawa rekonstruksi dinding muka lan bagéyan-bagéyan gedhong Berliner Stadtschloss
iki, sawijining gedhong anyar dibangun, kalebu volume isiné. Olèhé mbangun ana
ing papan sing padha wiwit 12 Juni 2013. Pambangunan ulang iki mawa dhuwit
sumbangan. Sawisé Berliner Stadtschloss dibangun ulang, gedhong iki karepé ing
tembé bakal dadi situs panggonané Humboldtforum (diarepaké ing Februari 2019).
Olèhé diresmèkaké direncanakaké ing tanggal 14 September 2019. Kastil Kutha
Berlin iki bakal dadi papané pamèran kolèksi njaba Éropah lan sapanjuré saha
papan event-event sing dianakaké Berliner Museumsinsel. Ing 12 Juni 2015 acara
pengatapan nalika atep gedhong wis rampung, dianakaké. Humboldt-Box sing
sauntara iki ana ing ngarepé gedhong, dadi punjer informasi proyèk pambangunan
ulang Berliner Stadtschloss.

Kurfürst Friedrich II, sing diarani untu wesi (Eisenzahn), milih Kutha Kembar
Cölln lan Berlin minangka dalemé. Iki béda karo pendahuluné Friedrich I sing
sajatiné luwih seneng marang Brandenburg. Genéya Cölln lan Berlin dipilih iku
amerga kutha iki mangrembaka dadi punjer ékonomi lan pulitik ing Tlatah
Brandenburg (Mark Brandenburg). Friedrich II sing ngyasa lan nyèlèhaké watu
kapisan ing taun 1443 kanggo bangunan kastil kapisan.

Nalika Perang Donya I wiwit, Kaisar Wilhelm II pidhato saka balkon ing portal IV
ing tanggal 31 Juli lan 1 Agustus 1914. Pidhatoné iku marang wong-wong Berlin
sing cacahé nganti puluhan èwu lan nglumpuk ing Lustgarten (Kebon Dalem).
Pidhato iki karepé nyiapaké wong marang kahanan perang lan manggahaké
kamanunggalan nasional. Pidhato kapindho sing ing tembé uga direkam ing piringan
pelat, bakal disebaraké ing publik.

Sawijining komisi sujana internasional mutusaké ing taun 2002, sabeciké Gedhong
Berliner Stadtschloss sing dibangun manèh iku kanggo apa. Komisi iki banjur
mènèhi rembung supaya Humboldtforum diadegaké ana ing jero kastil iki. Gedhong
kastil anyar, samesthiné ora diadegaké manèh supaya ana kastilé manèh, nanging
uga kudu nduwé fungsi wigati sing kongkrit. Mula kastil sing dibangun manèh kudu
dadi punjer budaya amerga ing laladan iki jaman mbiyèn iku papané punjer sains
lan budaya. Ing ngendi gedhong-gedhong Museuminsel (Pulo Muséum), Berliner
Stadtschloss minangka dalemé Wangsa Hohenzollern, Gréja Berliner Dom lan
Zeughaus Berlin manunggal nuduhaké sujarahé Kakaisaran Jerman.

Humboldtforum lan Museumsinsel samesthiné bisa nyaosi sinèrgi antara seni,
budaya lan sains mawa kolèksi, kapustakan lan kamar-kamar pamèrané. Saliyané iku
gumand



https://jv.wikipedia.org/wiki/Beirut

Beirut (basa Arab: بيروت;, Bayrūt) utawa jeneng Prancisé, Beyrouth, iku kutha
krajan nagara Libanon lan uga dadi kutha paling gedhé ing nagara kasebut. Kutha
iki dipanggoni déning 1,2 yuta juwa nanging yèn laladan metropolitan ing
saubengé diitung dadi 2,1 yuta. Sadurungé Perang Sedulur Lebanon pecah, kutha
iki antuk julukan "Paris ing Donya Wétan " amarga swasana kosmopolitané.

Saiki, Beirut wis ngalami manéka upaya rekonstruksi. Kutha iki dadi lokasi Jeux
de la Francophonie taun 2009 lan dadi salah siji calon tuan omah potensial
Olimpiade 2024. Manéka organisasi internasional uga nduwèni kantor ing Beirut
kayata ILO lan UNESCO sing nduwèni kantor kanggo laladan Arab ing kutha iki.

Papan anggegana sing dumunung ing kutha iki ya iku Papan Anggegana Internasional
Rafik Hariri, sing sadurungé duwé jeneng Papan Anggegana Internasional Beirut.
Jeneng anyar kasebut dipigunakaké kanggo ngurmati Rafik Hariri, mantan Perdhana
Mentri Lebanon sing diprejaya.

Beirut dumunung ing antara Bukit Al-Asyrafiyah lan Al-Musaytibah, Beirut
dumunung ing sawijining lembah kalindhung, papan wong Romawi mbangun saluran
banyu ngisor lemah kanggo masok padunung kutha sing terus tuwuh.



https://jv.wikipedia.org/wiki/Basa_Jepang

Basa Jepang  rungokna (pitulung·info) (日本語; romaji: Nihongo) iku basa resmi ing
Jepang lan cacahing panyatur 127 yuta wong.

Basa Jepang uga dipigunakaké déning sawetara padunung nagara sing tau
ditaklukaké kaya Koréa lan Rèpublik Cina. Basa iki uga bisa dirungokaké ing
Amérika Sarékat (California lan Hawaii) lan Brasil lantaran pindhahing wong
Jepang mrana. Nanging katurunan wong Jepang sing diarani nisei (二世, generasi
kaloro), wis ora fasih basa kasebut.

Basa Jepang kapérang rong wangun ya iku Hyoujungo (標準語), pertuturan standar, lan
Kyoutsugo (共通語), pertuturan umum. Hyoujungo iku wangun sing diajaraké ing
sekolah lan dipigunakaké ing televisi lan kabèh kahanan resmi.

Kaloro aksara pungkasan iku biasa disebut kana lan kaloroné kena prabawa fonetik
basa Sansekerta. Bab iki isih bisa didelelng jroning urutan aksara Kana.
Saliyané iku, ana uga sistem alihaksara sing disebut romaji.

Aksara Hiragana lan Katakana (kana) nduwèni urutan kaya ing ngisor iki, nduwé 46
set aksara. Kaloroné (Hiragana lan Katakana) ora nduwèni makna apa-apa, kayadéné
abjad jroning Basa Indonésia, mung nglambangaké sawijining uni tinamtu, senadyan
ana uga tembung-tembung jrning basa Jepang sing dumadi saka siji 'suku kata',
kayata me(mata), ki (wit) ni (loro), lsb. Abjad iki diajaraké ing tataran
pra-sekolah (TK) ing Jepang.



https://jv.wikipedia.org/wiki/Balkan

Balkan inggih punika nami sajarah lan nami geografis kanggé nedahaken
satunggiling tlatah ing Éropah Kidul-wétan. Tlatah punika wiyaripun antawis
550,000 km² kanthi padunung kinten-kinten of 55 yuta. Nami saking basa Yunani
kanggé tlatah Ujung Balkan inggih punika Ujung Haemus (Χερσόνησος του Αίμου,
Chersónisos tou Aímou). Tlatah punika mendhet nami saking Gunung Balkan ingkang
mujur saking Bulgaria tengah dumugi tlatah Serbia wétan.

Tlatah Balkan dipun hubungaken déning toya saking tigang sisi, inggih punika :
Seganten Cemeng utawi Black Sea ing sisih wétan, lan cabang saking Seganten
Mediterania utawi Mediterranean Sea ing sisih kidul lan kilèn ( klebet seganten
Adriatik, seganten Ionian, seganten Aegean lan seganten Marmara ).

Idhèntitas Balkan dipun dominasi déning posisi geografinipun; sacara historis
tlatah punika minangka dalan simpang saking rupi-rupi budhaya. Dados pepanggihan
antawis Basa Latin lan Basa Yunani rikala jaman Kakaisaran Romawi, dados tujuan
mlebetipun bangsa Pagan Slavs, tlatah ingkang dados patemonipun agami Kristen
Orthodox lan Katulik, ugi dados titik patemon antawis agami Islam lan Kristen,
lan minangka tujuan tumrap pengungsi Yahudi wekdal mangsa Inquisition.

Balkan sapunika dados tlatah ingkang gadhah werni-werni lan bènten-bènten basa
etnik, dados papan kanggé basa-basa Basa Slavik, Basa Romawi, lan Basa Turki,
ugi Basa Yunani, Basa Albania, lan sanèsipun. Miturut sajarah kathah ètnik sanès
kanthi basanipun piyambak-piyambak ingkang dumunung wonten ing tlatah punika,
antawisipun :ètnik Celts, Illyrians, Romawi Kuno, Avars, Vlachs, lan rupi-rupi
sukubangsa saking Jerman.

Tapel wates lèr Ujung Balkan biasanipun arupi garis ingkang katarik saking Kali
Danube, Sava lan Kali Kupa, lan satunggiling segmen ingkang ngubungaken mata air
Kali Kupa kaliyan Lempongan Kvarner.

Wonten ing sadhéngah negari Kilèn, negari-negari ingkang dipun anggep kalebet
Balkan inggih punika:

Negari sanès ingkang boten klebet Balkan naging caket lan gadhah prabawa ageng
dumateng geopulitik, budhaya lan sajarah Balkan antawisipun:

Agami ingkang kathah dipun anut ing tlatah Balkan inggih punika (Eastern
Orthodox lan Katulik) Kristen lan Islam. Eastern Orthodox minangka agami utami
ing:



https://jv.wikipedia.org/wiki/Am%C3%A9rika_L%C3%A8r

Amérika Lor utawi Amérika Lèr inggih punika bawana ing wilahan bumi bagéyan lèr.
Sisih lèr bawana punika kawatesi déning Segantun Arktik, ing sisih wètan déning
Samodra Atlantik Lèr, ing sisih kidul déning Laut Karibia, lan ing sisih kilèn
déning Samodra Pasifik Lèr. Bawana punika njangkep wewengkon kanthi wiyar
24.500.000 km² utawi kirang langkung 4,8% saking permukaan bumi.

Wiwit Juli 2002, pendhudhukipun kinten-kinten langkung saking 514.600.000.
Bawana punika bawana nomer tiga ingkang paling ageng miturut wiyar, sasampunipun
Asia lan Afrika, lan nomer sekawan miturut pendhudhuk sasampunipun Asia, Afrika,
lan Éropah. Amérika Lèr lan Kidul dipunparingi asma miturut Amerigo Vespucci,
inggih punika tiyang Éropah kapisan ingkang nglontaraken gagasan bilih Amérika
boten sami kaliyan Hindia Timur. Piyambakipun punika tiyang Éropah kapisan
ingkang manggihi 'Dunia Baru'.

Gandhènganipun siti saking Amérika Lèr tumuju Amérika Kidul namung tanah genting
Panama. (Kanggé alasan geopulitik, sadaya Panama – kalebet wètan bagéyan Terusan
Panama asring dipunanggep dados sabagéyan Amérika Lèr ugi). Miturut sapérangan
pakar, Amérika Lèr wiwit boten ing tanah genting Panama nanging ing tanah
genting Tehuantepec, kanthi laladan ngalangi dipunanggep Amérika Tengah lan
kasandhar ing lèmpèngan Caribbean.

Kathah tiyang langkung nganggep Amérika Tengah dados laladan Amérika Lèr amargi
tiyang-tiyang kasebat nggadhahi pendhapat bilih Amérika Tengah langkung alit
menawi dados bawana piyambak. Greenland, éwadéné dados bagéyan Amérika Lèr
sacara geografis lan ing nginggil lèmpèngan tektonik ingkang sami (lèmpèngan
Amérika Lèr), nanging boten dipunanggep bagéyan bawana punika sacara politis.

Amérika Lèr, punika setunggaling satuan regional. Nagari-nagari ingkang kalebet
ing Amérika Lèr inggih punika:

Kadhangkala Amérika Lèr, dipunanggep dados bawana piyambak, kapisah saking
Amérika Kidul. Watesan Amérika Lèr lan Amérika Kidul punika ing Panama.

Catatan: 1.^  Panglompokan kawasan ingkang dhasaripun peta PBB. 2.^  Njangkep
Nagari Bagéyan Hawaii ingkang papanipun ing kawasan Oceania. 3.^ , 4, 6 lan
7. Gumantung dhefinisinipun, Aruba, Antillen Walanda, Panama, lan Trinidad lan
Tobago nggadhahi salah setunggal utawi kalih wewengkon ing Amerika Lor lan
Kidul. 5.^  Gunung Soufriere Hills ingkang wiwit aktif kawit taun 1995
ngancuraken sabagéyan ageng Plymouth, ibu kitha de jure Montserrat.
Kantor-kantor pamréntahan. Ibu kitha de facto papanipun ing Brades.



https://jv.wikipedia.org/wiki/Allah

Allah (basa Arab allāhu الله) utawi kadhang kala ditembungaken déning tiyang
Jawi dados Gustialah, inggih punika iku sawijining tembung kang dipundhut saking
basa Arab ingkang ateges "Pengèran". Tembung punika luwih kesohor minangka asma
tumrap Pengèran déning tiyang ingkang anganut agami Islam. Tembung punika wonten
kalangan para panutur basa Arab, minangka tembung kang umum kanggo peparing asma
tumrap Pengèran, kalebet kagem tiyang Yahudi kaliyan Kristen Arab. Mangka,
tembung punika ketingal dipungunakaken ugi wonten terjemahan kitab suci agama
Kristen kaliyan Yahudi ingkang ngagem basa Arab, ugi terjemahan Injil wonten
basa Indhonesiyah kaliyan Turki.

Jroning agama Islam, Allah iku siji-sijiné Tuhan (tanpa sekuthu) 112:1, sang
panyipta, tuhan saka Ibrahim, Ismail, Ishaq lan Yakub, uga tuhan saka Musa,
Dawud, Sulaiman, Isa lan Muhammad (muga rahmat lan shalawat dilimpahaké marang
sakabèhané).

Wonten agami Islam, dipunpercados wonten sangang-dasa sanga (99) asma kagem
Gustialah, ingkang dipunwastani (Asmaaulhusna). Asma-asma punika dipunpundhut
saking Kuran kagem nyebut asma Allah. Asma-asma ingkang kasebut punika
antaranipun:



https://jv.wikipedia.org/wiki/Abad_Renaisans

Abad Renaisans utawa Jaman Renaisans ya iku jaman lair ulang kabudayan
Yunani-Romawi ing Éropah nalika abad kaping 15 nganti 16 M. Kadadéyan iku
kawiwitan sawisé ana prabawa saka agama Kristen ing kabudayan sing wis ana.
Nanging, wong-wong ing jaman saiki wis nggolèki pathokan utawa panutan anyar
kanggo ngganti kabudhayan Yunani-Romawi kang wis dikenal kanthi apik. Kabudhayan
klasik iki uga dipuja lan didadèkaké panutan kabèh peradaban manungsa kang ana.

Kabudayan Yunani-Romawi iku kabudayan kang manggonaké manungsa dadi subjèk utawa
sing nglakoni kang utama. Salah sijiné ya iku Filsafat Yunani, ing kono nuduhaké
yèn manungsa iku makhluk kang nduwèni pikiran lan mikir salawasé ngenani donya
lan nentokaké apa kang kudu dilakoni supaya bisa urip, lan isa olèh kamulyan
(eudaimonia).

Ing kasustran Yunani, tuladhané carita ngenani Odisei déning penyair Yunani
Kuna, Homerus kang nyritakaké babagan waniné manungsa mubengi ndonya sautuhé
kanthi kebak tantangan lan carita pengalaman anyar. Arsitektur gaya
Yunani-Romawi nggambaraké yèn manungsa iku bisa nggawé sesambungan kang tentrem
ing antarané donya ukum, kakuwatan, lan kaéndahan. Saliyané iku, Bangsa Romawi
uga nduwèni kaprigelan ing babagan organisasi. Kabèh iku mau nuduhaké yèn
kabudayaan Yunani-Romawi mènèhi panggon kang utama kanggo manungsa kang ana ing
kosmos.



https://jv.wikipedia.org/wiki/Unicode

Unicode iku sawijining standar industri sing dirancang kanggo ngidinaké tèks lan
simbul saka kabèh sistem tulisan ing donya bisa ditampilaké lan dimanipulasi
sacara konsisten déning komputer. Dikembangaké sacara tandem kanthi standar
Universal Character Set lan dipublikasèkaké jroning wangun buku The Unicode
Standard, Unicode ngandhut sawijining kumpulan karakter, sawijining metodologi
pengkodean lan kumpulan standar penyandian karakter, sawijining kumpulan bagan
kode kanggo réferènsi visual, deskripsi sipat karakter kaya aksara gedhé lan
aksara cilik, sawijining kumpulan data réferènsi berkas komputer, sarta aturan
normalisasi, dekomposisi, pembandingan (collation), sarta penggambaran
(rendering).

Unicode Consortium, iku sawijining organisasi nirlaba sing ngoordinasèkaké
pangembangan Unicode nduwèni angkah ambisius supaya bisa nggantèkaké skéma
pengkodean karakter sing ana kanthi Unicode lan skéma Unicode Transformation
Format (UTF)-é, amarga akèh skéma sing ana saiki nduwèni kawinatesan ukuran,
lingkup lan ora serasi karo lingkungan multibasa. Kasuksesan Unicode nyawijèkaké
sèt karakter agawé penggunaané sing amba lan pradominan jroning babagan
internasionalisasi lan lokalisasi perangkat lunak komputer. Standar iki wis
diterapaké ing teknologi-teknologi saiki, klebu XML, basa pamrograman Java, lan
sistem operasi modhèrn.

Aksara-aksara Nusantara sing wis nduwèni standar Unicode yakuwi aksara Bugis,
Bali, Rejang, lan Sundha (Kaganga/Pakuan).



https://jv.wikipedia.org/wiki/Tetanduran_ngembang

Tetanduran wiji katutup (Magnoliophyta utawa Angiospermae, diwaca angiosperme
kanthi "e" pungkasan diwaca dawa) utawa tetanduran ngembang iku klompok paling
akèh jinisé saka tetanduran sing urip ing dharatan. Jenengé dijupuk saka ciriné
sing paling khas, ya iku ngasilaké alat réproduksi wewangun kembang utawa amarga
bakal wijiné kabungkus déning karpela utawa godhong woh. Ciri sing paling keri
iki mbédaaké saka klompok tetanduran wewiji liyané: Gymnospermae utawa
tetanduran wiji kabukak.

Jeneng Angiospermae dijupuk saka panggandhéngan rong tembung basa Yunani kuna:
αγγειον (aggeion, "panyangga" utawa "pangreksa") lan σπερμα (spérma, "wiji")
sing dikenalaké déning Paul Hermann taun 1690. Ing sabagéan gedhé sistem
taksonomi modhérn, klompok iki saiki manggon ing takson minangka divisi lan
migunaaké jeneng klompok (ya iku magnolia) sing nunjukaké kabèh ciri-ciri khasé:
Magnoliophyta, nanging klasifikasi paling anyar adhedhasar APG mapanaké ing
sawijining klade sing ora duwé takson resmi.

Tetanduran ngembang dibedaaké saka klompok liya adhedhasar apomorfi (ciri-ciri
kawarisaké) sing khas dikembangaké déning klompok iki. Kabèh ciri-ciri iki ana
ing bagéan reproduktif. Ciri-ciriné ya iku:

Kembang dadi penciri sing paling nyata lan mbédaaké saka klompok tetanduran
wewiji liyané. Kembang mbantu klompok tetanduran iki miyaraké kemampuan évolusi
lan lungkang (ruang urip utawa niche) ékologisé saéngga marakaké cocog banget
kanggo urip ing dharatan.

Stamen utawa benang sari adoh luwih énthéng tinimbang organ kanthi fungsi sarupa
ing tetanduran wiji kabukak (ya iku strobilus). Benang sari wus ngalami évolusi
supaya bisa adaptasi karo penyerbuk lan kanggo nyegah pembuahan dhéwé. Adaptasi
nuju arah iki uga miyaraké jangkauan ruang uripé.

Gametofit jantan sing karéduksi sanget (ana ing serbuk sari lan mung kapérang
saka telung sèl) mbiyantu sanget ngurangi wektu antarané panyerbukan, nalika
serbuk sari tekan ing organ wadon, lan pambuahan. Wektu normal antarané rong
tahap mau biasané 12-24 jam. Ing Gymnospermae wektu sing diperloaké kanggo
perkara kasebut bisa nganti setaun.

Karpela utawa godhong woh rapet mbungkus bakal wiji utawa ovulum, saéngga nyegah
pambuahan sing ora dikarepaké. Sel spérma bakal dikontrol déning putik kanggo
mbuahi sèl endhog (ovum). Sawisé pambuahan, karpela lan sapérangan jaringan ing
sekitaré uga bakal berkembang dadi woh. Woh duwé fungsi adaptif kanthi ngreksa
wiji saka perkecambahan sing ora dikarepaké lan mbantu prosès panyebaran nuju
wewengkon sing luwih wiyar.

Kaya ing gametofit jantan, ukuran gametofit betina uga sangat berkurang dadi
mung pitung sel lan kareksa ing njero bakal wiji. Ukuran sing saya cilik iki
mbantu nyepetaké perkembangan urip tetanduran. Mung klompok Angiospermae sing
duwé prilaku sausum ing prosès kauripané. Prilaku iki marakaké gampang banget
njlajah lungkang sing adoh luwih wiyar.

Pawangunan endosperma ing wiji iku ciri khas Angiospermae sing ndhukung banget
tumrap adaptasi amarga nglengkapi embrio utawa thukulan kanthi cadhangan
panganan ing perkembangané. Endosperma sacara fisiologis uga nambah kuwat daya
serep wiji tumrap hara sing diperloaké tetanduran enom ing perkembangané.

Ing awalé, jeneng Angiospermae dimaksudaké déning Paul Hermann (1690) kanggo
kabèh tetanduran sing ngembang kanthi wiji sing kabungkus ing kapsula, lan
ditentangaké karo Gymnospermae minangka tetanduran sing ngembang kanthi woh
achene utawa duwé karpela kawilah. Ing pangertèné, kabèh woh utawa bagéané
dianggep minangka wiji lan "kabukak". Rong istilah iki dipigunaaké déning
Carolus Linnaeus kanthi pangertèn sing padha nanging digunaaké minangka
jeneng-jeneng saka kelas Didynamia.

Nalika Robert Brown ing taun 1827 nemoaké bakal wiji sing bener-bener kabukak
ing sikas lan tetanduran runjung, panjenengané mènèhi jeneng Gymnospermae kanggo
rong klompok tetanduran iki. Taun 1851 Wilhelm Hofmeister nemoaké owah-owahan
sing dumadi ing kanthong embrio saka tetanduran ngembang (penyerbukan dhobel).
Asil panemon iki ndadèaké Gymnospermae minangka kelas sing bener-bener béda saka
dikotil, lan istilah Angiospermae wiwit diterapaké kanggo kabèh tetanduran
wewiji sing dudu rong klompok sing disebutaké Robert Brown. Pangertèn pungkasan
iki sing isih bertahan nganti saiki.

Ing sistem taksonomi modhérn, klompok tetanduran ngembang dipapanaké ing manéka
warna takson. Saliyané Angiospermae, klompok iki disebut uga Anthophyta
("tetanduran kembang"). Sistem Wettstein lan Sistem Engler mapanaké Angiospermae
ing tingkat subdivisio. Sistem Reveal nglebokaké kabèh tetanduran ngembang ing
subdivisio Magnoliophytina, nanging ing èdhisi terusané misahaké dadi
Magnoliopsida, Liliopsida, lan Rosopsida. Sistem Takhtajan lan sistem Cronquist
nglebokaké klompok iki ing njeron tingkat divisio kanthi jeneng Magnoliophyta.
Sistem Dahlgren lan sistem Thorne (1992) migunaaké jeneng Magnoliopsida lan
mapanaké ing tingkat kelas. Saiki, sistem klasifikasi sing paling pungkasan,
kaya sistem APG (1998) lan sistem APG II (2003), ora ndadèaké manèh minangka
sawijining klompok takson dhéwé nanging minangka sawijining klade tanpa jeneng
botani resmi kanthi jeneng angiosperms (sistem iki migunaaké jeneng-jeneng basa
Inggris utawa diinggrisaké kanggo jeneng-jeneng ora resmi).

Klasifikasi internal klompok iki ngalami akèh owah-owahan. Sistem Klasifikasi
Cronquist (1981) isih akèh dipigunaaké nanging wiwit dipitakonaké keakuratané
saka sisih filogeni utamané amarga matentangan karo asil-asil panylidikan
molekular. Kesepakatan umum bab kepriyé tetanduran ngembang diklumpukaké wiwit
tercapai wiwit asil "Angiosperm Phylogeny Group" (APG) diwetokaké taun 1998 lan
dianyaraké (update) ing taun 2003 minangka Sistem Klasifikasi APG II.

Sistem Cronquist mbagi tetanduran ngembang dadi rong klompok: Magnoliopsida lan
Liliopsida. Jeneng pemeri liya sing diidinaké ing Pasal 16 ICBN iku
Dicotyledoneae (dikotil) lan Monocotyledoneae (monokotil) adhedasar sajarah lan
nunjukaké sawijining ciri sing cukup gampang kanggo diamati sanajan ora mesthi
mangkono: tetanduran dikotil nduwèni loro godhong lembaga éwadéné tetanduran
monokotil nduwèni siji godhong lembaga.

Sistem APG, sing migunaaké konsèp kladistika lan akèh migunaaké metode
panglompokan statistika (clustering) sarta nglebokaké data-data molekular,
ngéntuki manawa monokotil arupa klompok monofiletik utawa holofiletik, lan
dijenengi monocots (wangun jamak saka monocot), nanging dikotil pranyata ora
(disebut minangka klompok asifat parafiletik). Sanajan mangkono ana klompok
gedhé dikotil sing monofiletik sing dijenengi eudicots utawa tricolpates. Jeneng
eudicot ateges "dikotil sejati" amarga nunjukaké ciri-ciri sing biasa dinyataaké
minangka ciri khas dikotil, kayata kembang kanthi papat utawa lima mahkota
kembang lan papat utawa lima kelopak kembang. Sisa saka pamisahan iki, sing
tetep parafiletik, biasa dijenengi paleodicots (paleo- ateges "purba" utawa
"kuno") kanggo nggampangaké panyebutan.

Panylidikan migunaaké filosofi filogeni nganti saiki wus nemoaké wolung klompok
utama ing tetanduran ngembang, ya iku monocots, eudicots, Amborellales,
Nymphaeales, Austrobileyales, Chloranthales, Ceratophyllales, lan magnoliids.
Gegandhengan ing antarané siji lan sijiné nganti saiki isih terus dislidiki.

Jinis tetanduran ngembang diprakiraaké watara 250.000 tekan 400.000 sing bisa
diklumpokaké nganti paling sithik 402 suku (adhedhasar taksiran ing Sistem APG
II). Sistem APG 1998 nelaaké ana 462 suku. Monokotil nyakup sekitar 23% saka
kabèh spesies lan "dikotil sejati" (eudicots) nyakup 75% saka kabèh spesies.

Kasepuluh suku ing ndhuwur nyakup manéka warna jinis tetanduran penting ing
kauripan manungsa, ing bidhang tetanèn, kahutanan lan indhustri. Suku
suket-suketan cetha arupa suku paling penting amarga ngasilaké manéka warna
sumber energi pangan kanggo manungsa lan kéwan saka pari, gandum, jagung, jelai,
haver, jawawut, tebu, sarta sorgum. Suku polong-polongan manggon ing papan
paling penting nomer loro, minangka sumber protein nabati lan sayuran utama lan
manéka warna peran budaya liya (kayu, pewarna, lan racun). Suku nilam-nilaman
anggotané akèh tetanduran sing ngasilaké lenga atsiri lan bahan obat-obatan.

Tetanduran ngembang uga dadi pamasok sumberdaya alam ing wangun kayu, kertas,
serat (umpamané kapas, kapuk, lan henep, sisal, serat manila), obat-obatan
(digitalis, kamfer), tetanduran hias (ruangan utawa tarbuka), lan manéka warna
daftar dawa kagunaan liya.



https://jv.wikipedia.org/wiki/T%C3%A9ologi

Téyologi (basa Yunani θεος, theos, "Allah, Pangéran", lan λογια, logia,
"tetembungan," "pocapan," utawi "wacana") inggih punika wacana ingkang adhedasar
pangraos ngenani babagan agama, kerohanian lan Pangéran (Lih. ngandhap,
"Téyologi lan agama sanes sanesipun agama Kristen"). Kanthi mekaten, téyologi
inggih punika ngilmu ingkang ngrembag babagan sadaya ingkang wonten gandheng
cenengipun kaliyan agama. Téyologi punika sadaya ingkang wonten gandheng
cenengipun kaliyan Pangéran.

Tembung 'téyologi' punika saking basa Yunani koine, ananging sampun ewah awit
asring dipunginakaken para panyerat Kristen. Awit saking punika tembung punika
kagem bangsa kilen nggadhahi latar Kristen. Ananging sapunika tembung punika
saged dipunginakaken kangge wacana ingkang tegesipun ngenani babagan agama. Ing
agama Kristen, téyologi taksih kabagi dados maneka warna sub divisi.

Tembung téyologi kapendhet saking basa Yunani Helenis, nanging tegesipun tembung
punika sampun ewah awit tembung punika dipunginakaken ing salebetipun pamikiran
Kristen ing Éropah sadangunipun Abad Pertengahan lan jaman Pencerahan.



https://jv.wikipedia.org/wiki/Swaziland

Krajaan Swaziland iku sawijining nagara cilik ing kidul Afrika kang ora ndarbèni
pasisir lan dumunung ana ing antara Afrika Kidul ing sisih kulon lan Mozambik
ing sisih wétané.

Kepala nagarané ya iku raja, kang wiwit taun 1986 diwengku déning Raja Mswati
III, kang marisi tahka saka bapaké Raja Sobhuza II. Miturut tradhisi, raja
ndarbèni kuwasa bebarengan karo ibuné (Indovukazi, Gajah-Betina Besar). Raja
Mswati dianggep minangka kepala administrasi nagara déné ibuné minangka kepala
rohaniah lan kepala nasional nagara. Minangka sawijining monarki, raja ora mung
nunjuk perdana mentri, kepala pamaréntahan, nanging uga nunjuk sawetara
perwakilan kanggo kaloro badan Libandla (parlemen). Senat dumadi saka 30
anggota, lan Dewan Perwakilané ndarbèni 65 kursi, 55 dilungguhi déning wakil
kapilih (pemilihan dianakaké saben 5 taun ing sasi November).

Konstitusi 1968 dibatalaké (suspended) taun 1973 jroning sawijinié kaputusan
Kahanan Darurat kang isih lumaku nganti saiki. Taun 2001 Raja Mswati III nunjuk
siji komite kanggo nulis konstitusi anyar. Rancangan diwetokaké minangka
komentar ing sasi Mei 2003 lan November 2004. Nanging, dikritik déning
organisasi serikat sipil ing Swaziland lan organisasi hak manusia ing panggonan
liyané.

Raja Mswati III uga asring dikritik amarga urip nikmat ing sawijining nagara
kang kena infeksi HIV paling dhuwur sadonya iku. Kanthi armada montor méwah,
yutan dientèkaké kanggo ndandani istana kanggo para garwané, kosok balèn karo
kahanan watara 34% padunung kang nganggur, mèh 70% urip kanthi pikolèhan kang
kurang saka 1 dolar AS sedina, lan kanthi 39% wong dhiwasa kang kajangkit HIV.

Swaziland ndarbèni pemandangan alam kang manéka warna; saka pegunungan ing
sadawané tapel wates Mozambik nganti sabana ing sisih wétan lan alas udan ing
sisih kulon-lor. Sawetara kali mili ing nagara iki, contoné Kali Lusutfu. Kanthi
50.000 padunung, Mbabane, kutha krajan Swaziland, minangka kutha paling gedhé;
kutha gedhé liyané klebu Manzini, Lobamba lan Siteki.

Mayoritas padunung asalé saka suku Swazi, nanging ana sawetara saka suku Zulu,
bangsa Éropah, lan pengungsi saka Mozambik. Basa-basa resmi ing Swaziland ya iku
basa Swati lan basa Inggris (kang minangka basa tertulis resmi). Agama utama ya
iku agama Kristen, kang asring campur karo sawetara kapercayaan tradisional.
Saliyané iku aaa uga komunitas Yahudi lan Muslim.



https://jv.wikipedia.org/wiki/Spesies

Spesies utawa jinis iku takson kang dipigunaaké ing taksonomi kanggo nunjuk siji
utawa sapérangan klompok individu (populasi) sing padha lan bisa saling mbuahi
siji lan sijiné ing saknjeron klompoké (saling mbagi gen) nanging ora bisa karo
anggota klompok sing béda. Anggota-anggota ing sawijining spesies manawa saling
kawin bisa ngasilaké keturunan kang fertil tanpa alangan reproduktif. Bisa uga,
sapérangan klompok ing sawijining spesies ora saling berkawin amarga alangan
geografis nanging manawa ditemoaké lan dikawinké bisa ngasilaké keturunan
fertil. Loro spesies kang béda manawa saling kawin bakal ngadhepi masalah
alangan biologis; manawa ngasilaké keturunan kang séhat, keturunané iki biasané
steril/mandul.

Spesies, manawa disebut ing jeneng ilmiah, disingkat sp. (Contoné Phalaenopsis
sp. — ateges "sakjinis Phalaenopsis", nemawa jamak disingkat spp.).

Ing taksonomi kéwan ana sawijining tingkat takson ing sakngisoré spesies:
subspesies (disingkat ssp. (nanging biasané ora ditulis ing jeneng ilmiah
kéwan). Ing taksonomi tetanduran, fungi, lan bakteri ana takson liya sakngisoré
subspesies: varietas, subvarietas, lan forma. id;Spesies



https://jv.wikipedia.org/wiki/Samudra_Kidul

Samudra Antarktika utawa Samudra Kidul iku massa banyu segara sing ngubengi
bawana Antartika. Tlatah iki minangka samudra paling gedhé kapapat lan wis
disepakati disebut minangka samudra déning Organisasi Hidrografik Internasional
(IHO) ing taun 2000. Sadurungé iku, pandhangan umum mratélakaké yèn Samudra
Atlantik, Samudra Hindia lan Samudra Pasifik langsung wewatesan karo pesisir
Antartika.

65 00 LS, 0 00 BT (sacara nominal), ananging Samudra Kidul nduwèni béda karakter
unik minangka massa banyu segara sing gedhé sing ngubengi bawana Antartika;
samudra iki dumunung antara 60° lintang kidul nganti pasisir bawana Antartika,
lan nyakup 360° bujur bumi.

Definisi kanggo Samudra Kidul isih durung padha banget ing saindhenging donya.
Australia ménéhi dhéfinisi Samudra Kidul mèmper karo dhéfinisi IHO nanging
nglebokaké uga kabèh massa banyu segara sing dumunung ing antara pasisir kidul
Australia, Tasmania lan Selandia Anyar minangka Samudra Kidul, dudu Samudra
Hindia.

Suhu banyu segara manéka warna antara 10 lan -2°C. Badai siklon lumaku saka arah
wétan ngubengi bawana lan kerep banget arupa badai gedhé amarga anané béda suhu
sing nyata antara dhataran ès karo segara. Wewengkon samudra saka lintang 40 LS
nganti Lingkar Antartika minangka wewengkon kanthi kacepatan angin rata-rata
paling kuwat dibandingaké panggonan liyané ing donya. Ing mangsa adhem, samudra
njendhel (membeku) nganti 65° LS ing sektor Pasifik lan nganti 55° LS ing sektor
Atlantik, suhu lumahing segara mudhun nganti sangisoré 0 °C. Ing sawetara titik
ing pasisir bawana, isih ditemokaké dhaérah bébas ès, bab iki disebabaké anané
angin sing kuwat sing terus menerus milir saka bawana menyang samudra.

Samudra Kidul, jeroné rata-rata 4.000 - 5.000 m, mung sethithik panggonan kang
cethèk. Dhangkalan bawana Antartika umumé ciut lan luwih jero (400 – 800 m)
katimbang rata-rata jeroné dhangkalan ing bawana liyané (133 m).

Selimut ès Antartika tansaya amba saka minimum 2,6 yuta km² ing sasi Maret
nganti dadi 18,8 yuta km² ing sasi September, tegesé ambané nambah mèh tikel
pitu. Arus Sirkumpolar Antartika (dawané 21.000 km) mili tumuju menyang arah
wétan; minangka arus samudra paling gedhé ing donya, ngilèkaké 130 yuta m³ banyu
saben dhetik, tegesé kaping satusé kabèh ilèn banyu kali sing ana ing donya.



https://jv.wikipedia.org/wiki/Rokok

Rokok utawa sigarèt utawa udud ya iku linthingan kang digawé saka kertas, dawané
70–120 mm (akèh variasiné miturut nagara prodhuksi) kanthi dhiamèter 10 mm kang
isiné cacahan saka godhong tembakau. Cara migunakaké rokok ya iku kanthi mbakar
salah siji pucuké nganti metu mawané supaya keluké bisa diisep nganggo lambé ing
pucuk kang liyané. Rokok biyasané dibungkus kanthi wujud bungkusané kothak lan
dibungkus ing kertas supaya gampang anggoné nggawa. Ing bungkus rokok biyasané
ana tulisan kang kuduné dadi wigatiné para panganggo rokok, kayadéné bahaya
kangker lan serangan jantung, nanging saiki tulisan iku mung dadi hiasan ing
bungkusané thok tanpa digatèkké kanthi tenanan.

Rokok nduwèni kandhungan kimia kang asipat mbahayani kanggo kasarasan awak.
Rokok nduwèni kandhungan kimia kang cacahe luwih saka 4.000 zat kimia kang
mbahayani kanggo kasarasan awak. Kandungan kimia kang mbahayani kanggo kasarasan
awak ya iku acroelin, karbon moniksida, nikotin, amonia, formic acid, hydrogen
cyanida, nitrous oksida, phenol, formaldehida, acetol, hydrogen sulfida,
phyridin, metanol, methyl klorida, lan tar. Zat-zat iku mau ora mung mbahayani
kanggo panganggo rokok, nanging uga mbahayani kanggo prokok kang pasip.

Carané nggawé rokok ya iku tembakau kang wis dicacah utawa dirajang, dipépé
dhisik sagaringé. Sawisé garing, banjur dilinthing utawa digulung nganggo kertas
kang wis dicakakeé. Ing gulungan kang pungkasan, kertasé dilèlèti lém supaya
bisa rapet. Carané nglinthing bisa nganggo tangan utawa alat kang isih
sedherhana. Cara kang kaya ngono dianggo nalika nggawé rokok sigarét krètèk
tangan. Ana uga kang nggawe rokok sigarét krètèk nganggo mesin, bédané yèn
nganggo mesin asil prodhuksiné bisa luwih akèh amarga luwih cepet kerjané. Bahan
kang dianggo nggawé rokok akèh macemé, kayata klobot utawa sarung jagung, kawung
utawa godhong aren, sigaret saka kertas, lan cerutu saka godhong tembakau.



https://jv.wikipedia.org/wiki/Robot

Robot ya iku piranti mékanik lan dhuweni kecerdasan gawéan kang bisa nglakokaké
tugas kanthi nggunakaké pangawasan kontrol manungsa utawa nggunakaké program
kang wis digawé kanthi dirancang dhisik. Robot isa gerak dhéwé (otonom) uga bisa
semi otonom lan bisa dikendalikake nganggo piranti liya sing dicekel utawa
dikontrol manungsa. Robot biyasané kanggo nglakokaké tugas kang abot kang ora
bisa dilakoni manungsa. Saliyané abot pagawéyan kang dilakokaké robot uga
mbebayani, dibolan-balèni, lan rusuh. Robot biyasané digunanaké ing industri.
Ing bidhang industri robot biyasané dianggo ing bidhang prodhuksi. Robot ing
industri uga nduwèni tugas ngresiki limbah kang nduwèni sifat racun,
panjelajahan ing jero banyu utawa ing luar angkasa, ing tambang, search and
rescue, lan kanggo luru hasil tambang. Robot uga kena kanggo hiburan, pranti
kanggo ngresiki omah kayata kanggo ngresiki awu, lan ngetoki suket.

Saliyané iku robot uga manut nalika dikongkon. Ing jaman kang teknologi lan ilmu
kang ngrembaka kanthi cepet bakal dirancang robot-robot kanggo nggampangaké
tugasé manugsa. Robot uga ana kang bisa numpak montor. Nalika nggawé robot
mbutuhaké ancangan kang bener saéngga robot bisa nglakoni apa kang wis
diprogramaké. Kayata nalika robot dirancang kanggo mlayu aja nganti robot malah
mlaku. Apamanéh nalika robot nggarap tugas kang penting lan mbebayani, nalika
salah program bakal nggawé rusak pagawéyan kang digarap. Nggawé robot mbutuhaké
akèh alat éléktronik lan komputer kanggo mrogram. Robot uga ora kena digawé
sembarang wong, wong kang nggawé robot ya iku ahli khusus kang nduwèni kawruh
kang mumpuni ing tèknologi lan éléktro.

Tembung Robot bisa kelbu robot mesing utawa sesuatu sing tampak, isa dicekel lan
ana bentuke, lan robot virtual utawa perangkat lunak sing dijenengi robot,
nanging piranthi robot virtual iku saiki dijenengi Bot (internet robot). Ora ana
standar resmi sing memaktup apa wae sing dijenengi robot utawa luput. Wonten
kesepakatan umum saka para ahli lan masyarakat yèn robot iku cendrung
ngelakokake adicara punika: isa gerak lan gubah, isa mengoprasikan apa wae sing
kalebu fungsine, wonten kecerdasan gawéan, kecerdasan iku isa niru manungsa,
kéwan lan liya-liyane sing digarap déning manungsa utawa garapan saka kecerdasan
olahanne dewe.

Robot iku tembang sing padinane subjektif.. Conto: Joseph Engelberger pionir
saka Industri Robot tau ngomong, "Kula ora bisa mendefiniskan Robot, nanging
kula bisa ngerti yèn alat utawa benda iku robot." Miturut Ensiklopedia Britania,
Robot iku "Kabeh mesin otomatis sing dioperasike sing genteni pirembagan
manungsa nalika ora memper manungsa (segi fisik)". Merriam-Webster
mendeskripsikan robot iku "Mesin sing memper manungsa lan bisa ngelakoake
tindakan kompleks (isa maca lan nulis) kaya manungsa", utawa "piranthi sing
otomatis ngelakoake tugas-tugas berulang lan rumit.

Nalika durung ana definisi tunggal kompleks saka tembung "robot" iku, nanging
robot iku nduwèni beberapa utawa kabèh karakteristik. iki ya iku mesin listrik
sing dhuwei beberapa kaprigelan kanggo berinteraksi karo benda-benda fisik lan
dikei kecerdasan gawéan kanggo ngelaksanakake aktivitas utawa fungsi tartamtu.
mesin iki uga bisa nyerep objek fisik (nganggo sensor) ing lingkungan sekitar,
pengolahan data, lan timbal balik karo alam. iki sing bedakake robot karo
komponen mekanis sederhana utawa komponen mekanis kompleks sing isane ngelakoake
1 utawa luwih fungsi.



https://jv.wikipedia.org/wiki/Quebec

Quebec (basa Inggris diwaca [kwəˈbɛk] utawa [kəˈbɛk]), ing basa Perancis Québec
(diwaca [kebɛk]) iku propinsi kang paling gedhé ing Kanada miturut geografis,
lan paling gedhé miturut populasi sawise Ontario. Cacahe warga ing propinsi iki
7.568.640 (Statistik Kanada, Januari 2005). Cacahe iku 24%-ne warga Kanada.
Kanthi basa, budaya lan lembaga kang ana ing njerone, iku kaya dene nagara ing
njero Kanada. Basa kang resmi lan anane mung siji kang digunakake iku basa
Perancis, mbentuk laladan francophone Amerika Lor. Quebec iku propinsi ing
Kanada kang nganggep basa Inggris iku ora dadi basa resmi (ing tataran
propinsi), lan dadi propinsi ing Kanada kang ndadekake basa Perancis dadi basa
resmi. Liyane iku New Brunswick, miturut Constitution Act 1982.

Kutha krajané Propinsi Quebec ya iku Quebec, kang dadi kutha kang paling gedhé
ya iku Montreal. Wargane diarani Quebecer (diwaca "Quebeker") ing basa Prancis
un(e) Québécois(e), (diwaca "Quebekwa") kang isa uga digunakake ing basa
Inggris.



https://jv.wikipedia.org/wiki/Perancis

Républik Prancis utawa Parangakik (basa Prancis: République française, Walanda:
Frankrijk) iku nagara gedhé ing Éropah. Kutha krajanné Paris. Saliyané ing
dharatan Éropah, wewengkoné uga nyakup sawetara pulo lan wewengkon ing bawana
liya. Prancis Metropolitan mbentang saka Segara Tengah nganti Selat Inggris lan
Segara Lor, sarta saka Kali Rhein nganti Samudera Atlantik. Wangun wewengkon iki
wujudé segi enem saéngga diparabi l'Hexagone ("Sang Segienem").

Ing dharatan, Prancis diwatesi déning Belgi, Luxemburg, Jerman, Switserlan,
Itali, Monako, Andorra, lan Sepanyol. Prancis lan Inggris dihubungaké déning
Terowongan Channel kang nembus dhasar Selat Inggris. Ing jaba wewengkon
metropolitané, Prancis uga nduwé wates karo Brasil, Suriname, lan Antillen
Walanda.

Républik iki nganut dhémokrasi kang nganut sistem semi-presidensial. Idhe-idhe
pokok kamot jroning La Déclaration des droits de l'Homme et du citoyen
(Dheklarasi hak menungsa lan warga). Minangka telu nagara gedhé ing Uni Éropah
bebarengan karo Britania Raya lan Jerman, Prancis minangka salah siji pangadeg
Uni Éropah lan minangka anggota kanthi jembar wewengkon kang paling amba.
Prancis uga minangka salah siji pangadeg Perserikatan Bangsa-Bangsa kang dadi
salah siji anggota tetep Dewan Keamanan PBB kang nduwé hak véto.

Prancis misuwur kanthi jagad adibusana (fashion), roti, anggur, musik, sepur
super cepet TGV, lan resor-resor ski ing Pagunungan Alpen, cedhak tapel wates
karo Switserlan. Jeneng "Prancis" marisi jeneng sawijining karajaan Jermanik
kang wewengkoné tau nyakup laladan iki sawisé runtuh Kasésaran Ngerum, ya iku
karajaan Franka.

Tapel wates Prancis modhèrn padha karo Galia kuna, sing dipanggoni déning Galia
Kelt. Galia dikuwasani Ngerum déning Yulius Sésar ing abad ka-1 SM, lan Galia
migunakaké Basa Ngerum (Latin, ing ngendi tuwuhing basa Prancis) lan budaya
Ngerum. Kristen mlebu ing abad ka-2 lan 3 M, lan ditetepaké ing abad ka-4 lan 5
saéngga St. Jerome nulis yèn Galia siji-sijiné wewengkon sing "bébas saka
kapercayan nyimpang".

Ing abad ka-4 M, pertahanan sisih wétan Galia ing sadawaning Rhine diajuraké
déning suku Jermanik, mliginé saka Frank, ya saka bab iki asalé jeneng kuna
Francie. Jeneng modhèrn France asal saka jeneng domain feodal Raja Capetia
Prancis ing saubengé Paris. Frank ya iku suku pisanan ing antara panguwasa
Jermanik ing Éropah sawisé keruntuhan Kesésaran Ngerum lan pindhah agama dadi
Kristen Katulik saka kapercayan Arianisme (Raja Clovis pindhah agama ing taun
498); saéngga Prancis antuk julukan "Gereja paling anom" (La fille ainée de
l’Église), lan Prancis ngowahi julukan iku dadi "Kerajaan Prancis Paling
Kristen".

Madeg minangka entitas kapisah diwiwiti kanthi Perjanjian Verdun (843), kanthi
pamérangan Kesésaran Karoling Charlemagne dadi Francia Wétan, Francia Tengah lan
Francia Kulon. Francia Kulon ya iku wewengkon sing dikuwasani Prancis modhèrn
lan awal saka Prancis modern.

Dinasti Karoling mimpin Prancis nganti 987, nalika Hugh Capet, Duke of France
lan Bangsawan Paris, diangkat dadi Raja Prancis. Keturunané, Capetia Langsung,
Dinasti Valois lan Dinasti Bourbon, nyawijèkaké nagara liwat manéka perang lan
pewarisan dinasti. Monarki iki nggayuh kejayaan sajroning abad ka-17 lan
kakuwasan Louis XIV saka Prancis. Wektu semana Prancis nduwèni gunggung padunung
paling gedhé ing Éropah (pirsani Dhémografi Prancis) lan nduwèni prabawa gedhé
marang pulitik, ékonomi, lan budaya Éropah. Prancis dadi, lan ditetepaké
sajroning sawetara wektu, basa umum ing urusan luar negeri. Akèh Pencerahan
kedadéyan ing lingkaran intelektual Prancis, lan akèh panemuan ilmiah asal saka
èlmuwan Prancis ing abad ka-18. Saliyané iku, Prancis nduwèni manéka jajahan ing
Amerika, Afrika lan Asia.

Kerajaan mrintah Prancis nganti Revolusi Prancis, taun 1789, Louis XVI lan
garwané, Marie Antoinette, dièksekusi (taun 1793), bebarengan karo èwon warga
sipil Prancis liyané. Sawisé manéka skéma pamaréntahan, Napoleon Bonaparte
ngrebut pamaréntahan Républik taun 1799, lan dadi Konsul Pisanan, lan banjur
dadi Kaisar, apa sing sekarang dikenal minangka Kekaisaran Pisanan (1804–1814).
Jroning sawetara perang, pasukané nguwasani sebagéyan gedhé bawana Éropah, lan
anggota kulawarga Bonaparte dipitaya dadi raja ing kerajaan-kerajaan sing anyar
iku.

Sawisé kekalahan pungkasan Napoleon taun 1815 ing Perang Waterloo, monarki
Prancis dibentuk manèh, nanging kanthi watesan konstitusional anyar. Taun 1830,
sawijining pambrontakan warga sipil meksa pambentukan Monarki Juli
konstitusional, sing lumaku nganti 1848. Républik Kapindho sing berusia pendek
iki berakhir taun 1852 nalika Louis-Napoléon Bonaparte memproklamirkan
Kekaisaran Kapindho. Louis-Napoléon mundur sawisé kekalahan dalam perang
Prancis-Prusia taun 1870 lan rezimnya digantikan déning Républik Ketiga.

Prancis nduwèni jajahan kolonial, jroning manéka bentuk, wiwit awal abad ka-17
nganti 1960-an. Ing abad ke-19 lan 20, imperium kolonial seberang segara globalé
paling gedhé kapindho ing donya sawisé Imperium Britania. Ing pucuké, antara
1919 lan 1939, imperium kolonial Prancis kapindho mbentang nganti 12.347.000
kilomèter pesagi (4.767.000 sq mi). Kalebu Prancis Metropolitan, total wewengkon
dharatan ing sangisoré kadhaulatan Prancis nggayuh 12.898.000 kilomèter pesagi
(4.980.000 sq mi) taun 1920-an lan 1930-an, sing nyakup 8.6% saka total dharatan
donya.

Senadyan menang jroning Perang Donya I lan Perang Donya II, Prancis ngalami akèh
kurban lan rugi material (lan senadyan mung sebagéyan cilik teritoriné
dikuwasani sajroning Perang Donya I, teritori metropolitané dikuwasani kabèh
déning Jerman sajroning perang kapindho). Taun 1930-an ditandhani déning manéka
reformasi sosial sing dikenalaké déning pamaréntah Front Populer. Républik
Kapapat dibentuk sawisé Perang Donya II lan, saliyané tuwuhing ékonomi sing
spektakulèr (les Trente Glorieuses), nagara iki ngupaya nglola status pulitiké
minangka nagara bangsa dominan. Prancis ngupaya njaga imperium kolonialé,
nanging banjur nuwuhaké masalah. Usaha 1936 kanggo ngrebut manèh kontrol
Indocina Prancis ngakibataké Perang Indocina Pisanan, sing wusanané Prancis
kalah ing Pertempuran Dien Bien Phu taun 1954. Sawetara sasi sabanjuré, Prancis
ngadhepi konflik anyar, lan luwih gedhé ing Aljazair.

Debat ngenani bab mungkin utawa orané njaga kontrol marang Aljazair, sing banjur
‘omah tumrap sak yuta’ penetap Éropah, ngajuraké nagara lan arep ngobaraké
perang sipil. Taun 1958, Républik Kapapat sing lemah lan ora stabil owah dadi
Républik Kalima, sing nduwèni kakuwasan Presiden luwih dikuwataké. Pemimpin
pisanané, Charles de Gaulle ngupaya nyawijèkaké nagara lan mungkasi perang.
Perang Aljazair lan perang sipil Prancis-Prancis sing lumaku ing kutha krajan
Aljir, rampung kanthi négosiasi damai taun 1962 sing ngasilaké kamardikan
Aljazair.

Ing sawetara dekadé pungkasan, rekonsiliasi lan kerjasama Prancis karo Jerman
wis mbuktèkaké sentral marang pulitik lan integrasi ékonomi Uni Éropah, kalebu
perkenalan euro sasi Januari 1999. Prancis wis mapan ing garis ngarep nagara
anggota Uni Éropah sing nyoba manfaataké kasempatan persatuan kauangan kanggo
mbentuk sawijining badan pulitik, pertahanan, lan keamanan Uni Éropah sing luwih
nyawiji lan mampu. Elektorat Prancis milih nentang ratifikasi Perjanjian
Konstitusional Éropah sasi Mei 2005, nanging Perjanjian Lisboa diratifikasi
déning Parlemen pada Februari 2008.

Padunung Prancis cacahé kurang luwih 62 yuta jiwa. Prancis iku nagara paling
padhet ka-19 ing donya. Kutha paling gedhé ing Prancis ya iku Paris, Marseille,
Lyon, Lille, Toulouse, Bordeaux, Nice, Strasbourg, Nantes lan Rennes.

Taun 2003, tuwuhing padunung Prancis (ora kalebu imigrasi) nyumbang amèh kabèh
tuwuhing padunung ing Uni Éropah. Taun 2004, tuwuhing padunung ya iku 0.68% lan
ing taun 2005 gunggung kelairan lan fertilitas terus nambah.

Wewengkon utama Prancis dumunung ing dharatan Éropah Kulon lan ditambah manèh
karo sawetara teritori ing Amerika Lor, Karibia, Amerika Kidul, Samudra Hindia
bagéan kidul, Samudra Pasifik, lan Antartika. Teritori kasebut nduwé wangun
pamaréntahan saka tataran département d'outre-mer nganti Pays d'outre-mer.
Sacara geografis Prancis kapérang dadi 26 région; 21 ing antarané dumunung ing
Perancis Dharatan, 1 ing pulo Korsika, lan 4 ing jaba bawana Éropah. Région
kabagi manèh dadi département(96 département ing Perancis dharatan). Département
kapérang jroning 329 arrondissement, lan arrondissement kapérang dadi 3,879
canton, banjur kapérang manèh dadi 36,569 komunitas.



https://jv.wikipedia.org/wiki/Milan

Milano (Milano jroning basa Italia, lan Milán jroning dhialek Milan, saka basa
Latin, Mediolanum kang tegesé 'ing tengah hamparan') iku sawijining kutha utama
ing sisih lor Italia, lan dumunung ing hamparan Lombardia, wewengkon paling maju
ing Italia. Milan nduwé watara 1,3 yuta padunung (2004); yèn digunggung karo
wewengkon saubengé angka iki maundhak dadi ngluwihi 4,5 yuta lan kabèh Laladan
Metropolitan Milan gunggungé watara 9,5 yuta padunung (2004). Milan iku kutha
krajan wewengkon Lombardia lan pusat ékonomi lan kauangan Italia. Wis
maabad-abad suwéné kutha iki diarani Mailand, kang isih minangka jeneng Milan
jroning basa Jerman.

Provinsi Milan dumunung ing bagéan kulon Lombardia; nyakup wewengkon sing ambané
1.982 km² lan nduwé populasi cacahé 3.702.210 (sensus 2001). Provinsi iki
nduwèni 188 distrik, kanthi populasi kang werna-werna saka Milan (1.256.211)
nganti Nosate (638).

Kutha Milan misuwur déning sawiji perusahaan adibusana lan toko-tokoné (via
Montenapoleone) lan Galleria Vittorio Emanuele ing Piazza Duomo, kang minangka
salah siji pusat blanja paling tuwa ing donya. Milan iku salah siji kutha krajan
adibusana ing donya, kayadéné New York utawa Paris. Produk misuwur liyané ya iku
kue Natal kang legi, jenengé Panettone.



https://jv.wikipedia.org/wiki/Manila

Manila (Maynila ing basa Filipino) punika ibukitha Filipina. Kitha punika
dumunung wonten ing sisi wétan Lempongan Manila ing pulo paling ageng lan paling
ler Filipina, Luzon. Senajan taksih wonten sawetawis panggénan tiyang mlarat,
kitha punika minangka salah satunggiling kitha kosmopolitan donya lan laladan
metropolitanipun dados pusat ékonomi, budhaya, pendidikan lan industri negari
punika. Manila asring kasebat Mutiara Orient.

Manila punika laladan metropolitan kanthi padunung langkung saking 10 yuta jiwa.
Metropolis punika kasebat Metro Manila, nanging asring namung dipun cekak dados
Manila kémawon déning tiyang manca negari, nggadhahi 17 kitha lan munisipal.
Artikel punika namung mbahas kithanipun; pirsani Metro Manila kanggé artikel bab
laladan metropolisipun.

Kitha punika minangka kitha paling padat nomer kalih ing Filipina saksampunipun
kitha Quezon, tilas ibukitha Filipina.

Manila lan laladan sakubengipun dipun dadosaken satunggil minangka Metro Manila
kanggé nggampilaken pengaturan laladan pertumbuhan super cepat punika. Wekdal
punika, kitha lan metropolisipun minangka pusat budhaya lan ékonomi. Nanging
kitha punika ugi nggadhahi masalah over-populasi, kemacetan, lan polusi.

Manila wiwitanipun arupi satunggiling pemukiman muslim ing sungapan Kali Pasig
ing pesisir Lempongan Manila. Salah setunggil perkiraan asal naminipun inggih
punika saking ukara may nilad ingkang sacara harafiah maknanipun "wonten nilad".
Nilad piyambak artosipun tuwuhan bakau akembang pethak ingkang tuwuh ing laladan
punika wau.

Wonten ing tengah abad ka-16, tlatah sakubengipun Manila dipun préntah déning
tiga rajah inggih punika: Rajah Sulayman lan Rajah Matanda ing komunitas sisih
kidulipun Kali Pasig lan Rajah Lakandula ing sisih Lèr. Para rajah wau ugi
ngawontenanken hubungan kaliyan Kesultanan Brunei, Sulu, lan Ternate ing Cavite.

Taun 1570, satunggiling ekspedisi Spanyol ingkang dipun pimpin déning Miguel
López de Legazpi dumugi Manila. Andhahanipun, Martín de Goiti, késah saking Cebu
lan saduginipun dhateng Manila, dipun tampi déning tiyang Tagalog muslim. Senaos
makaten, Goiti tetep nyerang Manila kanthi pasukan ingkang agengipun 300 orang.
Legaz dugi setaun malih lan mujudaken perdamaian kaliyan para rajah.
Piyambakipun ndamel satunggiling dewan kota kanthi anggota 15 jalmi. Intramuros
ingkang dipun kubengi déning tembok dipun wangun kanggé nglindhungi para
penjajah Spanyol. Tanggal 10 Juni 1574, Raja Phillip II saking Spanyol maringi
gelar Insigne y Siempre Leal Ciudad ("Distinguished and Ever Loyal City")
dhumateng Manila. Manila dados ibukitha Filipina taun 1595 lan dados pusat
perdhagangan perak trans-Pasifik.



https://jv.wikipedia.org/wiki/Mamalia

Kéwan nyusoni utawa mamalia iku kelas kéwan vertebrata sing utamané kaciri
déning anané kelenjar susu, kéwan betina ngasilaké susu minangka sumber panganan
anaké; anané rambut; lan awak sing endoterm utawa "getih panas". Utek ngatur
sistem peredaran darah, kalebu jantung sing duwé ruang papat. Mamalia kapérang
luwih saka 5.000 genus, sing sumebar ing 425 kulawarga lan nganti 46 ordo,
sanajan perkara iki gumantung klasifikasi èlmiah sing dianggo.

Sacara filogenetik, sing disebut Mamalia iku kabèh turunan saka nenek moyang
monotremata (kayata echidna) lan mamalia Eutherian (sing duwé plasenta lan duwé
kanthong utawa marsupial)

Sebagéan gedhé mamalia nglairaké katurunané, nanging ana sapérangan mamalia sing
kagolong ing monotremata sing ngendhog. Kalairan uga dumadi ing akèh spesies
non-mamalia, kaya ing iwak guppy lan hiu martil; mula nglairaké dudu kaanggep
minangka ciri khusus mamalia. Semono uga sifat endotermik sing uga diduwéni
déning manuk.

Monotremata ora duwé puting susu, nanging tetep duwé kelenjar susu. Artiné,
monotremata nyukupi syarat kanggo mlebu ing kelas Mamalia. Perlu dimangertèni
manawa taksonomi sing asring dipigunaaké saiki asring nekanaké ing pepadhan
nenek moyang; diagnosa karakteristik migunani banget ing identifikasi asal usul
sawijining makluk, nanging umpama ana salah siji anggota Cetacea jebulé ora duwé
karakteristik mamalia (kayata, duwé rambut) makluk mau bakal tetep dianggep
minangka mamalia amarga nenek moyangé padha karo mamalia liyané.

Mamalia duwé telu balung pangrungu ing saben kuping lan siji balung (dentari)
ing saben sisih rahang ngisor. Vertebrata liya sing kupingé mung duwé siju
balung pangrungu (ya iku, stapes) ing saben kuping lan paling ora telu balung
liya ing saben sisih rahang.

Mamalia duwé integumen sing kapérang saka telung lapisan: paling njaba ya iku
epidermis, sing tengah iku dermis, lan paling njero iku hipodermis. Epidermis
biasané kapérang saka telung puluh lapis sel sing fungsiné dadi lapisan tahan
banyu. Sel-sel paling njaba saka lapisan epidermis iki asring moncék; epidermis
bagéan paling njero asring mbelah lan sel anakané kesurung munggah (arah metu).
Bagéan tengah, dermis, kandelé ping limalas nganti ping patangpuluh tinimbang
epidermis. Dermis kapérang saka manéka warna komponen kaya pembuluh getih lan
kelenjar. Hipodermis kasusun saka jaringan adiposa lan fungsiné kanggo nyimpen
lemak, penahan benturan, lan insulasi. Kandelé lapisan iki macem-macem variasiné
ing saben spesies.



https://jv.wikipedia.org/wiki/Malaysia

Malaysia punika satunggalipun negari ingkang dumunung ing Asia Kidul Wetan,
dipunjumenengaken ing taun 1963. Malaysia nggadhahi padunung saking maneka warni
suku lan budaya. Malaysia dados salah satunggalipun negari persemakmuran karajan
Inggris. Malaysia awujud negari federasi ingkang kaperang dados 13 wewengkon
negari bagian lan 3 pasekutonan. Kutha krajan negari Malaysia inggih punika
Kuala Blethok, bilih Putrajaya dados punjering pamarentahan pasekutonan.
Gunggungipun padunung Malaysia langkung saking 27 yuta tiyang. Negari Malaysia
dipunpisahaken ing kalih wewengkon Malaysia sisih kilen lan Malaysia sisih
wetan, dipunpisahaken déning Kapuloan Natuna, wewengkon Indonésia ing Laut Cina
Kidul.

Malaysia ingkang sisih kilen asring sinebat Semenajung Malaya. Wewengkon
Malaysia ingkang sisih wetan lan dados wewengkon ingkang paling wiyar kaperang
dados kalih laladan pamerintahan (satingkat propinsi), inggih punika Sarawak lan
Sabah. Malaysia dipunliwati gugusan pagunungan ingkang panjang ing Malaysia
ujung. Wewengkon Malaysia sisih kilen kalebet wewengkon ingkang kathah
padunungipun tinimbang sisih wetan. Malaysia sisih kilen ugi dados punjering
pamarentahan. Malaysia sisih wetan taksih awujud laladan ingkang taksih
dipunkupengi alas bawera. Kirang langkung 15 % padunung Malaysia gesang ing
wewengkon punika. Malaysia wewatesan kaliyan Thailand, Indonésia, Singapura,
Brunei, lan Filipina.

Malaysia punika dados negari perintis ASEAN lan ugi ndherek ing maneka
organisasi internasional, kados PBB. Amargi Malaysia nate dipunjajah Inggris,
Malaysia ugi dados anggota Nagara-Nagara Persemakmuran. Malaysia ugi dados
anggota D-8.

Satunggalipun kelompok tiyang Melayu dipunpanggihi ing ujung Melayu
kinten-kinten 2000 SM. Tiyang-tiyang kalawau gesang ing goa ing désa-désa. Awit
abad ka-8 ngantos abad ka 13 ujung Melayu dipunkuwaosi Karajan Sriwijaya saking
Indonésia. Sasampunipun punika karajan Hindu saking Jawa, Majapahit dados
panguwaos ing wewengkon Ujung Melayu. Ing taun 1400-an Malaysia sampun tepang
kaliyan agami Islam ingkang dipunsebar sumarambah déning tiyang-tiyang saking
Arab. Agami Islam sumebar kanthi sae ing Malaysia saengga ndadosaken Malaysia
minangka negari Islam.

Taun 1511, Portugis dhateng ing Malaysia, salajengipun kinten-kinten wonten 4
negari saking Éropah ingkang nguwaosi wewengkon Malaysia punika. Malaysia
dipunkuwaosi Walanda ing taun 1641, lan ing taun 1786 Inggris nguwaosi laladan
Penang. Ing abad kaping 19 nagara inggris saged nguwoasi sadaya wewengkon
Malaysia. Ing kawitanipun taun 1900, Inggris saged kasil nguwaosi wewengkon
Sarawak lan Sabah.

Malaysia minangka nagara pasekutonan sejatosipun dereng nate wonten saderengipun
taun 1963. Saderengipun punika, wujudipun pakempalan koloni ingkang
dipunjumenengaken déning Britania Raya ing pungkasaning abad kaping-18, lan
Malaysia taksih awujud maneka karajan utawi praja-praja ingkang kapisah-pisah.
Pakempalan wewengkon jajahan kalawau dipunsebat Malaya Britania ngantos
dipunbibaraken ing taun 1946, nalika pakempalan punika dipundadosaken manunggal
dados Uni Malaya. Amargi kathahipun tantangan, pakempalan kalawau dipungantos
malih dades Federasi Malaya nalika taun 1948 lan salajengipun angsal kamardikan
tanggal 31 Agustus 1957.

Nalika tanggal 16 September 1963 jumbuh kaliyan proses dekolonialisasi,
Singapura, Sarawak, Borneo Ler utawi sapunika dipunmangertosi kanthi nami Sabah
gantos dados nagara bagian saking federasi damelan enggal ingkang naminipun
Malaysia kalebet kaliyan Federasi Malaya.

Tanggal 9 Agustus 1965 Singapura dipunmedalaken saking federasi Malaysia lan
dados negari mardika kanthi nami Républik Singapura.

Nalika proses mujudaken pamarentahan federasi ingkang enggal, wonten pasulayan
saking Filipina lan Konfrontasi Indonésia-Malaysia

Malaysia kalebet negari ingkang caket kaliyan garis ekuator ingkang nggadhahi
temperatur ingkang inggil. Saben dintenipun asring kraos benter, lan adhem ing
wayah dalunipun. Ing wewengkon pagunungan, temperaturipun langkung adhem.

Malaysia dados negari prodhusen tin paling ageng sadonya. Prodhuksi tin punika
saged narik tiyang kathah minangka dados adamelanipun. Malaysia ugi ngasilaken
Bauksit, ingkang dipundamel dados Alumunium. Kinten-kinten 40% prodhuksi karet
donya dipunasilaken ing Malaysia. Prodhuksi karet punika ndadosaken saperangan
kathah tiyang Malaysia nyambut damel ing indhustri karet. Malaysia ugi dados
prodhusen penting kopra. Saperangan jinis kayu ingkang wonten ing Malaysia kados
kayu teak, eboni, lan kayu sandal. Lisah (minyak) dipunprodhuksi ing Sarawak.

Basa resmi ing Malaysia inggih punika Basa Melayu. Basa punika dipunserat
ngangge seratan Arab. Basa Inggris dipunangge ing pamarentahan. Ing Malaysia ugi
wonten Basa China lan Basa India Kidul ingkang sinebat basa Tamil.

Saperangan ageng padunung Malaysia punika agamanipun Islam, agami punika
dipunbekta dhateng Malaysia atusan taun kapungkur déning tiyang Arab. Padunung
ingkang asalipun saking India agaminipun Hindu lan tiyang saking China
agaminipun Konghucu utawi Budha. Saperangan alit padunung Malaysia agaminipun
Kristen.

Langkung saking sepalih padunung Malaysia nyambut damel ing bidhang tetanen.
Kathah tiyang tani ingkang nyambut damel kaliyan kaluwarganipun. Saking bidhang
tetanen punika Malaysia ngasilaken maneka jinis asil kados beras, kacang,
uwoh-uwohan, lan sayuran. Prodhuksi uwos punika ugi saged dipunimpor dhateng
negari sanes. Negari Malaysia ngasilaken maneka warni barang asil padamelan seni
kreatif, kados tenun, sarung, batik, lan sanesipun.

Negari Malaysia kalebet negari monarki konstitusional. Malaysia dipunpandhegani
raja ingkang asring sinebat "yang dipertuan agong" ingkang dipunpilih gangsal
taun sapisan. Minangka dados pangarsaning praja, "yang dipertuan agong" kagungan
hak kangge milih perdana mentri lan sadaya mentri ing kabinet-ipun. Kepala
nagara Malaysia inggih punika Yang di-Pertuan Agong lan pemarentahanipun
dipunpimpin Perdana Menteri. Model pemarentahan Malaysia mirip kados dene sistem
parlementer Westminster.



https://jv.wikipedia.org/wiki/Kaktus

Kaktus iku jeneng sing diwènèhaké kanggo anggota tetanduran ngembang famili
Cactaceae.

Kaktus bisa tuwuh ing wektu sing suwé tanpa banyu. Kaktus biasa ditemokaké ing
laladan-laladan sing garing (ara-ara). Tembung jamak kanggo kaktus ya iku kakti.
Kaktus duwé oyot sing dawa kanggo golèk banyu lan ngambakaké panyerepan banyu
jroning lemah. Banyu sing diserep kaktus disimpen jroning ruang ing batangé.
Kaktus uga duwé godhong sing malih wangun dadi eri saéngga bisa ngurangi
panguapan banyu liwat godhong.{ Mula, kaktus bisa tuwuh kanthi wektu sing suwé
tanpa banyu.

Panemon ngenani kaktus dipercaya diwiwiti suwé sadurungé bangsa Éropah nemokaké
Donya Anyar. Nanging, manéka informasi ngenani tanduran mau ilang nalika dumadi
panjajahan déning Spanyol. Réferènsi pisanan ngenani tanduran kaktus ditemokaké
nalika abad kaping-16 jroning bab 16 saka buku Historia general y natural de las
Indias (1535). Panulis buku kasebut, Hernandez de Oviedo y Valdez
ndhèskripsikaké kaktus minangka tanduran sing duwé eri sing khas lan woh sing
unik. Sebagéyan gedhé spesies kaktus asalé saka Amérika Lor, Kidul, lan Tengah.
Genus kaktus pisanan sing diimpor menyang Éropah ya iku Melocactus. Sawijining
botaniawan asal Swedia, Carl Linnaeus, mènèhi jeneng kaktus sing dijupuk saka
basa Yunani Κακτος kaktos. Jroning basa Yunani klasik, tembung kasebut duwé
makna tanduran liar mawa eri.

Mung saprapat saka kabèh total spesies kaktus sing urip ing laladan ara-ara.
Sisané urip ing laladan semi-ara-ara, ara-ara garing, hutan meranggas, utawa
ara-ara. Umumé, tetanduran iki urip ing laladan mawa iklim tropis lan subtropis.

Kaktus klebu jroning golongan tanduran sukulen amarga bisa nyimpen persediaan
banyu ing batangé. Batang tanduran iki bisa nampung volume banyu sing gedhé lan
duwé wangun sing manéka variasi. Kanggo bisa tahan ing laladan ara-ara sing
gersang, kaktus duwé metabolisme tinentu. Tetanduan iki mbukak stomatané ing
dina wengi nalika cuaca luwih adhem tinimbang awan sing panas. Ing dina wengi,
kaktus uga njupuk CO2 saka lingkungan lan nyimpen ing vakuola kanggo
dipigunakaké nalika fotosintesis dumadi (utamané nalika awan). Akèh spesies saka
kaktus sing duwé eri sing dawa sarta landhep. Eri mau arupa modhifikasi saka
godhong lan dimupangataké minangka protèksi saka herbivora. Kembang kaktus sing
migunani jroning reproduksi tuwuh saka bagéyan kèlèk utawa areola lan nèmpèl ing
tetanduran sarta ora duwé gagang kembang.

Panyakit sing umumé nyerang kaktus disebabaké déning baktèri lan cendhawan.
Infèksi akibat baktèri lan cendhawan bisa nyebar kanthi cepet saéngga perlu
dilakokaké pambuwangan bagéyan sing kena infèksi banjur dilakokaké pancangkokan.
Ama sing asring nyerang kaktus ya iku tungau (Tetranychus urticae) lan kutu sing
ngisep cuwèran kaktus. Karusakan bagéyan tinentu saka kaktus uga bisa disebabaké
kobongé jaringan akibat sinar srengéngé. Yèn kaktus sing biasa disèlèhaké ing
papan edhum sacara dadakan dipindah menyang lokasi sing kena sinar srengéngé
sacara langsung mula bakal muncul owah-owahan werna dadi putih utawa coklat ing
bagéyan sing kasorot déning sinar srengéngé.

Manéka jinis kaktus wis suwé dimupangataké manungsa minangka sumber pangan,
salah sijiné ya iku Opuntia. Spesies iki akèh dikultivasi kanggo dijupuk woh lan
batang enomé. Woh Opuntia akèh diolah dadi selai sing diarani queso de tuna
Sauntara iku, batang enom Opuntia sing ditepungi minangka nopalitos bakal
dikuliti lan digorèng, dikukus, utawa diolah dadi acar jroning cuka kecut-legi.
Saiki, Opuntia uga isih dimupangataké minangka pakan sato iwèn, kosmètik, lan
obat-obatan. Biyèné, spesies kaktus Carnegiea gigantea dimupangataké minangka
bahan dhasar glepung kanggo gawé roti. Nanging glepung iki wis ora dimupangataké
manèh amarga masarakat luwih seneng glepung saka jagung. Bagéyan oyot saka
Echinocactus platyacanthus uga diolah jroning cuwèran gula kanggo didadèkaké
permèn. Bagéyan oyot sing ngandhut kayu utawa pembuluh vaskular sing ngandhut
lignin saka kaktus uga dimupangataké minangka bahan bangunan lan bahan bakar.

Diwasa iki, manéka spesies kaktus kaancam punah amarga anané pangrusakan habitat
alaminé lan èksplorasi linuwihan sing dilakokaké manungsa. Biyèné, kaktus
diimpor jroning gunggung gedhé menyang Amérika Sarékat, Éropah, Australia, lan
Jepang amarga klebu komoditi sing nguntungaké. Nanging, perdagangan kaktus
kasebut wiwit diendhegaké sadurungé Perang Donya II. Saiki, kaktus klebu jroning
dhaftar Apendiks I lan II Convention on Internasional Trade in Endangered
Species (CITES) sing mènèhi pangreksan marang tanduran iki. CITES uga nggalakaké
usaha propagasi gawéyan kanggo nglestarèkaké kaktus. Tanduran asil propagasi
utawa pangokèhan gawéyan arupa tanduran sing asalé saka wiji, propagula, uga
stèk sing ditandur ing lingkungan kakontrol. Sapérangan nagara uga nglarang
keras perdagangan kaktus, utamané menyang manca nagara. Sapérangan usaha
konservasi kaktus uga wis dilakokaké, ing antarané ya iku palestarian ex situ
ing sajroning tanduran botani. Kaca.128-138



https://jv.wikipedia.org/wiki/Jurnalistik

Jurnalistik utawa jurnalisme (saka tembung journal) ing basa Indonésia kasebut
"kewartawanan", ya iku cathetan bab kadadean sadina-dina, uga bisa diarani surat
kabar. Journal ya iku saka istilah basa Latin diurnalis sing ateges wong kang
nyambut gawé jurnalistik.

Kewartawanan bisa diarani coretan pertama dalam sejarah. Pawarta kerep ditulis
nalika wates wektu akhir, nanging biasane diowahi sadurunge diterbitake.

Para wartawan kerep interaksi karo sumber sing kala-kala nglibatake
konfidensialitas. Para pamerintahan Barat menehi jaminan kaleluasan ing
pemberitaan (pers).

Aktivitas pokok ing kewartawanan ya iku palaporan kadadean kanthi andharan sapa,
apa, kapan, ana ngendi, ngapa, lan kepiye (ing basa Inggris diarani 5W+1H) uga
ngandharake kawigaten lan akibat saka kadadean utawa kang lagi trend.
Kewartawanan nyakup pirang-pirang media kayata: koran, televisi, radio, majalah
lan internet minangka pendatang baru.

Kawitane, kominikasi tumrape manungsa gumantung karo komunikasi gethok tular.
Cathetan sejarah kang gayut karo penerbitan media masa lair amarga penemuan
mesin cithak déning Johannes Gutenberg.

Ing Indonésia, kagiatan jurnalistik kawiwiti déning Walanda. Para pejuang
kamardikan Indonésia padha nganggo kewartawanan minangka alat perjuangan. Ing
era iki Bintang Timoer, Bintang Barat, Java Bode, Medan Prijaji, lan Java Bode
terbit. Ing mangsa pendudukan Jepang mengambil alih kakuasan, koran-koran iki
banjur dilarang. Nanging akhire ana limang media kang olèh izin terbit: Asia
Raja, Tjahaja, Sinar Baru, Sinar Matahari, lan Suara Asia.

Kamardikan Indonésia nggawa berkah kanggo kewartawanan. Pamarentah Indonésia
nganggo sarana komunikaso kanthi Radio Républik Indonésia. Nalika arep Asian
Games IV, pamarentah nglebokake proyek televisi. Saka taun 1962, Televisi
Républik Indonésia lair kanthi eknologi layar hitam putih.

Nalika pamarentahan presiden Soeharto, akèh pembreidelan media massa. Kasus
Harian Indonésia Raya lan Majalah Tempo minangka conto sing ketara ing sensor
kekuasaan iki. Kontrol dicekel saka Departemen Penerangan lan Persatuan Wartawan
Indonésia (PWI). Bab iki kang banjur nuwuhake Aliansi Jurnalis Independen kang
mendeklarasikan diri ing Wisma Tempo Sirna Galih, Jawa Barat. Saperangan aktivis
dilebokake ing kunjara.

Titik kaleluasan pers wiwit krasa manèh nalika BJ Habibie ngganti Soeharto. Akèh
media massa tuwuh lan PWI ora mung dadi sawijining organisasi profesi. Kagiatan
kewartawanan diatur nganggo Undang-Undang Pers Nomor 40 Tahun 1999 kang digawé
Dewan Pers lan Undang-Undang Penyiaran Nomor 32 Tahun 2002 kang digawé déning
Komisi Penyiaran Indonésia utawa KPI.



https://jv.wikipedia.org/wiki/Jen%C3%A9wa

Jenéwa (Prancis: Genève, Jerman: Genf, Italia: Ginevra, Reto-Roman Genevra) ya
iku kutha paling padhet kaloro ing Swiss (sawisé Zürich), dumunung ing pinggir
Tlaga Jenéwa kang mili menyang Kali Rhône. Kutha iki minangka kutha krajan saka
République et Canton de Genève. Kutha iki uga misuwur minangka Kutha Air Mancur
ing Nagara Swiss

Kutha Jenéwa iku ana ing nagara Swiss, luwih tepaté ing Kanton Jenéwa. Kanton
Jenéwa diwatesi nagara Prancis ing sisih kulon lan sisih kidul. Ing sisih lor
lan lor-wétan, Kanton Jenéwa diwatesi déning Kanton Vaud. Ing tengah-tengahé ana
tlaga, jenengé tlaga Leman, sing uga dadi duwèké nagara Prancis.

Nagara Swiss nduwèni patang (4) basa sing dienggo, ya iku basa Jerman (60-70
persen), basa Prancis (18-20 persen), basa Italia (8-10 persen) lan basa
Romansh, kurang luwih 1-2 persen. Kanton-kanton sing nganggo basa Prancis
dijenengi kanton Romand (aja klèru karo Romash). Jenéwa iku kutha paling gedhé
ing Swiss Romand, lan basa utama sing dienggo ya iku basa Prancis. Nanging akèh
wong Jenéwa sing isa ngomong basa Inggris, mergané akèh wong manca nagara sing
ora isa basa Prancis.

Agama Kristen Protèstan aliran Kalvin diwiwiti ing kutha iki. Jenéwa uga diarani
kutha krajané Protèstan Kalvinis. Gréja utama ing Jenéwa ya iku Katedral Santo
Petrus, ndhisiké gréja Katulik, sing saiki dadi gréja Protèstan. Sanadyan,
tradhisi protèstan isih kuwat banget, naging gunggung jiwa sing nduwèni paugeman
Katulik luwih akèh tinimbang Protèstan, amarga ing wiwitan abad 20 akèh
désa-désa Katulik Prancis sing cedhak karo Jenéwa, mèlu dilebokaké ing kanton
Jenéwa. Uga merga akèh wong-wong Portugal, Spanyol lan Italia sing pindhah saka
nagara-nagarané lan netep ing Jenéwa. Sakliyané Katulik lan Protèstan, uga
gampang ditemoni wong-wong sing paugemané Islam, Hindhu lan Buddha. Akèh uga
wong-wong enom sing ora perduli manèh karo agama, lan ora nduwèni agama.

Kanggo transportasi saka lan menyang kutha Jenéwa, ana Papan Anggegana
Internasional Cointrin Jenéwa lan kutha iki uga mlebu jroning jaringan utama
sepur Swiss, SBB-CFF-FFS lan Prancis ya iku sepur TGV.

Obyèk pariwisata utama Jenéwa iku Jet d'Eau (jet-banyu utawa banyu muncrat) sing
dhuwuré 140 mèter ing tlaga Jenéwa lan bisa ditonton saka saindhenging kutha.
Panggonan wisata liyané antara liya: Flower Clock, Art and History Museum
(Muséum Seni lan Sajarah), International Red Cross and Red Crescent Museum
(Museum Palang Merah lan Bulan Sabit Merah Internasional), sarta Palais des
Nations sing dadi markas PBB ing Éropah.



https://jv.wikipedia.org/wiki/Hyang

Tembung Hyang ngrujuk ing setunggaling Dat Abadi lan Supernatural, biasanipun
dipunwastani ngawasi lan mréntah menungsa lan alam semesta utawi jagat raya.
Prakawis punika saged ugi dipunginaaken kanggé ngrujuk ing sapérangan
konsep-konsep ingkang mempèr kaliyan prakawis punika umpaminipun setunggaling
wangun ènèrgi utawi kasadaran ingkang ngrasuk ing sadaya alam semesta, ing pundi
kawontenan Hyang ndamel alam semesta wonten; sumber sadaya ingkang wonten;
Kebajikan ingkang paling saé lan paling inggil ing sadaya makhluk gesang; utawi
punapa kémawon ingkang boten saged dipunmangertos utawi dipunjelasaken.

Tembung Tuan ugi kathah caket tegesipun kaliyan tembung Tuhan, ing pundi Tuhan
ugi arupi majikan utawi juraganipun alam semesta. Tuhan kagungan hamba sauntara
Tuan kagungan sahaya utawi budak.

Ing basa Melayu utawi basa Indonesia; kalih konsep utawi asma ingkang wonten
sesambetanipun kaliyan “Ketuhanan”, inggih punika: Tuhan piyambak lan Déwa.
Panganut monotéisme biasanipun nolak ngginaaken tembung Déwa ing Indonésia,
nanging saleresipun prakawis punika boten wonten dhasaripun. Amargi ing Prasasti
Trengganu, prasasti paling sepuh ing basa Melayu ingkang kaserat ngginaaken
Huruf Arab (Huruf Jawi) nyebat “Sang Déwata Mulya Raya”. Pripun mawon, ing
mangsa sapunika, pangertèn tembung Tuhan dipunginaaken kanggé ngrujuk Tuhan
ingkang tunggal, sauntara Déwa dipunanggep ngandhet teges salah setunggal saking
kathah tuhan saéngga langkung ngacu tumuju politèisme.

Sacara filsafat, prestasi ing pamadosan Tuhan biasanipun nggadhahi ujung ing
pinanggihan éksistensi Tuhan kémawon, lan boten ngantos dumugi ing substansi
prekawis Tuhan. Ing istilah filsafat éksistensi Tuhan punika dipunkenal kanthi
istilah absolut, distinct lan unique.

"Kalepatan ingkang boten-kabantahaken" kaliyan "Kaleresan ingkang-boten
kabantahaken" botena nggadhahi bènten ingkang signifikan. Punapa tegesipun lepat
lan leres, menawi boten kabantahaken ? Sepisan malih, kekalihipun boten
kabantahaken, leres punapa boten? Sakitenipun pamikiran Nietszhe punika
dipunmanfaataken kanggé nerasaken prosès pemadosan tuhan, mila tuhan punika
samudaya éksistensi ingkang boten kabantahaken. Pramila éksistensi absolut,
mutlak lan boten kabantahaken punika sami mawon. Dados, persoalan umat menungsa
ing prosès pemadosan tuhan boten sanès prosès nemtoaken peletakan dhirinipun
tumrap (sadaya) samubarang ingkang dipuntampi dados 'boten kabantahaken' /
mutlak / absolut. Muhammad 'Imaduddin 'Abdulrahim Ph.D negesaken tuhan punika
sadaya ingkang kaangep wigati lan dipunwigatèaken saéngga piyambakipun lila
dipundominiraken (buku : Kuliah Tauhid).

Ing donya punika kathah agami ingkang klaim dados ingkang mbeta warta saking
tuhan. Malah wonten agami ingkang dipundamel menungsa (ingkang relatif) kalebet
pendamelan substansi tuhan punika temtu. Amargi kathahipun asma lan ajaran agami
ingkang kathah variasinipun boten njamin sadaya punika leres. Menawi substansi
si mutlak punika kathah variasinipun, mila prakawis punika wonten tentanganipun
kaliyan éksistensinipun ingkang unik. Kanggé manggihi informasi prakawis
substansi ingkang mutlak, ingkang unik lan ingkang distinct punika saged
ngginaaken uji autentistas sumber informasinipun. Utaminipun kakait déning
informasi tuhan ngenalaken dhirinipun tumrap menungsa punapa nyerminaken
éksistesinipun punika.



https://jv.wikipedia.org/wiki/Fungi

Istilah Fungi ora padha karo jamur. Mangga pirsani artikel kasebut kanggo
informasi sabanjuré.

Fungi iku jeneng regnum saka saklompok gedhé makluk urip eukariotik heterotrof
sing ngejur panganané sanjabaning badan banjur nyerep molekul nutrisi mlebu
sel-selé.

Èlmu sing nyinaoni fungi disebut mikologi (saka oyot tembung Yunani μυκες,
"ilu", lan λογοσ, "kawruh", "lambang").

Fungi duwé manéka wangun. Awam ngenal sebagéyan gedhé anggota Fungi minangka
jamur, kapang, khamir, utawa ragi, senadyan asring sing dikarepaké ya iku
panampilan njaba sing katon, dudu spesiesé dhéwé. Kangèlan jroning nepungi fungi
dijalari anané pagiliran keturunan sing duwé panampilan sing béda (èlinga
metamorfosis ing srangga utawa kodhok).

Fungi tangkar-tumangkar sacara seksual lan aseksual. Tangkar-tumangkar seksual
kanthi cara: loro hifa saka jamur sing béda nglebur tumuli mbentuk zigot banjur
zigot tuwuh dadi badan woh, éwadéné tangkar-tumangkar aseksual kanthi cara :
mbentuk spora, mawa tunas utawa fragmentasi hifa. Jamur duwé kothak spora sing
disebut sporangium. Ing njero sporangium ana spora. Conto jamur sing mbentuk
spora ya iku Rhizopus. Conto jamur sing mbentuk tunas ya iku Saccharomyces. Hifa
jamur bisa kapurus lan saben fragmen bisa tuwuh dadi badan woh.

Fungi biyèn diklompokaké minangka tetanduran. Ing perkembangané, fungi
dipisahaké saka tetanduran amarga akèh perkara sing béda. Fungi dudu autotrof
kayata tetanduran nanging heterotrof saéngga luwih cerak marang kéwan. Upaya
ndadèkaké siji fungi karo kéwan ing golongan sing padha uga gagal amarga fungi
ngejur panganané ing sanjabaning badan (èksternal), ora kaya kéwan sing ngejur
panganané sacara internal. Saliyané iku, sel-sel fungi duwé dinding sel sing
kasusun saka kitin, ora kaya sel kéwan.



https://jv.wikipedia.org/wiki/Esino_Lario

Esino Lario iku sawijining comune ing Provinsi Lecco, Lombardia Italia. Dunungé
kurang luwih 60 kilomèter saloring Milano, 15 kilomèter salor kuloné Lecco lan
4,3 kilomèter saka Tlaga Como. Ing Desember 2004, désa iki ndarbèni pedunung 772
jiwa lan ambané wilayahé ana 18,7 kilomèter pasagi. Comune iki uga ngliputi
frazioni Bigallo lan Ortanella.

Wilayah sakiwa-tengené Esino Lario iku diubengi déning pagunungan Alpen, ing
ngendi lanskap karst wis marai anané bolongan lemah lan guwa, kalebu "lemari ès
Mocodeno". Comune iki bagéaning Komunitas Gunung Valsassina, Valvarrone, Val
d'Esino lan Riviera lan kabèh iku kalebu sajroning "Taman Régional Grigna Lor"
(Parco delle Grigna Settentrionale).

Miturut sujarah, aktivitas utama ékonomi Esino Lario iku ana gandhèngané karo
budidaya alas kayu eik lan hornbeam. Esino Lario iku bagéan saka klompok désa
Grigne sing masok areng kang produksi wesi ing Valsassina. Olèhé ngurusi alas
minangka komoditas umum iku ciri khasé Esino, menawa dipadhakaké karo wilayah
saubengé; alas-alas isih darbèné désa lan panrapané didum antara para pedunung
lan diwarisaké turun-tumurun.

Désa iki dadi panitya Wikimania, konferènsi taunan Wikimedia, ing sasi Juni
2016.

Stasiun sepur sing cedhak dhéwé ya iku Varenna-Esino, sing adohé 12 kilomèter
saka désa iki.



https://jv.wikipedia.org/wiki/Endhog

Endhog iku zigot sing diasilaké liwat fertilisasi sèl endhog saka manuk lan
reptilia lan fungsiné miara lan njaga embrio. Endhog-endhog reptilia lan manuk
dislimuti kulit (cangkang), sing nduwèni pori-pori kanggo napas.

Sakbeneré mèh kabèh jinis endhog bisa dipangan, nanging mung sawetara jinis
endhog waé sing biasa dipangan minangka lawuh utawa obat. Endhog sing biasa
dikonsumsi antara liya endhog saka unggas kaya pitik, bèbèk, banyak lan sawetara
jinis manuk kaya manuk unta lan manuk puyuh. Minangka bahan panganan endhog
nduwèni kandhungan gizi sing cukup pepak, antarane karbohidrat, protein lan
wolung werna asam amino saéngga migunani tumraping awak manungsa, utamané kanggo
bocah cilik sing isih ana ing mangsa pertumbuhan.

Endhog dadi salah sawijining sumber protein héwani kang rasané énak, gampang
dicerna, lan giziné akéh. Endhog uga gampang ditemokaké lan regané murah. Endhog
bisa kagunakaké dadi lawuh, bahan campuran panganan, glepung endhog, lan obat.
Endhog kang bisa digunakaké kanggo obat ya iku endhog pitik kampung. Endhog
ngandhut protein 13 %, lemak 12 %, vitamin, lan mineral. Gizi endhog kang paling
akèh ana ing endhog kang rupané kuning. Endhog kang rupané kuning ngandhut asam
amino esensial kang dibutuhaké awak lan mineral kayata besi, fosfor, kalsium,lan
vitamin B kompléks. 50 persen protein lan kabéh lemak ing endhog ana ing endhog
kang rupané kuning. Endhog kang rupané putih kang cacahé kurang luwih 60 persén
saka endhog ngandhut 5 jinis protéin lan karbohidrat. Nanging endhog nduwéni
sipat gampang rusak, embuh amarga karusakan alami, kimiawi lan karusakan kang
disebabaké mikroorganisme kang mlebu ing pori-pori endhog. Mulané usaha kanggo
ngawétaké endhog penting banget kanggo njaga kualitas endhog.

Endhog luwih apik digodhog setengah mateng tinimbang digodhog nganti mateng.
Endhog kang digoréng nganti garing uga kurang apik, awit protéin endhog ngalami
denaturasi utawa rusak, tegesé protéin ing endhog rusak. Jinisé endhog ya iku
endhog pitik kampung utawa ras, endhog bébék, endhog puyuh.

Biyasané endhog bisa netes kanthi alami yèn diangkremi. Nanging endhog uga bisa
diteteské kanthi gawéyan. Tuladhané nganggo mesin tetes. Tingkat daya tetas
mesin tetas pancén ora kaya yèn diangkremi babon. Yèn diangkremi baboné, endhog
bisa netes kurang luwih 90 nganti 100 persén, nanging yén nganggo mesin tetes
kurang luwih 75 persén nganti 90 persén. Ananging uga ana faktor-faktor liyané
kang gawé cepet orané endhog netes.

Endhog puyuh nduwéni gizi kang apik kanggo janin lan lansia. Puyuh kalebu manuk
kang ora bisa mabur dhuwur. Ukuran awaké cilik, sikilé cendhék, lan bisa
ditarungké. Manuk puyuh ngasilaké endhog kang ukurané cilik lan wernané
trotol-trotol biru, putih ireng. Endhog puyuh umumé disenengi bocah cilik amarga
bentuké lucu lan wernané unik.

Biyasané endhog puyuh dimasak kanthi digodhog utawa kanggo campuran sayuran
kayata hotplate kangkung, kimlo, dan sup,sambel kenthang, utawa kanggo isi
bakso, tahu lan siomay.

Giziné endhog puyuh uga ora kalah yèn dibandingaké karo endhog bébék utawa
endhog pitik. Endhog puyuh iku sumber protein kang paling apik. Saben 100 gram
endhog puyuh ngandhut 13,05 gram protein. Ing ngisor iki bedané kandhungan
protéin, lemak, karbohidrat, lan abu (kanthi itungan %) endhog puyuh yèn
dibandhingaké karo endhog unggas liyané.

Kang dadi kaunggulan protéin endhog puyuh yén kabandhingaké karo protéin héwani
liyané ya iku protéin saka endhog puyuh gampang dicerna. Saben gram protéin bisa
dicerna awak kanthi sampurna.

Saliyané protéin, lemak, vitamin, lan mineral, endhog puyuh uga ngandhut kolin.
Kolin nduwéni manfaat kang wigati kanggo awak, khususé kanggo ngrembakane fungsi
otak. Kolin nduwéni fungsi dadi komponén asétikolin kang bisa dadi pengantar
sinyal saraf. Kolin kang cukup bisa mbiyantu kerja saraf ing otak, saéngga bisa
nambah daya ingat ing bocah-bocah lan ngindhari pikun ing lansia.

Zat lutein lan zeaksantin ing endhog puyuh bisa mbiyantu nglindungi mripat
utamané ing bayi lan bocah.

Endhog bébék ya iku endhog kang diasilaké bébék. Endhog bébék coklat rupané biru
enom utawa biru laut, déné endhog bébék ngos rupané putih. Endhog bébék ukurané
luwih gedhé tinimbang endhog pitik. Endhog bébék biyasané digawé endhog asin
utawa martabak endhog. Cangkang endhog bébék luwih tipis tinimbang endhog
liyané. Cangkang kang tipis iki nyebabaké baktéri gampang mlebu ing endhog.
Tuladhané baktéri salmonela. Racun saka baktéri Salmonela iki mbebayani tumprap
kaséhatan. Khususé tumprap wong kang nduwéni kekebalan awak kang rendah kayata
lansia lan bayi. Baktéri iki bisa nyebabaké demam, kejang weteng, lan diare.

Endhog asin ya iku endhog bébék kang diasinké kanthi dilapisi bata abang karo
uyah kanthi perbandingan kang pas.

Endhog asin ya iku endhog wutuh kang diawetké nganggo uyah. Ana telung cara
kanggo nggawé endhog asin.

Martabak endhog ya iku jajanan kang digawé saka lembaran-lembaran martabak kang
digawé saka kulit lumpya. Banjur diisi karo onclang, daging, kang dicampur
endhog. Biyasané endhog kang digawé martabak ya iku endhog bébék. Isiné martabak
uga bisa divariasi manut kasenengané kang nggawé martabak. Adonan isi kang isiné
daging, onclang lan endhog mau diisiké ing lembaran lumpya kang gedhé banjur
dibentuk persegi papat. Adonan lan kulit lumpia banjur dilém karo endhog bagéyan
putih kang isih mentah. Martabak endhog uga diarani martabak asin.

Endhog mata sapi ya iku endhog goréng kang kuningé pas ning tengah. Carané
nggawé ya iku endhog kang putih digoréng dhisik, sawisé rada setengah mateng,
endhog kang rupané kuning banjur digoréng. Kanthi cara iku bakal éntuk endhog
goréng kang kuningé pas ning tengah.



https://jv.wikipedia.org/wiki/D%C3%A9sa

Désa, miturut dèfinisi universal, ya iku aglomerasi panggonan ing karang padésan
(rural). Ing Indonésia, istilah désa iku kanggo wewengkon administratif ing
Indonésia sing ana ing ngisoré kacamatan lan dipandégani déning Kepala Désa.
Kepala Désa iku biasané diarani Lurah. Wiwit lumakuné otonomi laladan Istilah
désa bisa disebut kanthi jeneng liya, upamané ing Sumatra Kulon disebut nagari,
lan ing Papua lan Kutai Kulon, Kalimantan Wétan disebut kampung. Semana uga
kabèh istilah lan institusi ing désa bisa disebut kanthi jeneng liya miturut
karakteristik adat istiadat désa kasebut. Bab iki dadi salah siji pangakon lan
pakurmatan pamaréntah marang asal usul lan adat istiadat saenggon.

Miturut Peraturan pamaréntah Nomor 72 Tahun 2005 ngenani Désa, disebut yèn désa
iku kesatuan masyarakat hukum sing nduwèni wates-wates wewengkon sing nduwèni
wewenang kanggo ngatur lan ngurus kapentingan masyarakat saenggon, miturut
asal-usul lan adat istiadat saenggon sing diakoni lan diurmati jroning sistem
pamaréntahan Nagara Kesatuan Républik Indonésia.

Désa iku dudu bawahan kacamatan, amarga kacamatan minangka bagéan saka perangkat
laladan kabupatèn/kutha, lan désa dudu bagéan saka perangkat laladan. Béda karo
Kalurahan, désa nduwèni hak ngatur wewengkoné luwih ombèr. Nanging jroning
perkembangan sabanjuré, sawiji désa bisa diowahi statusé dadi kalurahan.

Désa nduwèni pamréntahan dhéwé. pamaréntahan désa dumadi saka pamaréntah désa
(sing nyakup Kepala Désa lan Perangkat Désa) lan Badan Permusyawaratan Désa
(BPD)



https://jv.wikipedia.org/wiki/Buda

Buda utawi Buddha saking Basa Sansekreta: बुद्ध , tegesipun Ingkang Wungu,
Ingkang sampun dugi ing papadhang estu. Tembung punika dipunpendhet saking
tembung Sansekreta: "Budh", kanggé mangertosi). Tembung punika ugi gelar ingkang
dipuncaosaken dhumateng tiyang ingkang sampun sadhar mangembangaken potènsi
pribadhinipun piyambak kaliyan ingkang sampun ngembang kasadharipun. Ing
panganggé wekdal samangké, tembung punika asring ngarujuk dhumateng Siddhartha
Gautama, guru agami lan ingkang yasa ngadhegaken Agami Buddha (ugi dipunanggep
"Buddha kangge wekdal samangké"). Ing pangangé ingkang sanès, tegesipun tuladha
kanggé manungsa ingkang dipunparingi kasadharan.

Agami Buddha miyos ing nagari India, utawi langkung leres ing tlatah Nepal
samangké. Agami punika miyos arupa satunggilipun reaksi dhumateng agami
Brahmanisme. Pandhéganipun inggih punika Siddhartha Gautama ingkang sami
dipuntepangi minangka Gautama Buddha déning para pandhèrèkipun. Ajaran agami
Buddha nyebar ngantos dumugi ing nagari Tiongkok ing taun 399. Ingkang ngasta
inggih punika satunggiling bhiksu ingkang asmanipun Fa Hsien. Masarakat Cinten
ugi angsal prabawa saking Tibet ingkang sampun dipunmodhifikasi dhumateng
tradhisi lokal.

Ing tanah Jawi, agami punika ugi sampun wonten ing abad kaping 5. Candhi
Barabudhur ingkang langkung saé ing rat punika, yasanipun para ratu saking
wangsa Syailendra ingkang memengkoni praja ing Jawi Tengah watawis abad kaping
8. Para panganut Buddha boten nganggep menawi Siddhartha Gautama punika sang
hyang Buddha ingkang kaping sepindhah punapa ingkang pungkasan. Dipuntingali
sacara teknis, Buddha, punika satunggiling tiyang ingkang sampun kapanggih ing
Dharma (ingkang kagungan kersa: Kaleresan; prakawis saèstunipun, akal budi,
kasulitan kawontenaning manungsa, kaliyan marga ingkang leres manuju ing
kamardika (jiwa) mawi Kasadaran, ingkang dhateng salepasing karma ingkang saé
(tujuan) dipunlestarèkaken saimbang kaliyan sadaya tingkah laku ingkang awon
dipuntilar.

Anggènipun anggayuh nirwana (basa Pali: nibbana) punika sami kemawon ing tigang
jinising Buddha, namung Samma-Sambuddha langkung nggatèkaken ing kwalitas
kaliyan usaha tinimbang kalih Buddha sanèsipun. Tigang golongan Buddha punika
inggih:

Saben aliran Buddha adhedhasar Tripitaka ingkang dados rujukan utami, amargi ing
salebetipun wonten sabda kaliyan ajaran sang hyang Buddha Gautama. Tiyang-tiyang
ingkat manut dhumateng ajaran punika nyathet kaliyan ndamel klasifikasi
ajaranipun wonten ing tigang buku, inggih punika Sutta Pitaka (buku ajaran),
Vinaya Pitaka (buku undhang-undhang para bhiksu kaliyan rahib) kaliyan
Abhidhamma Pitaka (buku hukum metafisika).

Ing agami Buddha, paranipun tiyang gesang punika inggih saged dhateng ing
kabuddhan (anuttara samyak sambodhi) utawi papadhang sejati ing pundi jiwa
manungsa boten lair manitis malih tumimbalahir sanès kalian (reinkarnasi).
Punika sadaya inggih miturut karmanipun piyambak-piyambak. Mboten wonten
déwa-dèwi ingkang saged maringi pitulung, namung usahanipun piyambak ingkang
saged nggayuh Nirwana. Sang hyang Buddha namung tuladha kémawon, juru pandhu,
kaliyan guru kanggé sadaya jalmi ingkang kedhah nglangkungi marginipun
piyambak-piyambak lan ningali kaleresan kaliyan realitas sejati.

Tigang Mustika (Basa Sangskreta: त्रिरत्न Triratna utawi रत्नत्रय Ratna-traya,
Basa Pali: तिरतन Tiratana)

Para panganut agami Buddha ngriyayakaken Dinten Waisak ingkang sajatosipun
gabungan pèngetan tigang prastawa:

Griya ngibadahipun tiyang Buddha dipunwastani wihara. Ananging griya
ngibadahipun tiyang Cinten dipunwastani klenthèng.



https://jv.wikipedia.org/wiki/Bank

Bank(cara pangucapané:[Bang]) ya iku panggonan kang resmi kanggo nyimpen dhuwit.
Miturut pasal 1 Undang - Undang No. 4 Taun 2003 babagan Perbankan, Bank iku Bank
umum lan Bank Perkreditan Rakyat kang nglakoni usaha konvènsional utawa manut
prinsip syariah kang nglakonané mbagi jasa pembayaran. Tembung Bank asliné saka
basa Italy kang nduwèni teges dhuwit.

Bank Sentral minangka bank duwèké pamaréntahya iku panggonan resmi dhuwit kang
ora nduwèni tujuan kanggo nglumpukaké bathi ananging kanggo tujuan kang mligi
kayata nangani masalah perbankan utawa dudu bank, njaga tingkatané rega,
kalodhangan makarya, lan pungkasané kanggo ngembangaké ékonomi. Bank Sentral uga
bank minsngks pusat struktur moneter lan perbankan ing nagara kang gegayutan lan
kang nglakoni.

Bank Umum ya iku bank kang nglakokaké usaha scara konvensional lan utawa miturut
prinsip syariah kang mbagèkaké jasa pembayaran. Sipat jasa kang dibagèkaké ya
iku umum. Bank Umum uga asring kasebut Bank Komersial.

Tatacara bank umum kang utama kayata: a. nyimpen dhuwit saka masyarakat kang
wujudé giro, deposito, sertifikat deposito, tabungan; b. mbagèkaké kredit; c.
nerbitaké surat pengakuan hutang; d. mindahaké dhuwit; f. nampa bayaran saka
tagihan surat berharga; g. nyediyani panggonan kanggo nyimpen barang lan surat
berharga.

Miturut Undang-Undang Nomer 7 tahun 1992 babagan Perbankan kang kasebut Bank
Perkreditan Rakyat ya iku bank kang nampa simpenan namung wujud deposito
berjangka, tabungan lan utawa wujud liyane kang meh padha;

Tatacara Bank Perkreditan Rakyat kayata: a. nyimpen dhuwit saka masyarakat kang
wujudé simpenan kayata deposito berjangka, lan tabungan; b. memberi kredit; c.
nyediani mawabeya kanggo nasabah marang prinsip mbagi kasil manut kang
ditetepaké pamarintah; d. manggonaké dhuwité kalebu wujud sertifikat Bank
Indonesia (SBI).



https://jv.wikipedia.org/wiki/Aristot%C3%A9l%C3%A8s

Aristoteles (Basa Yunani: ‘Aριστοτέλης Aristotélēs), (384 SM – 322 SM) iku
filsuf Yunani, murid saka Plato lan guruné Alexander Agung. Aristoteles nulis
werna-werna subyek kang béda-béda, kalebu fisika, metafisika, puisi, logika,
retorika, pulitik, pamaréntahan, etnis, biologi lan zoologi. Bebarengan karo
Socrates lan Plato, Aristoteles dianggep salah siji saka telu filsuf kang paling
duwé prabawa marang pemikiran "Kulon".

Aristoteles lair ing Stagira, kutha ing wewengkon Chalcidice, Thracia, Yunani
(biyèn kalebu wewengkon Makedonia tengah) taun 384 SM. Bapaké ya iku tabib
pribadi Raja Amyntas saka Makedonia. Ing umur 17 taun, Aristoteles gabung dadi
murid Plato, sabanjuré ningkat dadi guru ing Akademi Plato ing Atena lawasé 20
taun. Aristoteles ninggalaké akademi kasebut sawisé Plato séda, lan dadi guruné
Alexander saka Makedonia. Wektu Alexander kuwasa ing taun 336 SM, Aristoteles
bali menyang Atena. Kanthi dhukungan lan bantuan saka Alexander, Aristoteles
banjur ngadegaké akademiné dhéwé kang diwènèhi jeneng Lyceum, kang dipimpin
nganti taun 323 SM.

Filsafat Aristoteles tuwuh ngrembaka wektu Aristoteles mimpin Lyceum, kang
nyakup enem karya tulisé kang mbahas bab logika, kang dianggep minangka
karya-karyané kang paling wigati, saliyané kontribusiné ing babagan metafisika,
fisika, etika, pulitik, kedhokteran lan ilmu alam.

Ing babagan ilmu alam, Aristoteles mingka wong pisanan kang ngumpulaké lan
nglasifikasèkaké spesies-spesies biologi sacara sistematis. Karyané iki
nggambaraké kecenderungané marang analisa kritis, lan panelusuran marang hukum
alam lan kaseimbangan alam. Plato nyatakaké téori bab wangun-wangun idéal
barang, déné Aristoteles njelasaké yèn materi ora bakal tanpa wangun amarga ana
(eksis). Sabanjuré Aristoteles nyatakaké yèn wangun materi kang sampurna, murni
utawa wangun pungkasan, ya iku apa kang dinyatakaké minangka theos, ya iku kang
jroning pangertèn Basa Yunani saiki maknané dianggep Tuhan.

Logika Aristoteles ya iku sawijining sistem mikir deduktif (deductive
reasoning), kang malahan nganti saiki isih dianggep minangka dhasar saka saben
pelajaran bab logika formal. Senajan mangkono, jroning panelitèn ilmiah
Aristoteles sadar uga wigatiné observasi, eksperimen lan berpikir induktif
(inductive thinking).

Di babagan pulitik, Aristoteles percaya yèn wangun pulitik kang idéal ya iku
gabungan saka wangun dhémokrasi lan monarki.



https://jv.wikipedia.org/wiki/Adigang,_adigung,_adiguna

Paribasan iki tegese ya iku ngendel-endelake kekuwatan, panguwasa, lan
kapinteran sing diduweni. Adigang ya iku sipat kang ngegul-gulake kekuwataning
awak (raga), kayadene kidang. tandang tanduke cukat trengginas, playune pilih
tandhing. Dene adigung iku sipat kang ngongsakake pangkat, drajat, keluhuran,
apadene trah tedhak turune priyagung (wong gedhe). Pawongan kang nduweni watak
adigung umume dipadhakake karo gajah. Awake gedhe, ora ana sing madhani, lan yèn
padudon akèh menange. Dene adiguna ya iku sipat kang ngendelake kapinteran lan
akal. Sipat iki umume digambarake kaya watake ula. Ula iku katone ringkih,
nanging wisane mbebayani. Adigang iku tegesé: ngandelaké marang kakuwatané.
Adigung iku tegesé: ngandelaké marang gedhéné. Adiguna iku tegesé: ngandelaké
marang kapinterané. Paribasan iki tegesé, wong aja ngandhelaké kaluwihané dhéwé
waé.

Katelu sipat kasebut ( adigang, adigung lan adiguna ) sejatiné kaiket dadi siji
ing sipating manungsa. Mula yèn salah sijiné bisa diudhari kateluné bakal sirna
( mati sampyuh ).

Tetembungan iki tau ditembangaké ing karya tembang anggitané sampeyan dalem
ingkang sinuwun Sunan Pakubuwana IV ing Serat Wulangrèh.



https://jv.wikipedia.org/wiki/Untu

Untu (basa krama: waja) iku bagéyan atos sing ana ing njeron tutuké akèh
vertebrata. Untu duwé struktur sing akèh variasiné sing mungelaké untu-untu iki
kanggo nglakokaké akèh tugas. Fungsi utamané untu iku kanggo nyuwèk lan mamah
panganan lan ing sapérangan kéwan, utamané karnivora, minangka senjata. Oyoté
untu katutup déning gusi. Untu duwé struktur pelindung sing disebut émail untu,
sing mbiyantu nyegah bolongé untu. Pulp njeron untu nyiut lan dentin kadheposit
ing papané.

Untu iku bagéyan paling mbédakaké ing jinis mamalia sing béda, lan salah
sawijiné sing bisa dadi fosil kanthi apik. Paleontologis migunakaké kanggo
ngidentifikasi jinis fosil lan asring gegandhéngan ing antarané. Wangun untu
magepokan karo jinis panganan kéwan iku. Umpamané herbivora duwé akèh untu
graham kanggo mamah amarga suket angel dicerna. Karnivora mbutuhaké taring
kanggo matèni lan nyuwèk, lan amarga daging gampang dicerna, mula kéwan-kéwan
iku bisa ngeleg panganan kasebut tanpa mbutuhaké graham kanggo mamah panganan
kasebut ndhisik.



https://jv.wikipedia.org/wiki/Torino

Torino (basa Italia: Torino, basa Inggris: Turin) iku kutha perindustrian, klebu
pusat bisnis lan kabudayan ing bagéan kulon-lor Italia, kutha krajan region
Piemonte lan dumunung ing pinggir kulon Kali Po. Populasi kutha ya iku 908.000
(sensus 2004), banjur nambah dadi 1,7 yuta padunung, nanging wewengkon
metropolitané nduwé padunung watara 2,2 yuta.

Torino misuwur minangka panggonan dunungé Kain Kafan saka Turin kang disimpen
ing Katedral Santo Yohanes Pembaptis. Torino nduwé loro klub bal-balan kang
misuwur, Juventus lan Torino Calcio. Liyané iku, Torino uga minangka panggonan
markas perusahaan otomotif FIAT. Torino uga dadi tuan rumah Olimpiade mangsa
anyep Torino 2006 lan Universiade Mangsa anyep 2007.

Jeneng Torino asal saka tembung Tau, tembung jroning basa Celtic kang tegesé
pagunungan. Jroning basa Italia, Torino tegesé "sapi cilik". Ing jaman
pra-Romawi, wewengkon iki dipanggoni déning bangsa Taurini.

Ing abad kasiji sadurungé Masehi (kira-kira taun 28 SM), bangsa Romawi ngadegaké
perkemahan militer (Castra Taurinorum), kang didedikasèkaké marang kaisar
Augustus (Augusta Taurinorum). Wektu iku, Torino dipanggoni déning 5.000
padunung, kabèh manggon ana ing jero témbok kang dhuwur.

Sawisé runtuh Karajaan Romawi, Torino dikuwasani déning bangsa Lombards, banjur
déning bangsa Franks. Taun 942, Contea di Torino didegaké, lanwiwit taun 1050
dikuwasani déning Counts of Savoy.



https://jv.wikipedia.org/wiki/Tanah_Ijo

Tanah Ijo (cara Tanah Ijo (resmi): Kalaallit Nunaat, cara Denmark: Grønland,
cara Inggris: Greenland) iku pulo ing Samudra Atlantik bagéyan lor ing arah
wétan-lor Kanada. Jembar wewengkoné 2.166.086 km² lan ya iku pulo paling gedhé
ing donya. Pulo iki klebu wewengkon Krajan Denmark. Wiwit taun 1979, Tanah Ijo
dadi mandhiri lan wiwit taun 1985 ora klebu Uni Éropah manèh. Nanging Ratu
Denmark isih tetep minangka Kepala nagara. Kutha krajan Tanah Ijo ya iku Nuuk.

Tanah Ijo sacara geografis ya iku bagéyan saka Amérika Lor. 80% saka kabèh
wewengkon katutup ès kang ing sawetara panggonan kandelé nganti 3 kilometer.
Mung laladan pesisir kidul lan kulon kang bisa dienggoni manungsa.

Penduduk pribumi ya iku wong Inuit utawa Eskimo. Sawetara ana uga wong Denmark
lan campuran antara wong Inuit lan Denmark kang diarani “Wong Tanah Ijo”. Ing
Thule ana markas militer Amérika Sarékat. Padunung Tanah Ijo cacahé 58.000 lan
dumadi saka wong Lemah Ijo 80% lan wong Denmark 14,5%. Basa Tanah Ijo klebu
jinis basa Inuit. Bebarengan karo basa Denmark, basa Inuit minangka basa resmi.



https://jv.wikipedia.org/wiki/Suku_Tatar

Suku Tatar iku suku kang ana ing Républik Rakyat Cina. Suku iki uripe ana ing
propinsi Qinghai, Papan Otonomi Xinjiang. Warga suku Tatar nggunakake basa
Uighur lan basa Uzbek. Umume warga Tatar iku agamane Islam. Suku iki keturunan
saka Turkmenistan nalika abad ka-13. Miturut carita, suku iki mlayu saka Rusia
nalika abad ka-19. Uripe warga suku Tatar iku ing babagan tani lan ngopeni
kewan.

Ana carita yèn Suku Tatar iku asale saka Dinasti Tang (618-907), nalika suku
Tatar dikuwasani déning Turki nomaden Khan ing Cina lor. Sawise Turki rada
mundur, suku Tatar maju. Jeneng suku Tatar digunakake kanggo suku-suku ing
laladan lor sawise Dinasti Tang. Nalika iku Mongol njajah anjur isa nguwasai
laladane suku Tatar. Banjur Mongol ngalih mangulon, lan akèh wong Asia Tengah
lan Éropah kang njenengi Tatar.

Suku Tatar kang sugih amarga warisan dadi dodolan. Nanging kang dadi wong iyasa
dadi tikang ngiku kewan. Ana uga wong Suku Tatar kang ngasilake kerajinan
tangan, kayata nyulam, lan njahit.

Wiwit taun 1949, suku Tatar wis isa nduwèni hak pulitik ing Xinjiang. Suku Tatar
uga nduwèni wakil ing Kongres Rakyat Nasional. Wiwit iku wong saka suku Tatar
wis maju lan ana sing kerja ing industri.



https://jv.wikipedia.org/wiki/Skandinavia

Skandinavia iku ngarujuk marang rong nagara ya iku (Norwegia lan Swedia) sing
dumunung ing Tanjung Skandinavia, ditambah Denmark.

Tanjung Skandinavia nduwèni populasi sithik lan tlatahé katutup déning alas
pinus, birch lan, cemara. Ing sisih kulon lan lor ana sawijining pagunungan.
Pagunungan Skandinavia iku mujudaké salah siji pagunungan paling tuwa ing donya.
Gunung sing paling dhuwur ya iku Galdhøpiggen ing Norwegia.

Denmark minangka nagara Skandinavia sing paling cilik, populasiné luwih padhet,
lan tlatahé akèh dianggo panggonan tetanèn. Kopenhagen, kutha krajan Denmark,
uga kutha paling gedhé ing Skandinavia.

Skandinavia iku pérangan saka Nagara Nordik sing uga nyakup Islandia lan
Finlandia. Kalima nagara iki ngordinasèkaké aktivitas pulitik lan kabudayan ing
Déwan Nordik. Denmark, Finlandia, lan Swedia iku nagara anggota Uni Éropah.

Basa-basa ing Skandinavia iku silih gegandhéngan lan wong Skandinavia bisa
mangertèni siji lan sijiné. Basa Skandinavia klebu jroning basa Jermanik,
sakkulawarga karo basa Jerman lan Inggris.

Saben nagara nduwèni mata uang dhuwit dhéwé-dhéwé, senadyan jenengé padha ya iku
krona utawa krone. Dhuwit sak krona dipecah dadi 100 øre utawa öre. Ajiné sak
krona kira-kira 10-15 seneuro.



https://jv.wikipedia.org/wiki/Pennsylvania

Persemakmuran Pennsylvania (IPA: /ˌpɛnsəlˈveɪnjə/), kerep dicekak PA, iku
sawijining nagara bagéyan Amérika Sarékat sing dumunung ing sisih lor.
Pennsylvania misuwur dadi nagara bagéyan tandha arsitèktur utawa keystone wiwit
taun 1802, antara liya amarga dunungé ing tengah-tengah telulas koloni sing
pisanan mangun nagara Amérika Sarékat. Uga dadi tandha ing babagan ékonomi,
amarga akèhé industri ing tlatah lor, gawé toko-toko kaya [Conestoga wagons lan
bedhil Long rifle, lan anané tlatah tetanèn ing sisih kidul, sing ngasilaké
panganan, benang, lan tembako.

Pennsylvania iku dawané170 miles (274 km) saka lor mangidul lan 283 miles
(455 km) saka wétan mangulon. Saka total 46.055 square miles (119,282 km²),
44.817 square miles (116,075 km²) arupa lemah, 490 square miles (1,269 km²)
arupa banyu ing dharatan lan 749 square miles (1,940 km²) banyu ing Tlaga Erie.
Tlatah iki minangka tlatah sing paling jembar nomer 33 ing Amérika Sarékat.
Titik paling dhuwur 3.213 feet (979 m) ing sadhuwuring segara ya iku Gunung
Davis, sing dijenengaké saka jenengé sing kagungan ya iku, John Davis, sawijiing
guru sing berjuang jroning Union Army ing Palagan Gettysburg. Titik paling
cendhèk ya iku lumahing segara ing Kali Delaware, lan elevasi rata-rata ya iku
1.100 feet (335 m). Pennsylvania iku klebu zona wektu North American Eastern
Time Zone.



https://jv.wikipedia.org/wiki/Namibia

Républik Namibia iku nagara ing Afrika bagéyan kulon-lor, ing pesisir Atlantik.
Negeri iki wewatesan karo Angola lan Zambia ing sisih lor, Botswana ing sisih
wétan, lan Afrika Kidul ing sisih kidul. Namibia mardika saka Afrika Kidul taun
1990 saéngga dadi salah siji nagara paling enom ing donya. Kutha krajané ya iku
Windhoek.

Namibia kapérang dadi 13 wewengkon: Caprivi, Erongo, Hardap, Karas, Kavango,
Khomas, Kunene, Ohangwena,Omaheke, Omusati, Oshana, Oshikoto, lan Otjozondjupa.

Jeneng nagara iki njupuk saka jeneng segara wedhi Ara-ara Namib, sing dianggep
segara wedhi paling tuwa ing donya. Sadurungé kamardikan ing taun 1990, tlatah
iki ditepungi minangka Afrika Kidul-kulon Jerman (Deutsch-Südwestafrika), banjur
Afrika Kidul-kulon, nuduhaké panjajahan kolonial Jerman (sacara tèknis makili
Kakaisaran Inggris).

Watara 75% rakyat Namibia manggon ana ing padésan lan 25% manggon ing laladan
urban utawa ing kutha. Ètnis kulit ireng ana 90% populasi lan wong kulit putih
sekitar 7%. Klompok masarakat kulit ireng Namibia kapérang dadi pirang-pirang
klompok etnis. Populasi kang paling gedhé ya iku suku Ovambo. Suku Ovambo duwèni
persèntase ngancik separo populasi Namibia. Wong-wong mau manggon ing bageyan
lor, cedhak tapel wates karo Angola kang diarani Ovamboland utawa Ovambo.
Suku-suku kang manggon ing laladan lor liyané ya iku Kavango, kang manggon ana
ing panggonan saubengé Kali Okavango. Suku Caprivi manggon ing sisih wétan. Déné
suku Damara lan Herero manggon ing tlatah sisih tengah Namibia. Suku Bushmen
(San) lan Tswana manggon ing laladan tapel wates sisih wetan. Rong klompok
masarakat kang campuran diarani Suku Baster lan Suku Nama manggon ing sisih
kidul. Wong kulit putih Namibia ya iku wong saka Afrika Kidul ya iku ètnis
keturunan Walanda, Inggris lan Jerman.



https://jv.wikipedia.org/wiki/Mitologi_Yunani

Mitologi Yunani ya iku kumpulan mitos lan legenda kang asale saka Yunani Kuna
lan isine kisah-kisah ngenani dewa lan pahlawan, sifat donya, lan asal usul uga
teges saka ritual lan kultus wong-wong Yunani Kuna. Mitologi Yunani mujudaké
bagéyan saka agama ing Yunani Kuna. Para sejarawan modern nyinauni mitologi
Yunani kanggo mangerteni kahanan pulitik, agama, lan peradaban kang ana ing
Yunani Kuna, lan uga kanggo golèk pemahaman ngenani pembentukan mitos iku. Sing
akèh dewa Yunani digambarake kaya manungsa, dilairke nanging ora tau ngalami
wayah tua, ora tedas apa wae lan uga bisa ora katon, lan saben dewa nduwèni
karakteristik kang béda-béda. Merga saka iku, para dewa uga nduwèni gelar kanggo
karakteré, kang dimungkinaké uga luwih saka sisji. Dewa-dewi iki kadang kala uga
mbantu manungsa, lan uga nglakoni katresanan karo bangsa manungsa lan bisa
ngasilake anak, kang awujud manungsa setengah dewa. Anak-anak saka para dewa lan
manungsa iku kang sakbanjure didadekake pahlawan. Mitologi Yunani kanthi
eksplisit ana ing kumpulan carita lan karya seni Yunani Kuna, kaya lukisan vas
lan benda-benda ritual kanggo dewa. Mitologi Yunani njlentrehake asal mula donya
lan nyritakake kehidupan lan petualangan saka dewa, dewi, pahlawan, lan
makhluk-makhluk mitologi. Mitologi Yunani wiwitane disebarake kanthi cara
tradisi lisan. Saiki saperangan informasi kang ngenani mitologi Yunani bisa
digoleki ana ing sastra Yunani. Sumber literatur Yunani paling tua ya iku
wiracarita Iliad lan Odisseia kang isine kisah kang pusate ana ing peristiwa
ngenani Perang Troya. Sakliyane iku puisi karya Hesiodos—Theogonia lan Erga kai
Hemerainyritakake ngenani penciptaan donya, pergantian kekuasaan dewa,
pergantian jaman manungsa, asal mula kesengsaraan manungsa, lan asal mula ritual
kurban. Mitologi Yunani uga ana ing Himne Homeros, wiracarita saka Siklus Epik,
karya seni tragedi saka abad kaping lima, tulisan-tulisan para sejarawan lan
penyair saka jaman Yunani Kuna, lan uga naskah kuna saka Kekaisaran Romawi karya
penulis-penulis kaya Plutarkhos lan Pausanias.

Panemon-panemon arkéologi wis nuduhake sumber-sumber wigati ngenani rincian
mitologi Yunani, ya iku ngenani para dewa lan pahlawan akèh ana ing dekorasi ing
artefak. Desain geometris ing tembikar saka abad kaping wolu SM nggambarake
adegan-adegan saka siklus Troya sakliyane saka petualangan Herakles.
Sumber-sumber iku nambahi bukti kang wis ana. Mitologi Yunani wis menehi prabawa
budaya, seni, lan sastra dunia kulon lan terus dadi bagean saka warisan lan basa
kulon. Wiwit jaman kuna nganti tekan saiki, akèh penyair lan seniman kang njupuk
inspirasi saka mitologi Yunani, lan menokake relevansi lan makna kontemporer ana
ing tema-tema mitologi Yunani.



https://jv.wikipedia.org/wiki/Manusia_Modern_Anatomis

Istilah manusia modern anatomis (MMA) ing paleoantropologi ngacu kaliyan
individu wiwit saking Homo sapiens kaliyan suatu penampilan ingkang konsistèn
kaliyan rentang fenotipe ing manungsa modern.

manungsa modèrn anatomis bérèvolusi saking Homo sapiens purba ing masa
Paleolitik Tengah, antawis 200.000 taun kapungkur. Munculè manungsa modern
anatomis nandaakèn pérmulaan saking subspesies Homo sapiens sapiens, inggih
punika subspesies saking Homo sapiens ingkang gayutakèn semua manusia modern.
Fosil tertua ingkang wontén ing manungsa modern anatomis inggih punika Omo
remains, ingkang yuswanipun 196.000 tauninglkang kaperang saking kalih tengkorak
ingkang benten, lan ugi balung asta , sikil, telapak sikil lan pinggang.

Fosil yang lain termasuk Homo sapiens idaltu dari Herto di Etiopia yang berusia
150.000 tahun dan peninggalan dari Skhul di Israèl yang berusia 90.000
tahun.[butuh rujukan]

Manusia modern anatomis dibedakan dari leluhurnya langsung, Homo sapiens purba,
lewat sejumlah fitur anatomis. Homo sapiens purba memiliki kerangka yang kokoh,
mengindikasikan bahwa mereka hidup bergantung kepada fisik; ini bisa berarti
bahwa manusia modern anatomis, dengan rangka yang ramping, menjadi lebih
bergantung kepada tèknologi daripada kekuatan fisik untuk memenuhi tantangan
lingkungan.

Homo sapiens purba juga memiliki bubung alis (tonjolan lapisan tulang di atas
rongga mata). Dengan munculnya manusia modern anatomis, bubung alis secara
signifikan berkurang, dan pada manusia modern mereka, rata-rata, samar-samar
terlihat. Fitur pembeda lainnya dari MMA adalah tonjolan dagu, sesuatu yang
tidak ada pada Homo sapiens purba.

MMA umumnya memiliki dahi vertikal dimana leluhur mereka memiliki dahi yang
miring ke belakang. Miturut Desmond Morris, dahi ingkang vertikal ing manungsa
boten namung menaungi utek ingkang ageng ananging tonjolan dahi mainkan peran
ingkang wigati ing komunikasi manungsa ngelampahi pergerakan alis mata lan
kerutan kulit dahi.

Omo, Hertho, Skhul, lan Peninggalan Jebel Qafzeh menawi kasebut kaliyan "Manusia
Modern Awal" amargi peninggalan kerangka punika ningalaken campuran saking
titikan-titikanipun purba lan modern. Skhul V, dados tuladha, gadahi bubung alis
lan rai ingkang nonjol. ananging, panggenan utek saking Skhul V benten kaliyan
Neanderthal lan sami kaliyan panggenan utek ing manungsa modern.

ing pundhi ingkang biasanipun dipunparingi, wonten kalih model utami ngenai
subjek punika - Asal-usul terkini manusia modern saking Afrika lan evolusi
multiregional. Perdebatan umumipun merkawisaken ngenai jumlah relatif
pergantosan utawi kawin-silang ingkang kedadosan ing area ing jawi Afrika, saat
gelombang manungsa (atau leluhur manusia) medhal saking Afrika lan menempati
area sanesipun, lan ingkang wigati gegayutan saking gelombang ingkang enggal
dados banding kaliyan gelombang ingkang langkung lami.

Pandangan utami, ingkang sampun misuhur kaliyan model asal sak punika saking
Afrika, nyepeng menawi sadaya utawi nembe sadaya bentenipun genetika manungsa
moderning sadaya donya saged dipuntelusuri ugi ing manungsa modern anatomis
ingkang wiwitan ninggalaken Afrika. Model punika dipundukung kaliyan
pinten=pinten garis bukti ingkang independen, kadasta catatan fosil lan
genetika.

Secara sejarah, kritik kaliyan pandangan punika asring maringi tanda kurung
mendukung "hipotesis multiregional", ingkang popularitasipun memudar awit awal
1990-an. pinten=pinten kritik alesanipun menawi sejumlah garis keturunan
genetika non-Afrika saged tahan gesang ing pinten-pinten panggenan ing belahan
donya ngelangkungi kawin-silang kaliyan manungsa modern anatomis. Miturut versi
kiat saking model multiregional pinten-pinten populasi manungsa ing sadaya donya
sapunika badhe ngadahi materi genetika ingkang tahan ngantos sejauh manungsa
wiwit kadasta Homo erectus. Sekempalan ageng data ing Evolusi genetika manusia
(Jobling, Hurles dan Tyler-Smith, 2004) dukung kiat model "Keluar dari Afrika".
Analisis saking tiyang-tiyang Éropah modern nyaranaken menawi boten wonten DNA
mitokondria (garis keturunan langsung) ingkang asalipun saking Neanderthal
ingkang tasih bertahan ing masa sak punika.



https://jv.wikipedia.org/wiki/Logam

Logam (basa Yunani: Metallon) ya iku sawijining unsur kimia kang siap mbentuk
ion (kation) lan nduwèni ikatan logam, lan kadhangkala dipratélakaké yèn mèmper
karo kation ing awan elektron. Logam iku salah siji saka telu klompok unsur kang
dibédakaké déning properti ionisasi lan ikatan, bebarengan karo metaloid lan
nonlogam. Jroning tabel périodik, garis diagonal digambar saka boron (B) menyang
polonium (Po) mbédakaké logam saka nonlogam. Unsur jroning garis iki ya iku
metaloid, kadhangkala disebut semi-logam; unsur ing kiwa ngisoré arupa logam;
unsur sisih tengen dhuwur iku nonlogam.

Nonlogam luwih akèh tinemu ing alam tinimbang logam, nanging logam akèh ana ing
tabel périodik. Sawetara logam misuwur ya iku aluminium, tembaga, emas, wesi,
timah, perak, titanium, uranium, lan zink.

Alotrop logam iku kapara gilap, lembek, lan konduktor kang apik, déné nonlogam
biasané rapuh (kanggo nonlogam padhet), ora gilap, lan insulator.

Jroning babagan astronomi, istilah logam sering dianggo kanggo nyebut kabèh
unsur kang luwih abot tinimbang helium.



https://jv.wikipedia.org/wiki/Kenthang

Kenthang (Solanum tuberosum L.) iku tanduran saka suku Solanaceae kang nduwèni
umbi batang kang bisa dipangan lan uga diarani "kenthang". Umbi kenthang saiki
wis dadi salah sawijining panganan pokok wigati ing Éropah senajan wiwitané
ditekakaké saka Amérika Kidul.

Penjelajah Spanyol lan Portugis pisanané nggawa menyang Éropah lan mbudidayakaké
tanduran iki ing abad XVI. Ora suwé, menu anyar iki sumebar ing saindhenging
Éropah. Jroning sajarah migrasi wong Éropah menyang Amérika, tanduran iki tau
dadi pemicu utama perpindhahan bangsa Irlandia menyang Amérika ing abad ka-19,
rikala kadadéyan wabah penyakit umbi ing dharatan Irlandia kang diakibataké
déning sajinis jamur kang diarani ergot.

Wektu mlebu Indonesia, wiwitané dianggep panganané wong Walanda. Nanging mbaka
sethithik sabanjuré wong pribumi uga mèlu mangan kenthang. Kabuktèn panganan
sing digawé saka kenthang bisa ditampa déning masyarakat lan dadi lawuh
kaluwarga Indonésia. Contoné sambel gorèng kenthang, perkedel, kroket, kering
kenthang, lan sapanunggalé.

Tanduran kenthang iku salah sijiné tanduran budidaya tetraploid (2n = 4x = 40).
Asalé saka Amérika Kidul lan wis dibudidayakaké déning padunung ing kana wiwit
éwon taun kapungkur. Tanduran iki minangka herba (tanduran cendhèk ora duwé
kayu), samusim lan seneng marang hawa adhem. Ing laladan tropis cocog ditanhur
ing dhataran dhuwur.

Kembang sampurna lan kasusun majemuk. Ukuran cukup gedhé, diameter udakara 3cm.
Warnané saka ungu nganti putih.

Kenthang nggawé tuber ing jero lemah lan dadi sarana anakan sacara vegetatif.
Jroning budidaya kenthang, panangkaran bibit migunakaké cara iki, saéngga
karagaman kenthang ing tegalan sithik banget lan andadèkaké rentan saka gangguan
ama utawa panyakit.

Kenthang bisa nawaraké racun. Penawar racun alami kanggo asam kang asidosis..
Kenthang uga penting kanggo mbiyantu thukule baktéri ing awak. Kenthang ngandhut
garam alkali kang ndadékaké kenthang dadi panganan kang kalebu basa paling
kuwat. . Awit iku,kenthang migunani banget kanggo njaga cadhangan alkali ing
awak..

Kenthang nduwèni akèh gizi.. kayata potassium, vitamin C, vitamin B1, B2 lan
B3.. Saliyané iku, kenthang uga ngandhut protein lan zat besi..

Kenthang ngandhut potasium kang akéhé ping pindhoné potassium kang ana ing
gedhang. Kenthang pas yèn dipangan wong kang nduwé penyakit diabétes. . Kenthang
uga dadi sumber paling apik kanggo zat besi ing getih.. Manfaat liyané, kenthang
bisa njaga ketahanan awak, awit kenthang ngandhut vitamin lan kalsium kang
dhuwur..

Miturut panalitén, jus kenthang mentah bisa ngurangi penyakit kang nyerang
sendi-sendi utawa kang diarani arthritir, radang otot utawa rematik. Lara kang
disebabaké salah urat utawa ketliyer, lara amarga kebakar,bisa ditambani kanthi
némpélaké irisan kenthang ing panggonan kang lara, kurang luwih 15 menit.
Kenthang uga ngurangi rasa lara, lan baktéri.Saos kenthang biyasane kanggo saos
salad kang bisa ngurangi rasa lara. Parutan kenthang kang ditémplékaké ing
kelopak mripat bisa ngilangaké noda ireng ing mripat utawa kang diarani dark
circles lan yèn dicampur karo krim bisa ngurangi kerutan.

Kenthang uga bisa mutihaké lan ngalusaké tangan. Kenthang bisa dadi menu
alternatif kanggo diét, amarga kenthang ngandhut karbohidrat kanggo ngganti
sega. Vitamin C ing kenthang uga bisa ngobati kutil, carane oléské irisan
kenthang mentah ing kutil. Kenthang ngandhut atropine kang bisa ngurangi asam
lambung lang bisa kanggo tamba maag. Zat lysine uga bisa mbantu pertumbuhan awak
lan otak. Kenthang uga bisa kanggo tamba mripat kang kesel, ngilangaké aboh ing
mripat.

Ing pasar, kenthang dipisah-pisahaké miturut ukurané lan diarani kualitas A, B,
C, lan D. Kualitas A ya iku kang paling apik. Panyebutan 'kenthang kualitas AB'
maknané campuran saka kualitas A lan B.



https://jv.wikipedia.org/wiki/Kalor

Kalor utawi béntèr inggih punika salah satunggaling wujud energi ya iku Ènèrgi
panas. ménawi bénda nguwalakén kolor wontné bénda sanès, kalor ingkang sampun
dipuntampi benda sanés sami kaliyan kalor ingkang dipunuwalakén kaliyan bènda
sanès. prosès punika dipunsébat Asas Black ya iku jumlah kalor ingkang
dipunuwalakén sami kaliyan kalor ingkang dipuntampi. kalor sagéd dipunpindah
ngélangkungi Radiasi, Konvèksi, lan Konduksi. mèdia ingkang dipunginakakén
wontén pindahanipun benter sagéd arupapadat,cair,gas.(dipununduh Tanggal 17
September 2012) Sadèrèngipun abad-17, wontén ingkang nyukani pangartosan ménawi
kalor ménika arupa zat ingkang ngalir saking ingkang suhunipun inggil ngantos
suhu ingkang luwih rendah ménawi benda kasebut bersentuhan utawi campur. menawi
kalor kalèbét zat sajatosipun gadhahi Massa lan kasunyatan bénda ingkang
dipunpanasakén massanipun botén tambah. kalor ménika botén kagolong Zat ananging
kagolong wujud Ènèrgilan suatu besaran ingkang dipunlambangaken Q nganggé satuan
J, lan sanèsipun dipunlambangaken Kal. paristiwa ingkang ngélibatakén kalor
ingkang asring dipuntemui wontén kauripan sédintén-dintén, tuladhanipun wanci
godhok toya kaliyan ginakakén kompor, tuya ingkang sajotosibun gadahi suhu anyép
suwè-suwè dados panas.

Wontén ilmu Fisika pangértosan kalor bèntén kaliyan suhu. kalor dados wujud
ènérgi nyatakakén jumlah, (kuantitas panas, suhu nyataaken ukuran derajat
panas).(dipununduh tanggal 17 September 2012) Suhu toya ingkang sédèrèngipun
béntèr sakménika dados luwih anyép lan suhu toya ingkang saderengipun anyép
dadosaké luwih panas. sakménika nunjukakén menawi toya panas punika ngèlépasaken
kalor lan toya anyép narima kalor saking toya béntèr kanggé ngunggahakén
suhunipun. sédaya bénda sagéd nerima lan nguwalaken kalor. benda-benda ingkang
suhunipun luwih inggil saking sisihipun punika luwih cenderung nguwalaken kalor.
benda-benda ingkang gadahi suhu luwih rendah sakig lingkunganipun lan saged
nampi kalor kanggé nyètabilaken kondisi kaliyan lingkunganipun. suhu zat némbe
owah saking asalipun menawi zat kasebut nguwalaken utawi nampi kalor.

Zat ménawi dipunparingi suhu ingkang ngélangkungi batos, mila zat bakal ngalami
pauwalan wujud. paristiwa ménika ugi sami ménawi zat nguwalakén kalor lan
nyampai suhu minimal. sanèsipun, kalor saghéd dipunginakakén kanggè ngubah wujud
zat.



https://jv.wikipedia.org/wiki/Jambu

Jambu utawa ing basa krama kasebut jambet ya iku arané wit lan wohé sing
godhongé lonjong, akèh pangé lan dhuwuré nganti 10 meter . Jenisé jambu iku
paling sethithik ana telu: jambu banyu, jambu kluthuk, lan jambu ménté utawa
jambu ból (Anacandiumn occidentale). Jambu banyu utawa jambu wèr ing basa
inggris kasebut Eugenid aquea iku bentuké mèh kaya bèl uga rasané legi. Wernané
yèn isih enom putih utawa ijo, lan yèn wis mateng bisa uga putéh, ijo, kunéng,
jambón, utawa abang. Dhagingé akèh banyuné. Néng njero dhaging biasané ana wiji
lan hówó, béda karo jambu kluthuk (jambu watu ) sing tengahé padhet uga akèh
isiné basa latiné Psidium gunjava. Jambu ból pada karo jambu banyu bentuké, tapi
pucuké ketambahan kacang ménté, ing basa Indonésia asring kasebut [[jambu mony
amergi wujudé kaya kethèk. Jambu bisa digawé setup utawa asinan.

Jambu kluthuk bisa nyegah penyakit jantung. Jambu kang nduwèni jeneng latin
Psidium guajava L iki nduwé zat kang bisa kanggo obat. Saben 100 gram jambu
kluthuk kang wis mateng ngandhut 0,9 g protein, 0,3 g lemak, 12,2 g karbohidrat,
14 mg kalsium, 28 mg fosfor, 1,1 mg besi, 25 SI vitamin A, 0,02 mg vitamin B1,
87 mg vitamin C, lan 86 g banyu, lan total kalori cacahe 49 kalori. Jambu
kluthuk uga nduwèni vitamin C luwih akèh katimbang jeruk kang mung 49 mg saben
100 g jeruk. Vitamin C ana ing kulit lan daging njaba kang empuk lan kandel.
Jambu kluthuk ngandhut vitamin C paling akèh nalika arep mateng. Vitamin C kang
ana ing jambu kluthuk bisa nyukupi kabutuhan bocah kang umure 13-20 taun ya iku
kurang luwih 80-100 mg saben dina, utawa kabutuhan vitamin C wong tua kang
cacahe 70-75 mg saben dina. Saben jambu klutuk kang aboté 275 gram saben jambu
bisa nyukupi kabutuhan vitamin C 3 wong kang wis diwasa utawa bocah loro.

Jambu kluthuk akèh seraté, khususe pektin utawa serat kang bisa larut ing
banyu.Pektin bisa ngedhunake kolésterol kanthi cara nglunturke kolesterol lan
asam empedu ing awak lan ngetokké saka awak. Saka penelitian Singh Medical
Hospital and Research Center Morrabad, India, nuduhake yèn jambu kluthuk bisa
ngedhunaké kolésterol total lan trigliserida lan tamba hipertènsi.

Tanin kang ana ing jmbu kluthuk bisa kanggo nglancarakè pencernaan lan sirkulasi
darah, lan kanggo maténi virus. Tanin iki kang ndadekaké jambu kluthuk nduwé
rasa sepet. Kalium kang ana ing woh iki gunané supaya jantung bisa nduwé irama
kang teratur, ngaktifake kontraksi otot, ngatur transportasi zat ing awak, lan
ngurangi kadar kolésterol total lan ncegah hiperténsi. Mangan jambu kluthuk
0,5-1 kg/dina nganti 4 minggu, bisa ngurangi resiko serangan jantung nganti 16
perséén.

Jambu kluthuk uga ngandhut zat likopén, ya iku zat karotenoid kang bisa dadi
antioksidan saéngga bisa njaga awak saka kanker. Ing jambu kluthuk wiji abang,
zat likopén iki akèh cacahé. Godhong jambu kluthuk uga bisa kanggo obat, amarga
godhongé nduwèni tanin, eugenol (minyak asiri), minyak lemak, damar, zat samak,
triterpinoid, lan asam apfel. Wijiné jambu kluthuk ngandhut 14 persen lengan
atsiri, 15 persen protéin, lan 13 persen tepung.

Glima breueh, glimeu beru, galiman, masiambu, biawas, jambu biawas, jambu batu
(Sumatera); jambu klutuk, jambu krutuk, jhambu bhender, bayawas, tetokal, tokal
(Jawa); jambu klutuk (Sunda); kojabas (Nusa Tenggara); kayawese (Maluku); fan
shi liu gan (Cina).

Jambu wèr uga diarani jambu air. Jeneng ilmiahe Syzygium aquaeum (Burm.f.) Alst,
biyèn diarani ''Eugenia aquea Burm.f.'' [ Wit jambu wèr dhuwure kira=kira 6-7
meter.[ Jambu wèr nduwèni wit kang pang-pange lunyu, godhonge gedhé lan dawa. [
kembangê werna abang coklat lan gedhé.[ Woh kang wis mateng ukuran lan wernané
béda-béda.[ Ana kang nduwé wiji, lan ana kang tanpa wiji.[ Rasane uga ana sing
kecut, legi, lan rada sepet.[

Jambu wèr asale saka Indo-Cina lan Indonésia.[ Jambu wèr biyasane dadi tanduran
ing latar omah.[ Jambu iki urip nyebar ing tlatah Indonesia.[ Biyasane urip ing
laladan kang dhuwure 300 m dpl.[ Jambu wer ditengkarake kanthi wijine lan cara
cangkok.[ Yen nganggo wiji biyasane bakal suwe metune woh, lan umume padha
nganggo cangkok kanggo nengkarake jambu wer.[ Kanthi cangkok, jambu wèr bisa
thukul nganti 5-6 meter lan woh sawise 3-4 taun.[ Jambu wèr ngembang setaun
kaping pindho, ya iku sasi Juli lan Agustus, saengga wohe bisa dipanen ing sasi
September-Nopember.[ Woh kang wis mateng bisa kanggo buah sawise mangan, uga
kena kanggo asinan.[ Ing Jakarta laladan kang diarani pusat jambu wer ya iku
laladan Pasar Minggu.

Jeneng liya jambu wèr ya iku jambu ayer mawar (Malaysia), jambu aie (Min.),
jambu cai (Sd.), jambu wer (Jw.), jhambhu wir (Md.), nyambu er (Bl.), kumpas,
kumpasa, kombas, kembes (basa-basa di Sulut), jambu jene, jambu salo (Sulsel),
jambu waelo, kuputol waelo, lutune waele, kopo olo (Seram, jambu kancing (Ind.),
kultivar kang wohé cilik-cilik.

Ing nagara liya, jambu iki jenengé machom phupa atau chomphu pa (Thai), tambis
(Fil.), bell fruit, water apple (Ingg.) dan lain-lain.

Jambu bol utawa jambu dersana kalebu tanduran taunan kang asale saka kawasan
Indo-Cina, Malaysia, Filipina lan Indonésia. ing Indonésia jambu bol akéh-akéhé
urip ing Pulo Jawa.

Klasifikasi Kingdom: Plantae (Tumbuhan) Subkingdom: Tracheobionta (Tumbuhan
berpembuluh) Super Divisi: Spermatophyta (Menghasilkan biji) Divisi:
Magnoliophyta (Tumbuhan berbunga) Kelas: Magnoliopsida (berkeping dua / dikotil)
Sub Kelas: Rosidae Ordo: Myrtales Famili: Myrtaceae (suku jambu-jambuan) Genus:
Syzygium Spesies: Syzygium malaccense

Jambu bangkok ya iku jambu kluthuk kang gedhé ukurané. Ing Medan jambu iki
biyasané digawé manisan. Manisan jambu bangkok dadi olèh-olèh kang paling
disenengi. Manisan jambu bangkok wernané ijo padang, rasane seger, apamaneh yeng
dipangan karo bumbu rujak. Sadurungé digawé manisan, jambu bangkok diocèki lan
wijiné dibuwang. Sawise iku banjur dikethok-kethok lan dikum ing banyu suji
supaya warnané katon seger. Sawisé iku banjur di wénèhi bumbu rujak.



https://jv.wikipedia.org/wiki/Helium

Helium (He) iku unsur kimia sing ora duwé werna, ora ngganda, ora ana rasané,
ora ngandhut racun, mèh inert, monatomik, lan arupa unsur sepisanan ing seri gas
mulia ing tabel périodik lan nduwé nomor atom 2. Titik umub lan titik leburé
paling asor tinimbang unsur-unsur liya lan mung ana ing wangun gas kejaba ing
kahanan "ekstrem". Kahanan ekstrem uga diperlokaké kanggo nyiptakaké sithik
senyawa helium, sing kabèh ora stabil ing suhu lan tekanan standar. Helium nduwé
isotop stabil kaloro sing langka sing disebut helium-3. Sifat saka cuwèran
varitas helium-4; helium I lan helium II; penting kanggo para panliti sing
nyinaoni mekanika kuantum (khususé ing fenomena superfluiditas) lan kanggo
panliti sing nggolèki èfèk nyeraki suhu nol absolut sing didarbèni benda (kayata
superkonduktivitas).

Helium iku unsur angka loro paling akèh lan paling ènthèng ing jagad raya lan
salah siji unsur sing diciptakaké nalika nukleosintesis Big Bang. Ing Jagad Raya
modhèrn mèh kabèh helium anyar diciptakaké ing prosès fusi nuklir hidrogen ing
njeron lintang. Ing Bumi, unsur iki diciptakaké déning paluruhan radioaktif saka
unsur sing luwih abot (partikel alfa ya iku nukleus helium). Sawisé panciptaané,
sebagéyané kakandhut ing udhara (gas alami) ing konsentrasi tekan 7% volume.
Helium dimurnèkaké saka udhara déning prosès pamisahan suhu asor sing disebut
distilasi fraksional.

Ing taun 1868, astronom Prancis Pierre Janssen ndhétèksi sepisanan helium
minangka signatur garis spektral kuning sing ora diweruhi saka cahya saka
grahana srengéngé. Wiwit wektu iku kandhutan helium gedhé akèh ditemokaké ing
ladhang gas alam ing Amérika Sarékat, sing arupa panyedya gas paling gedhé.
Helium dipigunakaké ing kryogenik, sistem ambegan laut jero, kanggo ngadhemaké
magnet superkonduktor, ing "helium dating", kanggo mlembungké balon, kanggo
ngangkat kapal udhara lan minangka gas pangreksa kanggo panggunaan indhustri
(kayata "arc welding") lan panuwuhan wafer silikon). Yèn wong nyedhot sithik gas
iki bakal njalari owahing sauntara kualitas swarané.



https://jv.wikipedia.org/wiki/Gamelan

Gamelan iku seni musik tetabuhan tradhisional aseli saka Indonésia utamané ing
pulo Jawa, Madura, Bali lan Lombok. Tembung gamelan dhéwé iku asalé saka basa
Jawa ya iku "gamel" kang duwé makna "tabuh". Isi gamelan iku saprangkat piranti
musik sing dienggo ngiringi tembang, utawa ditabuh tanpa tembang minangka
klenèngan. Jinis musik iki kasebar nganti tekan pulo-pulo ing saindenging tlatah
Nusantara lan saiki malah wis kasebar rata nganti Amérika, Éropah lan tlatah
liyané. Jinis musik tradhisional liya sing mèmper karo gamelan uga ana ing
Filipina, Malaysia lan Suriname.

Gamelan duwéni melodhi kang magis utawa nduwé daya supranaturalsupranatural,
mula swarané gamelan diarani mélodi utawa wirama perkusi kang magis. Pagelaran
gamelan uga ana kang ngarani orkestra gamelan Jawa.[butuh rujukan] Ing buku kang
irah-irahané Music of Java, Jaap Kunst nerangaké yèn gamelan iku kaya
komparasikomparasi saka cahya rembulan lan miliné banyu, misterius kaya cahya
rembulan lan obah utawa dinamis kaya milining banyu.

Gamelan kalebu perangan ing kabudayan Jawa. Ing Jawa gamelan biyasané kanggo
musik pangiring pagelaran wayang kulit utawa ringgit, tari, uyon-uyon. Jinisé
laras ing gamelan ana loro ya iku laras pélog lan laras sléndra. Saben sèt
gamelan nduwèni instrumén kanggo laras pélog lan sléndra.

1. Ricikan/instrumèn gamelan sajroning karawitan sacara fungsional musikal
digolongaké dadi telung klompok, ya iku ;

gendhing, kang kanthi cara nafsiraké banjur nerjemahaké liwat
vokabulèr-vokabulèr (konvensi) garapan. Ricikan/instrumèn kang kalebu ing
klompok kasebut, ya iku :

Musik gamelan duwé sajarah sing tuwa saumuran karo kasebaré budaya Hindu lan
Buddha ing Nusantara. Utamané nalika kawanguné karajan-karajan gedhé kaya
karajan Majapahit. Jaman Majapahit iki piranti gamelan wiwit kawangun.
Mula-mula, gamelan Jawa iku kasil saka budaya Hindu kang banjur kagubah déning
Sunan Bonang.[butuh rujukan] Seni perkembangané musik Jawa iki kira-kira ana pas
anané kentongan, rebab, tepukan tutuk saka anané gèsèkan ana tali utawa pring
tipis nganti nuju prakembangané piranti musik saka bahan logam.

Ngrembakané musik gamelan diperkirakaké nalika anané kenthongan, rebab, tepukan,
banjur gèsèkan ing tali utawa pring tipis nganti tekan alat musik kang digawé
saka logam. Gamelan Jawa kalebu musik kanthi nada pentatonis. Nalika dituthuk
kanggo ngiringi gendhing. Gamelan Jawa duwéni rong puteran ya iku sléndra lan
pélog. Sléndro nduwèni limang nada saben oktaf ya iku 1 2 3 5 6 [C- D E+ G A].
Nadha slendro duwéni interval kang kacèké mung sithik. Déné pélog nduwèni 7
nadha saben oktaf ya iku 1 2 3 4 5 6 7 [C+ D E- F# G# A B] kanhti interval kang
bedané utawa kacèké akéh. Komposisi musik gamelan digawé kanthi aturan-aturan
kang gumahtok, ya iku gamelan ana rong puteran lan duwéni pathet, ana watesé sak
gongan lan melodhiné digawé ing unit kang kasusun saka 4 nadha.

Zoetmulder ngandharaken bilih tembung gamel kaliyan alat musik perkusi ya iku
alat musik ingkang ditabuh. Miturut basa BaliBali wonten istilah gambèlan
ingkang dados gamelan. Konon, ing mitologi Jawa, gamelan dipunriptakken déning
Sang hyang GuruSang Hyang Guru ing warsa Saka, dewa ingkang mandegani sadaya
Tanah Jawa, kaliyan istana ing Gunung Mahendra ing Medangkamulan (sapunika
Gunung Lawu). Sang Hyang Guru punika nyiptakaken 2 Gong kangge ngundang arwah
dewa-dewa, lajeng saged kasusun set gamelan. Gamelan ing jaman rumiyin
dipundamel saking watu, wit-witan, tulang kewan. Nalika ing jaman modern
sapunika, piranti gamelan dipunriptakaken kanthi nglampahi proses industri,
ingkang bahanipun werni-werni. Gamelan saged dipundamel saking timah putih (Sn)
lan tembaga (Cu), ugi saged dipundamel saking kuningan, singen, utawa Wesi.

Gamelan biyasané kanggo ngiringi tarian, utawa seni pertunjukkan kayata wayang
kulit lan kethoprak.Gamelan biyasané kanggo ngiringi swara penyanyi
Jawa.Penyanyi kang lanang diarani wiraswara déné penyanyi kang wadon jenengé
waranggana. Seni gamelan kang kerep dipentasaké jaman saiki arupa gamelan klasik
lan kontemporèr. Salah sijiné gamelan kontemporèr ya iku jazz-gamelan kang
nduwèni campuran musik kang nadhané pentatonis lan diatonis.

Salah sijiné panggonan kanggo ndeleng seni gamelan ya iku ing Kraton Yogyakarta.
Biyasané dianakaké ing Bangsal Sri Maganti. Déné kanggo ndeleng perangkat
gamelan kang umuré wis tuwa ya iku ing panggonan bangsal liyané kang manggon
rada memburi.

Nalika jaman Majapahit, instrument gamelan ngalami perkembangan kang apik banget
kanthi ngraih wujud nganti saiki lan kasebar ing manéka laladan, kayata :

Bukti otentik kang sepisanan babagan kahanan gamelan ditemokaké ing Candhi
Borobudur, Magelang Jawa Tengah kang ngadeg awit abad kaping 8. Ing reliefé
katon maneka piranti kayata :

Jinis gamelan werna-werna lan kapérang miturut laras lan tlatah panyebarané.
Munculé gamelan didhisiki karo budhaya Hindu-Budha kang ndominasi Indonèsia
kanthi awal mangsa pencatatan sejarah, kang uga makili seni asli Indonésia .
Instrumené dikembangaké kanthi bentuké kaya mangkéné iki ing jaman Kerajaan
Majapahit . Ing pambedané karo musik India, siji-sijiné dampak ke-India-an ing
musik gamelan ya iku kepriyé cara nyanyikaké . Ing mitologi Jawa, gamelan
diciptakaké déning Sang Hyang Guru ing mangsa Saka, dewa kang nguasai kabèh
tanah Jawa, kanthi istana ing gunung Mahendra ing Medangkamulan (saiki Gunung
Lawu) . Sang Hyang Guru pertamané nyiptakaké gong kanggo ngundhang para dewa .
Kanggo pesen kang luwih mligi banjur nyiptakaké rong gong, sawisé iku kabentuk
set gamelan .

Saben laladan ing Nusantara nduwé gamelan sing béda-béda miturut tlatah
budayané, piranti gamelan sing dianggo uga rupa-rupa lan béda-béda.

Gamelan Jawa ya iku musik kang cinipta saka paduan swara gong, kenong, lan alat
musik Jawa liyané. Irama musik kang alus nggambaraké kaselarasan urip wong Jawa
kang nggawé tenang jiwa nalika dirungokaké. Gamelan Jawa ngrembaka ing
Yogyakarta. Gamelan Jawa béda karo Gamelan Bali lan Gamelan Sunda. Gamelan Jawa
duwéni nada kang luwih alus lan slow, béda karo gamelan Bali kang rancak lan
gamelan Sunda kang didominasi swara suling . Gamelan-gamelan iki béda amarga
Jawa duwéni pandangan urip dhéwé kang béda karo Sunda utawa Bali, déné pandangan
urip iki digambaraké sajroné irama musik gamelan Jawa.

Pandangan urip Jawa kang digambaraké sajroné musik gamelan ya iku kaselarasan
kauripan jasmani lan rohani, kaselarasan sajroné omongan lan tumindak saéngga
mujudaké toléransi ing sasama. Wujud nyata ing musik gamelan Jawa ya iku tarikan
tali rebab kang sedengan, paduan seimbang swara kenong, srin, kendang lan
gambang lan swara gong kanggo nutup irama.

Gamelan biyasané dianggo ngiringi pagelaran wayang lan tari-tarian. Saliyané
musik, gamelan Jawa uga ana swara sindhén kang nembangaké lancaran, ladrang, lan
gendhing-gendhing Jawa.

Saperangkat gamelan diisi karo akèh alat musik. Alat musik iki ya iku alat usik
kaya drum kang dirani kendang, rebab lan celempung, gambang, gong lan suling
pring. Komponèn utama kang nyusun alat-alat musik gamelan ya iku pring, logam,
lan kayu.Saben alat musik duwéni fungsi dhewe-dhewe ing pagelaran musik. Kayata
gong kang nduwèni peran kanggo nutup irama musik kang dawa lan ménéhi
kaseimbangan sawisé musik diiringi irama gendhing .

Pathet iku kayata panggonan kanggo gendhing utawa kang ngatur gendhing. Ing
wayang kulit yèn ditanggap ing wayah bengi uga nggunakaké pathet ing tabuhan
gamelan. Pathet iki mertandaké wayah.



https://jv.wikipedia.org/wiki/Fosfor

Fosfor iku unsur kimia sing lambangé P kanthi nomor atom 15. Fosfor arupa
nonlogam, kanthi valènsi akèh, klebu golongan nitrogen, akèh ditemoni ing waton
fosfat anorganik lan jroning kabèh sel urip nanging ora tau ditemoni ing wangun
unsur bébasé. Fosfor reaktif banget, mancaraké pendhar cahya sing lemah nalika
nggabung karo oksigen, ditemokaké ing manéka bentuk, lan arupa unsur wigati
jroning makluk urip. Kagunaan fosfor sing paling wigati ya iku jroning
panggawéyan lemi, lan sacara wiyar dipigunakaké ing bahan panjeblug, rèk, mbang
api, pestisida, odhol, lan dhéterjèn.

Unsur iki ditemokaké déning Hannig Brand taun 1669 ing Hamburg,Jerman.
Panjenengané nemokaké unsur iki kanthi cara 'nyuling' banyu urin liwat prosès
panguapan lan sawisé panjenengané nguapaké 50 ember banyu urin, panjenengané
lagi nemokaké unsur sing dikarepaké. Jeneng asalé saka basa Latin ya iku
phosphoros sing tegesé 'panggawa padhang' amarga kaunikané ya iku sumunar
sajroning peteng (glow-in-the dark).

Fosfor bisa ada ing patang wujud utawa luwih alotrop: putih (utawa kuning),
abang, lan ireng (utawa ungu). Sing paling umum ya iku fosfor abang lan putih,
kaloroné nglompok ing papat atom sing bentuké tetrahedral. Fosfor putih kobong
nalika sentuhan karo udhara lan bis amalih dadi fosfor abang nalika kena panas
utawa cahya. Fosfor putih uga bisa ana ing kaanan alfa lan beta sing dipisahaké
déning suhu transisi -3,8 °C. Fosfor abang rélatif luwih stabil lan nyublim ing
suhu 170 °C lan tekanan uap 1 atm, nanging kobong amarga tumbukan utawa gèsèkan.
Alotrop fosfor ireng duwé struktur kaya grafit – atom-atom kasusun ing
lapisan-lapisan heksagonal sing nglantaraké listrik.



https://jv.wikipedia.org/wiki/Cublak-cublak_suweng

Cublak-cublak suweng iku sawijining tembang dolanan, ya iku jinis tembang sing
prasaja, biasa ditembangaké déning bocah-bocah cilik, utamané ing padésan,
sinambi dolanan bebarengan karo kanca-kancané. Lumantar lagu dolanan,
bocah-bocah dikenalaké bab sato kéwan, sato iwèn, thethukulan, tetanduran,
bebrayan, lingkungan alam, lan sapanunggalané. Kadhang kala tembang dolanan uga
ditembangaké déning waranggana jroning swasana tinamtu ing pagelaran wayang
kulit.

Cublak cublak suweng Suwenge ting gelèntèr Mambu ketundhung gudèl Pak empong
lera-léré Sapa ngguyu ndelikkaké Sir sir pong dhelé kopong Sir sir pong dhelé
kopong

Dolanan iki diarani cublak-cublak suweng amarga nalika dolanan sing
dicublek-cublek iku suweng. Dolanan iki biasa dianakaké wanci soré utawa wengi
nalika padhang bulan, ing èmpèran kang jembar. Dolanan cublak-cublak suweng iki
ora ngerti saka endi sangkané, nanging dolanan iki misuwur banget ing provinsi
Jawa Tengah.

Dolanan iki bisa dilakokake déning bocah 5 utawa 7, biasané bocah umur 6-14
tahun. Dolanan iki bisa katindakake déning bocah lanang utawa wadon. Sing
diperlokake ing dolanan cublak-cublak suweng ya iku suweng, nanging yèn ora ana
suweng isa diganti nganggo krikil. Saliyane suweng utawa krikil, dolanan iki uga
diiringi tembang dolanan.

Saumpama sing dolanan cacahé 7( A, B, C, D, E, F, lan G). Bocah 7 iku banjur
sut, sapa sing kalah, dadi. Umpama sing dadi G. Banjur G lungguh mengkurep ing
lemah lan diubengi bocah 6 liyané ( A, B, C, D, E, lan F). Salah siji saka bocah
6 kui didadèkaké embok. Banjur kabèh tangané bocah 6 mau disèlèhaké ing gegeré
G, tangané nganthong(telapaké ing dhuwur). Banjur padha nyanyèkaké tembang
cublak-cublak suweng, sinambi embok ngubengaké suweng ing tangané bocah 6 mau.
Nalika tembang tekan pak empong lera-lere, kabèh tangan nggegem. Banjur nalika
tekan sir sir pong dhele kopong, kabèh tangan dijunjung saka gegere G lan driji
duding loro karone nduding banjur diobahake kaya ngirisi gula jawa. Bareng karo
iku G tangi saka lungguhe. Nalika tekan sir pong dhele kopong kang kapindho G
dikon milih sapa kang nggawa suweng utawa krikil mau. Yen pilihane G salah, G
kudu dadi meneh, nanging yèn bener, sapa kang dipilih mau kudu dadi. Ngono
sabanjuré.



https://jv.wikipedia.org/wiki/Buddha

Buda utawi Buddha saking Basa Sansekreta: बुद्ध , tegesipun Ingkang Wungu,
Ingkang sampun dugi ing papadhang estu. Tembung punika dipunpendhet saking
tembung Sansekreta: "Budh", kanggé mangertosi). Tembung punika ugi gelar ingkang
dipuncaosaken dhumateng tiyang ingkang sampun sadhar mangembangaken potènsi
pribadhinipun piyambak kaliyan ingkang sampun ngembang kasadharipun. Ing
panganggé wekdal samangké, tembung punika asring ngarujuk dhumateng Siddhartha
Gautama, guru agami lan ingkang yasa ngadhegaken Agami Buddha (ugi dipunanggep
"Buddha kangge wekdal samangké"). Ing pangangé ingkang sanès, tegesipun tuladha
kanggé manungsa ingkang dipunparingi kasadharan.

Agami Buddha miyos ing nagari India, utawi langkung leres ing tlatah Nepal
samangké. Agami punika miyos arupa satunggilipun reaksi dhumateng agami
Brahmanisme. Pandhéganipun inggih punika Siddhartha Gautama ingkang sami
dipuntepangi minangka Gautama Buddha déning para pandhèrèkipun. Ajaran agami
Buddha nyebar ngantos dumugi ing nagari Tiongkok ing taun 399. Ingkang ngasta
inggih punika satunggiling bhiksu ingkang asmanipun Fa Hsien. Masarakat Cinten
ugi angsal prabawa saking Tibet ingkang sampun dipunmodhifikasi dhumateng
tradhisi lokal.

Ing tanah Jawi, agami punika ugi sampun wonten ing abad kaping 5. Candhi
Barabudhur ingkang langkung saé ing rat punika, yasanipun para ratu saking
wangsa Syailendra ingkang memengkoni praja ing Jawi Tengah watawis abad kaping
8. Para panganut Buddha boten nganggep menawi Siddhartha Gautama punika sang
hyang Buddha ingkang kaping sepindhah punapa ingkang pungkasan. Dipuntingali
sacara teknis, Buddha, punika satunggiling tiyang ingkang sampun kapanggih ing
Dharma (ingkang kagungan kersa: Kaleresan; prakawis saèstunipun, akal budi,
kasulitan kawontenaning manungsa, kaliyan marga ingkang leres manuju ing
kamardika (jiwa) mawi Kasadaran, ingkang dhateng salepasing karma ingkang saé
(tujuan) dipunlestarèkaken saimbang kaliyan sadaya tingkah laku ingkang awon
dipuntilar.

Anggènipun anggayuh nirwana (basa Pali: nibbana) punika sami kemawon ing tigang
jinising Buddha, namung Samma-Sambuddha langkung nggatèkaken ing kwalitas
kaliyan usaha tinimbang kalih Buddha sanèsipun. Tigang golongan Buddha punika
inggih:

Saben aliran Buddha adhedhasar Tripitaka ingkang dados rujukan utami, amargi ing
salebetipun wonten sabda kaliyan ajaran sang hyang Buddha Gautama. Tiyang-tiyang
ingkat manut dhumateng ajaran punika nyathet kaliyan ndamel klasifikasi
ajaranipun wonten ing tigang buku, inggih punika Sutta Pitaka (buku ajaran),
Vinaya Pitaka (buku undhang-undhang para bhiksu kaliyan rahib) kaliyan
Abhidhamma Pitaka (buku hukum metafisika).

Ing agami Buddha, paranipun tiyang gesang punika inggih saged dhateng ing
kabuddhan (anuttara samyak sambodhi) utawi papadhang sejati ing pundi jiwa
manungsa boten lair manitis malih tumimbalahir sanès kalian (reinkarnasi).
Punika sadaya inggih miturut karmanipun piyambak-piyambak. Mboten wonten
déwa-dèwi ingkang saged maringi pitulung, namung usahanipun piyambak ingkang
saged nggayuh Nirwana. Sang hyang Buddha namung tuladha kémawon, juru pandhu,
kaliyan guru kanggé sadaya jalmi ingkang kedhah nglangkungi marginipun
piyambak-piyambak lan ningali kaleresan kaliyan realitas sejati.

Tigang Mustika (Basa Sangskreta: त्रिरत्न Triratna utawi रत्नत्रय Ratna-traya,
Basa Pali: तिरतन Tiratana)

Para panganut agami Buddha ngriyayakaken Dinten Waisak ingkang sajatosipun
gabungan pèngetan tigang prastawa:

Griya ngibadahipun tiyang Buddha dipunwastani wihara. Ananging griya
ngibadahipun tiyang Cinten dipunwastani klenthèng.



https://jv.wikipedia.org/wiki/Bosnia_lan_H%C3%A9rcegovina

Républik Bosnia lan Hércegovina iku nagara ing Balkan ing jagad Éropah.
Pêdununge cacahe kira-kira ana 4,5 yuta lan jembar wewengkon 51.129 km². Kutha
krajanne ya iku Sarayevo. Jeneng asli nagara iki ya iku Bosna i Hercegovina,
jroning aksara Latin lan Босна и Херцеговина jroning aksara Kirilik sing têgêse
Bosnia lan Hércegovina; nanging biasane, dicekak dadi Bosnia, BiH utawa БиХ.

Nagara iki didunungi déning telung kêlompok gotrah utama, ya iku: Bosnian,
Sêrbian lan Kroasiyan. Warga Bosnia sacara umum diarani Bosnian. Pamarentahan
nêgara iki dilakokake sacara mêncar lan nêgara Bosniya satênane dumadi saka
persekuthuan rong wewengkon utama, ya iku, Sekutu Bosniya lan Hércegowina lan
Républik Sêrbiyan.

Diwatesi déning Kroasia ing sisih lor, kulon lan kidul, Sêrbiya ing sisih wetan,
lan Giri Cêmêng ing sisih kidul, Bosnia lan Hércegovina minangka sawijining
nagara kang dikubengi déning dharatan kajaba pesisir pasisir Segara Adriyatik
kang dawane 20 km ing kutha Neyum. Tlatah pedhalaman nagara iki kebak pagunungan
uga kali kang akéh-akéhe ora bisa dilayari.

Bosniya-Hércegowina diperang dadi Sekutu Bosniya lan Hércegowina lan Républika
Sêrbiyan. Sekutu Bosniya-Hércegowina diperang dadi 10 kanton:

Bosniya-Hércegowina minangka sawijining wewengkon tapél wates antarane kabudayan
Kulon lan Wetan. Ing abad tengahan, wewengkon kasebut dadi ajang pasulayan lan
parebutan antara Romawi Kulon kang Katulik lan Romawi Wetan kang Ortodok. Ing
tengah pasulayan mau, uga mélu sawijining klompok Kristen lepat kang diarani
Bogomil. Sekte iki utamane duwé pambekti masyarakat ningrat Bosniya.



https://jv.wikipedia.org/wiki/Adolf_Hitler

Adolf Hitler (20 April 1889 - 30 April 1945) iku dhiktator ing donya sing paling
kejem. Dhèwèké tau mimpin nagara Jerman saka taun 1933 nganti 1945. Hitler sing
ngadegaké parté NSDAP utawa Nazi. Banjur ing pamilihan umum ing taun 1933 Hitler
bisa menang dadi Kanselir Jerman. Dhèwèké dadi misuwur amerga nduwé karep
nguwasani sa-Éropah lan ngembangaké bangsa Jerman supaya sumebar. Hitler
nganggep yèn wong Yahudi iku mungsuhé wong Jerman. Hitler iku sing miwiti Perang
Donya II ing Éropah. Nalika mimpin, akèh wong-wong sing dianggep asor ing Éropah
kayata wong Yahudi, Slavia, Gipsi lan sabanjuré ditumpes. Sing tiwas ing Perang
Donya II iki, nganti puluhan yuta jiwa, kalebu enem yuta wong Yahudi. Nalika ing
pungkasaning Perang Donya II, rikala Berlin dikupengi Wadya Bala Abang, Uni
Sovyèt, Hitler kawin resmi karo pacaré; Eva Braun. Ora nganti 24 jam manèh,
loro-loroné padha sudhuk slira ing tanggal 30 April 1945 ing jero Führerbunker
("bunker Sang Pemimpin").

Mèh kabèh biografi Hitler nudhuhaké prabédan gedhé antara paruh kapisan lan
kapindho uripé. Nganti umur kira-kira 30 taun, Hitler iku dudu apa-apa, tanpa
perspèktif masa ngarep, tilas prajurit Perang Donya I sing gagal lan kuciwa
tanpa sipat-sipat astamiwa. Nanging Hitler bisa dadi Kanselir Jerman lan
dhiktator sing nguwasani sa-Éropah ing wanci sawetara taun waé lan malahan
dayané bisa ngungkuli para pamimpin sadurungé lan sawisé.

Adolf Hitler lair ing Braunau am Inn, Austria, minangka anak kaping papat saka
anak enem. Bapakné Alois Hitler, (1837–1903), iku pegawé pabéyan. Ibuné Klara
Pölzl, (1860–1907), iku bojo Alois sing katelu. Nanging Klara iku isih
sanak-seduluré, dadi supaya bisa kawin, dhèwèké kudu olèh dispènsasi saka Paus
dhisik. Saka putra Alois lan Klara sing enem cacahé, namung Adolf lan Paula sing
urip nganti diwasa. Bapané Hitler, uga nduwé anak lanang, Alois Jr lan anak
wadon, Angela saka bojoné sing kapindho.

Alois Hitler iku lair minangka bocah haram. Salawasé 39 taun, Alois nganggo
jeneng ibuné Schicklgruber. Ing taun 1876, dhèwèké njupuk jeneng bapak kuwaloné,
Johann Georg Hiedler. Jeneng iki ditulis Hiedler, Huetler, lan Huettler. Éjaan
Hitler iku mbokmanawa salah tulisé sawijining juru tulis. Asal jeneng iki ya iku
tembung Jermanik Hittler utawa sing mèmper lan tegesé kurang luwih "sing manggon
ing gubug", "juru angon" utawa saka basa Slavik Hidlar lan Hidlarcek.

Propaganda sekuthu eksploitasi jeneng marga (jeneng kulawarga) asliné Hilter
nalika ing Perang Donya II. Akèh pamflèt sing disebar saka montor mabur ing
kutha-kutha Jerman isiné ukara Heil Schicklgruber. Nanging sajatiné kepriyé waé
Hitler resmi lair minangka Hitler lan dhèwèké uga ana gandhèngané karo Hiedler
liwat mbah putriné saka ibuné, Johanna Hiedler.

Jeneng Adolf iku asalé saka basa Jerman Dhuwur Kuna kanggo "sregala priyayi"
(Adel=priyayi + wolf=sregala). Dadi, salah sijiné peparabané Hitler iku Wolf
utawa Herr Wolf, sing wis dienggo ing dasawarsa 1920-an lan utamané namung
dienggo déning kanca-kanca cedhaké (kaya ta Oom Wolf déning kulawarga Wagner)
nganti ambruké Reich ka-III. Jenengé sawetara markas gedhé Hitler saindhenging
Éropah uga nyandhang jeneng "sregala" (Wolfsschanze "Susuh sregala" ing Prusia
Wétan, Wolfsschlucht "Jurang sregala" ing Prancis, Werwolf "Sregala siluman" ing
Ukraina lan sabanjuré). Déning kanca cedhaké lan para waris, Hitler diarani
"Adi".

Simbah kakungé Hitler saka bapakné kamungkinan gedhé iku saka Johann Georg
Hiedler utawa Johann Nepomuk Hiedler. Ana gosip yèn Hitler iku mbokmanawa
seprapat Yahudi lan mbahé wadon, Maria Schicklgruber, tau meteng nalika nyambut
gawé dadi réwang ing salah sijining kulawarga Yahudi. Gosip-gosip iki minangka
pulitik temtuné bisa ngakibataké dampak sing gedhé kanggo Hitler sing ndarbéni
paham anti-sémitik lan rasis. Mulané para lawan pulitik Hitler akèh sing nyoba
mbuktèkaké yèn dhèwèké iku nduwé keturunan Yahudi utawa Ceko. Senadyan
gosip-gosip iki ora tau bisa dibuktèkaké, kanggo Hitler kabèh iki mènèhi alesan
cukup kanggo nutupi asal-usulé. Miturut Robert G. L. Waite ing The Psychopathic
God: Adolf Hitler, Hitler banjur nglarang wong wadon Jerman nyambut gawé ing
kulawarga Yahudi lan sawisé Anschluss utawa pancaplokan Austria, Hitler nggawé
kutha klairan bapakné dadi papan latihan artileri. Waite celathu yèn olèhé
Hitler kurang percaya dhiri iku luwih wigati tinimbang apa asal-usul Yahudiné
bisa dibuktèkaké lawan-lawané apa ora.

Kulawarga Hitler kerep pindhah-pindhah, saka Braunau am Inn menyang Passau,
Lambach, Leonding, lan Linz. Hitler nalika enom iku murid sing pinter ing SD.
Nanging nalika ing taun kapisan SMP (Realschule) ing Linz, dhèwèké gagal lan
kudu ngulang manèh. Guru-guruné celathu yèn dhèwèké "ora nduwé karep nyambut
gawé". Salah siji kanca sekolahé Hitler ing Realschule iku Ludwig Wittgenstein,
salah sijining filsuf paling wigati ing abad kaping 20. Sawijining buku déning
Kimberley Cornish mènèhi kesan yèn konflik antara Hitler lan sawetara murid
Yahudi, kaya ta Wittgenstein, iku mèlu mènèhi kagethingané Hitler marang wong
Yahudi sing pungkasané nggawé Hitler dadi anti-sémitik.

Ing Mein Kampf, Hitler kandha yèn tuwuhing rasa nasionalisme Jermané iku merga
nalika remaja tau maca buku bapakné perkara Perang Prancis-Prusia sing nggawé
dhèwèké dadi mikir lan takon kena apa bapaké lan wong-wong Jerman Austria liyané
ora mèlu perang mbéla Jerman wektu iku.

Saka taun 1905 lan sabanjuré, Hitler urip kayadéné seniman ing Wina ing
sawijining wisma yatim-piatu lan olèh tunjangan saka ibuné. Dhèwèké ditulak
nganti ping loro nalika péngin mlebu Akademi Seni Murni Wina (1907-1908) mawa
alesan "kurang cocog kanggo nglukis". Dhèwèké uga dikandhani yèn mbokmanawa
luwih cocog studi arsitèktur. Ing bukuné Hitler kandha mengkéné:

Ing 21 Desember 1907, ibuné Hitler tilar donya déning penyakit kanker payudara
mawa umur 47 taun. Banjur Hitler dikon déning Pengadilan ing Linz supaya
mènèhaké bagéyan tinggalan yatimé marang seduluré wadon, Paula. Nalika umur 21
taun, Hitler olèh warisan saka tantené. Dhèwèké rekasa dadi sawijining pelukis
ing Wina, niru gambar-gambar saka kartu-kartu pos lan ngedol lukisané marang
para dagang lan wisatawan.

Sawisé ditolak manèh kapindho ing Akademi Seni, dhuwité Hitler entèk. Ing taun
1909 Hitler urip ing omah panampungan kaum glandhangan. Banjur ing taun 1910,
Hitler mondhok ing wésma wong-wong kéré Hitler celathu yèn dhèwèké nalika
kapisan dadi wong anti-sémitik iku awalé ana ing Wina, (Mein Kampf, jilid 1, bab
2: "Taun studi lan kasengsaran ing Wina")</ref> sing nduwé komunitas Yahudi
gedhé, kalebu wong-wong Yahudi Ortodoks sing August Kubizek, Hitler iku wis dadi
"anti-sémit sing tegas" sadurungé ninggalaké Linz, Austria.

Wina nalika iku sarang prasangka tradisional religius lan rasisme abad kaping
19. Hitler bisa waé kena prabawa anti-sémitisme déning polémik lan tokoh Austria
lan Wina kala iku. Hitler dhéwé kandha ing Mein Kampf yèn transisiné saka wong
sing ora sarujuk marang anti-sémitisme sing adhedhasar alesan agama dadi wong
sing nyekuyung anti-sémitisme adhedhasar alesan rasial iku sawisé ndeleng
sawijining wong Yahudi Ortodoks:

Menawa carita iki bener, Hitler dadi jebulé ora tumindhak adhedhasar kapercayané
sing anyar. Dhèwèké kerep mertamu mèlu mangan ing omahé kulawarga priyayi Yahudi
lan sesrawungan karo para dagang Yahudi sing nyoba ngedolaké lukisané.

Hitler mbokmanawa uga diprabawai déning karya Martin Luther Von den Juden und
ihren Lügen ("Bab wong Yahudi lan dustané"). Prastawa Kristallnacht ("Wengi
kristal") kadadéyan ing tanggal 10 November – dina ulang tauné Luther. Ing Mein
Kampf, Hitler ngrujuk Martin minangka sawijining satriya agung, nagarawan
sejati, lan tokoh réformis agung, sesandhingan karo Wagner lan Friedrich Agung.
Wilhelm Röpke, sawijining sejarawan sing nulis bukuné sawisé Perang Donya II,
narik kasimpulan yèn "wis jelas, Lutheranisme awèh prabawa pulitik, spiritual
lan sajarah sosial Jerman ing cara tartamtu nganti sawisé kabèh iku direnungaké,
namung bisa diarani pancèn wis garisé."

Hitler dhéwé kandha yèn wong-wong Yahudi iku mungsuhé wong Arya. Dhèwèké
nganggep yèn wong Yahudi iku sing ndhalangi krisis ing Austria. Hitler uga
nganggep sawetara wangun sosialisme lan bolshevisme sing nduwé akèh pemimpin
Yahudi minangka obahan Yahudi lan ngaworaké paham anti-sémitisme Hitler, karo
kagethingané marang Marxisme.

Hitler olèh warisan pungkasan saka bapakné ing sasi Mei 1913 lan banjur pindhah
menyang München. Dhèwèké nulis ing Mein Kampf yèn dhèwèké wis nityasa péngin
urip ing sawijining kutha Jerman "sejati". Ing München, dhèwèké dadi luwih
ketarik marang arsitèktur lan karya Houston Stewart Chamberlain. Saliyané iku
olèhé pindhah menyang München uga ngréwangi kekarepe mlayu saka wajib militèr
Austria. Wusanané wadya-bala Austria bisa nangkep Hitler. Sawisé ditliti sacara
fisik dhèwèké dianggep ora cocog makarya ing wadya-bala lan olèh bali menyang
München manèh. Nanging nalika Perang Donya I pecah, Hitler nyuwun idin marang
Raja Ludwig III saka Bayern supaya pareng bekti ing sawijining résimèn Bayern.
panyuwuné dilulusaké lan Adolf Hitler mlebu wadya-bala Bayern.

Pecahing Perang Donya I iku ing Jerman disambut anget, uga déning Hitler. Hitler
sing péngin mèlu perang, dianggep anèh. Dhèwèké olèh fungsi caraka. Ing fungsi
iki Hitler kudu nggawa préntah-préntah perang ing front kulon sing ngarep dhéwé
mlebu ing jero parit. Kontak senjata kapisané kadadéyan nalika ana ing
Pertempuran Ieper I cedhak Kruiseke/Wervik. Hitler pancèn kendel lan kabuktèn
amerga dhèwèké ing Desember 1914 olèh pahargyan Eisernes Kreuz 2. Klasse

Ing Mei 1918, dhèwèké olèh panghargyan ijazah amerga kendel marang musuh lan ing
Desember 1918 dhèwèké olèh Eisernes Kreuz 1. Klasse sing arang diwènèhaké marang
prajurit. Ing 1918 dhèwèké tatu déning serangan gas minangka nduwé pangkat
korperal (basa Jerman Gefreiter). Wektu iku dhèwèké dadi wuta lan kudu diopname
telung sasi ing rumah sakit.

Wektu iku amerga dhèwèké lara, dadi ora ngalami gencatan senjata. Mula dhèwèké
percaya karo gosip yèn Jerman dicidrani déning para pulitikus lan utamané kaum
komunis. Para pancidra iki diarani para "Durjana November" (Novemberverbrecher).

Sawisé Perang Donya I, Hitler tetep dadi prajurit ing wadya-bala Jerman lan bali
menyang München. Ing kono – séjé karo katrangané mbésuk – dhèwèké mèlu nglayat
lelayoné Perdana Menteri Bayern sing dipatèni, Kurt Eisner. Sawisé 'Républik
Sovyèt Bayern' ditumpes, Hitler mèlu kursus "pamikiran nasional" sing dianakaké
déning Bagiyan Pendidikan lan Propaganda klompok Reichswehr (angkatan senjata)
Bayern lan dikepalani déning Kaptèn Karl Mayr. Sing dadi kambing ireng kala iku
"komunitas Yahudi internasional", kaum komunis lan para pulitikus ing kabèh
parté pulitik, utamané parté-parté pulitik ing koalisi pamaréntahan Weimar.

Ing Juli 1919, Hitler ditunjuk dadi Verbindungsmann ("mata-mata pulisi")
sawijining Aufklärungskommando ("Komando inteligènsi) déning Reichswehr. Karepé
iku Hitler dikon memprabawai lan infiltrasi sawijining parté pulitik cilik
"Parté Buruh Jerman" utawa Deutsche Arbeiterspartei (DAP). Nalika nylidiki parté
iki, Hitler malahan dadi kasengsem karo paham pelopor parté iki: Anton Drexler.
Anton Drexler nduwé paham anti-sémitisme, nasionalisme, anti-kapitalisme lan
anti-Marxisme. Drexler nyekuyung sawijining pamaréntah sing kuwat, sawijining
vèrsi paham "sosialime non-Yahudi" lan solidaritas antara kabèh anggota
masarakat.

Hitler ing kéné uga tepungan karo Dietrich Eckart, sawijining pangrintis parté
lan anggota komunitas Thule sing asifat klenik. Eckart dadi mèntoré Hitler, lan
kerep dhiskusi karo dhèwèké, ngajari tatacara lan tatakrama pacelathon saha
klambèn. Saliyané iku Hitler ditepungaké marang wong akèh. Hitler wusanané matur
nuwun marang Eckart lan jenengé disebut ing jilid kapindho Mein Kampf.

Hitler diwetokaké saka wadya-bala ing sasi Maret 1920 lan tilas atasané tetep
nyekuyung supaya dhèwèké tetep aktif ing kauripan parté. Ing awal taun 1921,
Hitler wis pinter pidhato ing ngarepé wong akèh. Ing sasi Februari, Hitler
pidhato marang mèh wong 6.000 ing München. Kanggo sosialisi yèn ana 'tabligh
akbar', Hitler ngirim rong truk kebak suporter parté supaya muter-muter lan
nggawa simbul-simbul swastika, nggawé gègèran lan nyebar brosur. Ini panrapan
kapisan taktiké. Hitler dhéwé dadi misuwur sacara umum déning pidhatoné sing
kasar, polèmis lan nentang Prajanjian Versailles, lawan pulitik (kalebu kaum
monarkis, nasionalis lan sosialis non-internasional liyané) lan utamané marang
kaum Marxis lan Yahudi.

Komité èksèkutif DAP wusanané dadi luwih longgar lan panjaluké Hitler diserahaké
para anggota lan dianakaké sawijining pamungutan swara. Hitler olèh 534 swara
pro lan namung siji sing kontra. Banjur ing tanggal 29 Juli 1921, Adolf Hitler
diangkat dadi Führer utawa pamimpin parté iki. Jeneng parté iki déning Hitler
banjur diganti dadi Nationalsozialistische Deutsche Arbeiterpartei (dicekak
NSDAP) utawa Parté Buruh Jerman Nasional-Sosialis.

Sawisé iku parté iki olèh saya akèh anggota déning pidhato-pidhatoné Hitler sing
èkstrem nyerang wong Yahudi, kaum sosial-dhémokrat, liberal, monarkis, kapitalis
lan komunis. Wong-wong sing wiwit katarik klebu Rudolf Hess, Hermann Göring sing
manten juru anggegana angkatan udara, lan kaptèn Ernst Röhm, saka angkatan
dharat. Röhm dadi kepala organisasi paramilitèr Nazi sing diarani SA
(Sturmabteilung utawa "Bagian Panyerangan"). SA sing ngreksa rapat-rapat NSDAP
lan intimidasi lawan-lawan pulitiké. Saliyané iku Hitler uga nyerep
kelompok-kelompok mardika liyané, kaya ta Deutsche Werkgemeinschaft sing papané
ana ing Nürnberg lan sadurungé dipimpin déning Julius Streicher lan diangkat
dadi Gauleiter (sajenis Gubernur) ing Franconia. Hitler uga digatèkaké déning
pebisnis lokal lan wiwit iku Hitler ditampa ing antara kalangan élit masarakat
München lan tepungan karo Jéndral Erich Ludendorff sing mèlu dines ing Perang
Donya I.

Ing pungkasan taun 1923, Adolf Hitler rumangsa yèn wektuné wis cocog kanggo
ngrebut kakuwasan ing Jerman. Hitler olèh ilham déning Benito Mussolini sing
nganakaké Mars menyang Roma lan bisa ngrebut kakuwasan. Banjur karo sekuyungan
kancané, Jéndral Erich Ludendorff, Hitler ing tanggal 8 November 1923 lunga karo
pendukungé menyang sawijining balé minuman bir ing kutha München lan ing basa
Jerman diarani Bierkeller. Ing kono pas ana Gustav Ritter von Kahr, pemimpin
Bayern. Hitler banjur nodhongaké pistulé lan nuntut kakuwasan, dhèwèké nyoba
nggulingaké kakuwasan utawa nganakaké kudéta (basa Jerman Putsch). Rencanané yèn
kakuwasan wis olèh ing München, Hitler lan kanca-kancané arep mars menyang
Berlin.

Nalika dipenjara ing Landsberg, Hitler ndikté bukuné Mein Kampf
("Perjuwanganku") marang wakilé Rudolf Hess. Buku iki isiné otobiografiné lan
gagasan-gagasané. Buku iki didol ing rong jilid ing taun 1925 lan 1926. Wusanané
antara taun 1925 lan 1934 bisa payu 240.000 èksemplar. Bubar Perang Donya II,
ana 10 yuta èksemplar sing wis didol lan didum (mantèn anyar lan prajurit olèh
gratis).

Langsung sawisé Hitler dilantik, ing bilik-bilik umum muncul plang-plang sing
tulisan 'Dilarang kanggo wong Yahudi'. Wong-wong Yahudi diwatesi pagawéyané lan
undhang-undhang pakawinan uga diowahi. Wiwit taun 1935 (nalika 'undhang-undhang
Nürnberg'), wong Yahudi dilarang kawin karo wong non-Yahudi. Sangsaya akèh wong
Yahudi Jerman sing padha hijrah. Sawetara dirazzia lan dikirim menyang
'kamp-kamp kerja' sing jebulé iku 'kamp-kamp konsentrasi' utawa malahan
'kamp-kamp pasirnan manungsa'. Dikira-kira ana watara 15,000 kamps dibangun ing
tlatah sing dikuwasani Jerman, ora klebu kamp cilik-cilik sing dibangun saanané
kanggo padunung lokal. Salah siji kamp kosèntrasi sing misuwur ya iku Kamp
konsèntrasi Auschwitz.

Ing kutha krajan Polen Warsawa, wong-wong Yahudi sing manggon ing kono digiring
ing ghetto lan sawisé diangkut menyang kamp-kamp konsentrasi. Saliyané wong-wong
Yahudi, gunggungé uga ana sayuta wong Polen liyané sing dikirim menyang
kamp-kamp konsentrasi lan saka tlatah-tlatah pendudukan gunggungé ana 6 yuta
pemudha antara 18 lan 45 taun sing dipeksa kerja kanggo industri perang Jerman.
Perkara iki diarani Arbeitseinsatz ("panrapan kerja"). Nanging bésok déning para
hakim Sekutu ing Nürnberg diarani 'pangulunan' (perbudakan). Ing konferènsi
Wannsee (Januari 1942), nalika para pamimpin Nazi rapat, kabèh padha mikiraké
'solusi pungkasan' (Endlösung) 'Masalah Yahudi'. Nalika iku diputusaké supaya
ngrampungi 10 yuta wong-wong Yahudi ing Éropah.

Organisasi 'solusi pungkasan' iki diwènèhaké marang Reinhard Heydrich lan
Heinrich Himmler, administrasiné marang Adolf Eichmann lan èksekusiné marang
akèh opsir, militèr lan padunung sipil biasa sing wis taunan olèh propaganda.
Saliyané wong Yahudi, wong-wong liyané sing dianggep mungsuh lan kurang mulyané
kaya ta wong Gipsi, homosèksual, saksi Yehova lan liya-liyané uga dirampungi.

Holocaust dhéwé ing lingkungané Hitler dianggep tabu diomongaké. Nganti sepréné
durung ditemokaké bukti katulis préntah Hitler ngenani holocaust iki. Hitler
dhéwé durung tau ing kamp-kamp konsentrasi Auschwitz, Majdanek, Sobibór,
Treblinka utawa liyané. Nanging kepriyé waé Hitler dhéwé ora tau nutupi
kagethingané marang wong Yahudi lan wis kerep ngomongaké 'pasirnané' lan
'pambusakané' wong Yahudi.



https://jv.wikipedia.org/wiki/%C3%88lmu

Èlmu saged ateges prosès ngangsalaken pengetauan, utawi pengetauan kaorganisasi
ingkang dipunupados mawi prosès kasebat. Prosès kaèlmuan inggih punika cara
ngangsalaken pengetauan sacara sistematis perkawis satunggaling sistem. Asil
sistematis punika umumipun arupi metode ilmiah, lan sistem kasebat umumipun
inggih punika alam semesta. Ing pangertosan punika, èlmu asring sinebut sains.

Kedah dipuncathet bilih pamisahan punika adhedhasar konsép filsafat Nagari
Kilèn. Teologi, bagéyan sanès saking pengetauan menungsa, boten kaanggep ilmiah
saéngga kapisahaken.

Èlmu pasti nyinaoni alam, matematika, lan teknologi, menawi èlmu sosial nyinaoni
prilaku menungsa lan masarakat.

Sapérangan panemon kaèlmuan saged counter-intuitive sanget. Téori atom
umpaminipun, nedahaken bilih prongkalan granit ingkang katingal awrat, atos, lan
padhet nyatanipun arupi kombinasi subatomik kathah partikel ingkang setunggal
kémawon boten nggadhahi sifat-sifat kasebat, ingkang éwah cepet sanget ing
setunggaling ruang ingkang méh kosong.

Istilah "modhél", "hipotesis", "téori", lan "hukum" ngandhet artos ingkang
bènten ing kaèlmuan saking pamahaman umum. Para ilmuwan ngginaaken istilah model
kanggé njelasaken setunggaling prekawis, sacara khusus ingkang saged kaginaaken
kanggé ndamel kintenan ingkang saged kauji déning pacobèn/ékspérimèn utawi
pangamatan. Setunggaling hipotesis inggih punika kintenan-kintenan ingkang
dèrèng kadhukung utawi kabuktèaken déning parcobèn, lan Hukum fisika utawi hukum
alam inggih punika géneralisasi ilmiah adhedhasar pangamatan empiris.

Kaèfèktifan èlmu sampun ndadosaken subyék kanggé kathah spékulasi filsafat.
Filsafat èlmu kamaksudaken kanggé mahami watak lan paleresan pengetauan ilmiah,
sarta implikasi ètikipun.

Matématika penting sanget kanggé kaèlmuan, utaminipun peran matématika
ngèksprèsiaken modhél ilmiah. Ngamati lan ngempalaken asil-asil pangukuran,
kados ndamel hipotésis lan kintenan, mesthi mbetahaken modhél lan èksploitasi
matématis. Cabang matématika ingkang asring kaginaaken ing kaèlmuan antawisipun
kalkulus lan statistika, éwadéné saleresipun sadaya cabang matématika nggadhahi
panerapanipun, "bahkan" bidhang "murni" kados téori bilangan lan topologi.

Sapérangan pamikir mastani matematikawan punika ilmuwan, kanthi anggepan bilih
pambuktèn-pambuktèn matématis sami kaliyan pacobèn. Sabagéyan sanèsipun boten
nganggep matématika punika èlmu, amargi boten mbetahaken uji-uji ékspérimental
ing téori lan hipotesisipun. Nanging, ing wingking kalih anggepan punika,
kasunyatan pentingipun matématika dados alat ingkang migunani sanget kanggé
nggambaraken/njelasaken alam semesta sampun dados isu utami kanggé filsafat
matématika.

Richard Feynman ngendikaaken, "Matématika punika boten nyata, nanging krasa
nyata. Ing pundi papanipun?", éwadéné Bertrand Russell remen sanget
ndhéfinisèaken matématika punika "subyék ingkang boten naté kita mangertos
punapa ingkang saweg kita dhiskusèkaken, lan kita boten mangertos ugi
kaleresanipun."



https://jv.wikipedia.org/wiki/Zakat

Zakat iku kayadéné (pajek kang dianut jroning agama Islam) lan dadi rukun katelu
saka rukun Islam. Sacara harfiah Zakat maknané "tuwuh", "ngrembaka", "nyucèkaké"
utawa "ngresiki". Déné sacara terminologi syari'ah, zakat maknané mènèhi
sebagéyan raja kaya kanthi cacah lan pétungan tartamtu kanggo wong-wong lan
miturut tatacara tartamtu.

Zakat minangka salah siji rukun Islam, lan dadi salah siji unsur pokok kanggo
tegaking syariat Islam. Mula, hukum zakat iku wajib (fardhu) kanggo saben wong
muslim kang wis nyukupi syarat-syarat tartamtu. Zakat klebu kategori ibadah
(kaya salat, kaji, lan pasa) kang wis ditata sacara rinci lan patèn jroning
Al-Qur'an lan As Sunnah, sekaligus minangka amal sosial kamasyarakatan lan
kamanungsan kang bisa tuwuh ngrembaka miturut tuwuhing manungsa.

Soksapa bae kang nulak ora gelem mbayar zakat kanthi ora ngakoni wajibe mbayar
zakat bisa diukumi kafir. Lan sapa bae kang nulak mbayar amarga pelit nanging
esih ngakoni wajibe mbayar zakat, dhèwèké diukumi dosa.



https://jv.wikipedia.org/wiki/Wong_Jawa

Suku Jawa (Jawa ngoko: wong Jawa/ꦮꦺꦴꦁꦗꦮ, krama: tiyang Jawi‌/ꦠꦶꦪꦁꦗꦮꦶ) iku suku
bangsa utawa kelompok ètnis sing asalé saka Pulo Jawa bagéyan tengah lan wetan.
Nanging ing abad kaping 21 wong Jawa wis sumebar ing saindhenging Nuswantara lan
sajabané. Cacahé manawa watara 90 yuta. Asalé saka pulo Jawa lan utamané ing
Propinsi Jawa Tengah lan Jawa Wétan. Ananging ing propinsi Jawa Kulon uga akèh
tinemu Suku Jawa, utamané ing Kabupatèn Indramayu lan Cirebon sing mayoritas
masarakaté minangka wong-wong Jawa sing migunakaké basa lan budaya Jawa, lan ing
Banten lan uga ing Jakarta akèh sumebar wong Jawa. Saliyané suku Jawa baku, ana
uga subsuku Osing lan Tengger.

Suku bangsa Jawa sebagéan gedhé migunakaké basa Jawa kanggo wicara sadina-dina.
Jroning sawijining polling sing dianakaké majalah Tempo ing wiwitan dasawarsa
1990-an, kurang luwih mung 12% wong Jawa sing migunakaké basa Indonésia kanggo
sadina-dina, watara 18% migunakaké basa Jawa lan Indonésia sacara campur lan
saluwihé nganggo basa Jawa.

Wong Jawa misuwur nduwèni budaya seni utamané diprabawai déning agama
Hindu-Buddha, ya iku pamentasan wayang. Repertoar carita wayang utawa lakon
sebagéan gedhé adhedhasar wiracarita Ramayana lan Mahabharata. Ananging ana uga
prabawa saka agama Islam lan Donya Kulon.

Wong Jawa nduwèni stereotipe minangka sukubangsa sing sopan lan alus. Ananging
uga misuwur minangka sukubangsa sing katutup lan ora gelem blaka suta.



https://jv.wikipedia.org/wiki/Wikipedia_basa_Jawa

Wikipedia basa Jawa iku vèrsi basa Jawa bauwarna online Wikipedia. Artikel utawa
léma kapisané ya iku Basa Jawa, sing ditulis ing tanggal 8 Maret 2004. Saiki iki
(12 Maret 2017), wis ana 49.769 artikel. Nanging kaca Main Page wis ana wiwit
tanggal 25 Januari 2003 lan kapisan disunting déning Patrick.

Wikipedia basa Jawa biasané mélu paugeran-paugeran Wikipedia basa Inggris lan
Wikipedia basa Indonésia. Ing Wikipedia basa Jawa kabèh artikel uga kudu ditulis
mawa Wikipedia:Cara ndeleng nétral utawa ing basa Inggris diarani Neutral Point
of View.

Panganggo aktif Wikipedia Jawa asalé utamané pancèn saka Tanah Jawa, nanging
biasané manggon lan ngaksès Wikipedia saka Jakarta. Yèn dibandingaké karo
Wikipedia basa Indonésia, Wikipedia basa Jawa cacahé panganggo sing kadaftar,
saya manèh panganggo sing aktif sithik banget, ya iku nganti dina iki mung ana
29.957 panganggo kadhaptar. Kamangka yèn dideleng saka cacahé penutur, basa Jawa
iki penutur ibuné ana kurang luwih 80 yuta jiwa.

Pasang aksara utawa éjaan sing dienggo sing Wikipedia basa Jawa iku adhedhasar
Ejaan resmi basa Jawa miturut Pusat Basa ing Ngayogyakarta weton taun 1991.
Nanging ana prabédan utama dienggo ing sawetara kalawarti basa Jawa. Ing
Wikipedia basa Jawa, minangka sawijining bauwarna, pasang aksara sing dienggo
iku mèmper pasang aksara sing dienggo nulis ing bausastra. Dadi antara 'e' pepet
lan 'é' (utawa 'è') taling dibédakaké. Dadi séjé karo kalawarti ing ngendi pepet
lan taling ditulis padha waé minangka 'e' nglegena.



https://jv.wikipedia.org/wiki/Uni_%C3%89mirat_Arab

Uni Emirat Arab (dicekak UEA) iku nagara persatuan saka pitung emirat sing sugih
lenga patra. Pitung emirat iki ya iku: Abu Dhabi, Ajman, Dubai, Fujairah, Ras
al-Khaimah, Sharjah lan Umm al-Qaiwain.

Nagara-nagara bagéan (luwih dikenal minangka emirat) ing sadawaning pesisir
pasisir Lempongan Pèrsi mènèhaké hak pertahanan lan urusan njaba marang Krajaan
Britania Raya ing abad kasangalas. Ing taun 1971, enem saka nagara-nagara bagéan
iki - Abu Dhabi, Ajman, Fujairah, Sharjah, Dubai, lan Umm al-Qaiwain - gabung
kanggo ngadegaké Uni Emirat Arab. Taun 1972, Ras al-Khaimah mèlu gabung.

Majelis Agung dumadi saka pamaréntah-pamaréntah pitung nagara bagéan. Jabatan
Presidhèn lan Wakil Presidhèn dilantik déning Majelis Agung saben limang taun.
Majelis Agung uga nglantik barisan kabinèt, sawetara iku Majelis Federasi
Kabangsan sing nduwèni anggota 40 wong saka kapitu nagara bagéan nliti lan
ngrembug undhang-undhang sing dianut. Ana siji sistem mahkamah pasekuton; kabèh
nagara bagéan kajaba Dubai lan Ras al-Khaimah wis mèlu sistem pasekuton iki;
kabèh negeri nduwèni undhang-undhang sekular lan Islam kanggo kasus-kasus sipil,
kajahatan, lan mahkamah tinggi.

Sheikh Zayed bin Sultan Al Nahyan minangka Presidhèn kesatuan iki wiwit madegé
nganti séda tkaping 2 November 2004. Anak lanangé, Khalifa bin Zayed Al Nahayan
dilantik dadi presidhèn dina ésuké.

Kasugihan Uni Emirat Arab asal saka kasil lenga patra ya iku 33% saka GDP nagara
iku. Emirat Arab iku nagara pangasil lenga paling gedhé katelu ing kawasan
lempongan sawisé Arab Saudi lan Iran. Wiwit 1973, Uni Emirat Arab wis ngalami
owah-owahan saka nagara cilik sing dumunung ing segara wedhi dadi nagara modhèrn
kanthi taraf kauripan sing dhuwur.

Uni Emirat Arab dumunung ing kidul kulon Asia lan diubengi Lempongan Oman lan
Lempongan Pèrsi ing antara Oman lan Arab Saudi. Nagara iki dumadi saka dataran
siang garing lan segara wedhi sing jembar kanthi gunung-gunung ing sisih wétan.
Dunungé kang strategis andadèkaké papan ampiran ekspor lan impor lenga donya.

Perjanjèn tapelwates antara Uni Emirat Arab lan Arab Saudi ing taun 1974 lan
1977 ora naté disebaraké marang umum. Amarga saka iku tapel wates sing persis
mung diweruhi déning pamaréntah kaloro nagara mau.

Emirat Arab nduwèni padunung 4 yuta jiwa lan 1,6 juta jiwa sing dudu warganagara
- 50% saka iku asal saka Asia Kidul. Masarakat pribumi akèh-akèhé asal saka
katurunan Pèrsi. Tingkat tuwuhing padunung luwih sithik katimbang nagara-nagara
tanggané. Mèh kabèh rakyat ing Uni Emirat Arab Muslim. Watara 80% padunung bisa
maca lan nulis.

Uni Emirat Arab nduwèni hubungan sing cukup kuwat karo masarakat Arab liya ing
saindhenging donya. pamaréntah njaga unsur-unsur tradhisional jroning kasenian
lan kebudayan liwat anané Yayasan Kabudayan Abu Dhabi.



https://jv.wikipedia.org/wiki/Ula

Ula utawa sawer ing basa krama, kalebu bangsaning kéwan melata utawa reptil.
Saliyané iku, uga kalebu cacahing ordo squamata lan sapaduluran karo Kadal. Ula
iki kagolong kéwan sing adhem getihé dadi kudu akèh mépé ing cahyaning srengéngé
kanggo manaské awak, ora ana cèkèré lan awaké dawa banget.

Kabèh ula mangan daging utawa diarani karnivora, milai saka kéwan cilik-cilik
kaya kadhal, tikus, endhog, nganti kéwan sing gedhé kaya kidang, babi lan baya.
Ula ana sing matèni pakané nganggo upas, dadi sadurungé ngeleg korbané, dhèwèké
nyakot dhisik nganggo siungé sing nduwèni upas, banjur yèn kéwan kurbané mati
ula isa mangan korbané ing cara sing adhem ayem. Saliyané iku ana ula sing
matèni korbané nganggo uletané sing reket, biasané dhèwèké ngguleti korbané
banjur dicengkrem nganti kentèkan ambegan lan samubaré mati, banjur dilebokaké
langsung ing awaké.

Ula ora bisa nyacah panganané, nanging dileg langsung lan sabubaré mangan, ula
bisa pasa ora mangan apa-apa, milai saka setengah wulan, nganti isa
wulan-wulanan. Ula uga nduwé cangkem sing amba, ula isa mangap nganti 180
derajat, dadi isa mangan korban sing luwih gedhé ketimbang awaké. Saliyané iku,
kanggo ngawasi saindhengé, ula nganggo ilaté kanggo ngrasakaké kahanan utawa
korban, lan infra abang kanggo ndeleng ana manungsa, kéwan utawa kahanan sing
mbebayani, tur ula iku tuna rungu, ora bisa ngrungokaké swara-swara.

Ula sing paling dhawa ing donya, ya iku sing jenisé Anakonda. Uripé ana ing
tlatah Amérika lan dawané bisa nganti 11 meter.



https://jv.wikipedia.org/wiki/Sydney

Sydney iku kutha paling gedhé ing Australia lan kutha krajan saka New South
Wales. Sydney uga minangka kutha kang maju jroning werna-werna bidhang saingan
karo Melbourne kang dumunung ing Victoria. Sydney uga minangka kutha paling tuwa
ing Australia kang madeg ing taun 1788 lan kutha paling gedhé ing pérangan bumi
kidul (Southern Hemisphere). Padunung area metropolitan Sydney gunggungé watara
4,7 yuta jiwa lan para padunung Sydney dikenal kanthi sebutan "Sydneysider".

Sydney uga misuwur minangka tujuan pariwisata utamané Sydney Opera House kang
wis dadi ikon Sydney. Ing panggonan iki dianakaké Olimpiade 2000

Laladan sakubengé Sydney Harbour wis dipanggoni déning padunung Aborigin saka
suku Eora lan Cadigal jroning 40.000 tahun. Akibat urbanisasi, akèh-akèhé sisa
paninggalan suku kasebut wis ilang.

Wong Éropah wiwit kepéncut marang laladan iki, khususé Botany Bay, ing taun 1770
sawisé panjelajahan James Cook. Karana idin Pamaréntah Inggris, Arthur Phillip
teka menyang Botany Bay karo para pendhatang pisanan. Amarga nyatané laladan
Botany Bay dirasa kurang cocog, banjur ngalih menyang Sydney Cove ing Port
Jackson.

Jaman luru emas dialami Sydney pisanan ing taun 1851 lan para pendhatang saka
Éropah padha teka kanggo miwiti urip anyar kang luwih apik ing Sydney. Taraf
urip kang ningkat sawisé industrialisasi uga narik para pendhatang saka Éropah
lan sabanjuré saka Asia.

Padunung Sydney saiki akèh-akèhé saka Inggris lan Irlandia nanging sangsaya akèh
uga pendahtang saka Lebanon, Yunani, Italia lan Asia. Cacahing padunung uga
sangsaya tambah akèh, wiwit saka 2.540 jiwa ing taun 1800 dadi 1.039.000 jiwa
ing taun 1925 lan terus tuwuh dadi 4,7 yuta jiwa ing taun 2004.



https://jv.wikipedia.org/wiki/Shalat

Salat utawa asring diéja Salat (ejaan KBBI), Solat, Salat (basa arab = صلاة )
iku salah siji ritual ibadat agama Islam. Miturut basa, salat asal saka basa
Arab kang maknané : "donga". Déné miturut istilah, salat maknané rangkéan
kagiatan ibadah khusus utawa tartamtu kang diwiwiti kanthi takbiratul ihram lan
dipungkasi kanthi salam.Praktèk salat kudu rujuk karo pituduh tata cara
Rasulullah SAW minangka pengejawantahan printah Allah SWT. Rasulullah SAW
maringi sabda, Shalat-a kowé kabèh padha karo apa kang mbok deleng tak lakoni.
(HR Bukhari-Muslim).

Shalat tartamtu dianjuraké dilakonikanthi bebarengan (jama'ah). Jroning salat
jama'ah kang dianggep paling kompeten ditunjuk minangka Imam Shalat, lan liyané
dadi Makmum.

Jroning kahanan tartamtu kawajiban nglakoni salat diwènèhi kalonggaran tartamtu.
Contoné nalika lara lan wektu ing lelungan (safar).

Déné yèn lagi lelungan, diidinaké nggabung (jama’) utawa ngringkes (qashar)
shalaté. Njama' salat maknané nggabungaké loro salat dadi siji ya iku dzuhur
karo ashar utawa maghrib karo isya. Qasar salat maknané ngringkes salat kang
mauné 4 raka'at (dzuhur,ashar,isya) dadi rong rakaat.

Ing ngisor iki ayat-ayat kang mbahas bab salat jroning Al Qur'an, kitab suci
agama Islam.



https://jv.wikipedia.org/wiki/R%C3%A9publik_Cina

Républik China (Aksara Cina tradhisional: 中華民國; Aksara Cina prasaja: 中华民国;
Wade-Giles: Chung-hua Min-kuo, Tongyong Pinyin: JhongHuá MínGuó, Hanyu Pinyin:
Zhōnghuá Mínguó) iku nagara sing saiki nguwasani tlatah kapuloan Taiwan,
Kapuloan Pescadores, Quemoy, lan Kapuloan Matsu. Tembung "Taiwan" biasané
digunakaké kanggo ngrujuk ing Républik China minangka kabèh, sawetara iku
istilah "China"/"Tiongkok" ngrujuk ing Républik Rakyat Cina, sing nguwasani
Tiongkok Daratan, Hong Kong lan Makau. Sanadyan "Républik China" iku jeneng
resmi nagara iki, tembung "China" iku dhéwé biasané ngrujuk ing Tiongkok Daratan
sing pamaréntahané dijupuk déning Républik Rakyat China sawisé pamaréntahan
Républik China bubar ing taun 1949. Manggan mriksani Républik China (1911-1949)
lan Perang Sadulur Tiongkok kanggo katrangan luwih akèh.

Républik China (ROC) iku wiwité ing Tiongkok Daratan, sawisé pamaréntahan
Dinasti Qing digulingaké ing taun 1912 lan nandhani bubaré 2.000 taun
pamaréntahan kakaisaran.



https://jv.wikipedia.org/wiki/Protein

Protein (oyoting tembung protos saka basa Yunani sing tegesé "sing paling
utama") ya iku senyawa organik komplèks sing nduwé bobot molekul dhuwur sing
arupa polimèr saka monomèr-monomèr asam amino sing digandhéngaké siji lan sijiné
kanthi ikatan peptida. Molekul protein ngandhut karbon, hidrogen, oksigen,
nitrogen lan sok-sok uga sulfur sarta fosfor. Protein nduwé peran wigati ing
struktur lan fungsi kabèh sel makluk urip lan virus.

Akèh protein arupa enzim utawa subunit enzim. Jinis protein liya nduwé peran ing
fungsi struktural utawa mekanis, kaya umpamané protein sing mbentuk batang lan
sendi sitoskeleton. Protein kalibat ing sistem kakebalan (imun) minangka
antibodi, sistem kendali ing wangun hormon, minangka komponen panyimpenan (ing
wiji) lan uga ing transportasi hara. Minangka salah sawijining sumber gizi,
protein nduwé peran minangka sumber asam amino kanggo organisme sing ora bisa
nggawé asam amino kasebut (heterotrof).

Protein arupa salah siji saka biomolekul raksasa, saliyané polisakarida, lipid,
lan polinukleotida, sing arupa panyusun utama makluk urip. Saliyané iku, protein
arupa salah siji molekul sing paling akèh ditliti ing biokimia. Protein
ditemokaké déning Jöns Jakob Berzelius ing taun 1838.

Biosintesis protein alami padha karo ekspresi genetik. Kode genetik sing digawa
DNA ditranskripsi dadi RNA, sing duwé peran minangka cithakan kanggo translasi
sing dilakokaké ribosom. Tekan tahap iki, protein isih "mentah", mung kasusun
saka asam amino proteinogenik. Liwat mekanisme pascatranslasi, kawangun protein
sing nduwé fungsi kebak sacara biologi.

Struktur protein sing disawang minangka hirarki, ya iku arupa struktur primèr
(tingkat siji), sekundèr (tingkat loro), tersièr (tingkat telu), lan kuartenèr
(tingkat papat). Struktur primèr protein arupa urutan asam amino panyusun
protein sing dihubungaké liwat talènan peptida (amida). Sauntara iku, struktur
sekundèr protein iku struktur telung dimensi lokal saka manéka rangkéyan asam
amino ing protein sing distabilaké déning talènan hidrogen. Manéka wangun
struktur sekundèr upamané ya iku:

Gabungan saka manéka ragam saka struktur sekundèr bakal ngasilaké struktur
telung dimensi sing dijenengi struktur tersièr. Struktur tersièr biasané arupa
gumpelan. Sapérangan molekul protein bisa silih interaksi sacara fisik tanpa
talènan kovalen nggawé oligomèr sing stabil (upamané dimèr, trimèr, utawa
kuartomèr) lan nggawé struktur kuartenèr. Conto struktur kuartenèr sing misuwur
ya iku enzim Rubisco lan insulin.

Struktur primèr saka protein bisa ditemtokaké kanthi sapérangan metode: (a)
hidrolisa protein karo asam kuwat (i.e., 6N HCl) lan banjur komposisi asam amino
ditemtokaké kanthi amino acid analyzer instrumen, (2) sekuen analisa saka
N-terminus kanthi migunaaké degradasi Edman, (3) kombinasi saka pancernan karo
trypsin lan mass spektrometri, lan (4) panemton molekular mass kanthi mass
spektrometri.

Struktur sekundèr bisa ditemtokaké kanthi migunaaké spektroskopi circular
dichroism (CD) lan Fourier Transform Infra Red (FTIR). Spektrum CD saka
puntiran-alfa nuduhaké rong absorbans negatif ing 208 lan 220 nm lan
lempeng-beta nuduhaké siji negatif peak watara 210-216 nm. Estimasi saka
komposisi struktur sekundèr saka protein bisa dikalkulasi saka CD spektrum. Ing
spektrum FTIR, pita amida-I saka puntiran-alfa iku béda karo pita amida-I saka
lempeng-beta. Dadi, komposisi struktur sekundèr saka protein uga bisa diestimasi
saka IR spektrum.



https://jv.wikipedia.org/wiki/Perang_Dingin

Perang Dingin iku sebutan kanggo sawijining periodhe nalika dumadi konflik,
kategangan, lan kompetisi antarané Amérika Sarékat (sarta sekuthu-sekuthuné
disebut Blok Kulon) lan Uni Sovyet (sarta sekuthu-sekuthuné disebut Blok Wétan)
sing dumadi antarané taun 1947—1991. Persaingan kekaroné dumadi ing manéka warna
bidang: koalisi militer; idéologi, psikologi, lan telik sandhi; militer,
industri, lan pangembangan tèknologi; pertahanan; lomba nuklir lan senjata; lan
akèh manèh. Sing diwedèni, perang iki bakal kapungkasan kanthi perang nuklir,
sing akiré ora dumadi. Istilah "Perang Dingin" dhéwé dikenalaké ing taun 1947
déning Bernard Baruch lan Walter Lippman saka Amérika Sarékat kanggo nggambaraké
hubungan sing dumadi ing antarané kaloro nagara adhikuwasa kasebut.

Sawisé AS lan Uni Sovyèt sekuton lan kasil ngancuraké Nazi Jerman, kaloro pihak
béda pendhapat ngenani priyé cara sing trep kanggo mbangun Éropah pascaperang.
Sakwéné sapérangan dhékade sabanjuré, saingan antarané kekaroné nyebar metu
Éropah lan ngrambah ing saindhenging donya nalika AS mbangun "pertahanan" marang
komunisme kanthi mbentuk sapérangan aliansi karo sapérangan nagara, utamané karo
nagara ing Éropah Kulon, Timur Tengah, lan Asia Kidul-Wétan.

Sanajan kaloro nagara adhikuwasa iku ora tau perang sacara langsung, nanging
konflik ing antarané kaloroné sacara ora langsung wis njalari sapérangan perang
lokal kaya Perang Korea, invasi Sovyèt marang Hungaria lan Cekoslovakia lan
Perang Vietnam. Asil saka Perang Dingin kalebu (saka sapérangan kaca tingal)
kadiktatoran ing Yunani lan Amérika Kidul. Krisis Rudal Kuba uga akibat saka
Perang Dingin lan Krisis Timur Tengah uga wis dadi luwih kompleks amarga Perang
Dingin. Dampak liyané ya iku kapérangé Jerman dadi rong bagéyan ya iku Jerman
Kulon lan Jerman Wétan sing dipisahaké déning Tembok Berlin. Nanging ana uga
wektu-wektu ing ngendi kategangan lan pasaingan ing antarané kaloroné susut.
Perang Dingin wiwit rampung ing taun 1980-an nalika Pamimpin Uni Sovyèt Mikhail
Gorbachev ngluncuraké program réformasi, perestroika lan glasnost. Sacara
konstan, Uni Sovyèt kelangan kakuwatan lan kakuwasaané marang Éropah Wétan lan
pungkasané dibubaraké ing taun 1991.

Tekané lan kakuwatané Nazi Jerman meksa pasukan Sekutu Kulon lan pasukan Sovyèt
manunggal kanggo ngadhepi. Priye waé, wiwit awal aliansi antarané Uni Sovyèt,
nagara komunis sepisanan ing donya, Amérika Sarékat, nagara kapitalis paling
sugih ing donya, lan Britania Raya, karaaan paling gedhé ing donya, diwernani
déning silih ora percaya lan tekanan idéologi.



https://jv.wikipedia.org/wiki/Perang

Perang punika satunggiling kawontenan kakerasan ingkang ngombro ombro, konflik
skala wiyar antawis kalih kelompok utawi langkung. Perang saged dipun wontenaken
sacara simultan ing setunggal utawi langkung médan laga utawi theaters. Ing
satunggiling médan laga, saged kémawon wonten setunggal utawi langkung kampanye
militer. Sawenèh aksi militer wonten ing salebetipun kampanye militer biasanipun
kasebat pertempuran, senajan terminologi punika kadhangkawis boten saged
dipunterapaken wonten ing pertempuran ingkang migunaaken montor mabur, peluru
kendhali utawi bom lan boten migunaaken pasukan darat utawi seganten.

Perkawis ingkang saged ndadosaken perang biasanipun rumit lan arupi werni-werni
masalah. Upami cecongkrahan tuwuh bab wigati, kadosta : tlatah, kadhaulatan,
sumber daya utawi ideologi kamangka perundhinganipun gagal, saged nuwuhaken
perang. Wonten ing bukunipun ingkang asesirah War Before Civilization, Lawrence
H. Keeley, satunggiling profesor saking University of Illinois, ngétang yèn
kinten-kinten 90-95% saking komunitas tartamtu naté, utawi sakedhikipun
kala-kala magepokan kaliyan perang, lan kathah ingkang terus menerus.
Satunggiling perang saged dipun wiwiti kanthi dheklarasi resmi utaminipun wonten
ing perang internasional. Ewosemanten miturut sajarah lan kedadosan nyata, boten
saben perang tansah dipun wiwiti déning dheklarasi mekaten, klebet wonten ing
perang sadhèrèk.

Cara ingkang baku kanggé ngayahi perang sanget gumantung dhumateng wiyaripun
sasaran, klebet bab-bab kadosdéné ngrebat tlatah, nglumpuhaken negari saingan,
ngrisakaken kamampuan mengsah supados boten saged ngawontenanken aksi militèr,
nguwaosi jalmi sanès utawi ngakeni padunung pribumi dados negari ingkang misah,
ngantos dumugi pembantaian etnis ( genocide ). Biasanipun saben aksi militer
déning satunggiling negari lajeng dipun lawan déning setunggal utawi langkung
negari sanèsipun. Pramila, sasaran ingkang pokok saking sawenèh negari dados
nomer kalih tinimbang sasaran ingkang langkung nyereg inggih punika ngicalaken
kekuatan mengsah. Bab punika saged dipun ayahi kanthi cara ngepung, ngancuraken
wonten ing palagan, ndamel mengsah supados mlajeng utawi takluk, utawi
ngancuraken mengsah kanthi cara ingkang boten langsung sepertos nyebaraken
panyakit utawi keluwèn.

Motivasi dhasar, tangtos, inggih kasadyan ngayahi perang, nanging motivasi saged
dipun pérang sacara spesifik. Motivasi kanggé perang mbok manawi bènten kanggé
pihak ingkang mréntahaken perang kaliyan ingkang ngayahi perang. Satunggiling
negari ingkang badhé ngayahi perang kedah nggadhahi dhukungan kapemimpinan,
dhukungan militer, sarta dhukungan rakyat. Satunggiling conto, wonten ing Perang
Punic ingkang kaping tiga, Para pemimpin Romawi ngersaaken perang dhumateng
Carthago kanggé nglumpuhaken kakiatan negari saingan punika wau; déné militer
mbokmanawi ngersaaken badhé ngginaaken kasempatan kanggé nguwaosi lan
ngancuraken kitha Carthago, nanging rakyat Romawi saged mangertos lan ngidinaken
perang kanthi angkah ingkang bènten inggih punika kanggé ngicalaken budhaya
populèr tiyang Carthago, ingkang kabaripun remen ngurbanaken laré alit. Amargi
kathah tiyang ingkang ndhèrèk sarujuk, perang saged nyebabaken pangurbanan jiwa
raga, senajan saking motivasi ingkang bènten-bènten. Rupi-rupi téori bab
panyebab perang, antawisipun:

Para ahli sajarah radi kirang remen dhateng alasan ingkang rèmèh tumraping
perang. A.J.P. Taylor njelasaken yèn perang punika kadosdéné kacilakan lalu
lintas. Ing ngriku tansah wonten kondhisi lan situasi ingkang nyebabaken,
nanging boten wonten cara kanggé mgramalaken wonten pundi lan mbénjang menapa
badhé kadadosan. Para ahli ngèlmu Sosial ngritik andharan punika, kanthi alasan
yèn sakdèrèngipun perang para pemimpin kanthi sadhar sampun ndamel kaputusan,
pramila boten saged dipun wastani murni kacilakan. Sawenèh tiyang mbokmanawi
saged mikantukaken pola ingkang sakedhikipun nggadhahi kahandhalan utawi
reliabilitas, nanging amargi perang punika arupi maksad kolèktif saking jalmi
kathah, tangtos angèl sanget kangge ndamel sistem ramalan ingkang komplit lan
murakabi.

Ahli Psikologi kados E.F.M. Durban lan John Bowlby mbantah yèn manungsa punika
marisi dhasar kejem. Sementawis kekejeman punika dipun pendhem ing salebetipun
masyarakat normal, kadhangkawis kedah muncul inggih punika nalika perang.
Kanyatan punika sinarengan kaliyan gejala sanèsipun kadosta displacement, inggih
punika nalika tiyang nyaluraken keluhanipun awujud bias lan kabencèn utawi (
hatred ) dhumateng sukubangsa, negari utawi ideologi sanès. Sementawis teori
punika nggadhahi andharan tumrap panyebabing perang, nanging boten saged
nerangaken wonten pundi lan mbénjang manawa perang badhé kadadosan. Minangka
tambahan, teori punika nimbulaken pitakèn kéngin menapa kala-kala mangsa damé
ingkang lami lan kala sanèsipun mangsa perang ingkang boten rampung-rampung. Ugi
teori punika boten saged nerangaken kadospundi satunggiling budhaya manungsa
saged ical ing salebeting perang.

Sawetawis Ahli Antropologi gadhah pandhangan ingkang bènten sanget bab perang.
Para ahli punika nyimpulaken manawi perang punika dhasaripun saking budhaya,
ingkang dipun sinaoni kanthi prabawa nurture tinimbang alami ( nature ). Pramila
punika bilih masyarakat saged dipun reformasi, perang saged ical. Miturut aliran
punika katampinipun perang kanthi alasan agami, ideologi lan Nasionalisme.

Ngèlmu Sosiologi sampun dangu migatèkaken bab asal-usulipun perang, lan
pinten-pinten èwu teori sampun tuwuh, lan kathah ugi ingkang boten sarujuk
setunggal teori lan teori sanèsipun.Ngèlmu Sosiologi mérang bab perang dados
sawetawis teori. Sepindhah, teori Primat der Innenpulitik (Primacy of Domestic
Politics) ingkang adhedhasar karya Eckart Kehr lan Hans-Ulrich Wehler,
mratélaaken yèn perang punika kasil saking kondhisi domestik, kanthi sasaran
agrèsi ingkang dipun tamtoaken déning kanyatan internasional. Pramila, Perang
Donya I punika boten produk cecongkrahan internasional, prajanjèn rahasia, utawi
kasaimbangan kekiatan nanging produk saking situasi ékonomi, situasi sosial, lan
situasi pulitik salebeting saben negari ingkang tumut perang . Andharan punika
bènten kaliyan andharan tradhisional Primat der Außenpulitik (Primacy of Foreign
Politics) saking Carl von Clausewitz lan Leopold von Ranke ingkang mbantah yèn
punika kaputusan saking para kepala negari lan situasi geopulitik ingkang
nuwuhaken perang.

Teori Demografi saged dipun kempalaken dhumateng kalih kelas, inggih punika
teori Malthusian lan teori ''youth bulge''.

Teori Malthusian ningal satunggiling proporsi ingkang lepat tumrap tuwuhing
padunung lan kirangipun dhaharan minangka panyebab konflik ingkang kejem. Déné
teori Youth Bulge radi bènten, inggih punika bab proporsi ingkang lepat antawis
cacahing pemudha ingkang nggadhahi pendhidhikan inggil, lan cacahing kalenggahan
wonten ing masyarakat minangka sumber utami rupi-rupi kakerasan sosial klebet
ugi perang. Miturut teori punika : "tiyang badhé ngemis kanggé dhaharan, naging
manawi kanggé posisi utawi kalenggahan badhé némbak."

Analisis statistik perang dipun wiwiti déning Lewis Fry Richardson nalka Perang
Donya I. Database ingkang langkun anyar sanèsipun bab perang lan konflik senjata
sampun dipun susun déning Proyek Correlates of War, Peter Brecke lan Uppsala
Department of Peace and Conflict Research.

Wonten rupi-rupi andharan miturut.teori hubungan internasional. Pedhukung teori
realisme boten sarujuk yèn motivasi negari inggih punika madosi kaamanan kanggé
survival utawi supados tetep èksis. Satunggilin andharan, kadangkawis boten
sarujuk dhateng pandhangan kaum realis, bab kathahing bukyos empiris kanggé
ndukung klaim yèn negari ingkang dhémokratis boten badhé perang kaliyan
sesaminipun, punika satunggiling andharan ingkang katelah democratic peace
theory. Faktor sanèsipun ingkang klebet inggih punika kawontenan bènten tumrap
moral lan kapercayan agami, boten sarujuk ing babagan ékonomi lan dagang,
mroklamasèkaken kamardhikan lan sanès sanèsipun. Teori utami sanèsipun ingkang
megepokan kaliyan Kakuasaan ing Hubungan Internasional lan machtpulitik inggih
punika Teori Transisi Kakuasaan, ingkang mérang donya dados sawetawis hirarki
lan nerangaken yèn perang punika minangka siklus destabilisasi saking hegemoni
kakuatan ageng.

Angka-angka klebet korban sipil saking penyakit, kelaparan, lan sanèsipun ugi
tentara ingkang ggugur wonten palagan.



https://jv.wikipedia.org/wiki/Nov%C3%A8l

Novèl ya iku salah sawijiné karya fiksi prosa kang ditulis. Novèl sifaté naratif
utawa wujudé arupa carita. Wong kang nulis novèl diarani novelis. Tembung novèl
asalé saka basa Italia novella kang tegesé "sebuah kisah, sepotong berita".

Novèl luwih dawa lan luwih jangkep menawi dibandingaké karo cerkak utawa cerita
cekak. Novèl saora-orané kasusun dèning 40.000 tembung. Novèl uga ora diwatesi
karo struktural lan metrikal sandiwara utawa sajak. Umumé novèl nyritakaké
ngenani lakon-lakon lan watake lakon ing njero carita. Novel nitikaké caritané
ing bagéyan-bagéyan kang anéh saka naratif utawa carita iku.

Novèl ing basa Indonèsia uga dibedakake karo roman. Roman alur caritané luwih
kompleks lan cacahé tokoh kang dadi paraga ing carita roman uga luwih akèh
tinimbang novèl. Novèl biyasané ditulis lan dicithak dadi wujud buku.

Novèl asalé saka basa Italia ya iku saka tembung novella, basa Jerman saka
tembung Novelle, lan basa Yunani ya iku novellus.

Novèl sujarah ya iku genre kang penting kang akèh ditulis ing nagara-nagara
Barat, kang duwéni katresnan tumprap sajarah. Kanthi novèl iki nagara-nagara iku
nanduraké katresnan tumprap sejarah lan nuduhaké pentingé sejarah tumprap
pandhidhikan. Novèl sejarah mbiyantu ngakrabaké masyarakat jaman saiki karo
masyarakat jaman mbiyèn kang ngenggoni bangsané. Kang dadi pelopor nulis novèl
sejarah ya iku Walter Scott. Dhèwèké salah sijiné pengarang Inggris saka abad
kaping 19. Nagara Inggris ndeleng sejarah minangka unsur kang penting kanggo
mbangun bangsané.



https://jv.wikipedia.org/wiki/Myanmar

Persatuan Myanmar (uga dikenal minangka Burma) iku nagara ing Asia Kidul-Wétan.
Nagara kanthi wiyar 680 km² iki wus dipréntah déning pamaréntahan militer wiwit
kudeta taun 1988. Nagara iki sawijining nagara berkembang lan nduwèni populasi
luwih saka 50 yuta jiwa. Kutha krajanné ana ing Yangon sadurungé dipindhah
déning pamaréntahan junta militer ing Naypyidaw tanggal 7 November 2005.

Jroning pemilu 1990 parté pro-dhémokrasi pimpinan Aung San Suu Kyi menang 82
persèn swara nanging asil pemilu iki ora diakoni rezim militèr sing kuwasa.

Owah-owahan jeneng saka Burma dadi Myanmar dipatrapaké déning pamaréntahan junta
militèr tanggal 18 Juni 1989. Junta militèr ngowahi jeneng Burma dadi Myanmar
supaya ètnis non-Burma ngrasa dadi bagéyan saka nagara iki. Senadyan mangkono,
owah-owahan iki ora diadopsi déning donya internasional sakabèhané.

Sawetara nagara Éropah kaya Inggris lan Irlandia sing ora ngakoni legitimasi
kakuwasan junta militèr tetep nganggo jeneng "Burma" yèn ngarujuk marang nagara
kasebut.

PBB, sing ngakoni hak nagara kanggo nemtokaké jeneng nagarané, migunakaké jeneng
Myanmar, semono uga Prancis lan Jerman. Ing Jerman, kamentrian luar negeri
migunakaké Myanmar, nanging mèh kabèh média Jerman migunakaké Burma.

Pamaréntah AS, sing ora ngakoni legitimasi kakuwasan junta militèr tetep
migunakaké Burma nanging mayoritas média gedhé kaya The New York Times, CNN lan
Associated Press migunakaké Myanmar.

Myanmar dipérang dadi pitung nagara bagéyan (pyine) lan pitung divisi (yin).
Divisi mayoritas dipanggoni ètnis Bamar, sauntara nagara bagéyan () mayoritas
dipanggoni ètnis-ètnis minoritas tinamtu. Saben nagara bagéyan lan divisi banjur
dipérang manèh dadi dhistrik-dhistrik.



https://jv.wikipedia.org/wiki/Mumi

Mumi iku mayit kang diawetaké, amarga kanggo njaga saka dekomposisi déning cara
alami utawa gawéyan, mula wujud asliné isih bisa kajaga. Kaya mangkéné iki bisa
dilakoni kanthi cara nyèlèhaké mayit iku ing panggonan kang garing banget utawa
panggonan kang atis banget, utawa panggonan kang ora ana kadhar oksigene, utawa
tanpa migunakake bahan kimia. Mumi kang paling misuwur iku mumi kang dibalsam
kanthi ancas pangawetan tartamtu, utamane ing Mesir kuno. Wong Mesir mitayani
yèn awak iku panggonan Ka, wong kang penting banget sajroning urip panguripane.
Ing Cina, wis ditemokake peti mati sipres kang kelem kanthi migunakake tanduran
obat-obatan. Mumi kang wujude amarga kadadeyan alami, kayadene ing panggonan
kang atis banget (Ötzi (menungsa es), asam (manungsa Tollund)) utawa kegaringen
kayadéné kang akahé tinomekaké ing pirang-pirang panggonan ing donya.
Pirang-pirang mumi kang bisa kaawet kanthi apik sajroning kahanan kang alami
wiwit periode Inca ing Peru.

Mumifikasi bisa kalakon ing suhu panas lan garing mula awaké bakalan kadehidrasi
kanthi cepet. Mumifikasi bisa dilakoni sasuwéné 12-14 minggu. Jaringan bakalan
owah dadi atos, garing, awarna coklat peteng, dadi keriput lan ora bakalan bisa
bosok.



https://jv.wikipedia.org/wiki/Mesir_Kuna

Mesir Kuna ya iku kabudayan kuna ing bang lor-wétan bawana Aprikah. Kabudayan
iki telengé nyrambah saka madyaning tekan iliring Kali Nil, sing mangsa jayané
udakara abad angka 2 SM, ing mangsa Kraton Anyar. Laladané nyrambah wewengkon
Délta Nil ing bang lor, tekan Jebel Barkal ing Katarak Kapapat Nil. Ing
sapérangan zaman tinentu, peradaban Mesir saya wiyar tekan bagéan kidul Levant,
Ara-ara Wétan, pasisir Segara Abang, Ujung Sinai, sarta Ara-ara Kulon (kapusat
ing sapérangan oasis).

Peradaban Mesir Kuno tuwuh kurang luwih telu setengah abad. Diwiwiti kanthi
unifikasi awal klompok-klompok sing ana ing Lembah Nil sekitar 3150 SM,
peradaban iki sacara tradhisional dianggep berakhir sekitar 31 SM, nalika
Kekaisaran Romawi awal naklukaké lan nyerep wewengkon Mesir Ptolemi minangka
bagéan propinsi Romawi. Éwadéné perkara iki dudu pendudukan asing sepisanan
dhateng Mesir, periode kakuwaosan Romawi nimbulaké sawijining perubahan pulitik
lan agama sacara bertahap ing Lembah Nil, sing sacara efektif nandhani berakhiré
tuwuhing peradaban independen Mesir.

Panglolan kagiyatan-kagiyatan iki dilakokaké déning èlit sosial, pulitik, lan
ékonomi sing antuk konsénsus sosial liwat sistem sing rumit didhasari kapercayan
agama sangisoré sosok panguwasa setengah déwa (semi-divine), sing biasané
lanang, liwat sawijining suksési dinasti panguwasa sing dikenal déning donya
wiyar minangka kapercayan politeisme.



https://jv.wikipedia.org/wiki/Marseille

Marseille ya iku salah sawijining kutha pesisir ing sakidule nagara Perancis
kang duwéni adaptasi saka basa . Kutha iki diarani kutha paling gedhé ing
wewengkon pesisir kidul, lan kapindhone ya iku kutha Montpellier. Kutha
Marseille saka basa Yunani kuna kanthi aran Μασσαλία, lan uga bisa diarani
Massilia utawa Massalia. Marseille uga éntuk panghargyan dadi kutha kang ramé
pandudhuke kaping pindho saka kutha Paris, lan uga éntuk wewengkon rada gedhé
(240.62 KM) kanggo pandudhuk 1,6 yuta. Marseille uga kerep kanggo gawé filem,
kayata seri filem Taxi lan filem The Transporter. Marseille iku wewengkon
sapropinsi saka Alpes-Côte d'Azur, ing sakjroning departemen Bouches-du-Rhône
dipimpin Jean-Claude Gaudin .

Marseille ya iku kutha kang duwéni wewengkon geografi kutha pesisir kidul nagara
Perancis. Entuk panghargyaan dadi kutha gedhé nomer (2) sabanjure kutha Paris.
Ing panggon paling kidul ana panggonan kanggo mancing kanggo wisata para turis
asmane laladan Cassis . Kutha Marseille miwiti éntuk pambahargyan dadi kutha
kang duwéni panorama endah kanggo filem. Kutha iki ana ing sapesisire kidul
wewengkon Marseille.



https://jv.wikipedia.org/wiki/Mars

Mars utawa Anggara ya iku planèt kaping papat saka srengéngé. Jenengé dijupuk
saka jeneng déwa prang Romawi, Mars. Planèt iki asring diarani "planèt abang"
amarga yèn dideleng saka kadohan katon semu abang. Iki amarga anané wesi (III)
oksida ing permukaan planèt Anggara. Anggara iku planèt kang isiné watu kanthi
atmosfér kang tipis. Ing permukaan Anggara ana kawah, gunung berapi, lembah,
ara-ara, lan tudung ès. Pèriodhe rotasi lan siklus musim Anggara mirip karo
Bumi. Ing Planèt Anggara ana Gunung Olimpus, gunung kang paling dhuwur ing Tata
Surya, lan Valles Marineris, lembah paling amba ing Tata Surya. Saliyané iku,
ing sisih lor ana cekungan Borealis ambané nganti tekan 40% permukaan Anggara.

Lingkungan Anggara luwih bisa kanggo manggon urip tinimbang kahanane Planét
Kejora. Sanajan mangkono, kahanan kaya iku ora cukup idhéal kanggo uripé
manungsa. Suhu udara kang rada adhem lan tekanan udara kang sithik, ditambah
manèh karo komposisi udara ing Anggara isiné karbondioksida, ndadékaké manungsa
kudu nganggo piranti ambegan yèn kepengin manggon ing kana. Misi-misi menyang
planet abang iki, nganti tekan pungkasané abad kaping 20, durung bisa kasil
nemukaké tipak panguripan ing kana, sanajan kang paling sederhana.

Planèt nduwèni 2 satelit, ya iku Phobos lan Deimos. Planèt iki mbutuhaké 686
dina kanggo ngubengi srengéngé. Planèt iki uga nindakaké rotasi. Suwe rotasiné
ya iku 25,62 jam.

Di planèt Mars, ana fitur unik ing laladan Cydonia Mensae. Fitur iki wujudé kaya
bukit yèn dideleng saka dhuwur katon kaya rai manungsa. Akèh kang nganggep yèn
bukit iku bukti saka peradaban kang wis suwé musnah ing Mars, sanajan saiki wis
kabukti yèn fitur iku mung kenampakan alam biasa.

Ing mitologi Yunani, planèt iki idhéntik karo déwa perang, ya iku Aries, putra
Zeus lan Hera.

Mars nduwèni jari-jari kira-kira setengahé jari-jari Bumi. Planèt iki kurang
madhet yèn dibandhingaké karo Bumi. Volume Planet Mars mung watara 15% lan
massané mung 11% saka massa Bumi. Ambané luwih ciyut saka ambané laladan
panggonan garing ing Bumi. Mars luwih gedhé tinimbang Merkurius, nanging
Merkurius luwih padhet. Mula rong planet iki nduwé tarikan gravitasi kang meh
mirip ing permukaané. Gravitasi Mars luwih kuwat kira-kira kurang saka 1%.
Ukuran, massa, lan gravitasi permukaan Mars ana ing watarané Bumi lan Bulan
(diaméter Bulan mung separoné diaméter Mars, yèn Bumi kaping pindhané; Bumi
kaping sangané Mars, lan Bulan siji para sangané). Kenampakan permukaan Mars
wernané abang semu kuning téla amarga ana wesi(III) oksida, kang luwih misuwur
kanthi aran hematite.

Miturut pengamatan orbit lan priksanan kumpulan meteorit Mars, permukaan Mars
kaisi basalt. Saperangan bukti nuduhake yèn saperangan permukaan Mars ngandhut
silika kang luwih akèh tinimbang basalt biasa, mirip watu andesit ing Bumi.
permukaan Mars akèh kang ditutupi awu besi(III) oksida kang marakake katon
abang.

Saiki Mars ora duwé medan magnet global, nanging asil pengamatan nuduhake yèn
saperangan kerak planet termagnetisasi, medan magnet global tau ana ing jaman
biyen. Salah siji teori sing diumumake taun 1999 lan diperiksa ulang ing Oktober
2005 (kanthi direwangi Mars Global Surveyor) nuduhake yèn 4 miliyar taun
kepungkir, dinamo Mars mandheg fungsine lan ndadekake medan magnete ilang. Uga
ana teori yèn ana asteroid sing gedhé banget tau nabrak Mars lan mateni medan
magnete.

Inti Anggara, yang jari-jarinya diperkirakan sebesar 1.480 km, terdiri dari besi
dan 14-17% sulfur. Inti besi sulfida ini cair. Lapisan di atas inti Anggara
adalah mantel silikat yang membentuk banyak objek tektonik dan vulkanik di
Anggara, tetapi saat ini mantel tersebut sudah tidak aktif. Di atas lapisan
mantel adalah kerak, yang ketebalan rata-ratanya sekitar 50 km, dan ketebalan
maksimumnya 125 km.

Aktivitas géologi isih kadadeyan Mars. Athabasca Valles iku panggonan miline
lava wiwit 200 yuta taun kepungkur. Aliran banyu ing graben Cerberus Fossae ana
watara 20 yuta taun kepungkur, kang dadi pratandha anane intrusi vulkanik.
Nalika 19 Februari 2008, gambar kang diabadhikake déning Mars Reconnaissance
Orbiter nuduhukae bukti anane longsor ing tebing kang dhuwure 700 m.

Adhedhasar dhata saka wahana Phoenix, lemah Mars kaperang saka unsur magnesium,
sodium, potasium, lan klorida. Nutrien iku bisa ditemokake ing kebun Bumi lan
penting kanggo thukule tanduran. Percobaan kang dilakoni wahana Phoenix yèn
lemah ing Mars ngandhut pH 8,3, lan uyah perklorat.

Cerat bisa ditemokake ing Anggara. Cerat anyar asring ana ing lereng curam
kawah, palung, lan lembah. Cerat wiwitane warnane peteng saya suwe warna cerat
dadi tansaya padhang. Kadhang-kadhang cerat methungul kanthi ukuran kang cilik
banjur tambah amba nganti tekan atusan meter. Cerat uga nututi pinggiran watu.
Miturut teori kang ana, cerat iku lapisan lemah awarna peteng ing ngisor kang
ana amarga longsor utawa anane badhe awu. Ana penjelasan liyane kang ana
gegayutane karo banyu lan thukule organisme.



https://jv.wikipedia.org/wiki/Madrid

Madrid ya iku kutha krajan lan kutha paling gedhé ing Spanyol. Kutha iki
dumunung ing aliran Kali Manzanares ing bagéan tengah nagara Spanyol. Padunung
ing kutha sing jembaré 607 km² iki kurang luwih ana 3,228 yuta jiwa (Juli 2005),
nanging yèn tlatah metropolitané mèlu di itung bisa nganti 5,843 yuta jiwa.
Panggonan lan sajarah ndadèkaké Madrid minangka pusat kagiatan finansial lan
pulitik ing Ujung Iberia, luwih-luwih sawisé pulih iklim dhémokrasi ing taun
1975 lan integrasi jroning Uni Éropah.

Walikota Madrid ya iku Manuela Carmena. Padunung Madrid asring uga diarani
madrileños.

Senadyan Madrid wis dipanggoni wiwit jaman prasajarah, ing jaman Romawi tlatah
iki didarbèni déning diosis Complutum (saiki Alcalá de Henares), nanging data
pisanan kutha iki ana ing abad ka-9, nalika Muhammad I mrintahaké mbangun istana
cilik ing panggonan kang saiki madeg Palacio Real. Sakubengé istana ciliki iki
uga dibangun bèntèng cilik citadel, al-Mudaina. Cedhak istana ugu dibangun
''Manzanares'', déning wong muslim diarani al-Majrīṭ (Arabic: المجريط, "sumber
banyu"). Saka tembung iki asalé jeneng panggonan iki Majerit, kang sabanjuré
owah é dadi Madrid. Bèntèng iki ing taun 1085 direbut déning Alfonso VI saka
Castile jroning serangané menyang Toledo. Dhèwèké nahbisaké masjid kang ana dadi
gréja Virgin Almudena (almudin, ing garnisun granary). Ing taun 1329, ''Cortes
Generales'' wiwit digawé ing kutha iki kanggo mènèhi pamrayoga marang Alfonso XI
saka Castile. Kaum Yahudi Sephardi lan Moors isih tetep urip ing kutha iki
nganti diusir ana ing pungkasan abad ka-15. Sawisé karusuhan lan kobongan, Henry
III saka Castile (1379–1406) mbangun manèh kutha iki lan bèntèng sajabané témbok
kanggo ngamanaké awaké dhéwé ing El Pardo.

Madrid sacara administratif kabagi jroning 21 distrik, kang kabagi manèh jroning
128 distrik utawa wards (barrios):

Papan Anggegana Internasional Barajas ya iku papan anggegana kang ana ing
Madrid, minangka pusaté Iberia Airlines. Papan Anggegana mau dadi pintu gerbang
utama menyang Ujung Iberoa saka Éropah, Amerika, lan belahan donya liyané kanthi
arus penumpang cacahé 40 yuta setaun. Amarga tuwuhé kagiatan kang cepet,
terminal kang dadi terminal papan anggegana paling gedhé ing Éropah iku wis
ditambahi rong landas pacu manèh.

Stasiun kereta api utama ing Madrid ya iku Atocha lan Chamartin. Fokus utama
pembangunan infrastruktur ing Spanyol ya iku sawijining jaringan rel kecepatan
tinggi, Alta Velocidad Española (AVE) kanthi tujuan supaya kutha-kutha penting
sing adoh maksimal mung patang jam saka Madrid lan 6 jam saka Barcelona.
Kutha-kutha kang kagandhèng nganggo sepur saka stasiun Atocha jroning jaringan
iki antara liya Seville, Toledo, Zaragoza, lan Lleida. Barcelona lan Malaga
bakal kagandhèng ing taun 2007.

Madrid uga nduwèni jaringan kereta bawah tanah, Madrid Metro kang mujudaké salah
sawijining jaringan kang paling amba ing donya.



https://jv.wikipedia.org/wiki/M%C3%A9ga

Méga utawa ing Basa Indonésia kasebut awan ya iku kempalan tétésan banyu utawa
kristal-kristal és ing atmosfér. Méga iku kabèntuk saka uap air sing ngluwihi
keadaan jenuhé.

Panasé srengéngé utawa matahari sing terus-terusan nyorot bumi lan laut
ndadékaké partikel-partikel banyu kaangkat ing langit. Partikel sing disebut
aérosol bakal nangkep banyu sing sabanjuré mbentuk titik-titik banyu. Aérosol
banjur munggah maring ''atmosfér''. Yén jumlah sing kaangkat iku gedhé,
partikel-partikel banyu bakal ngalami pendinginan banjur dadi embun. Kumpulan
titik-titk saka uap air ing udara sing ngembun iku mau bakal katon dadi méga.
Saya akèh embun, saya gedhé méga kabentuk.

Wujud méga manut dhuwuré ya iku dipérang dadi cendhék, sedhengan, dhuwur, lan
vértikal.

Wujudé méga ora mung dipengaruhi déning dhuwuré utawa cendhéké méga, nanging
angin uga bisa mempengaruhi. Saliyané iku méga uga dibédakaké manut suhu
lingkungan fisik atmosfer. Manut suhu lingkungan fisik atmosfer méga dipérang
dadi loro ya iku méga atis/adem karo méga anget. Méga atis/adem iku méga sing
ana ing lingkungan atmosfer kang suhuné ana ing sangisoré titik beku (< 0 °C)
déné méga anget iku méga sing ana ing lingkungan ''atmosfer'' kang suhuné ana
ing sadhuwuré titik beku (> 0 °C).

Pranyata, mega iku akèh banget pengaruhé marang cuaca. Cuaca sing ekstrim
dina-dina kepungkur iki pranyata dipengaruhi ruang kabentuké méga. Saliyané
cuaca, témperatur udara uga ngalami owah-owahan merga ruang kabentuké méga iku
mau. Anané global warming uga marakaké cuaca ora kena diprediksi kaya biyén.
Kanggo mangerteni udan utawa terangé dina iki nganti seminggu mengarèp bisa
nggunakaké stratosfer (méga dhuwur).



https://jv.wikipedia.org/wiki/Lintang

Lintang iku benda langit sing bisa mancaraké cahya dhéwé. Miturut ilmu
astronomi, dhéfinisi lintang ya iku: Kabèh benda masif (nduwèni massa antarane
0,080,08 nganti 200200 massa srengéngé) sing bisa mbangkitaké ènergi liwat
prosès réaksi fusi nuklir. Dadi lintang katai putih lan lintang netron sing wis
mati tetep bisa diarani lintang. Lintang paling cedhak karo Bumi ya iku
srengéngé sing leté ± 149,680,000 kilometer, banjur lintang Proxima Centauri ing
rasi lintang Centaurus, leté ± 4 taun cahya.

Lintang kawangun sajroning awan molekul; ya iku laladan médhium antarlintang
sing wiyar kanthi karapetan sing dhuwur (senajan isih kurang rapet yèn
dibandhingaké karo sawijining vacuum chamber sing ana ing Bumi). Awan iki
akèh-akèhé kapérang saka hidrogen kanthi watara 23–28% helium lan sapérangan
persèn èlemèn abot. Komposisi elemen jroning awan iki ora owah akèh wiwit
prastawa nukleosintesis Big Bang nalika awal alam semesta.

Gravitasi njupuk peran wigati banget jroning prosès pawangunan lintang.
Pawangunan lintang diwiwiti kanthi ora stabilé gravitasi ing njero awan molekul
sing bisa duwé massa èwonan tikelé saka srengéngé. Kaorastabilan iki asring
dipicu déning gelombang kejut saka supernova utawa tumbukan antarané rong
galaksi. Sepisan waé sawijining wewengkon nggayuh kerapetan matéri sing nyukupi
sarat dumadiné instabilitas Jeans, awan mau wiwit runtuh ing sangisoré gaya
gravitasiné dhéwé.

Adhedasar sarat instabilitas Jeansinstabilitas jeans, lintang ora kawangun
dhéwé-dhéwé, nanging jroning klompok sing asalé saka sawijining karuntuhan ing
sawijining awan molekul sing gedhé, banjur kapecah dadi konglomerasi individual.
Babagan iki didhukung déning pangamatan ing ngendi akèh lintang sing umuré padha
kagabung jroning gugus utawa asosiasi lintang.

Nalika awan runtuh, bakal dumadi konglomerasi individual saka lebu lan gas sing
padhet sing diarani minangka globula Bok. Globula Bok iki bisa duwé massa nganti
kaping 50 massa srengéngé. Runtuhé globula nyebabaké karapetan tambah. Ing
prosès iki energi gravitasi diowahi dadi energi panas saéngga suhu ningkat.
Nalika awan protolintang iki nggayuh kasetimbangan hidrostatik, sawijining
protolintang bakal kawangun ing intiné. Lintang pra dhèrèt utama iki asring
dikupengi déning piringan protoplanet. Pangerutan utawa karuntuhan awan molekul
iki mangan wektu nganti puluhan yuta taun. Nalika paningkatan suhu ing inti
protolintang nggayuh kisaran 10 yuta kelvin, hidrogen ing inti 'kobong' dadi
helium jroning sawijining réaksi termonuklir. Réaksi nuklir ing njero inti
lintang nyedhiakaké cukup energi kanggo njaga tekanan ing pusat saéngga prosès
pangerutan mandheg. Protolintang saiki miwiti kauripan anyar minangka lintang
dhèrèt utama.

Lintang ngentèkaké watara 90% umuré kanggo ngobong hidrogen jroning réaksi fusi
sing ngasilaké helium kanthi suhu lan tekanan sing dhuwur banget ing intiné. Ing
fase iki lintang ditélakaké ada jroning dhèrèt utama lan diarani minangka
lintang katai.

Nalika kandhutan hidrogen ing téras lintang entèk, téras lintang saya cilik lan
mbébasaké akèh panas lan manasaké lapisan njaba lintang. Lapisan njaba lintang
sing isih akèh hidrogen ngembang lan salin werna abang sing diarani lintang
raseksa abang sing ukurané bisa nganti kaping 100 saka ukuran srengéngé
sadurungé mbentuk lintang kerdil putih. Menawa lintang mau ukurané luwih gedhé
tinimbang srengéngé, lintang mau bakal mbentuk superraseksa abang. Superraseksa
abang iki banjur mbentuk nova utawa supernova lan banjur mbentuk lintang neutron
utawa bolongan ireng.



https://jv.wikipedia.org/wiki/Laos_(negara)

Républik Dhémokratik Rakyat Laos punika salah satunggalipun nagara kang misuwur
ana ing daratan ing Asia Kidul-Wetan, nduwèni tapel wates Myanmar kaliyan
Républik Rakyat Cina ing sisih kulon-segara, Vietnam ing Wetan, Kamboja ing
kidul lan Thailand wonten ing sisih kilenipun. Awit abad ka-14 ngantos dumugi
abad ka-18, nagara punika ugi kasebat Lan Xang utawi "Negeri Sewu Gajah".

Sajarah Laos dipundhominasi déning Karajan Nanzhao, ingkang dipunlajengaken ing
abad kaping-14 déning karajan lokal Lan Xang ingkang nguwaosi wewengkon Laos
ngantos abad kaping-18, sasampunipun Thailand nguwaosi karajan kasebut.
Salajengipun Perancis nguwaosi wewengkon punika ing abad kaping-19 lan
nggabungaken wewengkon punika dhateng Indochina Perancis ing taun 1893.
Sasampunipun dipunjajah Jepang sadangunipun Perang Donya II, nagara punika
mardikaken dhiri ing taun 1949 kanthi nama Karajan Laos ing sangandhapipun
parentah Raja Sisavang Vong. Ontran-ontran pulitik ing nagara tetangga Vietnam
nyebabake nagara Laos kedah ngadhepi perang Indochina kapara ugi langkung ageng
(kasebut uga Perang Rahasia) kang adamel salah satunggalipun faktor perang
saudara lan ugi kudeta. Nalika taun 1975 kaum komunis Laos ingkang dipunsurung
Uni Soviet lan komunis Vietnam saged ngusir pamarentahan Raja Savang Vatthan.
Sasampunipun saged nggeser pamarentahan kasebat, karajan kasebat dipungantos
namanipun dados Républik Dhémokratik Rakyat Laos ingkang taksih madheg jumeneng
ngantos dumugi sapunika. Gayut pasedherekan antawisipun Laos lan Vietnam saya
raket kanthi ngendhuraken larangan ékonomi ing taun 1980-an lan mlebet ASEAN
nalika taun 1997.

Namung satunggal Parté ingkang dipunakeni ing nagara Laos inggih punika Parté
Revolusioner Rakyat Laos (LPRP). Kepala nagara nagaranipun inggih punika
presidhèn ingkang dipuntemtokaken déning parlemen kangge mangsa jabatan 5 taun.
Kepala pamaréntahan Laos inggih punika Perdana Mentri ingkang dipuntunjuk déning
presidhèn kanthi pasarujukan saking parlemen. Kabijakan pamarentahan
dipuntemtokaken déning parté kanthi 9 anggota ingkang nggadhahi pangaribawa
utawi kakuaosan ingkang ageng sanget Politbiro lan 49 anggota Komite Pusat.
Kaputusan pamarentah ingkang dipunanggep mligi/penting dipuntemtokaken Dewan
Menteri.

Laos nganut konstitusi enggal awit taun 1991. Lan ing taun salajengipun, pemilu
dipunwontenaken kangge 85 kursi enggal Majelis Nasional ingkang anggotanipun
dipunpilih sacara telik sandhi (rahasia) kangge mangsa jabatan 5 taun. Parlemen
tunggal punika dipunkembangaken wiwit pemilu 1997 dados 99 anggota, nyarujuki
sadaya ukum enggal, sanajan presidhèn ingkang nyepeng kakuaosan kangge
ngedalaken dekrit ingkang sipatipun ngiket (ngandhut ukum ingkang ngiket).

Turahan saking kelompok etnis Hmong ingkang nggadhahi aliansi kaliyan Amerika
Serikat, nalika Perang Vietnam ndherek konflik kaliyan rezim komunis Laos awit
taun 1975. Kanthi wontenipun sawetawis lapuran babagan penyerahan dhiri etnis
Hmong ing medhia internasional, konflik punika dados saya ical. Sampun kathah
anggota etnis Hmong ingkang sampun nglebur gesang sesarengan kaliyan masyarakat.

Laos dipunperang dados 16 propinsi (khoueng), 1 kotapraja* (kampheng nakhon),
lan 1 laladan khusus** (khetphiset):

Laos inggih punika nagara ingkang kaimpit déning daratan ing Asia Kidul-Wetan
ingkang dipunkebaki wana ingkang ageng lan ugi awujud gunung-gunung, lan salah
satunggal gunung ingkang paling ageng ing Laos inggih punika Phou Bia kanthi
inggil 2.817 m saking permukaan laut. Laos ugi nggadhahi dataran endhek lan
dhataran inggil. Kali Mekong mbentuk saperangan ageng saking tapal wates kaliyan
Thiland, lan rangkean pagunungan saking Rantai Annam mujudaken saperangan ageng
tapel wates sisih wetan kaliyan Vietnam. Iklim Laos inggih punika tropis lan
dipunprabawai déning angin musim. Mangsa rendheng dipunwiwiti saking sasi Mei
ngantos November, dipunlajengaken musim garing awit Desember ngantos April.
Kutha krajan lan kutha ingkang paling ageng inggih punika Vientiane, kutha-kutha
ageng sanesipun inggih punika Luang Prabang, Savannakhet, lan Pakse.

Pada 1993, pamaréntah mencanangkan 21% dari wewengkon nagara sebagai Area
Konservasi Keanekaragaman Hayati Nasional (National Biodiversity Conservation
Area/NBCA), yang mungkin akan dikembangkan menjadi sebuah taman nasional. Bila
telah selesai, maka ia diperkirakan akan menjadi taman nasional terbaik dan
terluas di Asia Tenggara.

Sejumlah spesies binatang baru telah ditemukan atau ditemukan kembali di Laos
beberapa tahun terakhir. Termasuk di dalamnya kelinci Annam, saola, dan yang
terbaru adalah tikus batu Laos atau kha-nyou.

Pamaréntah Laos - salah satu dari sekian nagara komunis yang tersisa - memulai
melepas kontrol ékonomi dan mengizinkan berdirinya perusahaan swasta pada tahun
1986. Hasilnya, pertumbuhan ékonomi melesat dari sangat rendah menjadi rata-rata
6% per tahun periode 1988-2004 kecuali pada saat krisis finansial Asia yang
dimulai pada 1997. Seperti nagara berkembang umumnya, kota-kota besarlah yang
paling banyak menikmati pertumbuhan ékonomi. Ekonomi di Vientiane, Luang
Prabang, Pakxe, dan Savannakhet, mengalami pertumbuhan signifikan beberapa tahun
terakhir.

Sebagian besar dari wewengkonnya kekurangan infrastruktur memadai. Laos masih
belum memiliki jaringan rel kereta api, meskipun adanya rencana membangun rel
yang menghubungkan Vientiane dengan Thailand yang dikenal dengan Jembatan
Persahabatan Thailand-Laos. Jalan-jalan besar yang meghubungkan pusat-pusat
perkotaan, disebut Rute 13, telah diperbaiki secara besar-besaran beberapa tahun
terakhir, namun désa-désa yang jauh dari jalan-jalan besar hanya dapat diakses
melalui jalan tanah yang mungkin tidak dapat dilalui sepanjang tahun. Ada
telekomunikasi internal dan eksternal yang terbatas, terutama lewat jalur kabel,
namun penggunaan telepon genggam/handphone telah menyebar luas di pusat
perkotaan. Listrik tidak tersedia di banyak laladan pedésaab atau hanya selama
kurun waktu tertentu. Pertanian masih memengaruhi setengah dari PDB dan menyerap
80% dari tenaga kerja yang ada. Ekonomi Laos menerima bantuan dari IMF dan
sumber internasional lain serta dari investasi asing baru dalam bidang
pemrosesan makanan dan pertambangan, khususnya tembaga dan emas. Pariwisata
adalah industri dengan pertumbuhan tercepat di Laos. Pertumbuhan ékonomi umumnya
terhambat olèh banyaknya penduduk berpendidikan yang pindah ke luar negeri
akibat tidak tersedianya lapangan pekerjaan yang memadai. Pada 2005 penelitian
olèh Bank Dunia melaporkan bahwa 37% dari penduduk Laos yang berpendidikan
tinggal di luar negeri, menempatkan Laos pada tempat ke-5 di dunia untuk kasus
ini.

Agama Theravada telah banyak memengaruhi kebudayaan Laos. Prabawanya dapat
terlihat pada basa, seni, sastra, Seni tari, dll. Musik Laos didominasi olèh
alat musik nasionalnya, disebut khaen (sejinis pipa bambu). Sebuah kelompok
musik umumnya terdiri dari penyanyi (mor lam) dan seorang pemain khaen (mor
khaen) bersama pemain rebab dan pemain instrumen lain. Lam saravane adalah jinis
musik terpopuler di antara musik-musik Laos, tetapi etnis Lao di Thailand telah
mengembangkannya menjadi mor lam sing yang menjadi salah satu best-selling
internasional.

Seluruh surat kabar diterbitkan olèh pamaréntah, termasuk 2 surat kabar berbasa
asing: Vientiane Times yang berbasa Inggris dan Le Rénovateur yang berbasa
Prancis. Selain itu, Kho San Pathet Lao, kantor berita resmi Républik
Dhémokratik Rakyat Laos, menerbitkan surat kabarnya dalam basa Inggris dan
Prancis. Warung internet yang melayani para turis umum ditemukan di pusat-pusat
kota. Meski begitu, pamaréntah menyensor isinya dengan ketat.



https://jv.wikipedia.org/wiki/Koran

Koran ya iku lembaran-lembaran dluwang utawa kertas kang isiné warta lan
kapérang dadi kolom-kolom (8-9 kolom). Koran kababar saben dina utawa kala-kala.
Tembung koran ing basa Jawa dijupuk saka basa Walanda krant sing sakdurungé
dijupuk saka basa Prancis courant. Koran iku biasané dicithak ing kertas sing
béyané murah. Dluwang iku disebut kertas koran.

Akèh macemé tulisan sing ana ing koran. Ana tulisan sing metuné saben dina, ana
tulisan sing metuné ing dina-dina kang wis ditemtokaké. Jinis tulisan sing
metuné saben dina ing koran ya iku :

Koran wiwit dikènal wong ya iku ing zaman Romawi Kuno (59SM). Koran sepisanan
iku isih awujud tulisan tangan kang ditémpél ing témbok. Isiné koran iku ngenani
sosial lan pulitik. Déné koran céthak sing sepisanan iku saka Cina. Metu ing
tahun 700-an kanthi jeneng Di-Bao (Ti-Pao). Metode nggarapé ya iku nganggo balok
kayu sing diukir nganggo huruf Cina. Wujud koran sing sakwise ya iku:
''Newsletter'' ing taun 1400-an. Beritané ngenani bisnis lan bab dodolan ing
Éropah. Ing taun 1500-an ngrembaka meneh dadi lembar berita/ newssheet. Metuné
koran-koran ing Éropah diwiwiti karo mesin cethak temuané Johann Gutenberg ing
satengahing abad XV sing nggampangaké proses prodhuksi. Dhisik berita sing dimot
mung siji kedadeyan tur metuné ora tèratur. Banjur ngalami évolusi lan terbit
kanthi teratur kaya sing dilakoni mingguan Avisa Relation oder Zeitung, wiwit
taun 1609 ing Strasbourg, Jerman. Pranyata abad XVII dadi abad penting lairé
koran ing Éropah. Ing taun 1665 Inggris wiwit produksi koran. Koran sing
sepisanan ya iku The London Gazette sing metune isih kala-kala. Ariwarti
sèpisanan ing Inggris ya iku The London Daily Courant (1702). The Times, koran
Inggris sing terbit wiwit abad XVII nganti saiki ya iku koran sing paling dhisik
nganggo sistem cetak rotasi. Ditemokakéné télégram lan jaringan kabèl
internasional ing satengahing taun 1800-an marakaké wartawan bisa luwih cepet
golék berita.

Ing Indonésia, wis mulai ana ing taun 1744, nalika pamarintahané Gubjen Van
Imhoff,ya iku Bataviasche Nouvelles. Nanging umuré mung rong taun. Nalika taun
1776, ing Jakarta metu koran Vendu Nieus,sing ngemot manéka warna barang
lélangan. Koran mingguan iki mandheg terbit mèrga Gubjén Daendeles mengambil
alih ''percetakan''.

Deandels nerbitaké Bataviascche Koloniale Courant (1810) sing umuré uga cekak
merga Walanda kudu nyingkir kanggo Inggris. Inggris ngèrti prèlune koran, mangka
dicétak Java Government Gazette, kanggo corong pamarintah. Pas Walanda balik
dadi panguwasa Indonésia, koran iku diganti dadi Bataviasche Courant (1816),
banjur dadi Javasche Courant (1827). Tahun 1942, Walanda sumingkir mèrga Jepang
mara. Koran banjur dijupuk pamaréntahan anyar lan diowahi dadi Ken Po, sing
artiné berita pamaréntah.

Koran swasta sing diterbitaké ing Indonésia diwiwiti déning wartawan landa sing
arané W.Bruining. Koran terbitané Bruining iku jenengé Batavia Advertentieblad.
Déné pribumi kasil duwé koran dhéwé ya iku ing tahun 1854 ing Weltevreden
Gambir, Jakarta. Banjur mètu majalah Bianglala saka pihak Zanding. Mingguan basa
Jawa Bromartani terbit sèpisanan ing taun 29 Maret 1855. Ananging mboh géné Van
der Muelen ing de Courant Stijhoff (Leiden 1885), ngomong yén prakarsa iku nembé
mètu taun 1856, nalika terbit Soerat Kabar Basa Melajoe ing Surabaya. Wiwit iku
akèh koran melayu sing dikelola wong landa asli utawa peranakan.

Taun 1904 pers Indoensia bangkit, nalika Raden Mas Djokomono karo akte notaris
Simon Mendirikan NV Javaansche Boekhandel & Drukkerij en handel in
Schrijfbehoeften Medan Prijaji ing Bandung, ditutké mètuné mingguan Medan
Prijaji (1907). Pas wèktu iku kanggo sepisanan bangsa Indonésia duwé koran
dhéwé.

Koran utawa Surat kabar kang dadi salah sawijining ''media massa'' duwé peran
lan fungsi sing gedhé ing proses pambentukan identitas nasional. Manéka warna
tulisan sing ana ing koran iku ngréwangi nyiptakaké pemahaman anyar marang warga
ngènani wèktu, wewengkon lan basa. Telung unsur iku sing mbentuk kesadaran
wong-wong yèn dhèwèké iku bagian saka ''komunitas'' sing arané "bangsa".



https://jv.wikipedia.org/wiki/Kanker

Puru ayal utawi kanker utawi neoplasma ganas inggih punika penyakit kang dipun
tengeri kanthi kasanèsan siklus sel khas kang nyebabaken kamampuan sél kanggé:

Tiga sipat ganas punika ingkang bentenaken kanker saking tumor jinak.saged
mbentuk tumor, wonten ugi ingkang boten , kadasta leukimia.

Béntenipun tumor kaliyan kanker inggih punika: Tumor kaperang dados kalih inggih
punika tumor ganas kaliyan tumor jinak. Tumor jinak namung gesang saha wujudipun
éwah ageng, boten sanget bahaya, saha boten nyebar ing jaringan. Menawi tumor
ganas inggih punika kanker ingkang gesang kathi cepet, boten terkendali saha
ngrusak jaringan sanésipun.

Faktor genetik nyebabaken pinten-pinten kaluwarga kagungan risiko langkung
inggil kanggé ngalami kanker menawi dipun jejeraken kaliyan kaluwarga sanésipun.
Mliginipun kanker ingkang bektaan genetik inggih punika, kanker payudara, kanker
indung telur, kanker kulit saha kanker usus besar.

panganan ugi saged dados faktor penting ing kaknker, kautama kanker pencernaan.
Tuladha panganan ingkang saged nyebabaken kanker inggih punika:

Hormon estrogen fungsinipun ngrangsang gesanganing sel kang cenderung nyebabaken
kanker, progesteron nglindungi pagesanganing sel kang langkung, biyasanipun
nyebabaken risiko kanker payudara, kanker leher rahim, kanker rahim saha kanker
prostat saha buah zakar ing tiyang jaler.

Radikal bebas inggih punika atom, gugus atom, utawi molekul ingkang kagungan
electron bebas kang boten pasangan ing bundheran sekitaripun.



https://jv.wikipedia.org/wiki/Kalendher_Gregorian

Pananggalan Gregorian utawa Kalèndher Gregorian iku pananggalan wektu sing
paling akèh digunakaké ing Donya Kulon. Pananggalan iki sawijining modhifikasi
saka Pananggalan Julian. Sing pisan ngusulaké iku ya dhoktor Aloysius Lilius,
saka Napoli, Italia lan dituruti déning Paus Gregorius XIII ing titimangsa 24
Februari 1582.

Pananggalan iki digawé amarga Pananggalan Julian digagas kurang akurat, amarga
wiwitan musim semi (21 Maret) saya maju dadi, parayan Paskah sing wis disarujuki
wiwit Konsili Nicea I ing taun 325 ora tepat manèh.

Sawijining taun ing Pananggalan Julian suwéné ana 365,25 dina. Ananging amarga
puteran bumi sing ngubengi srengéngé suwéné mung 365,2425 dina, mula saben
sa-milenium, Kalèndher Julian kaluwihan 7 - 8 dina. Masalah iki dipecahaké
carané nambahaké karo dina-dina kabisat sing rada séjé ing pananggalan anyar
iki. Ing pananggalan Julian, saben taun sing bisa dibagi karo 4 dadi taun
kabisat. Ananging ing pananggalan anyar iki mung taun sing bisa dibagi karo 100
dianggep taun kabisat, yèn taun iki uga bisa dibagi karo 400. Contoné taun 1700,
1800 lan 1900 dudu taun-taun kabisat. Ananging taun 1600 lan 2000 iku taun
kabisat.

Sawisé pananggalan Gregorian dicanangaké, ora kabèh nagara gelem nganggo. Lagi
pirang abad sawisé iki, mèh kabèh nagara kulon gelem nganggo. Rusia contoné lagi
gelem nganggo ing taun 1918. Dadi Revolusi Komunis Rusia sing saiki dipèngeti
saben 7 November, diarani Revolusi Oktober.

Wiwit tanggal 1 Januari 1622, 1 Januari ditetapaké dadi wiwitané taun. Sadurunge
saben nagara séjé-séjé.



https://jv.wikipedia.org/wiki/Kairo

Kairo, ing basa Arab: "القاهرة", lan dialihaksarakaké kaya al-Qāhirah, iku kutha
krajan Mesir.

Tlatah Kairo Raya nduwé padunung kurang luwih 16 yuta jiwa. . Kairo iku kutha
metropolitan kang paling akèh padunungé nomer 16 ing donya, lan paling akèh
nomer siji ing Afrika. Kutha iki siji-sijiné kutha Afrika sing nduwé sistim
metro. Déning warga lokal, kutha iki diarani Misr utawa Masr, jeneng nagara iki.

Kutha Kairo ditemokaké taun 969 minangka tlatah Kalifah Fatimid, lan kutha
krajan ékonomi lan administratif kang sabeneré ya iku kutha ing sacedhaké:
Fustat. Sawisé Fustat ambruk ing taun 1168/1169, kanggo nyegah supaya ora
karebut déning para Satriya Perang Salib Kristen Éropah (Crusaders), kutha
krajan administratif Mesir banjur dialihaké menyang Kairo nagnti saiki.

Al-Fostat, ditemokaké taun 751 cedhak kutha-kutha Mesir liyané, klebu kutha
krajan lawas Memphis, Heliopolis, Giza lan bèntèng Byzantine ing
Babylon-ing-Mesir. Fustat sakjané dibangun minangka kutha anyar kanggo garnisun
militer pasukan Arab lan minangka lokasi pusat kang paling cedhak saka Arabia
kang bisa diaksèd liwat Kali Nil. Fustat dadi pusat regional Islam jroning
periode Umayyad lan panggonan pungkasan pemimpin Umayyad, Marwan II, ngadhepi
kaum Abbasid. Sabanjuré, jroning jaman Fatimid, Al-Qahira (Kairo) ing sa-lor-é
Fustat, sacara resmi didadèkaké kutha krajan ing taun 969. Atusan taun, Kairo
tuwuh lan nyerep kutha-kutha lokal liyané kayadéné Fustat, nanging taun 969
dianggep "taun madeg" minangka kutha modhèrn.

Ing taun [[1250[]], para tentara budhak Mamluks nguwasani Mesir lan mimpin saka
kutha krajan Kairo nganti taun 1517, ya iku nalika dikalahaké déning Ottoman.
Tentara Napoleon saka Prancis tau nguwasani Mesir sedhéla, ya iku taun 1798
nganti 1801, sawisé iku perwira Ottoman, Muhammad Ali ndadèkaké Kairo kutha
krajan Karajaan mandhiri wiwit taun 1805 nganti 1882. Kutha iki sabanjuré tiba
ing panguwasané Inggris nganti Mesir mardika ing taun 1922.

Kairo dumunung ing gisik lan pulo (dhèlta) Kali Nil ing Mesir sisih lor,
sakidulé titik pamisahan Kali Nil ninggalaké tlatah ara-ara lan pecah dadi loro.

Pérangan kutha lawas dumunung ing sisih wétan kali. Saka kana, kutha iki nyebar
mangulon, ngubengi tlatah tetanèn ing gisiking Kali Nil. Tlatah sisih kulon iki,
dibangun niru kutha Paris déning Ismail Agung ing tengahan abad ka-19,
ditandhani anané

Cithakan:Distrik ing Kairo Cithakan:Situs Warisan Donya ing Mesir Cithakan:Kutha
krajan ing Liga Arab



https://jv.wikipedia.org/wiki/JKT48

HIDDEN ERROR: Usage of "Saka" is not recognizedHIDDEN ERROR: Usage of "Taun
aktif" is not recognized

JKT48 ya iku Grup Idol saka Indonésia sing diproduseri déning Yasushi Akimoto
saka Jepang. Grup Idol iki salah sawijining sedulur saka AKB48 kaping pisan ing
njabané Jepang, lan ngadeg ing Jakarta. JKT48 ya iku Sedulur saka AKB48 duwé
konsép sing padha, ya iku "Idol sing bisa ketemu lan pacelathon saben dina.
JKT48 duwé teater tetep ing Fx Sudirman Lanté 4 lan ngadekaké konser saben
minggu.

JKT48 digawé tanggal 11 September 2011 ing acara AKB48 sing dianakake ing
Makuhari Messe ing Chiba. wawancara kanggo peserta dilangsungaké nganti
pamungkase wulan séptember, lan audisi finalé kanggo finalis padha, ya iku
kaping 8 Oktober 2011 - 9 Oktober 2011

Gunggung pendaftar nganti 1200 Peserta sing diwawancarai, ana 51 peserta sing
lolos selèksi tahap kaping pindho. Audisi tahap anyar dianakaké tanggal 2
November 2011. Sawisé disaring nganggo joget tembang "Heavy Rotation" lan dikon
nyanyi tembang sing disenengi, 28 peserta ketampa ing Audisi JKT48 tahap anyar.
Prodhuser Yasushi Akimoto lunga menyang Jakarta kanggo nganakaké Audisi. Nalika
ditakoni bab standaring selèksi, jaréné Akimoto, " Ngenani pamilihan anggota,
ciri-ciri saka laladan ora penting, sing penting ya iku pesona saka cah wadon
saka Indonésia lan nagara liyane iku padha. Kita luwih mentingi kapribadèn sing
becik, nalika ana saka sak sekolahan ya ora apa-apa, malah tambah apik" ujaré.

Generasi kaping pisan dikenalake tanggal 3 November 2011. Ana 28 peserta sing
ketampa ing tahap anyar, salah sawijing personil JKT48 Generasi 1 iku asli saka
jepang, ya iku Rena Nozawa lan Ayana Shahab. nanging saiki manggon ana ing
Indonésia. Produser Yasushi Akimoto ndawuh JKT48 iku bisa dadi " Jembatan
Persahabatan antarané Indonésia lan Jepang ".

JKT48 manggung kaping pisan ing program musik 100% Ampuh, tayang live ing Global
TV saka Bekasi Square, 17 Desember 2011. Tembang sing digawa ya iku "Heavy
Rotation" nganggo lirik ing basa indonesia. Klambi sing di anggo JKT48 memper
kaya klambi skolah ing Jepang sing padha kaya AKB48. Sak dina sawise manggung
ing 100% Ampuh, ing tanggal 18 Desember 2011, JKT48 kapisan pachalaton lan
geguyonan kaliyan penggemar ngatut acara Meet and great JKT48 ing Fx Center
Jakarta, lan nembang "Heavy Rotation". Metune pidio tembang Heavy Rotation versi
JKT48 dilakoake ing acara salaman 14 Januari 2012 ing atrium Fx Center. Pidio
tembang iki ndhuwe tema acara ing katampaning pelajar ing SMA. Melody Melody
Nurramdhani Laksani ngenteni tibane loro kancane sing telat mlebu sekolah ing
sekolah anyare. Shania Junianatha telat tangi esuk lan Cleopatra Djapri kena
macet. Tembang iki sakdurunge kalebu iklan tv Pocari Sweat sing dibintangi kabèh
anggotane JKT48 (isih ana Fahira al-Idrus).

Sawise peluncurane tembang Heavy Rotation, JKT48 kerep kalebu ing program musik
TV. ing SCTV, JKT48 tampil ing acara Inbox lan iPop. anggotane uga tampil ing
100% Ampuh lan Lampion 100% Cinta saka Global TV, lan uga Dahsyat RCTI. Ing
Indosiar dheknen manggung ing Hitzteria. tembang sing digawa member JKT48 ya iku
Heavy Rotation lan Aitakatta versi basa Indonésia.

Diwiwiti saka Otsuka Indonésia karo Pocari Sweat, perusahaan-perusahaan Jepang
ing Indonésia ndawuhi JKT48 dadi bintang iklan produk lan layanan produsèn iku.
Rakuten kerjasama kaliyan MNC Media ndawuhi JKT48 kanggo iklan Rakuten Belanja
Online. Kao nganggo JKT48 kanggo iklan Laurier, lan Yamaha nganggo JKT48 awujud
iklan pit montor Mio J. Sharp Electronics Indonésia nganggo JKT48 kanggo
kegiatan promosi. JKT48 nyanyi 2 tembang kanggo promosi ing acara galèri produk
Sharp (Sharp konten) ing Best Denki, Senayan City, 4 Maret 2012.

JKT48 manggung kaliyan AKB48 ing konser J-Pop Culture Festival 2012 ning Balai
Kartini, Jakarta, 25 Februari 2012. Festival punika awujud saka kerjasama
Kedutaan Besar Jepang ing Jakarta karo Japan Foundation Jakarta, Kemeterian
Pariwisata lan Ekonomi Kreatif Indonésia, Komunitas Alumni Jepang ing Indonésia,
lan Universitas Al-Azhar Indonésia. Konser JKT48 dirawuhi nganti 3.000 penonton,
kalebu uga wota sing nyeluki lan nyemangati mix ing basa Jepang.

Ing 17-20 mei 2012, JKT48 nglakoaké debut ing tèater sementara, gedung Nyi Ageng
Sèrang, Pasar Fèstival, Kuningan Jakarta Selatan. JKT48 gawa sètlist (album
konsèr) "Pajama Drive" ing vèrsi basa Indonésia.

Ing tanggal 17 Juli 2012, JKT48 tampil live ing acara televisi bertajuk Mega
Konsèr JKT48 sing ditampilaké RCTI. ana 10 tembang luwih sing digawa dèning
JKT48 ing konsèr iku.

Teater resmi Permanen JKT48 ngadhek padha 8 September 2012 ing lantai 4 mal fX
Lifestyle X'nter, Sudirman, Jakarta. JKT48 tetep nampilake Pajama Drive sing
sakdurunge wis ditampilake ing gedung teater sementara lan uga Mega Konser
JKT48. setlist pajama drive wis tau ditampilake nganti kaping 3 konser, ya iku
(17–20 Mei, 14–17 Juni, dan 13–15 Juli 2012) ing gedung Nyi Ageng Sèrang, Pasar
Fèstival, Kuningan Jakarta Selatan. Lan Pasaraya Grande, Blok M.

Perayaan Tanggap Warsa JKT48 dilaksanakake ing Teater JKT48, 23 desember 2012,
lan langsung tayang olèh RCTI ing acara Dahsyat. Acara Dimulai dengan pengumuman
setlist anyar "Aturan Anti Cinta" (Renai Kinshi Jourei) sebagai judul
pertunjukan teater saklajenge ing tanggal 26 desember 2012. Ing acara tanggap
warsa iku, penonton uga dikei CD Promo tembang sing nganggo basa indonesia saka
JKT48, ya iku: "Heavy Rotation", "Baby! Baby! Baby!", "Ponytail to Chou Chou"
("Ponytail lan Shu-shu"), uga nurut "Kimi no Koto ga Suki Dakara" ("Karena
Kusuka Dirimu"), sing masing-masing isi CDne 1 wae. 4 CD tersebut kalebu CD
promosi Album JKT48 ing arep didol wulan Januari 2012.

Konser JKT48 First Anniversary Event digelar ing Gedung Bulutangkis Senayan, uga
tanggal 23 desember 2012. Ing konser tersebut diumumkan pangadhekan Tim J sisan
panganggkatan 22 anggota generasi kaping pisan JKT48 uga kalebu Aki Takajo lan
Haruka Nakagawa sing ditransfer saka AKB48 sebagai anggota Tim J. Devi Kinal
Putri diangkat dadi Kapten Tim J. ing konser iku, JKT48 kapisan nggawa tembang
"Hikouki Gumo" saka setlist "Aturan Anti Cinta". Aki Takajo dadi posisi sentral
ing lagu "Karena Kusuka Dirimu" sing digawa tim J, lan Generasi 2 JKT48 nggawa
lagu "Aitakatta".

JKT48 manggung ing jepang kapisan ing acara konser AKB48 Kōhaku Taikō Uta
Gassen, tanggal 20 desember 2011 ing Tokyo Dome City Hall. enemlas anggotaning
JKT48 manggung ing konser kaluwarga gedhi AKB48, SKE48, NMB48, lan HKT48. ing
konser iku, JKT48 didelok nganti 2.000 Penonton ing Tokyo Dome City Hall, koser
iku uga ditampilake ing 113 layar gedung bioskop ing kabehe Jepang, uga ing
Youtube lan Google+. ing koser punika, Kaluarga gedhen AKB48 ing kabehe
persoline wonten 155 manungsa dipar dadi rong tim, tim abang lan tim putih sing
masing-masing ngusahakake kaprigelan masing-masing tim. JKT48 kalebu ing tim
abang, enemlas anggotaning JKT48 tampil ing panggung dadi bintang tamu kaliyan
kejutan kangge penonton. Amerga wakil tim abang, JKT48 manggung gawa tembang
"Aitakatta" ing basa indonesia, ngadu lawan HKT48 saka tim putih gawa tembang Te
o Tsunaginagara.

Nalika 21 Desember 2012, JKT48 kalebu ing acara Televisi Fuji TV ya iku Waratte
Iitomo! nembangake "Aitakatta" sing lirik lagune nganggo basa Indonésia. Enem
anggota JKT48 ya iku: Shania, Cleopatra, Rena, Nabilah, Melody, lan Ayana tampil
ing acara promosi pariwisata Indonésia sing dianakake Garuda Indonésia ning
Papan Anggegana Internasional Narita, 24 Desember 2011.



https://jv.wikipedia.org/wiki/Hagia_Sophia

Hagia Sophia Basa Yunani:Ἁγία Σοφία; "Kawicaksanan Suci", Basa Turki:Ayasofya,
Basa Latin:Sancta Sophia utawa Sancta Sapientia) iku panggonan, tilas gréja,
banjur dadi masjid, saiki dadi muséum, ing Istanbul, Turki. Misuwur kanthi
kubahé kang gedhé, wangunan iki dianggep lambang utawa conto Arsitèktur
Bizantium. Wangunan iki dadi katedral kang gedhé dhéwé sadonya sadurungé ana
Katedral Seville.

Hagia Sophia ya iku bangunan kuno panilasan saka kekaisaran Romawi Wétan, kang
ana ing tengah-tengah kuta Constantinopel.Bangunan Constantinopel sakdurungé
kanthi jéneng Byzantium Constantinopel (280-337),kanthi mlakuné jaman semanauga
ganti dadi jeneng Istabul, salah sijiné kuta kang misuwur ana ing Turki. Hagia
Sophia kanggo gereja ana ing umat kristen wétan kang digawe Contantinus ya iku
putrané Kaisar Constantine Agung, awalé awujud basilika kang ditahbisake ing
tahun 360.Gereja iki ngalami arubah wujud saka bangunané karana kobongan lan
lindhu. Ing masa kaisar Justinianus (527-565), Hagia Sophia kang ngelambangake
kajayaan kekaisaran Romawi Wétan diresmikake ana ing tanggal 7 mei 558 lan
pangrombakan wujudté bangunan ana ing awal abad-14.Sakjroning Contstantinopel
tiba ana ing tangan tentara islam kang di pimpin ana ing Muhmud II (Muhammad
al-Fatih, pamarentahan tahun 1444-1446 lan 1451-1481 ing tanggal 27 mei 1453,
jeneng kuta diganti dadi Istabul lan didadekake ibu kuta Daulah Turki Usmani.
Sakjroning Constantinopel bisa direbut, Sultan Muhammad al-Fatih ngumandangake
takbir lan nglakuni sholat.Gereja Aya Sofia didadekake masjid lan dikenal karan
masjid Aya Sofia (Hagia Sophia). Sakjroning limang abad dadi masjid, panguasa
Turki kang jenenge Mustafa Kemal Ataturk ndadekake masjid Aya Sofia dadi muséum
ing sakjroning pangawasan pamarentah.

Koordhinat: 41°00′31″N 28°58′48″E﻿ / ﻿41.0085°N 28.98°E﻿ / 41.0085;
28.98Cithakan:Masjid ing Turki



https://jv.wikipedia.org/wiki/G%C3%A9om%C3%A8tri

Géomètri (saka basa Yunani γεωμετρία; geo = bumi, metria = pangukuran) sacara
harafiah maknané pAngukuran ngenani bumi, iku cabang saka matématika sing
nyinaoni hubungan ing sajeroné ruang. Saka pengalaman, utawa manawa sacara
intuitif, wong bisa mangertèni ruang saka ciri dhasaré, sing diistilahaké
minangka aksioma jroning géomètri.

Cathetan paling wiwitan ngenani géomètri bisa ditelusuri nganti zaman Mesir
kuna, peradaban Lembah Sungai Indus lan Babilonia. Peradaban-peradaban iki
diweruhi anduwèni keahlian jroning drainase rawa, irigasi, pangendalèn banjir
lan ngadegaké bangunan-bagunan gedhé. Akèh-akèhé géomètri Mesir kuna lan
Babilonia winates mung ing pétungan dawa sègmèn-sègmèn garis, luas, lan volume.

Salah siji téori wiwitan ngenani géomètri dipratélakaké Plato jroning dialog
Timaeus (360SM) yèn alam semesta dumadi saka 4 èlemèn: lemah, banyu, hawa lan
geni. Bab kasebut dimaksudaké kanggo nggambaraké kondhisi material padhet,
cuwèr, gas lan plasma. Bab iki andhasari bentuk-bentuk géomètri: tetrahedron,
kubus(hexahedron), octahedron, lan icosahedron ing ngendi saben wangun utawa
wujud kasebut nggambaraké èlemèn geni, lemah, hawa lan banyu. Bentuk-bentuk iki
banjur luwih dikenal kanthi jeneng Platonic Solid. Ana panambahan wujud kalima
ya iku Dodecahedron, sing miturut Aristoteles kanggo nggambarakè èlemèn kalima
ya iku èther.



https://jv.wikipedia.org/wiki/DNA

Asem déoksiribonukleat, luwih ditepungi minangka DNA (basa Inggris:
deoxyribonucleic acid), iku sajinis asam nukleat sing kagolong biomolekul utama
panyusun bobot garing saben organisme. Ing sel, DNA umumé ana ing inti sel.

Peran DNA ing njeron sawijining sel iku minangka materi genetik; tegesé, DNA
nyimpen cithak biru kanggo kabèh aktivitas sel. Iki lumaku umum kanggo saben
organisme. Kejaba ing antarané sing nyolok ya iku sapérangan jinis virus (lan
virus ora kalebu organisme) kayata HIV (Human Immunodeficiency Virus).

DNA arupa polimèr sing kapérang saka telung komponèn utama, ya iku gugus fosfat,
gula deoksiribosa, lan basa nitrogen. Sawijining unit monomer DNA sing kapérang
saka telung komponèn kasebut dijenengi nukleotida, saéngga DNA kagolong minangka
polinukleotida.

Ranté DNA ambané 22–24 Å, sauntara dawané saunit nukleotida 3,3 Å. Sanajan unit
monomèr iki cilik banget, DNA bisa duwé jutaan nukleotida sing karoncé kaya
ranté. Contoné, kromosom paling gedhé ing manungsa kapérang saka 220 yuta
nukleotida.

Wrangka utama roncèn DNA kapérang saka gugus fosfat lan gula sing selang-seling.
Gula ing DNA iku gula pentosa (nduwé karbon lima), ya iku 2-deoksiribosa. Rong
gugus gula kagandhèng karo fosfat liwat talènan fosfodiester antarané atom
karbon angka telu ing cincin sawijining gula lan atom karbon angka lima ing gula
liyané. Salah siji béda utama DNA lan RNA iku gula panyusuné; gula RNA iku
ribosa.

DNA kapérang saka rong ler lawé sing silih mluntu mbentuk struktur heliks
dhobel. Ing struktur heliks dhobel, orièntasi ranté nukleotida ing lawé sijiné
walikan karo orièntasi nukleotida lawé liyané. Iki disebut minangka antiparalel.
Saben lawé kapérang saka wrangka utama, minangka struktur utama, lan basa
nitrogen, sing silih interaksi karo lawé DNA sijiné ing heliks. Rong ler lawé
ing heliks dhobel DNA disawijikaké déning talènan hidrogen antarané basa-basa
sing ana ing rong lawé kasebut. Papat basa sing ditemokaké ing DNA ya iku adenin
(dilambangaké A), sitosin (C, saka cytosine), guanin (G), lan timin (T). Adenin
tetalènan hidrogen karo timin, éwadéné guanin tetalènan karo sitosin.

Réplikasi arupa prosès nikelaké DNA. Prosès réplikasi iki diperlokaké nalika sel
arep sigar dhiri. Ing saben sel, kejaba sel gamèt, panyigaran dhiri kudu
dikanthèni réplikasi DNA supaya kabèh sel turunan nduwé informasi genetik sing
padha. Dhasaré, prosès réplikasi manfaataké kasunyatan yèn DNA kapérang saka
rong ranté lan ranté sijiné arupa "konjugat" saja ranté pasangané. Kanthi
tembung liya, kanthi mangertèni susunan sawijining ranté, mila susunan ranté
pasangan bisa kanthi gampang diwangun. Ana sapérangan téori sing nyoba njelasaké
kepriyé prosès réplikasi DNA iki dumadi. Salah situ téori sing paling populèr
nelakaké yèn ing saben DNA anyar sing diantuki ing akir prosès réplikasi;
saranté tunggal arupa ranté DNA saka ranté DNA sadurungé, éwadéné ranté
pasangané arupa ranté sing gèk disintesis. Ranté tunggal sing diantuk saka DNA
sadurungé kasebut tumindak minangka "cithakan" kanggo nggawé ranté pasangané.

Prosès réplikasi merlokaké protein utawa enzim pambiyantu; salah siji sing
paling wigati dikenal kanthi jeneng DNA polimerase, sing arupa enzim pambiyantu
pambentukan ranté DNA anyar sing arupa sawijining polimèr. Prosès réplikasi
diwiwiti kanthi pambukakan roncèn dhobel DNA ing titik-titik tinentu ing
sadawané ranté DNA. Prosès pambukakan ranté DNA iki dibiyantu déning sapérangan
jinis protein sing bisa ngenali titik-titik kasebut, lan uga protein sing bisa
mbukak pluntunan ranté DNA. Sawisé cukup ruang kabentuk amarga pambukakan roncèn
dhobel iki, DNA polimerase mlebu lan ngiket dhiri ing kaloro ranté DNA sing wis
kabukak sacara lokal kasebut. Prosès pambukakan ranté dhobel kasebut dumadi
dikanthèni karo gèsèring DNA polimerase ngetutaké arah mbukaké ranté dhobel.
Monomèr DNA ditambahaké ing rong sisih ranté sing mbukak saben DNA polimerase
nggèsèr. Iki terus lumaku nganti kabèh ranté wus kapisah temenan.

Kabèh fungsi DNA gumantung marang interaksi karo protèin. Interaksi karo protèin
iki bisa ora spésifik, utawa protèin bisa kaiket sacara spésifik dadi larikan
DNA (DNA sequence) dhéwé. Ensim uga bisa kaiket karo DNA, jroning bab iki
polimèr sing njiplak larikan dnasar DNA jroning transkipsi lan réplikasi DNA
minangka bab sing wigati.

Èlmuwan forensik bisa migunaaké DNA sing ana ing njeron getih, semèn utawa mani,
kulit, idu utawa rambut sing kari ing papan kadadèan kajahatan kanggo
ngidhèntifikasi kacocogan marang wong sing disujanani, sawijining prosès sing
disebut fingerprinting genetika utawa pamrofilan DNA (DNA profiling). Ing
pamrofilan DNA dawa rélatif saka bagéyan DNA sing dibalèni kaya short tandem
repeats lan minisatelit, dibandhingaké. Pamrofilan DNA dikembangaké ing taun
1984 déning genetikawan Inggris Alec Jeffreys saka Universitas Leicester, lan
sepisanan dipigunaaké kanggo ndakwa Colin Pitchfork ing taun 1988 ing kasus
pepati Enderby ing Leicestershire, Inggris. Akèh yurisdiksi mbutuhaké kadakwa
saka kajahatan tinentu kanggo nyedhiyakaké sawijining conto DNA kanggo
dilebokaké ing database komputer. Iki wis mbiyantu invèstigator ngrampungaké
kasus suwé ing ngendi sing nglakoni tindak kadurjanan ora diweruhi lan mung
conto DNA sing tinemu ing papan kadadèan (utamané ing kasus ruda peksa antarané
wong sing ora dikenal). Metodhe iki dadi salah siji tèknik paling dipercaya
kanggo ngidhèntifikasi sawijining pelaku kadurjanan, nanging ora mesthi
sampurna, upamané yèn ora ana DNA sing bisa ditemokaké, utawa yèn papan kadadéan
kena kontaminasi DNA saka akèh wong.

DNA nyekel peran wigati ing èlmu komputer, minangka masalah risèt lan minangka
sawijining cara komputasi.

Risèt ing algoritma panggolèkan string, sing nemokaké kadadèan saka urutan
aksara ing njeron urutan aksara sing luwih gedhé, dimotivasi sabagéyan déning
risèt DNA, ing ngendi algoritma iki dipigunaaké kanggo nggolèki urutan tinentu
saka nukleotida ing sawijining urutan sing gedhé. Ing aplikasi liyané kaya
editor text, malah algoritma prasaja kanggo masalah iki biasané nyukupi, nanging
urutan DNA njalari algoritma-algoritma iki kanggo nedahaké sifat
kasus-nyeraki-paling ala amarga gunggung cilik saka karakter sing béda.

Téori database uga wis dipengaruhi déning risèt DNA, sing nduwé masalah khusus
kanggo nyèlèhaké lan manipulasi urutan DNA. Database sing dikhususaké kanggo
risèt DNA disebut database genomik, lan kudu nangani sapérangan tantangan tèknis
sing unik sing digandhèngaké karo operasi pambandhingan kira-kira, pambandhingan
urutan, nggolèki pola sing dibalèni, lan panggolèkan homologi.

DNA sepisanan kasil dimurnèkaké ing taun 1868 déning èlmuwan Swiss Friedrich
Miescher ing Tubingen, Jèrman, sing mènèhi jeneng nuclein kanthi dhasar
panggonané ing njeron inti sel. Sanajan mangkono, panlitèn marang peranan DNA
ing njeron sel anyar diwiwiti ing awal abad 20, bebarengan karo ditemokaké
postulat genetika Mendel. DNA lan protein dianggep rong molekul sing paling
mungelaké minangka panggawa sifat genetis adhedhasar téori kasebut.

Rong eksperimen ing dekade 40-an mbuktèkaké fungsi DNA minangka matèri genetik.
Ing panlitèn déning Avery lan kanca-kancané, ekstrak saka sel bakteri sing siji
cabar n-transform sel bakteri liyané kejaba yèn DNA ing ekstrak dijarké wutuh.
Eksperimen Hershey lan Chase mbuktèkaké perkara sing padha karo migunaaké
panggolèk tilas radhioaktif (radioactive tracers).

Misteri sing durung kapecahaké wektu iku ya iku: kepriyé struktur DNA supaya
bisa ngayahi tugas minangka materi genetik? Pitakonan iki diwangsuli déning
Francis Crick lan kolegané James Watson adhedhasar asil difraksi sinar-x DNA
déning Maurice Wilkins lan Rosalind Franklin. Crick, Watson, lan Wilkins antuk
ganjaran Nobel Kadhokteran ing taun 1962 saka panemon iki. Franklin, amarga wis
séda ing wektu iku, ora bisa diparingi ganjaran iki.



https://jv.wikipedia.org/wiki/Coklat

Coklat iku bahan panganan sing diolah saka wit Theobroma cacao (Kakao). Wit
Kakao minangka pengasil coklat wis thukul ing laladan Amazon lan ing Lembah
Orinoko ing Amerika Selatan wiwit ewonan taun kang kapungkur.

Bangsa Maya ya iku bangsa kang pisanan ngolah wit coklat. Kagiyatan iki kagawa
nalika Bangsa Maya pindah ing dhataran Yukatan.Bangsa Aztek banjur ngenalaké
coklat kang pait kanggo ombénan. Wiji coklat kang dicampur karo jagung utawa
anggur kang wis difermentasi banjur diombé nganggo cangkir saka emas.Kaisar
Aztek kang jenengé Montezuma biyasané ngombé coklat nganti luwih 50 cangkir
coklat saben dina.

Penjajah kang asalé saka Spanyol jenengé Hernán Cortés (1485-1547) nalika njajah
wewengkon iku luwih seneng marang cangkir emas tinimbang isiné kang arupa coklat
kanggo ombenanOmbenan. Ananging dhèwèké ngematna yèn kanggoné AztecAztec, kakao
utawa wiji coklat uga digunakaké kaya dhuwit. Mulané dhèwèké ngedegna
kebon-kebon coklat. Kebon-kebon coklat kang diarani emas awerna coklat iki
ngrembaka lan akèh kang nduwèni minat, saéngga Spanyol bisa ngendalikaké
dedagangan coklat ing abad 18. Coklat banjur dikenalké ing dharatan Éropah lan
dadi bahan campuran roti.

Ing pertengahan abad 19, Swiss wiwit ngembangaké lan masaraké coklat dadi
panganan utawa snack. Saéngga coklat kang nalika semana mung ombenan banjur bisa
diolah dadi panganan kang nyair ing ilat. Swiss uga dadi moncér merga dadi
nagara kang ngasilaké coklat kanthi kualitas paling apik.

Para pengusaha kang cerdas kayata Hershey, Kohler, Lindt, Nestlé, Peter,
Suchard, lan Tobler, jeneng-jeneng mau dadi merk coklat kang nduwèni jeneng ing
jaman saiki. Jeneng-jeneng mau nduwèni kontribusi kang gedhé ing industri
coklat. Dhèwèké nemokaké mesin kang kena kanggo ngolah coklat, mesin mau luwih
éfisien. Saliyané iku tokoh-tokoh mau uga nemokaké metodé kang luwih apik kanggo
ngolah coklat.

Coklat biyasané diwénéhaké kanggo wong sing ditresnani. Amarga coklat uga
dianggep panganan cinta. Coklat nduwèni tekstur kang lembut lan bakal nyair
sithik baka sithik nalika diemut nganggo ilat. Iki menehi kesan sensual kanggo
wong kang mangan coklat. Saliyané iku coklat bisa nggawé éfék nyaman, riléks lan
bisa ningkataké gairah seksual.

Rasa nyaman kang dirasakaké sawisé mangan coklat ora mung ing ati waé. Nanging
coklat uga ngandhut atusan zat kang bisa ndadékaké reaksi kimia ing otak.
Zat-zat iki bisa ngrangsang aktifé serotonin ing otak kang bisa nggawé pangrasa
aman. Saliyané iku zat kang paling akèh kang ana ing coklat ya iku theobromine
kang bisa nggawé stimulasi jaringan saraf lan jantung kang bisa njaga lan nggawé
semangat. Èfék iki uga bisa digawé kaféin ing kopi utawa tèh. Theobromine uga
bisa dadi tamba watuk.

Coklat uga ngandhut phenylethylamine kang fungsiné mbantu otak nganggo nyerep
zat-zat kang diperlokaké lan ngasilaké dopamine kang bisa nggawé seneng,
ningkataké rasa wigati tumprap lawan jinis lan bisa nyebabaké rasa tresna.
Mulané coklat kerep kanggo hadiah kang mratandakaké katresnan utawa cinta.

Coklat ngandhut kakao utawa wiji coklat luwih saka 70 %. Khasiate iso kanggo
kasarasan. Iku kabukti amarga ing njero coklat ngandhut zat kang akèh
antioksidan, kayata fenol lan flavonoid. Kanthi antioksidan coklat bisa nangkal
radikal bebas ing awak. Coklat ngandhut antioksidan kang cacahe kaping teluné
yèn dibandingaké karo tèh ijo. Kamangka tèh ijo iki uga diarani ombénan kang
dadi sumber antioksidan.

Kanthi antioksidan iki, coklat kalebu salah sijiné ombénan kang migunani tumprap
kasarasan.Fenol uga dadi antioksidan kang bisa ngurangi kolésterol ing getih
saéngga bisa ngurangi resiko penyakit jantung lan uga migunani kang nyegah
kanker ing awak, nyegah stroke lan darah tinggi utawa kena diarani hiperténsi.
Saliyané iku, coklat uga ngandhut lemak kang kualitasé apik saéngga bebas
kolésterol lan ora nyumpeli pembuluh darah.

Coklat uga ngandhut vitamin kang migunani banget kanggo awak. Vitamin iku kayata
vitamin A, vitamin B1, vitamin C, vitamin D, lan vitamin E. Saliyané iku, coklat
uga ngandhut zat lan nutrisi kang penting kanggo awak kayata zat besi, kalium
lan kalsium. Kakao iku kalebu sumber magnesium alami kang paling akéh. Yèn wong
kakurangan magnesium bisa nyebabaké hiperténsi, penyakit jantung, diabétes, lara
sendi lan masalah bulanan kanggoné wong wédok ya iku pra ménstruasi (PMS).
Kanthi mangan coklat bisa nambah magnésium lan gizi harian kang nyebabaké kadar
progéstéron saya mundhak tumprapé wong wédok. Iki bisa ngurangi èfék negatif
saka PMS.

Coklat uga nduwèni khasiat kanggo kecantikan. Coklat ngandhut antioksidan lan
katekin kang bisa nyegah penuaan dini, mulané ora éram yèn saiki digawé lulur
coklat kang apik lan nduwèni khasiat kanggo ngalusaké kulit. Coklat nduwèni
khasiat kanggo kardiovaskular awit coklat nduwèni asam olet lan asam linoleat
kanggo antioksidan.

Coklat bisa digawé ombénan. Coklat panas nduwèni khasiat kanggo kaséhatan.
Coklat uga kena diombé karo kopi, karo susu. Coklat uga bisa kanggo bahan
campuran nggawé bolu, digawé sele, puding, permen coklat, lan akèh merek ombénan
instan kang uga nggunakaké coklat.



https://jv.wikipedia.org/wiki/Bis

Bus utawa bis iku kendaraan gedhé mawa rodha, dipigunakaké kanggo ngamot
panumpang sing akèh. Istilah bus iki asalé saka basa Latin, omnibus, sing tegesé
"(kendaraan sing mandheg) ing kabèh (halté)".

Coach utawa motorcoach biasané awujud kendaraan sing dirancang kanggo lelungan
adoh. Bus iki dipepaki kanthi kursi sing luwih nyaman, sawijiné ruangan kanggo
wadhah bagasi, lan mesin sing luwih gedhé. Kendaraan iki biasané luwih dhuwur
tinimbang bus biasa, lan dijangkepi nganggo AC, toilet, lan sistem audio/video.

Bus tingkat dirakit kanthi loro lantai supaya bisa ngamot luwih akèh panumpang.
Dikenal minangka bageyan saka transportasi publik ing Jakarta lan uga ing
sawenèh kutha gedhé liya kayata London, Bombay, Hong Kong, Singapura, Dublin,
Berlin, Davis, California, lan Victoria, British Columbia.

Routemaster London ya iku modhel spesifik bis double-decker kang digunakake
wiwit pertengahan taun 1950lan wis dadi ikon kutha London. Bis iki nduwèni
platform rear bukaan kanggo metu mlebune penumpang. Sopir manggon ing panggonan
khusus, béda karo penumpang. Kang njaluki tarif ya iku kondektur bis kang mubeng
njaluki marang penumpang. Routemasters sedang ditarik saka rutene banjur
digantikekake bis tingkat kang luwih modern utawa single-dek bis gandheng
(ngisor). Nanging penumpang isih ngarapake anane bis iki kanggo sarute kanggo
tujuan warisan.

Bus sekolah digunakaké kanggo ngamot bocah-bocah sekolah saka papan panggonane
(omah) marang sekolah manawa papan panggenane luwih adoh yèn mlaku. Ing AS bus
sekolah padatane nduwèni werna kusus ya iku kuning lan dijangkepi karo lampu
peringatan lalu lintas sarta dijangkepi pengaman liyane kang digunakaké nalika
para penumpang munggah utawa mudun saka bis. Bus sekolah padatane dioperasekaké
nganggo distrik sekolah utawa penyedia jasa bus sekolah kang dikontrak.

Ing nagara-nagara liya, bis sekolah ora tansah werna kuning. Buenos Aires, lan
kemungkinan uga bis-bis sekolah liyane ing Argentina diwenehi werna kuning tela
lan ditulisi escolares.

Ing Jakarta tau dicoba dikenalaké bus sekolah déning pamrintah Jakarta, nanging
proyek iki ora kasil amarga kerep ana penumpang kang dudu murid sekolah uga
tumut nggunakaké. Saweneh sekolah swasta ing sawenèh papan ing Indonesia menehi
pelayanan bis sekolah kanggo siswa-siswane.



https://jv.wikipedia.org/wiki/Beograd

Beograd (basa Serbia: Београд) ya iku ibu kota sisan kutha krajan budhaya lan
pendhidhikan, kutha krajan science lan ékonomi uga dadi kutha kang paling gedhé
dhéwé ing nagara Serbia (wiwit 2006), Serbia lan Montenegro (2003-2006) lan
Yugoslavia (1918-2003). Kutha iki ambané watara 359,96 km² lan populasi kurang
luwih 1,yuta jiwa. Dumunung ana ing tlatah sisih kidul wétan Éropah, ya iku ana
ing Ujung Balkan. Ing kutha Beograd iki Kali Danub utawa Kali Donau sing mili
saka Éropah Kulon ketemu karo Kali Sava sing mili saka kulon, kang ngliwati
Bosnia Herzegovina. Mayoritas padunungé ya iku bangsa Serbia sing agamané
Kristen Orthodox. Basa sing dipigunaaké ya iku basa Serbia (Serbski) kanthi
abjad Cirilyc. Dhuwit resminé dinar (dinara), nanging dhuwit Euro lan DM uga
dienggo minangka piranti pembayaran sing katampa ing sawenèh panggonan. Kodhe
Aréa telepon kanggo telepon domestik ya iku 011 lan kanggo internasional
++381-11.

Beograd dumunung ing 116,75 meter (383 kaki) sadhuwuring lumahé segara lan ing
patemon antara Kali Danube lan Kali Sava, ing koordinat 44°49'14" Lor, 20°27'44"
Wétan. Inti sajarah Beograd,ya iku bèntèng Kalemegdan, dumunung ing gisil tengen
kali. Wiwit abad kaping- 19, kutha iki wis mekar mangidul lan mangétan, lan
sawisé Perang Donya II, Beograd Anyar diyasa ing gisil kulon Kali Sava,
nyambungaké kutha Beograd karo Zemun.

Beograd iku tlatah kapisah ing Serbia, kanthi kakuwasan otonom. Walikutha saiki
ya iku Dragan Đilas saka Parté Democratik. Walikutha pisanan sing kapilih sacara
dhémokratis sawisé Perang Donya II ya iku Zoran Đinđić, ing taun1996.

Dhéwan Kutha Beograd duwé anggota 110 sing dipilih kanggo mangsa patang taun.
Parté-parté mayoritas ya iku Parté Dhémokratik-G17 Plus lan Socialist Party of
Serbia-Party of United Pensioners of Serbia kanthi dhukungan Liberal Democratic
Party), and in similar proportions, with the Serbian Radical Party lan
Democratic Party of Serbia-New Serbia minangka parté oposisi.

Minangka kutha krajan, Beograd uga dadi panggonan Dhéwan Nasional Serbia,
pamaréntah Serbia lan badan-badan liyané, lan 64 kadutaan nagara manca.

Miturut sènsus taun 2002, klompok populasi utama ing Beograd ya iku: Wong Serbia
(1,417,187), Yugoslavia (22,161), Wong Montenegro (21,190), Wong Romani
(19,191), Wong Kroasia (10,381), Wong Macedonia (8,372), lan Muslim (4,617).



https://jv.wikipedia.org/wiki/Basa_Turki

Basa Turki kagolong kulawarga basa-basa Turki paling kulon, lan kanthi gunggung
penutur paling akèh yèn dibandingaké karo basa-basa Turki liyané.

Basa Turki wiwitané asal saka Asia Tengah ya iku klompok sing diarani klompok
Oguz pindhah-pindhah nganti tekan jazirah Anatolia, Asia Cilik. Basa cabang Oguz
iki saya suwé owah. Klompok Oguz iki nyebar wiwit Anatolia nganti Selat
Bosporus. Klompok sing nggawa basa iki ya iku klompok Seljuk ing abad ka-10.
Miwiti Islam dianut masarakat Turki, basa Turki ing wewengkon Anatolia wiwit
nyerep manéka kosakata saka basa Arab lan basa Pèrsi. Basa Turki sabanjuré ing
abad 15 nggayuh puncak kejayaané ing mangsa Kalifah Usmaniyah. Ing jaman
Usmaniyah iki, basa Turki ditulis nganggo sajinis abjad Arab. Ananging, wiwit
taun 1928, Mustafa Kemal Atatürk, sing dikenal minangka bapak Turki Sekuler
ngupaya nggawa Turki dadi modhèrn lan ngganti kabèh éjaan basa Turki nganggo
aksara Latin.

Basa Turki iku anggota cabang saka Basa-basa Turki, sing dumadi saka basa Turki
Gagauz lan basa Turki Khorasani. Kagolong subklompok Turki Kidul, sing kagolong
jroning klompok basa Altai.

Basa Turki dituturaké ing Turki lan 35 nagara liyané. Basa iki dituturaké ing
Bulgaria watara 1 yuta jiwa, Yunani watara 100 èwu jiwa, Républik Turki Siprus
Lor watara 18% padunung Siprus, Makedonia watara 86.591 jiwa, Rumania ing
kawasan Dobruja lan Uzbekistan, basa iki uga disebut basa Osmanli.

Basa Turki dadi basa resmi ing Turki lan Républik Turki Siprus Lor. Saliyané
iku, uga diajaraké ing sekolah-sekolah komunitas Turki ing Bulgaria, Yunani,
Makedonia lan Rumania.

Basa Turki kapérang jroning sawetara dhialèk,kayadéné dhialèk Danubia sing
dituturaké ing tlatah Balkan, Gaziantep, Sanliurfa, Edirne, Razgrad, Dinler,
Rumelia, Karamanli lan Eskisehir.

Ing jaman Kalifah Usmaniyah, basa Turki ditulis nganggo sajinis Abjad Arab,
nanging wiwit taun 1928, basa Turki ditulis nganggo Aksara Latin sing
dimodifikasi.



https://jv.wikipedia.org/wiki/Asia_Kidul-w%C3%A9tan

Asia Kidul-Wétan punika satunggiling tlatah ing jagad-wano (bawana) Asia. Tlatah
punika papan watesipun budaya Asia Kidul utawi Indhia kaliyan budaya Asia Wétan
utawi Cinten. Kirang langkung sepalih wewengkon tlatah Asia Kidul-Wétan, punika
laladan kapulowan. Asia Kidul-Wétan wewatesan karo Républik Rakyat Cina ing
sisih lor, Samudra Pasifik ing wétan, Samudra Hindia ing kidul, lan Samudra
Hindia, Lempongan Benggala, lan anak bawana India ing kulon.

Lajeng negari Timor Wétan ugi asring kagolong ing Asia Kidul-Wétan. Kaliyan ugi
negari Taiwan rikala-kala ugi kagolongaken tlatah punika.

Jeneng Asia Kidul-Wétan pisanan digunakaké nalika abad ka-20. Sadurungé papan
iki dikenal kanthi jeneng India Buri (yèn dibandhingaké karo benuwa India). Asia
Kidul-Wétan cacahé ana sewelas nagara, ana sing mapan ing daratan (Benuwa Asia)
kang diarani Asia Kidul-Wétan Daratan (Indocina) lan ana sing kalebu Asia
Kidul-Wétan Maritim, saliyane iku uga asring sinebut Kepulowan Kidul (Nan Yang,
Cina lan Vietnam), Kepulowan Melayu (Malay Archipelago menurut A.R. Wallace),
Malayunesia (Logan), Indonésia (Logan lan Adolf Bastian), Hindia Wétan
(Oost-Indie, Walanda), Malaysia, Insulinde (déning wong Hindia Walanda ing abad
ka-20), utawa Nuswantara (déning masyarakat Indonésia).

Agama kang dinut déning warga kang manggon ing Asia Kidul-wétan béda-béda lan
nyebar ing ndi waé. Nagara Thailand, Myanmar, Laos, Viètnam lan Kamboja wargané
akèh kang nganut Agama Buddha. Déné Agama Islam akèh dinut warga nagara
Indonésia, Malaysia, lan Brunei kanthi Indonésia dadi nagara kang wargane paling
akèh nganut agama Islam. Agama Kristen akèh dinut ingè Filipina. Ing Singapura,
agama kang dinut déning wargané kang akèh-akèhé wong Tionghoa ya iku agama
Buddha, Taoisme, lan Konfusianisme.



https://jv.wikipedia.org/wiki/Alga

Alga (jamak Algae) utawa kerep uga disebut ganggang iku saklompok organisme
autotrof sing ora nduwèni organ kanthi prabédan fungsi sing nyata. Alga malah
bisa dianggep ora nduwèni "organ" kaya sing diduwèni tetanduran (oyot, wit,
godhong, lan sapanunggalané). Amarga saka iku, alga digolongaké uga minangka
tetanduran talus. Alga nyakup organisme mawa sèl siji (uniselular) sarta mawa
sèl akèh (multiselular).

Jroning pustaka-pustaka biyèn, alga mesthi gagal diusahakaké mlebu jroning
sawijining klompok, sing sèlé siji uga sing sèlé akèh. Salah siji contoné ya iku
pamisahan alga kanthi sèl siji (upamané Euglena jroning Protozoa) saka alga
kanthi sèl akèh (jroning Thallophyta). Ing tembé wuri disadhari sapenuhé yèn
panglompokan minangka sawijining klad ora mungkinaké kanggo kabèh alga, malah
sawisé dipisahaké adhedhasar organisasi sèlé, amarga sebagéyan alga mawa sèl
siji luwih cerak kerabaté karo alga mawa sèl akèh tinentu.

Saiki, alga ijo dilebokaké jroning klompok (klad) sing luwih cecerakan karo
kabèh tetanduran fotosintetik (mbentuk klad Viridiplantae). Alga abang arupa
klompok dhéwé (Rhodophycophyta utawa Rhodophyceae); semono uga alga pirang
(Phaeophycophyta utawa Phaeophyceae) lan alga kaemasan (Chrysophyceae).

Alga ijo-biru utawa Cyanobacteria mlebu jroning klompok baktèri. Cyanobacteria
ndarbèni struktur sèl prokariotik kayadéné baktèri, lan bisa ngayahi
fotosintesis langsung amarga nduwèni klorofil. Sadurungé, alga iki dikenal
kanthi sebutan Cyanophyta lan bebarengan karo baktèri klebu karajan Monera.
Ananging jroning perkembangan sabanjuré, diweruhi yèn alga iki nduwèni
karakteristik baktèri saéngga dilebokaké jroning klompok baktèri (Eubacteria).

Alga liyané nduwèni struktur sèl eukariotik lan bisa ngayahi fotosintesis liwat
kloroplas.



https://jv.wikipedia.org/wiki/Albert_Camus

Albert Camus (dipocapaké [al'bɛr ka'my]) (Mondovi (saiki Dréan), Aljazair, 7
November 1913– Villeblin, 5 Januari 1960) iku panulis filsafat / filsuf Prancis
kalairan Aljazair.[butuh rujukan] Dhèwèké kerep digolongaké minangka panulis
eksistensialis, nanging mbokmenawa luwih bener diarani minangka panulis
absurdis.[butuh rujukan] Camus iku wong katurunan Spanyol.[butuh rujukan]

Taun 1957 Camus dianugrahi Bebungah Nobel Sastra mawa yuswa 44 taun.[butuh
rujukan] Camus iku kekancan raket karo Jean-Paul Sartre, sastrawan
eksistensialis lan Simone de Beauvoir,éwadéné Camus duwé aliran filsafat kang
béda karo Sartre.[butuh rujukan] Sanadyan akèh wong kang nyebut Albert Camus iku
filsuf, dhèwèkè luwih seneng disebut minangka sastrawan utawa seniman.[butuh
rujukan] Camus tilar donya jroning sawijining kacilakan montor ing Villeblevin
tanggal 5 Januari 1960.[butuh rujukan]

Lucien Auguste Camus, bapakné d'Albert, iku lair ing taun 1885 ing Ouled-Fayet
ing départemen Aljir lan dhèwèké iku katurunan kolonis kapisan Prancis ing
Aljazair.[butuh rujukan]



https://jv.wikipedia.org/wiki/%C3%89kologi

Ékologi iku èlmu sing nyinaoni interaksi antarané organisme karo lingkungan lan
liya-liyané. Asalé saka tembung Yunani oikos ("habitat") lan logos ("èlmu").

Ékologi, biologi lan èlmu kauripan liyané silih nglengkapi karo zoologi lan
géografi sing nggambaraké babagan yèn ékologi nyoba ngira-ira, lan ékonomi
ènèrgi sing nggambaraké akèh-akèhé rantai panganan manungsa lan tingkat tropik.

Ékowewengkon bumi lan risèt owah-owahan iklim ya iku rong wewengkon fokus ekolog
(wong sing nyinaoni ékologi) saiki.

Ékologi nimbulaké akèh filsafat sing kuwat banget lan perobahan pulitik – kalebu
obahan konservasi, kaséhatan, lingkungan, lan ékologi sing awaké dhéwé kenal
saiki. Nalika kabèh digabungaké karo obahan perdamaian lan Enem Asas, disebut
obahan ijo. Umumé, njupuk kasehatan ékosistem sing sepisanan ing daftar moral
manungsa lan prioritas pulitik, kaya dalan kanggo nuju kasehatan manungsa lan
kaharmonisan sosial, lan ékonomi sing luwih becik.

Sok-sok ékologi dibandhingaké karo antropologi, sebab kaloroné migunaaké akèh
métodhe kanggo nyinaoni sawijining perkara sing awake dhéwé ora isa ninggal
tanpa iku mau. Antropologi ya iku ngenani priyé awak lan pikiranné awake dhéwé
diprabawai lingkungan, ékologi ya iku ngenani priyé lingkungané awake dhéwé
diprabawai awak lan pikiranné awaké dhéwé.

Sapérangan wong menggalih wong-wong mau mung sawijining èlmuwan, nanging
paradigma mékanistik puguh nyèlèhaké subyèk manungsa ing kontrol obyèk ékologi —
masalah subyèk-obyèk. Nanging ing psikologi évolusionèr utawa
psikoneuroimunologi upamané cetha yèn kamampuan manungsa lan tantangan ékonomi
ngrembaka bebarengan. Kanthi becik ditetepaké Antoine de Saint-Exupery: "Bumi
ngajaraké awake dhéwé luwih akèh ngenani dhiri awaké dhéwé tinimbang kabè buku.
Amarga iku nulak awake dhéwé. Manungsa nemokaké dhiriné dhéwé nalika
mbandhingaké diriné marang rerendhet."



https://jv.wikipedia.org/wiki/Zeus

Zeus (Yunani: Ζεύς) utawa Dias (Δίας) ya iku raja saka para déwa ana ing
mitologi Yunani. Ing Theogonia karya Hesiodos, Zeus ditepungi dadi bapak saka
para déwa lan manungsa. Zeus manggon ing Gunung Olimpus. Zeus iku déwa langit
lan bledhèg. Simbol saka Zeus ya iku bledhèg, garudha, banthèng, lan wit-witan
ek. Zeus asring digambaraké déning seniman Yunani ana ing posisi ngadeg lan
tangané nyekel bledhèg utawa manggon ana ing singgasanané. Zeus uga ditepungi
ing Romawi Kuna lan India kuna. Ing basa Latin Zeus duwé jeneng Iopiter lan ana
ing basa Sansekerta ya iku Dyaus-pita.

Zeus iku putra ragil utawané paling cilik saka Kronos lan Rea. Zeus rabi karo
adhine wédok Hera kang ditepungi dadi dèwi bebrayan. Zeus misuwur merga duwé
gegandhèngan karo akèh wong wédok lan uga duwé putra kang akèh. Putra saka Zeus
ya iku Athena, Apollo dan Artemis, Hermes, Ares, Hebe, Hefaistos, Persefon,
Dionisos, Perseus, Herakles, Helene, Minos, lan Mousai.

Zeus mbagi donya iki dadi telu lan mbagèkaké donya-donya mau marang
sedulur-seduluré ya iku Poseidon kang dadi déwa panguwasa segara, lan Hades déwa
kang nguwasani donya ngisor (alam pati). Pendhapat liya nyebutaké yèn pambagian
mau dilakokaké adhedhasar undhian kang dilakokaké para déwa mau. Zeus dikaitaké
karo déwa Jupiter saka mitologi Romawi, déwa Amun saka mitologi Mesir, déwa
Tinia saka mitologi Etruska, lan déwa Indra saka mitologi Hindhu. Zeus, bareng
karo Dionisos, dihubungaké karo déwa Sabazios saka Frigia, kang ditepungi
minangka Sabazius ing Romawi.



https://jv.wikipedia.org/wiki/Y%C3%A9sus_Kristus

Yesus saking Nazarèt (kirang langkung antawis taun 6 SM–4 SM - 29–33) punika
satunggaling tukang kayu, pengkhotbah/pangajar, panyaras, guru/rabbi, pedamel
mujizat, lan tokoh Yahudi ingkang paling misuwur; ing kakristenan Yesus Kristus.
Tiyang Kristen pitados, Yesus punika Putraning Allah, Hyang, Mesias, lan Juru
Wilujeng umat manungsa; ing Islam, Isa Almasih punika satunggiling nabi wigatos
(Nabi Isa).

Nami "Yesus" punika alihaksara saking basa Yunani Ιησους [Iēsoûs], ingkang ing
giliranipun ugi arupi alih aksara saking basa Aram utawi basa Ibrani inggih
punika: Yeshua, ingkang tegesipun : Kawilujengan, utawi "Hyang punika
kawilujengan", "Hyang milujengaken". "Kristus" punika gelar ing teologi ugi
asalipun saking basa Yunani Χριστός [Christos], ingkang saking basa Ibrani
"Mesias", tegesipun "ingkang dipunurapi" utawi "ingkang kapilih". Ing Islam,
Yesus (Basa Arab: عيسى‎,[Isa]) sacara umum dipunsebat kanthi nami Isa bin Maryam
ingkang tegesipun Isa putra saking Maria . Panjenenganipun dipunanggep minangka
salah satunggaling nabi wigati saking Hyang. pawarta Injil lan pedamel
kaajaiban.



https://jv.wikipedia.org/wiki/Trojan

Trojan utawa progran trojan horse ya iku program mbebayani kang éthok-éthoké
dadi salah sijiné aplikasi jinak. Salah sijiné program trojan horse sengaja
ngapusi pangguna kanthi éthok-éthok dadi program kang ora mbebayani pangguna
internèt tanpa cubriya nglakokaké program kasebut. Kanthi nglakokaké program
kasebut sacara ora langsung padha karo nglebokaké trojan kasebut ing sajroning
bèntèng komputer. Trojan dudu virus amerga dhèwèké ora ngréplikasi dhèwèké
dhéwé, ananging program trojan bisa ngrusak kayadené virus.

Asalé istilah Trojan Horse saka nagara Yunani, ing ngendi kacritakaké para
pejuwang umpetan ing sajroning Jaran Trojan kang digawé saka kayu kang gedhé
banget. Wong kabèh mau banjur metu saka Jaran Trojan kasebut sakwisè dikira
lunga saka dhaérah kasebut banjur nyerang targèt–targèt kang wis ditemtokaké.
Banjur para pejuwang iku mènèhi dalan marang para pejuwang liya kang arep
nyerang. Trojan digolongaké ing jinis malware ya iku automated-program utawa
program kang bisa urip dhéwé. Trojan uga dianggep destruktif, anamung waé
dhèwèké ora kaya virus kang nyebar, ananging bakal didhetèksi minangka virus.

Pandhektèsiané kanthi ndeleng dhaptar program kang lagi mlaku ing task list.
Daptar bisa ditampilaké kanthi mijèt tombol CTRL + ALT + DEL utawa klik tengen
ing toolbar banjur klik task manager. Sakliyané bisa ngertèni program kang lagi
mlaku, panganggo uga bisa ngendheg salah sijiné program kang dianggep anèh lan
nyubriyani. Ananging pira-pira trojan tetep ngumpet saka dhaptar task list iki.
Saéngga kanggo ngertèni sacara jangkep program kang lagi mlaku sacara sekabèhané
perlu dibukak System Information Utility(msinfo32.exe) kang manggon ana ing:
C:\Program files\common files\microsoft shared\msinfo. Tool iki bisa ndeleng
kabèh prosèsé iku kang lagi mlaku, bisa iku kang ngumpet saka task list utawa
ora. Anata kang perlu dipriksa ya iku path, jeneng file, properti file lan
mlakuné file (exe sarta file).

Kabèh trojan mbutuhaké komunikas. Yèn dhèwèké ora nglakokaké komunikasi tegesé
tujuwané muspra. Iki salah sijiné kalemahan kang utama saka trojan, kanthi
komunikasi tegesé dhèwèké ninggalaké tlipak kang sabanjuré bisa ditlusuri.
Préntah Nestat fungsiné mbukak konèksi marang lan saka komputer wong liya. Yèn
préntah iki dilakokaké mula bakal ngetokaké IP address saka komputer kasebut lan
komputer kang konèk karo dhèwèké. Yén ditemokaké IP address kang ora ditepungi
banjur perlu dislidhiki.

Trojan nyusup ing komputer korban, pesthèkna masang antivirus kang kerep
dianyaraké utawa di-update, ngaktifaké firewall bisa iku saka gawanan windows
utawa saka njaba. Ngati-ati yèn komputer ana sing anèh utawa ora kaya biasané.
Èndhani panganggoan piranti alus ilegal amerga kerep tanpa disadhari piranti
alus kasebut ngandhut trojan. Yèn ngundhuh piranti alus, njupuka saka
situs-situs kang bener-bener bisa dipercaya.



https://jv.wikipedia.org/wiki/Tornado

Tornado ya iku kolom udhara muter kanthi banter kang gawé hubungan antarané méga
cumulonimbus utawa ana ing kadadeyan langka saka dasaré méga cumulus karo
lumahing bumi. Tornado metu biasane ukurane ora padha, lan biasane tornado iku
mbentuk corong kondensasi sing wanguné kaya kukusan kang pucuk ngisor kang
ngambah lemah iku wujudé cilik lan biasané terus dikubengi karo puing-puing.
Umume tornado kecepatane bisa nganti 177 km/jam utawa luwih kanthi rata-rata
jangkauane ya iku 75 m lan bisa mlaku nganti pirang-pirang kilometer sakdurunge
ilang. Ana uga tornado kang kecepatane bisa nganti kecepatan angin luwih saka
300–480 km/jam la tornado iku ambane bisa nganti sakmil luwih utawane 1.6 km lan
ana ing lemah bisa nganti 100 km adohe.

Meski tornado wis sering diamati ana ing saben bawana sakliyane Antartika,
tornado malah luwih sering kedaden ana ing Amerika Serikat. Tornado umume uga
sering kedaden ana ing Kanada sisih kidul, kidul-tengah lan wetan Asia,
wetan-tengah Amerika Latin, Afrika Selatan, kulon-segara lan tengah Éropah,
Italia, kulon lan kidul Australia, lan uga ana ing Selandia Baru.



https://jv.wikipedia.org/wiki/Tiyang_Minang

Tiyang Minang utawi Minangkabau inggih punika salah satunggaling suku bangsa ing
Nuswantara ingkang nganggé basa lan adat Minangkabau. Wewengkon tiyang Minang
lan kabudayanipun inggih punika wonten ing Sumatra Kilèn, Riau, sisih lèripun
Bengkulu, kilènipun Jambi, kidulipun Sumatra Lèr, kidul kilènipun Acèh, lan ugi
Negeri Sembilan ing Malaysia. Saben dintenipun, tiyang Minang utawi wong Minang
asring sinebat kanthi nama tiyang Padhang utawi wong Padhang. Ananging, tiyang
Minang nyebat piyambakipun kanthi nama urang uwak (sejatosipun maksudipun sami
kaliyan tiyang Minang).

Miturut A.A. Navis, Minangkabau taksih mlebet rumpun Melayu ingkang ngrembaka
lan ageng amargi sistem monarki sarta nggadhahi sistem adat ingkang khas,
ingkang titikanipun inggih punika sistem kakulawargan manut "margi" tiyang èstri
(matrilineal), lan sanajan budayanipun kiyat, tiyang Minang ugi kiyat anggenipun
nggebeng agami Islam. Miturut Thomas Stamford Raffles, sasampunipun
ngawontenaken èkspédhisi dhateng wewengkon Minangkabau pasipun ing Karajan
Pagaruyung, mratélakaken bilih Minangkabau inggih punika tukipun (sumber)
kakiyatan lan asalipun bangsa Melayu.

Ing wekdal sapunika, tiyang Minang dados golongan matrilineal (sistem
kakulawargan manut dhateng garis tiyang èstri ingkang paling ageng sadonya.
Sasanèsipun punika, tiyang Minang ugi sampun ngginakaken sistem proto-dhémokrasi
wiwit sadèrèngipun jaman Hindu kanthi wontenipun musyawarah adat kanggé
nemtokaken hukum lan perkawis ingkang penting. Prinsip utawi paugeran adat
Minangkabau dipunpratelakaken ing Adat basandi syara', syara' basandi Kitabullah
(Adat dhasaripun hukum, hukum dhasaripun Al-Qur'an), ingkang tegesipun bilih
adat Minangkabau punika lelandhesan dhateng agami Islam.

Tiyang Minang misuwur ing babagan niaga (sadéyan), minangka tiyang ingkang
profésional lan intelèktual. Tiyang Minang dados pawarisipun tradhisi sepuh
Karajan Melayu lan Sriwijaya ingkang misuwur remen sadéyan. Kathah tiyang Minang
ingkang nyambut damel ing njawi rangkah (rantau), kinten-kinten amèh sepalih
saking sadaya tiyang Minang. Tiyang Minang ingkang ngumbara limrahipun manggén
ing kitha-kitha ageng, kadosta Jakarta, Bandung, Pekanbaru, Medan, Batam,
Palembang, lan Surabaya. Ing manca negari tiyang Minang kathah ingkang manggèn
wonten ing Negeri Sembilan, Malaysia lan Singapura.

Tiyang Minang nggadhahi dhaharan khas ingkang sampun misuwur, inggih punika
menapa ingkang dipusebat dhaharan Padang (masakan Padang). Dhaharan punika
sampun ngrembaka ing Indonésia ngantos dumugi mancanegari.

Nama Minangkabau asalipun saking kalih tembung, minang lan kabau. Nama punika
dipungayutaken kaliyan satunggalipun legenda khas Minang ingkang wonten ing
Tambo Minangkabau. Saking tambo punika, dipuncariyosaken bilih ing satunggalipun
wekdal wonten karajan saking manca (limrahipun dipuntafsiraken minangka Karajan
Majapait) ingkang dugi saking segara lan badhé nelukaken tiyang Minang. Kanggé
nyegah wontenipun perang, tiyang Minang nggadhahi pamanggih supados
dipunwontenaken adu kebo. Tamtama saking karajaan manca sarujuk kaliyan
pamanggihipun tiyang Minang. Tamtama saking manca kasebat lajeng nyumadyakaken
kebo (mahésa) ingkang ageng lan agresif, lan tiyang Minang nyumadyakaken
satunggal kebo taksih alit ingkang kaluwén lan ing sungunipun dipunparingi gaman
arupi lading. Nalika dipunadu, kebo alit nginten kebo ageng punika minangka
babonipun, lajeng kebo alit kalawau mlajeng madosi susunipun (prembayunipun)
kebo ageng kalawau, lan sungu ingkang sampun dipunpasangi lading ngoyak
wetengipun kebo ageng ngantos pejah. Amargi kamenangan punika tuwuh inspirasi
tumrapipun tiyang Minang anggénipun ngginakaken nama Minangkabau, ingkang
asalipun saking manang kabau (tegesipun 'kebo menang'). Nami Minangkabau ugi
dipun-ginakaken kanggé nyebat nagari, inggih punika Nagari Minangkabau, ingkang
wonten ing Kacamatan Sungayang, Kabupatèn Tanah Datar, propinsi Sumatra Kilèn.

Wonten ing seratan sajarah karajan Majapahit, kitab Désawarnana (utawi Kakawin
Nagarakretagama) anggitanipun Mpu Prapanca kanthi taun 1365, ugi sampun
dipunsebataken nama Minangkabwa minangka salah satunggalipun negari Melayu
ingkang sampun dipuntelukaken déning Majapahit.

Nama "Minang" (kerajaan Minanga) sampun dipunsebataken ing Prasasti Kedukan
Bukit kanthi taun 682 Masehi lan nganggé basa Sansekerta. Wonten ing prasasti
punika dipunpratélakaken bilih pangarsanipun karajan Sriwijaya ingkang asmanipun
Dapunta Hyang tindak saking "Minānga" .... Wonten ahli ingkang nggadhahi pradugi
bilih tembung saking baris kaping sekawan (...minānga) lan kaping gangsal
(tāmvan....) sejatosipun kagabung dados satunggal, saéngga dados mināngatāmvan
ingkang nggadhahi teges lèpèn kembar. Lèpèn kembar kalawau pinitados namanipun
Lèpèn Kampar Kiwa lan Lèpèn Kampar Tengen ingkang 'kepanggih' ilinipun.

Ananging pamanggih punika boten dipunsarujuki déning Casparis, ingkang
mbuktèkaken bilih "tāmvan" boten wonten gegayutanipun kaliyan kepanggih, amargi
tembung kepanggih lan muara ugi saged dipunpanggihi ing prasasti-prasasti
tilaranipun zaman Sriwijaya sanèsipun.

Saking salah satunggalipun sumber arupi tambo ingkang tinampi, dipuncariyosaken
bilih tiyang Minang asalipun saking trah Iskandar Zulkarnain. Sanajan tambo
kasebat boten dipundamel kanthi sistematis lan langkung trep menawi tambo punika
dipunsebat minangka legénda.

Tiyang Minang taksih kalebet tiyang Deutro Melayu (Melayu Enèm) ingkang
ngawontenaken migrasi saking wewengkon Cina Kidul dhateng Pulo Sumatra
kinten-kinten 2.500-2000 taun kepengker. Kinten-kinten, tiyang Minang mlebet
saking sisih wétan Pulo Sumatra, dhateng Lèpèn Kampar ngantos dumugi wewengkon
ingkang langkung inggil ingkang dipunsebat darek lan dados punjering kempalan
tiyang Minang ingkang kapisan. Sawetawis wewengkon ingkang dipunsebat darek
kalawau, lajeng damel satunggalipun pakempalan utawi konfederasi ingkang
kawentar kanthi nama luhak, ingkang salajengipun dipunsebat kanthi nama Luhak
nan Tigo, ingkang kapérang saking Luhak Limo Puluah, Luhak Agam, kaliyan Luhak
Tanah Datar.

Nalika wekdal pamaréntahanipun Hindhia Walandi, wewengkon luhak dipundadosaken
wewengkon téritorial pamaréntahan ingkang dipunsebat afdeling, dipunpandhégani
déning residen. Tiyang Minang nyebat residen kanthi nama Tuan Luhak. Amargi
saking ngrembakanipun padunung, tiyang Minang lajeng sumebar dhateng wewengkon
darek ingkang sanèsipun sarta damel wewengkon tartamtu ingkang salajengipun
dipunparingi nama rantau. Konsép rantau tumrap tiyang Minang nggadhahi fungsi
minangka papan pados pagesangan lan papan sadéan. Rantau ing Minangkabau ugi
asring dipunsebat Rantau nan duo ingkang kapérang dados kalih, Rantau di Hilia
(wewengkon ing sisih wètan) lan Rantau di Mudiak (wewengkon ing sisih kilèn).

Wiwitanipun, panyebatan tumrap tiyang Minang dèrèng dipunbentenaken kaliyan
tiyang Melayu, ananging awit abad kaping 19, panyebatan antawisipun Minang lan
Melayu lajeng dipunbentenaken. Babagan punika dipunsababaken amargi tiyang
Minang nggadhahi budaya matrilineal ingkang tansah dipunuri-uri, bénten kaliyan
tiyang Melayu ingkang budayanipun manut "margi" tiyang jaler (patrilineal).

Ing wekdal sapunika, tiyang Minang agaminipun Islam. Menawi wonten tiyang Minang
ingkang medal saking agami Islam, mangka tiyang kasebat dipunanggep medal saking
masyarakat tiyang Minang, tetembunganipun inggih punika "dibuang sepanjang
adat". Kinten-kinten agami Islam mlebet saking wewengkon sisih kilèn, utaminipun
ing wewengkon Pariaman, ananging wewengkon Arcat (Aru lan Rokan) sarta
Inderagiri ingkang wonten ing sisih wètan ugi sampun dados palabuan Minangkabau.
Sarta babagan punika ugi dipungayutaken kaliyan sesebatan Orang Siak (sesebatan
tumrap tiyang ingkang wasis bab agami Islam ing wewengkon inggil (dataran
tinggi)) Minangkabau. Sadèrèngipun Islam dipuntampi déning tiyang Minang kanthi
"lila legawa", saking bukti arkéologis dipunpratélakaken bilih tiyang Minang
naté nggebeng agami Budha utaminipun ing wekdal karajan Sriwijaya, Dharmasraya,
ngantos wekdal pamarintahan Adityawarman lan putranipun Ananggawarman.
Salajengipun wonten gumantosipun struktur karajan amargi jumenengipun Karajan
Pagaruyung ingkang sampun "ngadhopsi" Islam lan sistem pamarintahanipun, sanajan
ngantos dumugi abad kaping 16, Suma Oriental taksih nyebataken bilih saking
tigang raja Minangkabau namung setunggal ingkang agaminipun Islam.

Adat lan budaya Minang nggadhahi ciri khas matrilineal (nengenaken priyantun
èstri). Priyantun èstri dados pawaris banda pusaka lan kakerabatan. Miturut
tambo, wiwitanipun sistem adat Minangkabau dipundamel déning Datuk Perpatih Nan
Sebatang lan Datuk Ketumanggungan. Datuk Perpatih marisaken sistem adat Bodi
Caniago ingkang démokratis, lan Datuk Ketumanggungan marisaken sistem adat Koto
Piliang ingkang aristokratis. Ing wekdal salajengipun, kalih sistem adat kasebat
saged damel sistem masyarakat Minangkabau ingkang salaras.

Tiyang Minangkabau nggadhahi tigang pilar ingkang mbangun lan njagi
manunggalipun budaya sarta adat istiadatipun, inggih punika alim ulama,
priyantun ingkang wasis, lan ninik mamak, ingkang misuwur kanthi nama Tali nan
Tigo Sapilin. Wonten masyarakat tiyang Minang ingkang démokratis lan égaliter,
sadaya bab utawi masalah dipunrembag déning tigang unsur punika kanthi
musyawarah lan mufakat.

Basa Minangkabau kalebet salah satunggalipun rumpun basa Austonésia. Sanajang
wonten benten pamanggih bab gegayutanipun basa Minangkabau kaliyan basa Melayu,
wonten ingkang nggadhahi pamanggih bilih basa ingkang dipunginakaken tiyang
Minang punika minangka salah satunggalipun dhialék Melayu, amargi saking
kathahipun tetembungan ingkang sami, wonten pamanggih sanèsipun ingkang
mratélakaken bilih basa Minangkabau benten kaliyan basa Melayu, sarta wonten
pamanggih malih ingkang nyebataken basa Minangkabau kalebet basa proto-Melayu.
Wonten ing masyarakat Minangkabau piyambak ugi wonten manéka warni dhialék
miturut laladanipun piyambak.

Tiyang Minang nggadhahi manéka warni kasenian, kados seni tari ingkang asring
dipunwontenaken ing sukuran adat utawi adicara palakrami. Salah satunggalipun
seni tari kasebat inggih punika tari pasambahan, kalebet seni tari ingkang
nggadhahi werdi minangka raos ngajeni dhateng tamu ingkang istimewa ingkang
nembé kemawon rawuh. Salajengipun wonten tari Piring, kalebet seni tari kanthi
obahan ingkang cepet lan tiyang ingkang nari nyepeng piring ing astanipun
piyambak-piyambak, ugi dipuniringi kanthi lagu saking piranti musik tradisional
Minang talempong lan saluang.

Silek Minangkabau utawi Silat Minangkabau inggih punika satunggalipun seni bela
dhiri tradisional khas suku Minang ingkang sampun dangu ngrembaka. Sasanesipun
punika, ugi wonten seni tari ingkang sampun kacampur kaliyan silek ingkang
dipunwastani randai. Randai limrahipun dipuniringi kanthi tetembangan ingkang
dipunsebat sijobang, wonten ing tari randai punika ugi wonten unsur seni drama
(acting) kanthi adhédhasar teks cariyos (skénario).

Sasanèsipun punika, tiyang Minang ugi misuwur wasis ing seni wicantenan. Seni
punika wonten tigang jinis, inggih punika pasambahan, indang, lan salawat
dulang. Seni wicantenan utawi bersilat lidah punika langkung dominan ing bab
sindhiran, ibarat, alégori, métafora, lan aphorisme. Wonten ing seni wicantenan
tiyang dipunajari supados njagi kaurmatanipun, boten mawi gaman lan adu tandhing
pisik.

Griya adat Minangkabau dipunsebat Rumah Gadang (basa Jawinipun:'griya ingkang
ageng'), ingkang limrahipun dipunwangun ing laladan kagunganipun kulawarga induk
wonten ing suku kasebat. Griya adat punika dipunwangun awujud sekawan pesagi
ingkang panjang lan dipunpérang dados kalih, sisih ngajeng lan wingking. Griya
punika limrahipun dipunwangun mawi kajéng. Menawi dipunpirsani, griya punika
ketingal kados griya panggung kanthi sisih nginggilipun ingkang khas, wujudipun
kados sungu kebo ingkang dipunsebat gonjong.

Ananging namung tiyang èstri lan garwanipun, sarta putra-putrinipun ingkang
saged manggén ing griya adat Minang punika. Tiyang jaler ingkang sampun kagungan
garwa, manggén ing dalemipun garwanipun. Menawi tiyang jaler ingkang déréng
palakrami, limrahipun saré ing surau utawi masjid. Surau limrahipun dipunwangun
boten tebih saking komplek griya adat Minang kasebat, sasanèsipun nggadhahi
mangfaat minangka papan ngibadah, ugi nggadhahi mangfaat minangka papan saré
tiyang jaler ingkang sampun ageng ananging dèrèng palakrami.

Wonten ing budaya Minangkabau wonten paugeran, bilih boten sadaya wewengkon
dipunkeparengaken mangun griya adat. Griya adat punika namung kepareng
dipunwangun ing wewengkon ingkang sampun nggadhahi status nagari kemawon, griya
adat punika saged dipunwangun.

Wonten ing adat budaya Minangkabau, palakrami kalebet salah satunggalipun
prastawa ingkang ageng, mliginipun kanggé siklus pagesangan, lan kalebet wekdal
ingkang nggadhahi werdi kanggé damel klompok kulawarga alit ingkang ènggal
minangka generasi salajengipun. Tumrap tiyang jaler Minang, bab palakrami ugi
dados prosés kangge mlebet dhateng kulawarga ingkang ènggal, inggih punika
kulawarga garwanipun. Tumrap kulawarga tiyang èstri, bab palakrami dados salah
satunggalipun prosés tambahipun anggota ing komunitas Rumah Gadang.

Prosés adicara palakrami adat Minangkabau, limrahipun dipunsebat baralek,
ingkang nggadhahi manéka warni rantaman tata cara ingkang sampun limrah
dipunginakaken. Dipunwiwiti kanthi maminang, manjapuik marapulai (mapag
pengantén jaler), ngantos basandiang (pengantén kekalih dipunpajang ing
pelaminan). Sasampunipun maminang lan wonten pasarujukan manantuan hari
(nemtokaken dinten adicara palakrami), salajengipun dipunwontenaken adicara
palakrami miturut agami Islam ingkang limrahipun dipunlaksanakaken ing Masjid,
sadèrèngipun pengantén dipunpajang ing pelaminan. Ing nagari tartemtu
sasampunipun ijab kabul ing sangajengipun pengulu utawi tuan kadi, risang
pengantén pria badhé dipunparingi gelar ingkang ènggal minangka gantos nama
alitipun. Salajengipun masyarakat badhé nimbali pengantén pria punika kanthi
gelar ingkang ènggal. Gelar kasebat limrahipun dipunwiwiti saking gelar sutan,
bagindo (utawi sidi ing wewengkon sisih caket segara). Ing wewengkon luhak limo
puluah, boten wonten adat maringi gelar dhateng pengantén jaler.

Wonten ing paugeran tiyang Minangkabau, suku kalebet bab ingkang awrat amargi
dados basis saking organisasi sosial, lan dados papan adu mados kakuaosan
ingkang fundamental (dados dhasar). Pangertén ingkang sepisanan saking tembung
suku wonten ing basa Minang saged nggadhahi werdi satu per-empat, saéngga menawi
dipun-gayutaken kaliyan madheging nagari ing Minangkabau, nembé saged dados
sampurna hambok bilih sampun nggadhahi komposisi sekawan suku ingkang manggén
ing wewengkon kasebat. Salajengipun, saben-saben suku wonten ing tradisi Minang,
dipunurutaken saking garis trah ingkang sami saking pihak ibu, lan pinitados
saking satunggal trah moyang ingkang sami.

Sasanèsipun dados basis pulitik, suku ugi kalebet basis saking unit-unit
ékonomi. Bab kasugihan dipuntemtokaken déning banda donya kados kulawarga
kagungan siti piyambak menapa boten, lan banda donya sanèsipun ingkang asring
dipunsebat minangka banda pusaka. Harta pusaka dados banda kagunganipun sadaya
kulawarga, boten kepareng dipunsadé, lan boten kepareng dados kagunganipun
pribadi. Harta pusaka kados dana jaminan kanggé njagi anggota kulawarga saking
kamlaratan. Menawi wonten anggota kulawarga ingkang nandhang musibah, mangka
harta pusaka saged dipungadékaken.

Suku kapérang dhateng cabang kulawarga ingkang langkung alit utawi dipunsebat
sapayuang (payung). Unit ingkang langkung alit malih sasampunipun sapayuang
inggih punika menapa ingkang dipunsebat sapaurik. Satunggalipun paurik
(padharan) limrahipun manggén sesarengan ing Rumah Gadang.

Wewengkon Minangkabau kapérang saking kathah nagari. Nagari punika satunggalipun
laladan otonom kanthi kakuaosan ingkang paling inggil ing wewengkon Minangkabau.
Boten wonten kakuaosan sanèsipun ingkang saged nyampuri adat ing satunggalipun
nagari. Nagari limrahipun nggadhahi adat ingkang boten sami kaliyan nagari
sanèsipun. Saben-saben nagari dipunpandhégani déning dhéwan ingkang kapérang
saking sadaya pandhéganipun suku ingkang wonten ing nagari kasebat. Dhéwan
punika dipunsebat Kerapatan Adat Nagari (KAN). Saking asil musyawarah lan
mufakat wonten ing dhéwan punika, satunggalipun kaputusan lan paugeran ingkang
kedah dipunugemi dipunasilaken.

Faktor utami ingkang saged nemtokaken dhinamika masyarakat Minangkabau inggih
punika wontenipun kompetisi ingkang ajeg ing antawisipun nagari kaliyan nagari
sanèsipun, kaum brayat agung (kulawarga), lan dhiri pribadi supados angsal
status lan prestise. Amargi punika, saben-saben pandhéganipun kaum tansah mados
banda donya (kanthi sadéan lan sanèsipun) sarta nyakolahaken anggota kaum
dhateng tingkatan ingkang paling inggil.

Wonten ing bab damel satunggalipun nagari, sampun wiwit rumiyin wonten paribasan
ing masyarakat Minang inggih punika Dari Taratak manjadi Dusun, dari Dusun
manjadi Koto, dari Koto manjadi Nagari, Nagari ba Panghulu. Saéngga wonten ing
sistem administrasi pamarentahan ing wewengkon Minang dipunwiwiti saking
struktur ingkang paling ngandhap ingkang dipunsebat Taratak, lajeng ngrembaka
dados struktur Dusun, lajeng ngrembaka dados Koto, lan lajeng ngrembaka dados
Nagari. Limrahipun saben nagari ingkang dipundamel paling sakedhik kapérang
saking sekawan suku ingkang manggén ing wewengkon kasebat.

Pengulu utawi datuk inggih punika pandhéganipun brayat agung (kulawarga) ingkang
dipunpilih déning anggota brayat agung piyambak. Pengulu nggadhahi tugas
minangka tiyang ingkang ngatur sadaya masalah ing satunggalipun kulawargi.
Pengulu limrahipun tiyang jaler ingkang kapilih saking anggota jaler sanèsipun.
Saben brayat agung badhé milih tiyang jaler ingkang wasis ngendikan, wicaksana,
lan paham kaliyan adat. Babagan punika dipunsababaken pengulu nggadhahi tanggung
jawab ngatur sadaya banda donya, ndidik kaponakanipun, sarta minangka wakilipun
kaum (brayat agung) wonten ing nagari. Saben-saben pengulu nggadhahi drajat
ingkang sami kaliyan pengulu sanèsipun, saéngga nalika wonten rapat ing nagari,
sadaya swanten saking pengulu ingkang makili saben kaum nggadhahi biji ingkang
sami.

Amargi anggota saben kaum punika tansah kathah, sarta masalah lan konflik intern
ingkang ndadosaken kadhang kala ing satunggalipun brayat agung saged nggadhahi
pengulu kalih cacahipun. Utawi menawi wonten anggota kaum ingkang sakedhik
anggotanipun, limrahipun badhé ndhèrèk nggabung gelar kapenguluanipun dhateng
kulawargi sanèsipun ingkang taksih satunggal suku bangsa. Nggadhahi pengulu
ingkang dados wakil kaum ing rapat nagari, kalebet satunggalipun prestise tumrap
tiyang Minang. Saéngga saben-saben kaum tansah mbudidaya supados nggadhahi
pengulu piyambak.

Wonten ing lapuranipun Hubert Joseph Jean Lambert de Stuers, dipunprtélakaken
bilih ing laladan Minangkabau, boten wonten pamaréntahan ingkang manunggal
kanthi satunggal raja. Ananging, ingkang wonten ing laladan Minangkabau inggih
punika nagari-nagari alit ingkang méh sami kaliyan pamaréntahan polis-polis
ingkang wonten ing jaman Yunani kina. Ananging saking prasasti ingkang sampun
wonten ing laladan Minangkabau, sarta saking Tambo Minangkabau, étnis
Minangkabau naté nggadhahi sistem karajan ingkang kiyat kanthi laladan
kakuwaosanipun inggih punika Ujung Malaya, Karajan Dharmasraya, Karajan
Pagaruyung, lan Karajan Inderapura.

Tiyang Minang kawentar minangka suku bangsa ingkang wasis, amargi punika tiyang
Minang sumebar ing Indonésia lan manca negari kathi manéka warni kawasisan lan
kaprigelan, ing antawisipun dados politisi, panyerat, ulama, guru, jurnalis, lan
tukang sadéan. Adhedhasar gunggungipun tiyang Minang ingkang relatif sakedhik
(2,7% saking padunungipun Indonésia), tiyang Minang kalebet salah satunggalipun
suku ingkang paling suksés. Wonten ing Kalawarti Tempo édhisi khusus taun 2000
dipunpratélakaken bilih 6 saking 10 tiyang penting ing Indonésia ing abad kaping
20 punika kalebet tiyang Minang. 3 saking 4 tiyang ingkang njumenengaken negari
Indonésia punika kalebet tiyang Minang.

Kasuksésanipun tiyang Minang kathahipun nalika wonten ing laladan parantauan.
Tiyang Minang awit jaman kapengker sampun ngrantau dhateng maneka laladan kados
dhateng Jawa, Sulawesi, Malaysia, Thailand, Brunei Darussalam, ngantos Filipina.
Ing taun 1390, Raja Bagindo njumenengaken Kasultanan Sulu ing Filipina Kidul.
Nalika abad kaping 14 tiyang Minang ngawontenaken migrasi dhateng Negeri
Sembilan, Malaysia lan njumenengaken sang nata (raja) énggal saking golongan
tiyang Minang piyambak. Raja Melawar dados raja kapisan Negeri Sembilan ingkang
jumeneng nata ing taun 1773. Ing pungkasanipun abad kaping 16, ulama Minang Dato
Ri Bandang, Dato Ri Patimang, lan Dato Ri Tiro, nyebaraken agami Islam ing
Indonésia wétan lan saged ngislamaken Karajan Gowa. Sasampunipun wonten prastawa
cecongkrahan ing Kasultanan Johor, nalika taun 1723 putra saking Pagaruyung
ingkang nggadhahi gelar Sultan Abdul Jalil Rahmad Syah I ingkang sadèrèngipun
dados Sultan Johor mlajeng dhateng wewengkon Riau lan ing mrika panjenenganipun
damel Karajan Siak.

Sakonduripun réformis Muslim ingkang ngudi kawruh ing Kairo lan Mekkah mbekta
pangaribawa tumrap sistem pendidikan ing Minangkabau. Sekolah Islam modérn
Sumatra Thawalib lan Diniyah Putri kathah miyosaken utawi nuwuhaken aktivis
ingkang kathah labuh labetipun tumrap kamardikan Indonésia, ing antawisipun
inggih punika A.R Sutan Mansur, Siradjuddin Abbas, lan Djamaluddin Tamin.

Wekdal taun 1920-1960, kathah politisi Indonésia ingkang nggadhahi labuh labet
ageng miyos saking ranah Minangkabau. Dados salah satunggalipun motor parjuangan
kamardikan Asia, nalika taun 1923 Tan Malaka kapilih dados wakil Komunis
Internasional kanggé wewengkon Asia Kidul-Wétan. Politisi Minang ingkang
sanèsipun Mohammad Yamin, dados panyurung Sumpah Pemuda ingkang damel
manunggalipun sadaya kawula ing wewengkon Hindia-Walanda. Wonten ing Volksraad,
politisi saking Minang ingkang dados politisi paling vokal, inggih punika Jahja
Datoek Kajo, Agus Salim, lan Abdul Muis. Tiyang Minang ingkang sanèsipun inggih
punika Mohammad Hatta, minangka ko-proklamator kamardikan Indonésia.
Sasampunipun kamardikan, sekawan tiyang Minangkabau njabat minangka perdhana
mentri (Sutan Syahrir, Mohammad Hatta, Abdul Halim, Mohammad Natsir), setunggal
minangka présidhén (Assaat), setunggal minangka wakil présidhén (Mohammad
Hatta), setunggal dados pandhéganipun parlemén (Chaerul Saleh), lan kathah
ingkang dados mentri, ing antawisipun ingkang misuwur inggih punika Azwar Anas,
Fahmi Idris, lan Emil Salim. Emil Salim dados tiyang Indonésia paling dangu
ingkang lenggah ing kamentrian Indonésia. Minangkabau dados salah satunggal
étnis sasanèsipun Jawa, ingkang tansah nggadhahi wakil wonten ing saben kabinét
pamaréntahan Indonésia. Sasanèsipun ing pamaréntahan, nalika wekdal Démokasi
Liberal parlemén Indonésia dipundominasi déning politisi Minang ingkang ndhèrèk
dhateng manéka warni parté lan idhélogi, islamis, nasionalis, komunis, lan
sosialis.

Sasanèsipun njabat dados gubernur propinsi Sumatra Tengah/Sumatra Kilèn, tiyang
Minang ugi lenggah minangka gubernur ing propinsi sanèsipun ing Indonésia.
Panjenenganipun punika Datuk Djamin (Jawa Kilèn, Daan Jahja (Jakarta), Muhammad
Djosan lan Muhammad Padang (Maluku), Anwar Datuk Madjo Basa Nan Kuniang lan
Moenfari (Sulawesi Tengah), Adenan Kapau Gani (Sumatra Kidul), Eni Karim
(Sumatra Lèr, sarta Djamin Datuk Bagindo (Jambi).

Wonten parté pulitik Indonésia ingkang dipundamel déning politisi Miang. PARI
lan Murba dipunjumenengaken déning Tan Malaka, Parté Sosialis Indonésia déning
Sutan Sjahrir, PNI ènggal déning Mohammad Hatta, Masyumi déning Mohammad Natsir,
Perti déning Sulaiman ar-Rasuli, lan Permi déning Rasuna Said. Sasanèsipun damel
parté pulitik, politisi Minang ugi kathah ngasilaken buku-buku ingkang dados
waosan wajib para aktivis. Buku-buku waosan utami punika inggih punika Naar de
Republiek Indonésia, Madilog, lan Massa Actie karyanipun Tan Malaka, Alam
Pikiran Yunani lan Dhémokrasi Kita karyanipun Hatta, Fiqhud Dakwah lan Capita
Selecta karyanipun Natsir, sarta Perjuangan Kita karyanipun Sutan Sjahrir.

Sastrawan Minang ugi maringi pangaribawa tumrap ngembakanipun basa lan sastra
Indonésia. Sastrawan punika ngrembakaken basa kanthi manéka warni karya seratan.
Marah Rusli, Abdul Muis, Idrus, Hamka, lan A.A. Navis makarya kathi damel novél.
Nur Sutan Iskandar novélis Minang sanèsipun, kaserat minangka panganggit novél
Indonésia ingkang paling prodhuktif. Chairil Anwar lan Taufik Ismail makarya
kanthi damel 'puisi (basa Jawa: geguritan). Sarta Sutan Takdir Alisyahbana,
novélis saha wasis tata basa, ngawontenaken modernisasi basa Indonésia saéngga
dados basa nasional. Novél-novél anggitanipun sastrawan Minang kados Siti
Nurbaya, Salah Asuhan, Tenggelamnya Kapal Van Der Wijck, Layar Terkembang, lan
Robohnya Surau Kami sampun dados waosan wajib tumrap siswa sekolah ing Indonésia
lan Malaysia.

Sasanèsipun kanthi karya sastra, usaha mbudidaya ngrembakanipun basa Indonésia
ugi kathah dipunwontenaken déning jurnalis Minang. Jurnalis kados Djamaluddin
Adinegoro, Rosihan Anwar, lan Ani Idrus. Sanèsipun Abdul Rivai ingkang
dipunjuluki Perintis Pers Indonésia, Rohana Kudus ingkang nerbitaken Sunting
Melayu, dados wartawan saha ingkang kagungan koran èstri ingkang kapisan ing
Indonésia.

Ing Indonésia lan Malaysia, sasanèsipun tiyang Tionghoa, tiyang Minang ugi
misuwur minangka pangusaha ingkang saé. Kathah pangusaha Minang ingkang suksés
bisnis ing jagad sadéan tékstil, griya dhaharan, hotèl, pandidikan, lan griya
sakit. Ing antawisipun tiyang Minang ingkang suksés inggih punika Abdul Latief
(ingkang kagungan TV One), Basrizal Koto ingkang kagungan paternakan sapi paling
ageng ing wewengkon Asia Kidul-Wétan, Hasyim Ning (pangusaha pangrakit mobil
ingkang kapisan ing Indonésia), lan Tunku Tan Sri Abdullah (ingkang kagungan
Melewar Corporation Malaysia).

Kathah ugi tiyang Minang ingkang suksès ing jagad entertainment, kados dados
sutradara, prodhuser, penyanyi, lan artis. Minangka sutradara lan prodhuser
wonten Usmar Ismail, Asrul Sani, Djamaludin Malik, lan Arizal. Arizal ngantos
dados sutradara lan prodhuser ingkang paling kathah ngasilaken karya.
Kinten-kinten wonten 52 filem lan 8 sinétron kanthi 1.196 épisode. Film-filem
karyanipun sineas Minang, kados Lewat Djam Malam, Gita Cinta dari SMA, Naga
Bonar, Pintar Pintar Bodoh, lan Maju Kena Mundur Kena dados filem paling saé
ingkang kathah dipunremeni déning masyarakat.

Aktris kaliyan penyanyi Minang ingkang misuwur ing antawisipun inggih punika Ade
Irawan, Dorce Gamalama, Eva Arnaz, Nirina Zubir, lan Titi Sjuman. Sasanèsipun
punika wonten Ani Sumadi ingkang jejuluk "ratu kuis", dados panyurung jagad kuis
ing Indonésia. Karya panjenenganipun kados kuis Berpacu Dalam Melodi, Gita
Remaja, Siapa Dia, lan Tak Tik Boom dados salah satunggalipun acara ingkang
dipunremeni kulawarga Indonésia. Sanèsipun wonten ugi Soekarno M. Noer lan
putranipun Rano Karno, kadosipun dados tiyang ingkang paling suksés ing jagad
filem Indonésia. Nalika taun 1993, Karno's Film parusahanipun filem kagunganipun
kulawarga Soekarno, mrodhuksi filem seri paling inggil peringkatipun
sadangunipun sajarah filem Indonésia. Film kasebat inggih punika filem Si Doel
Anak Sekolahan.

Ing mancanegari, tiyang Minang ugi misuwur amargi lelabetanipun. Ing Malaysia
lan Singapura, ing antawisipun inggih punika Tuanku Abdul Rahman (Yang Dipertuan
Agung kapisan Malaysia), Yusof bin Ishak (présidhén kapisan Singapura), Zubir
Said (komposer lagu kabangsan Singapura Majulah Singapura), Sheikh Muszaphar
Shukor (astronot kapisan Malaysia), Tahir Jalaluddin Al-Azhari, lan Adnan bin
Saidi. Ing negari Walanda, Roestam Effendi ingkang makili Parté Komunis Walanda,
tiyang Indonésia ingkang dados anggota parlemen Walanda. Ing Arab Saudi, namung
Ahmad Khatib Al-Minangkabawi, tiyang non-Arab ingkang naté dados imam ageng
Masjidil Haram, Mekkah.



https://jv.wikipedia.org/wiki/Timor_W%C3%A9tan

Timor Wétan utawa Timor-Leste utawa Timor Lorosa'e iku nagara ing Asia. Nagara
iki awatesan karo Indonésia lan Australia. Wewengkon utamané dumunung ana ing
sisih wétan pulo Timor, nanging saliyané iku wewengkon nagara iki uga nyakup
pulo Kambing utawa Atauro, Jaco, lan eksklave Oecussi-Ambeno ing Timor Kulon.
Kutha krajané ya iku Dili. Minangka sawijining nagara sempalan saka Nagara
Kesatuan Républik Indonésia, Timor Wétan sacara resmi mardika ing tanggal 20 Mei
2002. Nalika Timor Wétan dadi anggota PBB, nagara iki mutusaké nganggo jeneng
asal Portugis ya iku "Timor-Leste" minangka jeneng resmi nagara.

Kepala Nagara Républik Timor Wétan ya iku presidhèn, kang dipilih sacara
langsung kanthi mangsa ngabekti 5 taun. Senajan fungsiné mung seremonial waé,
presidhèn uga duwé hak veto undhang-undhang. Perdhana Mentri dipilih ing
pamilihan multi parté lan diangkat/ditunjuk saka parté mayoritas sawijining
koalisi mayoritas. Minangka kepala pamaréntahan, Perdhana Mentri ngepalani Dewan
Mentri utawa Kabinet.

Parlemen Timor Wétan mung dumadi saka siji kamar waé lan disebut Parlamento
Nacional. Anggotané dipilih kanggo mangsa jabatan limang taun. Jumlah kursi ing
parlemen antara 52 lan 65 nanging wektu iki cacahé ana 65. Undhang-Undhang
Dhasar Timor Wétan didhasaraké konstitusi Portugal.

Angkatan Bersenjata Timor Wétan ya iku FALINTIL-FDTL (F-FDTL), déné angkatan
kapulisèné ya iku PNTL (Polícia Nacional Timor-Leste).

Timor Wétan kepingin bisa eksploitasi lenga patra ing tlatah Celah Timor (Timor
Gap), nanging kaya-kaya angèl kanggo ngéntukaké dévisa kang gedhé ing Celah
Timor amarga Australia wis ngiming-imingi Timor Wétan kanthi pengelolaané lan
Australia éntuk 80% saka kasilé lan sisané diwènèhaké marang Timor Wétan.
Australia uga ngalang-alangi Timor Wétan supaya ora bisa nguwasani Celah Timor
sacara penuh, kanthi ngulur-ulur wektu parampungan tapel wates nagara.

Senajan wis mardika, Timor Wétan isih gumantung banget marang pasokan
barang-barang saka Indonésia, wiwit saka bahan pangan (sembako) nganti bahan
bakar minyak (BBM) utamané liwat propinsi Nusa Tenggara Wétan (Indonésia).
Australia naté nyoba nguasani dhistribusi barang-barang kabutuhan sadina-dina
nanging gagal amarga kelarangen lan kurang ditepungi déning rakyat Timor Wétan.
Saliyané gumantung banget sacara pulitik marang mantan panjajah Portugal, Timor
Wétan ngadhopsi dhuwit dolar Amérika Sarékat minangka alat kanggo dol-tinuku
kang ngakibataké daya beli rakyat anjlok dibandingaké karo nalika isih dadi
propinsi Indonésia.

Taun 2005 padunung Timor Wétan dikira-kira cacahé 1.040.880 jiwa. Padunung Timor
Wétan arupa campuran antara suku bangsa Melayu lan Papua. Mayoritas padunung
Timor Wétan nganut agama Katulik (90%), banjur Protestan (5%), Islam (3%), lan
sisané Buddha, Hindu, lan aliran kapercayaan (2%). Amarga mayoritas padunung
nganut agama Katulik, saiki ana loro kauskupan (diosis) ya iku: Diosis Dili lan
Diosis Baucau kang nyakup papat dhistrik bagéan wétan Timor Wétan. Basa resmi
Timor Wétan ya iku basa Tetun lan basa Portugis. Déné basa Inggris lan basa
Indonésia dipilih minangka basa kerja meiturut konstitusi Timor Wétan.

Wiwit mardika taun 2002, sawisé ana ing ngisor pamaréntahan transisi PBB ing
taun 1999, adhedhasar konstitusi, Timor Wétan mung ngakoni 2 basa nasional ya
iku basa Tetum lan basa Portugis. Jroning konstitusi disebutaké 2 basa kang
didadèkaké basa kerja ya iku basa Inggris lan basa Indonésia. Jroning praktek
sadina-dina, masyarakat akèh migunakaké basa Tetum minangka basa ucap. Sauntara
basa Indonésia akèh dipigunakaké kanggo nulis. Upamané bocah sekolah ing tataran
SMA isih migunakaké basa Indonésia kanggo ujian pungkasan. Akèh mahasiswa lan
dosèn luwih milih migunakaké basa Indonésia minangka basa pengantar lan nulis
karangan ilmiah.



https://jv.wikipedia.org/wiki/T%C3%A9l%C3%A9visi

Télévisi utawa TV ya iku médhium tèlèkomunikasi medium kanggo nyaluraké swara
karo gambar-gambar sing obah ing monokrom / sak werna (ireng-putih), utawa
ing werna-werni, lan ing dhiménsi loro utawa dhiménsi telu. TV bisa ngrujuk
marang saprangkat télévisi, sawiji acara télévisi, utawa médhiumé transmisi
télévisi. télévisi iku sawiji média massa, kanggo klangenan, pangajaran,
pawarta, lan pangiklanan.

télévisi uwis sadhiya ing akhir taun 1920an awujud èkspèrimèn sing isih kasar.
Sawisé Perang Donya II, Wujud Panyiaran TV ireng-putih sing uwis luwih apik dadi
kaloka ing Amérikah Sarékat lan Britania Raya, lan prangkat-prankat télévisi
dadi barang wajib ing omah-omah, padagangan, lan institusi-institusi. Nalika ing
taun 1950a, télévisi iku medhium utama kanggo mangaribawani opini publik. Ing
tengah-tengahing taun 1960an, Panyiaran warna dikenalaké ing Amérikah Sarékat
lan akèh-akèhé nagara-nagara sing uwis maju. Sadhiyaning media panyimpenan kaya
ta tép VHS (1976), DVD-DVD (1997), lan Blu-ray Discs HD (2006) ngolèhaké para
pamiyarsa bisa nonton acara-wujud acara sing uwis direkam sadurungé ing omahé
dhéwé-dhéwé, kaya ta pilem-pilem. Ing akhiré dékade kapisaning taun 2000an,
kawentarané panyiaran-panyiaran télévisi digital mundhak kanthi gedhé .
Pangembangan liyané ya iku pindhé saka standard-definition television / SDTV (TV
dhèfinisi standard) (576i, sing garis-garis interlaced résolusiné 576 lan 480i)
dadi high-definition television / HDTV (TV dhèfinisi tingkat dhuwur), sing
nyedhiani resolusi sing luwih dhuwur banget. HDTV bisa kasiaraké ing sawerna
format kaya ta: 1080p, 1080i lan 720p. Awit taun 2010, pangrékaning smart
television (télévisi pinter), Internet television (télévisi nganggo internét)
mundhakaké sadhiyaning acara-acara télévisi lan filem-filem nganggo Internèt 
kanthi leladèn-leladèn kaya ta Netflix, iPlayer, Hulu, Roku lan Chromecast.

Ing taun 2013, 79% somah ing sadonya dhuwé prangkat télévisi. Panggantining
layar saka cathode ray tube (CRT) sing lemu, setrumé gedhé dadi téknologi
alternatif sing wujudé ringkes lan lètèr, ora butuh setrum sing gedhé, kaya
ta plasma displays (layar plasma), LCDs ( fluorescent-backlit lan LED), lan OLED
displays iku revolusi piranti kasar sing kawiwitan kanthi parèkaning
monitor-monitor komputer ing akhir taun 1990an. Akèh-akèhé prangkat TV sing
didol ing taun 2000an saiki uwis sing layar lètèr, biasané LEDs. Pabrik-pabrik
sing gedhé mbiwarakaké prangkat-prangkat kaya CRT, DLP, plasma, lan
fluorescent-backlit LCDs ora bakal digawé meneh ing tengah-tengahing taun
2010an. TV jinisé LEDs dilit engkas dikarepaké bakal diganti déning OLEDs sithik
mbaka sithik. Pabrik-pabrik iku mau uga uwis mbiwarakaké menawa bakal mundhakaké
produksi prangkat-prangkat smart télévision ing tengah-tengahing taun 2010an.
Smart TVs sing uwis gabung karo internét lan gunané Web 2.0 dadi format paling
umumé télévisi ing akhir taun 2010an.



https://jv.wikipedia.org/wiki/T%C3%A8h

Tèh (basa Cina: 茶, Chá), iku ombénan tein. Yoiku salah siji infusi kang kagawé
saka godhong garing semak Camellia sinensis kanthi banyu panas. Ing basa Cina
Amoy diarani Te kang tegesé tèh. Basa nasional Cina tembung tèh ya iku Cha. Yèn
ing basa Inggris tèh diarani tea. Akèh wong kang seneng ngombé tèh anget utawa
panas. Kadhangkala diwènèhi gula. Teh sing kagawé saka tanduran tèh dipérang
dadi 4 (patang) klompok: tèh ireng, tèh oolong, tèh ijo, lan tèh putih.

Istilah "tèh" uga dipigunakaké tumrap ombènan sing kagawé saka woh-wohan,
rempah-rempah utawa tanduran obat liya sing diseduh, kayata, tèh rosehip,
camomile, krisan lan Jiaogulan. Tèh sing ora ngandhut godhong tèh disebut tèh
hèrbal.

Tèh minangka sumber alami kafein, teofilin lan antioksidan kanthi kadar lemak,
karbohidrat utawa protein amèh ngancik nol persèn. Tèh yèn diombé krasa rada
pait malah dadi ciri sedhepe ngombé tèh.

Tèh kembang kanthi campuran kuncup kembang mlathi sing kasebut tèh mlathi utawa
tèh wangi mlathi dadi tèh sing populèr ing Indonésia. Konsumsi tèh ing Indonésia
watara 0,8 kilogram per kapita per taun isih adoh ing sangisoré nagara-nagara
liya ing donya, senadyan Indonésia kagolong nagara sing ngasilaké tèh paling
akèh nomer lima ing donya.

Miturut carita, tèh ditemokaké ing Cina. Tèh ing pisanan ditemokaké déning
Kaisar Shen Nun ing taun 2737 sadurungé Masehi. Kaisar Shen Nung dikenal ora
mung dadi kaisar thok, ananing uga dikenal kanthi sesebutan The Divine Healer
(Sang Penyembuh dari Ilahi). Crita nemu tèh déning Kaisar, ora sinengaja nalika
godhong tèh kang ana ing kebon Kaisar Shen Nung tiba ing banyu kang lagi
digodhog déning Kaisar. Nalika godhong tèh iku kena banyu panas, mambu énakè
langsung nggawé Kaisar kepingin nyoba ngicipi. Ora mung mambunè, ananging rasa
sepet lan pait saka godhong tèh iku disenengi déning Kaisar amarga dipercaya
bisa agawé segering awak. Saliyané iku, miturut panelitèné Kaisar Shen Nung,
ngombé tèh bisa marèkaké saka penyakit.

Akèh kang ngandharaké panemonan tèh ing Jepang kang ana gegayutané karo Daruma.
Daruma ya iku wong kang nyebaraké agama Zen Buddha utawa kang dikenal kanthi
sesebutan Father of Zen Buddha ing Jepang taun 600 Masehi. Kacarita, Daruma lagi
nyinauni agama Buddha kanthi tapa lan ora turu utawa merem sasuwéné 7 taun (ana
kang ngandharakè 9 taun). Ana carita liya kang nyritakaké Daruma tapa kanthi
lungguh nganti ing pungkasané sikilé Daruma lumpuh. Ana carita kang luwih sangar
nyritakaké yèn Daruma sengaja nyuwèk kelopak mripaté bèn ora turu nalika tapa.
Klopak mripaté iku tiba ing lemah. Lan miturut lègenda, keajaiban kadadéyan
nalika klopak mripat iku tiba, thukul tanduran tèh kang kaping pisanan ing
Jepang. Wiwit iku, Daruma dikenal kanthi mripaté kang gedhé minangka icon utawa
pratandha lan didadèkaké golèkan kang misuwur ing Jepang.

Ing taun 780 Masehi, kang pisanan cendekiawan kang jenengé Lu Yu ngumpulaké lan
nulis buku kang ngrembug babagan temuan tèh lan mumpangate ing sajroning
literatur tèh, ya iku Ch’a Cing utawa The Classic of Tea. Buku iku nyritakaké
yèn tèh mujudakè ombèn-ombèn kang bisa nggawé wong luwih semangat, bisa nglerem
ati, mbuka pikiran lan nggawé ora ngantuk, nggawé ènthènging awak lan nyegeraké
awak, sarta bisa ngunggahaké kamampuan pikiré wong.

Ing jaman Wangsa Han, Tang, Soon lan Yuan, komodhitas tèh wiwit dikenalaké ing
njaba Cina liwat ijolan kabudayan ing Asia Tengah liwat bawana Éropah sinambi
adol kain sutra (sinebut Jalur Sutra). East India Company utawa Perusahaan
Hindia Timur Britania kang dianakaké déning Ratu Elizabeth I tanggal 31 Desember
1600 kang nduwèni ancas ya iku monopoli padagangan ing Hindia Wétan. Ing taun
1669, East India Company ngéntukaké lisènsi kanthi nekakaké tèh saka Cina
menyang Inggris nganggo kapal Elizabeth I. Monopoli padagangan tèh dikuwasani
nganti taun 1833. Ing taun 1773 East India Company éntuk dodolan tèh langsung
saka Cina menyang Amérika kanthi ngliwati jalur padagangan lan perpajakan kang
ngrugikaké èksportir Éropah lan importir Amérika. Kamangka anggawé ngamuk warga
Boston, kanthi ngguwang sakabèhing pethi kang isiné tèh ing laut. Kadadéyan iku
dikenal kanthi sesebutan Boston Tea Party kang ngakibataké révolusi Amérika
marang panjajahan bangsa Inggris.

Tèh kanthi cara umum ngandhut dat kang akèh, ya iku pelifenol kang nduwèni
mupangat minangka antioksidan lan bisa nyegah radhikal bébas sajroning awak kang
diakibataké saka lingkungan lan panganan kang didhahar. Tèh uga ngandhut vitamin
B kang akèhé kaping sepuluhé yèn dibandhingaké janganan ijo. Vitamin C nduwèni
mupangat minangka kakebalan awak utawa imunitas. Vitamin C kang ana ing
sajroning tèh bisa luwih akèh tinimbang vitamin C kang ana ing woh jeruk.
Vitamin A nduwèni mupangat kanggo kasarasan mripat. Vitamin E nduwèni mupangat
bisa nggawé jantung dadi séhat lan nggawé kulit dadi alus, ya iku akèhé
kira-kira 100-200 UI. Kang pungkasan, tèh nduwèni kandhutan cathecin ya iku dat
asipat multifungsi. Dat iki nduwèni mupangat minangka antiradhang, anti
panggandhaan sèl, lan ngedhunaké kadhar kolesterol. Miturut Noni Soraya, godhong
tèh ireng unggulan ngandhut senyawa bioaktif polyfenol kang ing njeroné ngandhut
flavonoid, tannin, kafein lan asam fenalat. Tèh ireng uga ngandhut vitamin B1,
B2, C, E lan K sarta mineral fluor, mangan, kalsium, potassium lan kalium.
Senyawa katekin kang ana ing sajroning senyawa flavonoid ngandhut: Epikatekin
(EC), Epikatekin Galat (ECG), Epigalo Katekin (EGC), Epigalo Katekin Galat
(EGCG) lan Quercetin.

Tèh dadi ombèn-ombèn kang disenengi wong akèh ing donya kanggo dikonsumsi. Tèh
bisa dikonsumsi ing kabèh jinis ombèn-ombèn ing donya-kayata dicampur karo kopi,
coklat, soft drink, lan alkohol. Para konsumèn tèh paling akèh saka nagara Asia
kulon ya iku nagara India lan Sri Lanka. Saking akèhé kang seneng ngonsumsi tèh,
nganti ana budaya ngombé tèh kaya ing Gongfu tea ceremony kang ana ing nagara
Cina. Ing nagara Jepang ana budaya ngombé tèh kanthi cara kang unik, ya iku
sadurungé cangkir diisi tèh, cangkir iku direndhem ing banyu panas supaya nalika
tèh dijog ing cangkir, angeté bisa awèt. Ing Amérika 80% wong seneng ngombé tèh
kanthi cara diwènèhi ès.

Taun 2003, prodhuksi tèh donya ya iku 3.21 milyar ton. Ing taun 2008, prodhuksi
tèh donya luwih saka 4.73 milyar ton. Nagara kang paling akèh mrodhuksi tèh ya
iku Cina, India, Kenya, Sri Lanka, lan Turki. Miturut tabèl prodhuksi tèh (ing
ton), kabèh nagara kang ngasilaké tèh mundhak terus. Data iku éntuk saka FAO
nalika Januari 2010.



https://jv.wikipedia.org/wiki/Swedia

Krajan Swèdhen utawa Konungariket Sverige jroning Basa Swèdhen ya iku nagara
Nordik ing Skandinavia, Éropah kang kutha krajanné Stockholm. Nagara iki
wewatesan karo Norwegia ing sisih kulan lan Finlandia ing sisih lor-wétan, Selat
Skagerrak lan Selat Kattegat ing sisih kidul-kulon, sarta Laut Baltik lan
Lempongan Bothnia ing sisih wétan.

Ana ing taun 1995 Swèdhen gabung jroning Uni Éropah nanging nganti saiki Swèdhen
isih durung gabung jroning Persatuan Moneter Éropah. Swèdhen klebu nagara maju
lan rakyaté nampa pelayanan publik kang apik.

Kapadetan padunung Swèdhen endhèk banget, séjéné ing laladan metropolitan. Ora
ana basa resmi nanging sacara de facto, basa resminé ya iku basa Swèdhen utawa
Svenska ditambah 5 basa minoritas liyané.

Swèdhen minangka salah sawijining nagara paling miskin ing Éropah ing abad
ka-19, disebabaké déning konsumsi alkohol kang dhuwur lan dogmatik
Protestanisme. Kahanan mau owah nalika transportasi lan komunikasi berkembang
ngidinaké pemanfaatan aset alam saka sawetara bagéyan nagara, kang misuwur ya
iku kayu lan bijih wesi. Saiki, nagara iki diarani liberal lan pepénginan
kanyamaan kang kuat, lan biasané ana ing urutan nduwur ana ing Indeks
Pengembangan Manusia PBB.

Kutha krajan nagara pangasil mobil Volvo iki ya iku Stockholm. Padunungé sangang
yuta jiwa manggoni luwih saka 440.000 km² saéngga nagara iki dadi urutan ka-155
jroning kapadetan padunung ing donya.

Swèdhen wis dadi nagara karajan suwéné mèh sak milenium. Sistem perpajakané
diatur déning Riksdag (parlemen). Riksdag dumadi saka empat majelis, ya iku saka
wakil-wakil patang kategori: masyarakat awam, bangsawan, klerik, lan townsmen,
nganti taun 1866 nalika Swèdhen dadi monarki konstitusional kanthi parlemen
bikameral. Majelis pisanané dipilih langsung jroning pemilihan nasional saben
patang taun.

Laladan Swèdhen dumunung ing belahan bumi lor lan ing sisih lor, ana wewengkon
sing dumunung ana ing tlatah Lingkaran Arktik nanging nduwé iklim sedang.

Ing sisih wétan, wewengkoné diwatesi Laut Baltik lan Lempongan Bothnia. Watesé
ing sisih kulon karo Norwegia arupa Pegunungan Skandinavia. Kapadetan padunung
cenderung luwih dhuwur ing laladan kidul kang mayoritas agrikultur lan tansaya
ngalor, alasé tansaya kandel.

Tanggal 12 Agustus 2004, populasi Swèdhen nggayuh angka 9 yuta jiwa lan nduwèni
tingkat harapan hidup kang dhuwur dibanding karo nagara-nagara umumé. Padunung
asliné ya iku Wong Sami. Sebagéyan gedhé warga Finn Swèdhen arupa migran utawa
keturunan pendatang saka abad ka-20 nanging ana watara 50.000 suku Finn asli
kang dadi salah siji minoritas ing Swèdhen.

Sawisé Perang Dunia II, Swèdhen akèh nampa migran utamané amarga perang ing
nagara liya kayadéné saka Irak, Iran, Yugoslavia, lan Palestina sarta wong-wong
Amerika Serikat kang ora mèlu Perang Vietnam. Nanging, kelompok imigran paling
gedhé ya iku suku Finn saka Finlandia.



https://jv.wikipedia.org/wiki/Sisilia

Sisilia (basa Italia: Sicilia) iku laladan otonomi Italia lan pulo paling gedhé
ing Segara Tengah, kanthi jembar wewengkon 25.703 km² lan 4.968.991 padunung.

Kutha-kuthaa wigati ing Sisilia ya iku sang kutha krajan regione, Palermo lan
kutha krajan-kutha krajan propinsi ya iku Catania, Messina, Siracusa, Trapani,
Enna, Caltanissetta, Agrigento, Ragusa. Kutha-kutha liyané kang misuwur ya iku
Cefalù, Taormina, Bronte, Marsala, Corleone, Castellammare del Golfo Francavilla
di Sicilia, lan Abacaenum (saikiTripi).

Gunung geni Etna dumunung ing cedhak Catania. Kapuloan Eolie ing sisih lor
sacara administratif bagéan saka Sisilia, sarta Isole Egadi ing sisih kulon,
Kapuloan Ustica ing kulon-lor, lan Kapuloan Pelagia ing sisih kidul-kulon.

Sisilia kawentar jroning rong milenia minangka laladan pengasil woh-wohan: Olive
(zaitun) lan anggur iku kasil agrikultur Sisilia liyané. Pertambangan ing
distrik Caltanissetta dadi laladan kang ngasilakésulfur kang gedhé ing pungkasan
abad ka-19, nanging tansaya mudhun wiwit taun 1950-an.

Jaringan dalan tol ana ing pulo iki, sebagéan arupa kreteg amarga tlatahé kang
dumadi saka dhataran kang akè bukité.

Sisilia kahubung karo ujung Italia liwat jaringan sepur kang dilayani déning
perusahaan Trenitalia. Sepuré kudu diunggahaké menyang kapal feri dhisik kanggo
nyebrang antar pulo.

Sisilia dihubungkan liwat udhara déning Papan Anggegana Internasional Palermo
lan Papan Anggegana Catania-Fontanarossa. Liyané iku uga ana papan anggegana
regional kang cilik ing Trapani, Pasisirlleria lan Lampedusa.

Sisilia dikenal minangka panggonan seni: akèh penyair lan penulis dilairaké ing
tlatah iki, antara liya Luigi Pirandello, Giovanni Verga, Salvatore Quasimodo,
Gesualdo Bufalino lan Ignazio Buttitta.



https://jv.wikipedia.org/wiki/Reims

Reims ( /ˈriːmz/; utawi Rheims; French: [ʁɛ̃s]), inggih punika salah
satunggaling kitha ing Prancis ingkang mlebet wewengkon administratif
Champagne-Ardenne. Saking Kitha Paris tebihipun watawis 130 km utawi 80 mil
sisih lèr wétan.

Reims kalebet kitha seni lan sajarah ing Prancis ingkang sampun dipunakeni
minangka Situs warisan donya UNESCO. Kajawi punika Reims ugi misuwur minangka
kitha sampanye lan tèkstil. Sampanye lan tèkstil punika dados satunggaling
kakiyatan ékonomi Reims.

Reims dipunsebat dados salah satunggalipun kitha penting lan gadhah pangaribawa
ingkang ageng tumrap sajarah Prancis. Bab punika dipunsebabaken amargi Reims
asring kanggé pahargyan (upacara) ingkang penting ing salebetipun sajarah
monarki Prancis. Sampun langkung saking sedasa abad dangunipun Reims
dipundadosaken kanggé jumenengan raja-raja Prancis. Kacathet wiwit saking Louis
ingkang Saléh ing taun 816 M ngantos dumugi Charles X taun 1825 M
dipunjumenengaken ing kitha punika. Awit saking punika Reims misuwur minangka
Kitha Jumenengan utawi Kitha Raja.

Miturut sajarah, Kitha Reims dipunjumenengaken déning Rémus, lan kalebet kitha
ageng ing wekdal Kakaisaran Romawi. Sadèrèngipun gadhah nami Reims, kitha punika
dipunsebat Kitha Remi. Déning Suku Celtik ingkang gesang ing Kitha Reims, kitha
punika dipunsebat Kitha Remes. Wonten ugi pamanggih bilih tembung Reims asalipun
saking tembung Rèmes. Bilih wekdal semanten kutha krajannipun Rèmes ing Kitha
Durocorter, ingkang éwah dados Durocortorum ing mangsa Romawi. Tembung
Durocortorum asalipun saking tembung duroingkang tegesipun bèntèng ingkang arupi
paredèn.

Watawis taun 80 SM, kitha Reims dipunwangun Oppidum Rémus sasampunipun
penaklukan Romawi. Kitha punika ugi dipunwangun déning 260 kauskupan Reims.
Sadangunipun invasi ageng, wonten 407 uskup Reims dipun-pejahi déning Nicaise
Vandal.

Taun 459 M Reims dados punjering wewengkon Austrasia, ingkang mlebet ing
wewengkon punika kados nagara Prancis, Jerman, Belgia, lan Walanda. Taun 816
wonten jumenengan raja kapisanan Reims inggih punika Raja Louis ingkang Saleh.
Upacara ingkang dipunwontenaken ngantos gangsal jam punika dipuntindakaken ing
Katedral Notre-Dame. Sasampunipun pahargyan jumenengan purna, dipunlajengaken
jamuan ing Istana Tau lan ziarah dhateng pasaréyanipun uskup Remi, ing Basilika.
Jumenengan raja ing Reims ingkang paling ageng punika nalika jumenenganipun
Charles VII nalika tanggal 17 Juli 1429. Wonten 33 gunggungipun raja Prancis
ingkang jumenengan ing Kutha Reims, lan ingkang paling pungkasan punika [Charles
X ing taun 1825.

Wonten abad parotengah, Reims dados wewengkon ing Prancis ingkang makmur amargi
prodhuksi tèkstil lan sampanye. Raja Louis XIV marentahaken supados nambahi
wiyaripun kebon anggur.

Révolusi Indhustri ingkang ngrembaka ing Éropah ugi mengaruhi éwahipun tatanan
Reims. Kathah wewangunan dipunwangun nggantosaken wewangunan sadèrèngipun.
Maneka pepanggihan internasional ugi dipunwontenaken ing Kutha Reims ing
kawitaning abad 20. Salajengipun wonten Perang Donya I, nalika tanggal 4
September 1914, prajurit Jerman nyerang dhateng Reims. Jerman ngupadi nguwaosi
Reims kanthi cara ngepung lan ngebom ngantos tigang setengah taun. Pangepungan
dipunpungkasi kanthi risakipun 80 persèn kitha lan sédanipun 5.000 kurban
perang.

Tanggal 7 Mei 1945 sasampunipun Perang Donya II, utusan saking Jerman
napakasmani wangsulipun wewengkon Reims dhateng Prancis.

Reims dumunung ing Prancis Wétan, salèr-kilèn saking Merne lan kilènipun
wewengkon Champagne-Ardenne. Kitha punika ugi dumunung ing wewatesan antawisipun
Prancis lan Jerman. Kutha punika tebihipun 130 km saking Paris, 157 km saking
Métz, 168 km saking Lille, 282 km saking Strasbourg. Ing tingkat régional, Reims
dumunung 25 km sisih lèr Kutha Troyes. Reims mapan ing 49,258 drajat lintang lèr
lan 4,031 drajat lintang wétan. Kitha ingkang paling caket kaliyan Kitha Reims
inggih punika: Tinqueux ingkang tebihipun 3,01 km, Saint-Brice-Courcelles
tebihipun 3,29 km, Bétheny tebihipun 3,68 km, Cormontreuil tebihipun 4,18 km,
Champigny tebihipun 4,25 km, Bezannes tebihipun 5,02 km, Cernay-lès-Reims
tebihipun 5,32 km, lan Thillois tebihipun 5,60 km.

Reims dumunung ing sapinggiring cekungan sédhimèn ingkang jero. Ing sisih kidul
wonten Pagunungan Montagne ing Reims, ingkang dados sumbering Anggur paling saé
kanggé ndamel sampanye, ing sisih lèr-kidul wonten Pagunungan St Thierry lan ing
wétan wonten Gunung Berru.

Iklim ing Reims punika teles kanthi iklim segara. Hawa ing kitha punika asrep
ing mangsa jawah salju lan garing menawi mangsa bentèr (panas). Tingkat curah
jawah saben taunipun kinten-kinten 604 mm/taun. Nalika wekdal mangsa bentèr ing
Éropah taun 2003, rekor témperaturipun 21,3 ° C ing tanggal 13 Agustus, lan
maksimum témperatur punika 39,3 °C nalika 12 Agustus. Digit ingkang kapisan ing
tanggal 20 Agustus 2009 kanthi suhu 21,9 °C. Ngengingi cathetan jawah,
dipunasilaken data 69,2 Milimèter ing tanggal 4 Juli 2006. Cathetan suhu ing
wulan Juni kacathet 36,7 °C, ingkang dumados tanggal 28 Juni 2011.

Wonten ing Kitha Reims ugi wonten stasiun cuaca (watawis 11 km saking Katedral
Reims), dumunung ing sisih wétan-kidul lapangan udhara Prunay, Reims. Stasiun
Reims-Courcy (watasis 8 km saking Katedral), dumunung ing sisih lèr Reims caket
kaliyan landhesan pacu saking pangkalan udhara.

Reims punika kitha ingkang dipunwangun ing sapinggiring Prancis, dumunung ing
Île-de-France, caket kaliyan nagara Belgia, Luksemburg lan Jerman. Transportasi
kapisan ing Reims dipundamel taun 1872, dipundamel kalih lajur margi, saking
arah lèr-kidul lan wétan-kilèn. Awit suksésipun damel margi punika saged
nuwuhaken pambikaan margi-margi sanèsipun ing Kitha Reims. Ananging, awit taun
1881 lan saterasipun, margi kalih lajur kalawau dipunwiyaraken malih dados
sekawan lajur. Panambahan punika dipunginakaken kanggé margi transportasi trèm
turangga.

Ing kawitanipun abad ka-20, ing Reims dipundamel ril kanggé trèm listrik. Nalika
Perang Donya Kapisan, margi trèm punika risak, lan jaringan transportasi kalawau
dipunwangun malih ing taun 1920-an. Bis pisanan wonten ing Kitha Reims nalika
taun 1932, ingkang salajengipun saged ngirangi pangginaan trèm. Trèm ingkang
pungkasan dipunginakaken taun 1939. Wekdal taun 1952, parusahaan transportasi
éwah status dados Reims Perkotaan. Jaringan transportasi dados ageng malih ing
taun 1975 ing sadaya kitha ing dhistrik Reims; Bétheny Bezannes Cormontreuil,
Saint-Brice-Courcelles lan Reims. Reims ugi wiwit ngginakaken bis lan
modérnisasi jaringan. Sasampunipun prakawis pangginaan trèm kapisan taun 1980
boten kasil, taun 2011 transportasi trèm dipunaktifaken malih ing Reims. Panjang
rute-nipun 11,2 km lan dipunjangkepi kanthi 23 stasiun.

Wonten tigang stasiun ingkang wonten ing Kitha Reims. Stasiun sepur ingkang
utami punika stasiun paling sepuh. Stasiun sepur kapisan dipunwangun taun 1877.
Sapunika dipunlayani TER Champagne-Ardenne lan TER Picardie. Kitha tujuan sepur
kados kitha: Amiens, Cambrai, Chalons-en-Champagne, Charleville-Mézières,
Château-Thierry, Dijon, Epernay, La Ferte-Milon, Métz lan Sédan. Sepur TGV ugi
mandheg ing stasiun TGV Champagne-Ardenne ingkang mapan ing Kitha Bezannes.
Stasiun Reims dumunung sacaketing griya sakit Reims. Stasiun ingkang kaping tiga
stasiun D'Esperey Franchet, dipunbikak ing wulan Oktober 2009, béaya damel
stasiun D'Esperey Franchet punika ngantos 3,2 yuta euro.

Tanggal 30 Oktober 1908 Henri Farman, saking Biplan Voisin, ndamel rintisan
trasnportasi udhara (dirgantara) saking kitha satunggal dhateng kitha sanèsipun,
nyambungaken antawisipun kamp militér Reims Chalons-en-Champagne. Ing abad ka-20
dipunwangun papan anggegana sipil kapisan ing Reims. Papan anggegana punika
dipuntutup tanggal 30 Juni 2006. Reims taksih nggadhahi setunggal papan
anggegana, inggih punika Papan Anggegana Prunay ingkang manggén ing sisih
wétan-kidul Kitha Reims.

Kitha Reims gadhah rencana ngembangaken prakawis pambangunan kanthi nglibataken
tigang perusahaan arsitèktur (Christian Devillers, Bruno Fortier lan Philippe
Panerai). Pambangunan kutha Reims dipunbahas ing Dhéwan Pangembangan Laladan
Reims kanthi pambiyantu tigang perusahaan arsitèktur kasebat ing manéka warni
prakawis (perencanaan kutha, ékonomi, griya, pendhidhikan, lan transportasi).
Parencanaan pembangunan Reims taun 2020 dipunrencanakaken badhé nambah wiyaripun
margi lan papan-papan sanèsipun kados taman, kebon, lan gréja.

Ngéngingi cacahipun griya ing Kitha Reims taun 2007 wonten 95.408, kapérang
saking 88.421 griya utami, 957 griya cadhangan, lan 6.030 griya kothong.

Reims nggadhahi manéka warni muséum. Muséum paling sepuh punika Muséum Seni
Beaux ing Reims ingkang dipundamel taun 1794. Wangunan sanèsipun kados Gréja
Saint-Denis dipunwangun taun 1908. Biara punika taksih njagi manéka karya seni
abad ka-15 ngantos abad ka-20. Wonten ugi Muséum Seni ing Champagne-Ardenne
ingkang nyimpen koléksi 600 karya seni lukisan, fotografi, gambar vidéo, lan
sanès-sanèsipun. Muséum Vergeur satunggalipun muséum sepuh ing Reims. Muséum
Vergeur nggadhahi koléksi awit abad ka-20, 50 koléksi lukisan karya Albert
Durer, karya saking Asia abad ka-19 ingkang dipunkempalaken Hugues Krafft.

Muséum Saint-Remi Reims, satunggalipun muséum ingkang nyimpen koléksi sejarah
lan arkéologi saking Reims. Muséum Saint-Remi ing Reims mapan caket kaliyan
Katedral Reims. Ing muséum Saint-Remi dipunsimpen koléksi tilaranipun Charles X.

Ing taun 1991 Kitha Reims dipunpilih minangka kitha warisan donya déning UNESCO.
Bilih wangunan ing Reims ingkang mlebet warisan donya inggih punika:

Kitha Reims awit taun 1994 gadhah wangunan mligi dipunginakaken kanggé giyaran
musik. Wangunan punika ugi dipunginakaken kanggé sinau babagan musik, tari, lan
téater. Paling boten wonten 100 konsér ing saben taunipun. Reims nggadhahi kalih
wangunan auditorium kanthi 400 kursi ugi dipunjangkepi kanthi piranti akustik
lan studiyo dansa.

Ing Kitha Reims ugi wonten panggénan gedhung centre national de création
musicale utawi gedhung musik nasional ingkang wiyaripun 500 m2. Piranti musik
ing wangunan punika kalebet salah satunggalipun piranti musik paling saé ing
Prancis lan Éropah. Tanggal 25 Februari 2005 ing Kutha Reims dipunwangun La
Cartonnerie kanthi wiyar 4.000 m2. Wangunan punika dipun-ginakaken kanggé
giyaran musik kontemporér. Ing La Cartonnerie saben taunipun dipungiyaraken
manéka konsér ngantos 80 konsér musik (rock, hip-hop, éléktro, lan sanèsipun).

Ing Kitha Reims wonten wangunan perpustakaan ingkang cacahipun wonten pitu lan
mapan sacaketipun Katedral Reims. Salah satunggalipun, Perpustakaan Jean-Falala
ingkang dipunbikak 14 Mei 2003 nggadhahi wiyar 6500m² lan dipunbikak kanggé
bebrayan umum. Reims ugi gadhah Perpustakaan Carnegie, kalebet perpustakaan
Kitha Reims ingkang dipunwangun kanggé panaliten. Dipunwangun taun 1921 lan
dipunresmékaken tanggal 10 Juni 1928 déning Présidhén Gaston Doumergue.

Wangunan Opera House utawi Gedhung Opera Reims ingkang dipunwangun déning
arsitèk Reims Alphonse Gosset lan dipunresmékaken ing taun 1873. Sasampunipun
risak ing wulan Septémber 1914 amargi Perang Donya I, wangunan punika
dipunwangun malih taun 1931 kanthi dipunpandhégani arsitèk Mesh Sollier. Gedhung
Opera punika ngandhut seni wangunan gaya Art Deco khas saking Italia.

Wonten wangunan punjering/pusat budaya Reims, inggih punika Gedhung Punjering
Budaya Saint-Exupéry. Gedhung awujud aula punika dipundamel kanggé partisipasi
ing pangembangan budaya Reims.

Reims gadhah prodhuk pinunjul saking wewengkon Ardenne. Saking Ardenne
dipunasilaken sampanye ingkang sampun misuwur lan kalebet sumbering ékonomi
Reims. Sanajan ing Reims namung wonten sakedhik kebon anggur, namung 50 hèktar
kémawon. Sampanye punika dipunékspor ing saben taunipun 80 yuta botol. Déné
parusahaan ingkang ngasilaken Sampanye ing Reims inggih punika:Henri Abele,
Boizel-Canon-Lanson-Bruno Paillard, Charles De Cazanove, GH Martel, GH Mumm,
Henriot, Krug, Louis Roederer, Piper-Heidsieck, Charles Heidsieck, Ruinart,
Taittinger-Irroy, Veuve Clicquot, lan Vranken-Pommery. Ing Kitha Reims
dipunwangun gedhung utawi lembaga mligi kanggé maméran prodhuk-prodhuk sampanye.
Déné jinisipun sampanye ingkang dipunasilaken punika sampanye warni abrit,
pethak, lan warni sekar mawar. Sampanye punika dipunékspor ing saben taunipun 80
yuta botol.

Dhaharan khas (kulinér) sanèsipun punika sajinis roti ingkang nami biskuit
Abrit-Eném saking Reims. Roti punika dipundamel kapisanan ing taun 1691 déning
tukang damel roti ing Reims. Biskuit Abrit-Eném saking Reims dipundamel kanthi
campuran vanili. Sampun dados adat ing Reims dhaharan roti/biskuit punika
dipundhahar kanthi cara dipuncemplungaken ing sampanye. Roti tradisi Reims
kathahipun dipunprodhuksi ing Griya Fossier ingkang mrodhuksi 50%. Dhaharan khas
Reims punika sampun dados tradisi awit abad parotengah. Sanèsipun Biskuit
Abrit-Eném ugi wonten Roti jaé. Prodhuksi roti jaé ing Reims sampun wonten awit
abad ka-16. Ing wekdal semanten roti dipunprodhuksi piyambak-piyambak. Roti Jaé
misuwur ing taun 1783 ngangos gadhah jejuluk "roti paling kinurmatan". Roti jaé
dipundamel saking adhonan glepung gandum, madu, kayu manis, lan jaé.

Reims nggadhahi tokoh utawi tiyang-tiyang misuwur, kados kaserat ing ngandhap
punika:



https://jv.wikipedia.org/wiki/Piala_Donya_FIFA_2014

Piala Donya FIFA 2014 iku Piala Donya FIFA ke-20 aing putaran finalé ianakaké
ing Brasil. Prastawa iki minangka prastawa kaloro Brasil dadi tuan-omah turnamèn
iki (sawisé 1950). Turnamèn iki uga minangka Piala Donya FIFA pisanan sing
diselenggarakaké ing Amérika Kidul sawisé Argentina 1978. Sadurungé ora ana
nagara Amérika Kidul sing nyelenggarakaké Piala Donya FIFA luwih saka sepisan.
Piala Donya 2014 bakal diselenggarakaké ing sawetara kutha gedhé ing Brasil, lan
rencanané kutha sing bakal kanggonan pertandingan penutupan ya iku São Paulo
utawa Rio de Janeiro

Tanggal 7 Maret 2003, FIFA ngumumake minangka turnamen diadakake ing Amerika
Kidul tumuju kapisanan sabanjure Argentina nyelenggarakake turnamen Piala Donya
FIFA taun 1978, salakune déning kabecikan rotasi hak déning tuan omah Piala
Dunia antara konfederasi kang beda.Ing tanggal 3 Juni 2003, CONMEBOL ngumumake
minangka Argentina, Brasil, lan Kolombia gelem dadi tuan omah panyelenggara
Piala Donya2014. Pada tanggal 17 Maret 2004, asosiasi CONMEBOL telah memilih
bahwa telah sepakat untuk mengadopsi Brasil sebagai calon tunggal mereka.



https://jv.wikipedia.org/wiki/Pananggalan_Hijriyah

Pananggalan Hijriyah utawa Kalèndher Hijriyah utawa Kalèndher Islam (Basa Arab:
التقويم الهجري; at-taqwim al-hijri), iku kalèndher sing dipigunakaké déning umat
Islam, klebu jroning nemtokaké tanggal utawa wulan sing magepokan karo ibadah,
utawa dina-dina wigati liyané. Ing nagara-nagara sing padunungé mayoritas Islam,
Kalèndher Hijriyah uga dipigunakaké minangka sistem penanggalan sadina-dina.
Kalèndher Hijriyah migunakaké sistem kalèndher lunar (komariyah).

Pananggalan iki dijenengaké Pananggalan Hijriyah, amarga ing taun pisanan
kalèndher iki iku taun dumadiné prastawa Hijrah Nabi Muhammad saka Makkah
menyang Madinah, yakni ing taun 622 M.

Pananggalan Hijriyah dibangun miturut rata-rata silkus sinodik wulan pananggalan
lunar (qomariyah), nduwèni 12 wulan jroning setahun. Kanthi migunakaké siklus
sinodik wulan, wilangan dina jroning sataun ana (12 x 29,53059 dina = 354,36708
dina).Bab iki sing njelasaké 1 taun Pananggalan Hijriah luwih cendhak watara 11
dina tinimbang 1 taun Pananggalan Masèhi.

Faktané, siklus sinodik wulan nduwèni variasi. Cacahing dina jroning sak wulan
jroning Pananggalan Hijriah gumantung ing posisi rembulan, bumi lan srengéngé.
Umur rembulan sing ngancik 30 dina trep karo dumadiné rembulan anyar (new moon)
ing titik apooge, ya iku jarak paling adoh antara rembulan lan bumi, lan ing
wektu sing bebarengan, bumi dumunung ing let paling cedhak karo srengéngé
(perihelion). Sauntara iku, sak wulan sing lumangsung 29 dina trep karo wektu
dumadiné rembulan anyar ing perige (let paling cedhak rembulan karo bumi) kanthi
bumi dumunung ing titik paling adoh saka srengéngé (aphelion). Ing kéné katon
yèn umur wulan ora tetep nanging owah-owah (29 - 30 dina) miturut karo
kedhudhukan katelu benda langit kasebut (rembulan, Bumi lan Srengéngé)

Panentuan awal wulan (new moon) ditandani déning munculé penampakan
(visibilitas) Rembulan Sabit pisanan (hilal) sawisé wulan anyar (konjungsi utawa
ijtimak). Ing fase iki, rembulan angslup sawetara wektu sawisé angslupé
srengéngé, saéngga posisi hilal dumunung ing ufuk kulon. Yèn hilal ora bisa
dideleng ing dina ka-29, cacahing dina ing wulan kasebut dibulatna dadi 30 dina.
Ora ana aturan khusus wulan-wulan ngendi waé sing nduwèni 29 dina, lan ngendi
sing nduwèni 30 dina. Kabèh gumantung marang penampakan hilal.

Pananggalan Hijriyah dumadi saka 7 dina. Sawijining dina diwiwiti kanthi
angsluping srengéngé, béda karo Kalèndher Masehi sing miwiti dina ing wektu
tengah wengi. Ing ngisor iki jeneng-jeneng dina:

Kapan diwiwiti taun 1 Hijriah ya iku 6 taun sawisé wafat Nabi Muhammad. Senadyan
mangkono, sistem sing ndhasari Pananggalan Hijriah wis ana wiwit jaman
pra-Islam, lan sistem iki direvisi ing taun ka-9 periode Madinah.

Sadurungé tekaning Islam, ing tanah Arab dikenal sistem pananggalan mawa basis
campuran antara rembulan (komariyah) lan Srengéngé (syamsiyah). Ubengé rembulan
dipigunakaké, lan kanggo nyinkronaké karo mangsa diayahi penambahan cacahing
dina (interkalasi).

Ing wektu itu, durung dikenal penomoran taun. Sawijining taun dikenal kanthi
jeneng prastawa sing cukup wigati ing taun kasebut. Upamané, taun nalika
Muhammad lair, dikenal kanthi sebutan "Taun Gajah", amarga ing wektu iku,
kedadéyan panyerbuan Ka'bah ing Mekkah déning pasukan gajah sing dipimpin déning
Abrahah, Gubernur Yaman (salah siji provinsi Krajaan Aksum, saiki klebu
wewengkon Etiopia).

Ing era kenabian Muhammad, sistem pananggalan pra-Islam dipigunakaké. Ing taun
ka-9 sawisé Hijrah, mudhun ayat 36-37 Surat At-Taubah, sing nglarang nambahaké
dina (interkalasi) ing sistem penanggalan.

Sawisé wafat Nabi Muhammad, diusulaké kapan diwiwiti Taun 1 Kalèndher Islam. Ana
sing ngusulaké taun kelairan Muhammad minangka awal patokan penanggalan Islam.
Ana sing ngusulaké uga wiwitan pathokan penanggalan Islam arupa taun wafaté Nabi
Muhammad.

Pungkasané, ing taun 638 M (17 H), khalifah Umar bin Khatab netepaké wiwitan
pathokan pananggalan Islam ya iku taun hijrahé Nabi Muhammad saka Mekkah menyang
Madinah. Panentuan wiwitan pathokan iki diayahi sawisé ngilangaké kabèh
wulan-wulan tambahan (interkalasi) jroning periode 9 taun. Tanggal 1 Muharam
Taun 1 Hijriah trep karo tanggal 16 Juli 622, lan tanggal iki dudu tanggal
hijrahé Nabi Muhammad. Prastawa hijrahé Nabi Muhammad kedadéyan wulan September
622. Dhokumèn paling tuwa sing migunakaké sistem Kalèndher Hijriah ya iku
papirus ing Mesir ing taun 22 H, PERF 558.

Rukyat iku aktivitas ngamati visibilitas hilal, ya iku ngamati penampakan
rembulan sabit sing pisanan katon sawisé wulan anyar (ijtima). Rukyat bisa
dilakukan nganggo mata wuda, utawa nganggo alat bantu optik kaya teleskop. Yèn
hilal katon, ing soré kasebut wis mlebu tanggal 1.

Déné hisab iku ngayahi pétungan kanggo nemtokaké posisi wulan sacara matematis
lan astronomis. Hisab minangka alat bantu kanggo meruhi kapan lan ing ngendi
hilal (rembulan sabit pisanan sawisé wulan anyar) bisa katon. Hisab kerep
diayahi kanggo mbantu sadurungé rukyat.

Panentuan awal wulan dadi signifikan kanggo wulan-wulan sing magepokan karo
ibadah, kaya wulan Ramadan (ya iku umat Islam nglakoni pasa Ramadan sesasi
suwéné), Syawal (ya iku umat Islam ngrayakaké Dina Riyaya Idul Fitri), sarta
Dzulhijjah (ana tanggal sing magepokan karo ibadah Haji lan Dina Riyaya Idul
Adha). Panentuan kapan hilal bisa katon, dadi motivasi umat Islam jroning
babagan astronomi. Iki dadi salah siji panyurung saéngga Islam dadi salah siji
pangembang awal ilmu astronomi minangka sains, sajabaning astrologi ing Abad
Tengahan.

Béda karo Kalèndher Hijriah sing murni migunakaké visibilitas rembulan (moon
visibility) ing panentuan awal wulan (first month), kalèndher Jawa wis netepaké
cacahing dina jroning saben wulan.



https://jv.wikipedia.org/wiki/PBB

Pasarékatan Bangsa-Bangsa utawi kasingkat PBB (basa Inggris: United Nations
utawi kasingkat UN) punika setunggaling organisasi internasional ingkang
anggotanipun méh sadaya nagari ing donya. Lembaga punika kabentuk kanggé maringi
fasilitas ing hukum internasional, pangamanan internasional, lembaga ékonomi,
lan pangayoman sosial.

Perserikatan Bangsa-bangsa dipunadegaken ing San Francisco tanggal 24 Oktober
1945 sasampunipun Konferensi Dumbarton Oaks ing Washington, DC, nanging Sidang
Umum ingkang kapisan - dipunrawuhi wakil saking 51 nagari - nembé lumampah
tanggal 10 Januari 1946 (ing Church House, London). Saking taun 1919 dumugi taun
1946, wonten setunggal organisasi ingkang mirip, naminipun Liga Bangsa-Bangsa,
ingkang saged kaanggep dados pendhahulunipun PBB.

Kawit kaadegaken ing San Francisco tanggal 24 Oktober 1945 sakedhikipun 192
nagari dados anggota PBB. Sedaya nagari ingkang kagabung ing wadhah PBB
nelakaken independensinipun piyambak-piyambak, kejawi Vatikan lan Takhta Suci
sarta Républik China (Taiwan) ingkang kagabung ing lebet wewengkon Tiongkok taun
1971.

Ngantos taun 2007 sampun wonten 192 nagari Anggota Perserikatan Bangsa-bangsa.
Sekretaris Jenderal Ban Ki-moon saking Koréa Kidul ingkang sapunika njabat wiwit
1 Januari 2007.

Minangka panerus saking organisasi Liga bangsa-bangsa (1919–1946), ingkang
Amérika Sarékat boten ndhèrèk nggabung, PBB dipunadegaken ing taun 1945 kanggé
njagi perdamaian internasional lan promosi kerjasama ngrampungi masalah ékonomi,
sosial lan kamanungsan. Rencana kongkrit paling wiwitan bab organisasi donya
énggal punika saking prakarsa Départemen luar negeri AS ing taun 1939. Franklin
D. Roosevelt ingkang sepindhahan munculaken istilah 'United Nations' minangka
istilah kanggé njlèntrèhaken negari-negari sekuthu salebeting Perang Donya II.
Istilah punika sacara resmi dipunanggé ing tanggal 1 Januari, 1942 nalika 26
pamaréntah napak-astani the Piagam Atlantik (Atlantic Charter), minangka janji
badhé nerasaken upados perang. Ing tanggal 25 April 1945, Konferensi
bangsa-bangsa bab organisasi internasional dipunwiwiti ing San Francisco,
dipunrawuhi déning 50 wakil pamaréntah lan sawetawis organisasi non pamaréntah
(NGO) kanggé nyusun rancangan Piagam PBB. PBB dipunanggep resmi madeg ing
tanggal 24 Oktober 1945 nalika ratifikasi Piagam déning lima anggota tetep Dewan
Kaamanan PBB—Prancis, Républik Rakyat Cina, Uni Soviet, Inggris lan Amérika
Sarékat—lan déning mayoritas 46 panapak-asta sanèsipun. Patemon sepindhahan
Sidang Umum PBB, kanthi wakil saking 51 negari, lan Dewan Kaamanan,
dipunwontenaken ing Westminster Central Hall ing London ing wulan Januari 1946.

Sistem PBB punika dipundhasaraken dhumateng gangsal badan utami (sadèrèngipun
wonten enem – Dhéwan Perwalian PBB bubar ing taun 1994); Sidang Umum, Dhéwan
Kaamanan, Dhéwan Ékonomi lan Sosial (ECOSOC), Sekretariat, lan Mahkamah
Internasional utawi International Court of Justice.

Sekawan saking gangsal badan kasebat dumunung wonten ing Markas PBB ing New York
City. Mahkamah Internasional dumunung ing Den Haag, déné badan liyané manggon
ing kantor PBB ing Jenewa, Wina, lan Nairobi. Institusi PBB sanèsipun sumebar
ing saindhenging donya.

Basa resmi ing PBB wonten enem, ingkang dipunanggé wonten ing salebeting patemon
antar pamaréntah lan dhokumèn, inggih punika Basa Arab, Basa Cinten, Basa
Inggris, Basa Prancis, Basa Rusia, lan Basa Spanyol, sementawis Sekretariat
nganggé kalih basa kerja, basa Inggris lan basa Prancis. Gangsal basa resmi
kapilih nalika PBB dipunadegaken; basa Arab dipuntambahaken ing taun 1973.
Pitedah èditorial PBB mratélakaken bilih standar basa Inggris ingkang dipunanggé
wonten ing dhokumèn punika basa Inggris Britis kanthi éjaan Oxford (Oxford
spelling) (en-gb-oed), lan standar tulisan Cinten ingkang dipunagem inggih
punika aksara Cinten ingkang sampun dipunprasajakaken (simplified Chinese
character). Aksara punika nggentos aksara Cinten tradhisional ing taun nalika
wakil PBB saking Cinten dipun gentos saking Républik China (Taiwan) dhumateng
RRC.

Cacahing nagari anggota PBB ing mangsa sapunika 192 nagari. Pirsani artikel
Anggota PBB kanggé dhaftar lengkap sarta tanggal mlebetipun. Sapunika wonten 192
anggota PBB, nyakup mèh sedanten negari mardika ing donya. Saking kantoripun
ingkang sumebar ing donya, PBB lan badan-badan mliginipun mutusaken
masalah-masalah administratif lan substantif salebeting patemon rutin ingkang
diunawontenaken taun lumampah. Organisasi punika dipunpérang dados badan
administratif, utaminipun: Sidang umum (minangka sidang utami); Dewan Kaamanan
(ingkang nemtokaken resolusi tinamtu tumrap perdamaian lan kaamanan); Dewan
Ékonomi lan Sosial (mbiyantu promosi ékonomi internasional lan kerjasama lan
pembangunan sosial); Sekretariat (nyadiakaken pasinaon, informasi, lan fasilitas
ingkang dipunbetahaken déning PBB); Mahkamah Internasional (International Court
of Justice) (minangka organ hukum). Badan tambahan ingkang ngurusi badan-badan
ing salebeting sitem PBB, kados World Health Organization (WHO), World Food
Programme (WFP) lan United Nations Children's Fund (UNICEF). Organisasi punika
mawa béya asal saking kontribusi sukarila nagara-nagara anggota, lan nggadhahi
enem basa resmi: Arab, Cina, Inggris, Prancis, Rusia, lan Spanyol.



https://jv.wikipedia.org/wiki/Oxford

Oxford ya iku salah sawijining kutha lan nonmetropolitan ing Oxfordshire,
Inggris. Populasiné sak ngisoré 165.000. Ing Oxford ugi ana Universitas Oxford,
minangka universitas sing paling tua ing panggonan kang nganggo basa Inggris.
Kutha iki mapan ing 90 km saka London, lan dilewati kali Thames. Ditetepké dadi
kutha sacara resmi ing 1542, Oxford ing wiwitan dipanggoni ing wanci
Anglo-Saxon, lan wiwitan dikenal kanthi jeneng "Oxenaforda". Oxford dikenla
kanthi celukan "Kutha Menara kang Mimpi", istilah iki diripta déning Matthew
Arnlod miturut arsitektur sing harmonis saka bangunan Universitas Oxford. Ing
wiwitan abad 20 ngalami perkembangan jumlah warga lan industri sing pesat, lan
industri penerbitan lan percetakan wis kabentuk kanthi sae ing taun 1920-an. Ing
wanci kang padha industri kanggo nggawé mobil wis diwiwiti ing taun 1970-an,
sisih wétan wis dadi kawasan permobilan uga kawasan universitas. Tekan saiki
industri mobil ing kawasan Cowley sing nggawé BMW MINI. Salah sawijining klup
bal - balan ing Oxford, ya iku Tytherington Rocks F.C.

Oxford mapan ing 24 mil (39 km) lor-kulon saka Reading, 30 mil (48 km) lor-wétan
saka Swindon, 42 mil (68 km) sisih wétan saka Cheltenham lan Gloucester, 39 mil
(63 km) saka Milton Keynes, 50 mil (80 km) lor-kulon saka London, lan kali -
klai cherwell lan Thames.



https://jv.wikipedia.org/wiki/Nikah

Mantènan utawi upacara pengikatan janji nikah ingkang dirayakan utawi
dipunlampahi kaliyan kalih tiyang kaliyan maksud meresmikan ikatan pérkawinan
sécara norma agami, norma hukum, lan norma sosial. Upacara pernikahan gadahi
katah ragam lan variasi miturut tradisi suku bangsa, agami, budaya, utawigadahi
ikatan kaliyan aturan utawi hukum agama katamtu.

Pengesahan sĝcara hukum suatu pernikahan biasanipun kĝdadosan ing saat dokumèn
kasérat ingkang mencatatkan pernikahan ditanda-tangani. Upacara pernikahan
sendiri biasanya merupakan acara yang dilangsungkan untuk melakukan upacara
berdasarkan adat-istiadat yang berlaku, dan gadahi kesempatan kangge ngerayaaken
kaliyan konco lan keluarga. Wanita lan pria ingkang sedang ngelangsungaken
pernikahan dipunasmani pengantin, lan saksampunipun upacaranipun bakdo lajeng
punika dipunasmani suami lan istri ing ikatan perkawinan.

Pernikahan inggih punika wujud tembung benda saking tembung dasar nikah; tembung
punika asalipun saking basa Arab inggih punika tembung nikkah (Basa Arab: النكاح
‎) ingkang tegesipun perjanjian perkawinan; saklajengipun tembung punika
asalipun saking tembung sanes ing basa Arab inggih punika tembung nikah (Basa
Arab: نكاح‎) ingkang maknanipun persetubuhan.

Pernikahan ing Islam punika fitrah manungsa supadod dados muslim saged mikul
amanat tanggel jawab ingkang paling ageng ing piyambakipun kaliyan tiyang
ingkang paling gadahi hak angsal pendidikan lan pemeliharaan. Pernikahan gadahi
mupangat kangge paling ageng kaliyan kepentingan-kepentingan sosial sanesipun.
Kepentingan sosial punika inggih punika jaga kelangsungan jinis manungsa,
memelihara keturunan, jaga keselamatan masyarakat saking sadaya macem penyakit
ingkang saged bahayakan kauripan manungsa serta jaga ketenteraman jiwa.

Pernikahan gadahi ancas ingkang sangat mulia inggih punika wujud suatu keluarga
ingkang bahagia, kekal abadi adedasar Ketuhanan Yang Maha Esa. sak punika jumbuh
kaliyan rumusan ingkang ngandut ing Undang-Undang Nomor 1 taun 1974 pasal 1
menawi: "Perkawinan punika ikatan lahir lan batin antawis tiyang wanita kaliyan
tiyang pria dados suami istri kaliyan ancas wujud keluarga (rumah tangga)
ingkang bahagia lan kekal adedasar Ketuhanan Yang Maha Esa."

saking segi agami Islam, syarat sah pernikahan ingkang wigati utaminipun kangge
nemtuaken sejak kapan sepasang pria lan wanita punika dipunhalalken ngelampahi
hubungan seksual sehingga terbebas dari perzinaan. Zina merupakan perbuatan yang
sangat kotor dan dapat merusak kauripan manungsa. ing agami Islam, zina inggih
punika perbuatan dosa ageng ingkang boten dados prekawis pribadi ingkang gadahi
gegayutan kaliyan Tuhan, ananging kalebet pelanggaran hukum lan wajib maringi
sanksi-sanksi kaliyan ingkang ngelampahi. ing Indonesia ingkang mayoritas
pendudukipun agami Islam, mila hukum Islam sangat ngaruhi sikap moral lan
kesadaran hukum masyarakatipun.

Agami Islam ginaaken tradisi perkawinan ingkang sederhana, kaliyan ancas supados
tiyang boten kajebak utawi terjerumus ing perzinaan. Tata cara ingkang sederhana
punika nampaknya sejalan kaliyan Undang-Undang Nomor 1 tahun 1974 pasal 2 ayat 1
yang berbunyi: "Perkawinan inggih punika sah menawi dipunampahi miturut hukum
saben-saben agama lan kepercayaannya." saking pasal kasebut kadasta maringi
peluang-peluang kangge anasir-anasir hukum adat kangge derek lan menawi berpadu
kaliyan hukum Islam ing perkawinan. sanesipun punika dipunsebabaken déning
kesadaran masyarakatnya ingkang nghendaki demikian. salah satunggaling tata cara
perkawinan adat ingkang tasih katingal ngantos sapunika inggih punika perkawinan
ingkang bot pada en kaserat pejabat ingkang gadahi berwenang utawi dipunsebap
nikah siri. Perkawinan punika namung dipunlampahi ing ngajeng penghulu utawi
kasil agama kaliyan menuhi syariat Islam prmila perkawinan punika boten ngantos
kacatet ing kantor ingkang gadahi wewenang kangge punika.

Perkawinan ing iggil miturut hukum Islam sampun kaanggep sah, menawi perkawinan
kasebut dipungayutaken kaliyan ketentuan Undang-Undang Nomor 1 pasal 2 ayat 2
taun 1974 babagan perkawinan punika berbunyi: "saben-saben perkawinan dipunserat
miturut peraturan perundang-undangan ingkang kalampahi." Dipertegas ing
undang-undang ingkang sami ing pasal 7 ayat 1 ingkang nyataaken menawi
perkawinan namung ngijinaken menawi pihak pria gayut usia 19 taun lan pihak
wanita sampun gayuh usia 16 tahun. mila tasih dereng cekap umur, ing pasal 7
ayat 2 njelenterehaken menawi perkawinan saged kasahen menawi nyuwundispensasi
ing pengadilan utawi pejabat sanes ingkang dipunpadosi kaliyan kalih tiyang
saking kedua orang tua pihak pria utawi pihak wanita.



https://jv.wikipedia.org/wiki/Monten%C3%A9gro

Républik Giri Cemeng (basa Serbiya/basa Giri Cemeng: Црна Гора / Crna Gora,
diucapaké /'t͡sr̩naː 'ɡɔra/, maknané "gunung ireng") ya iku nagara kang dumunung
ing Éropah Kidul, persisé ing tlatah Balkan lan wewatesan karo Segara Adriyatik
ing sisih kidul, Krowasiya ing sisih kulon, Bosniya-Hercegowina lan Serbiya ing
sisih lor, lan Albaniya ing sisih kidul. Kutha krajan nagara ya iku kutha
Podgoritsa.

Miturut konstitusiné, nagara iki minangka nagara demokratik, sosial, lan
ekologikal.

Ing tanggal 28 Juni 2006, Giri Cemeng dadi anggota ka-192 PBB. Pamilihan umum
kapisan sawijining pemilu parlemen sing dilaksanakaké ing tanggal 10 September
2006 ngasilaké koalisi sing dibentuk Perdhana Mentri Milo Dukanowic, Koalisi
Giri Cemeng Éropah minangka pamenang.

Secara internasional, Républik Giri Cemeng wewatesan karo Krowasiya,
Bosniya-Hercegowina (Républik Srpska), lan Albaniya.

Kutha utama Giri Cemeng ya iku: kutha krajan Podgoritsa (padunung 139.000),
Niksic (61.700), Plyewlya (18.800), lan Biyelo Polye (17.100). Tilas kutha
krajan karajan ya iku Setinye.



https://jv.wikipedia.org/wiki/Manga

Manga (漫画) (waca: man-ga, utawa ma-ng-ga) iku tembung komik jroning basa Jepang;
ing sajabaning Jepang, tembung kasebut dipigunakaké mligi kanggo mratélakaké
ngenani komik Jepang. Mangaka (漫画家) (waca: man-ga-ka, utawa ma-ng-ga-ka) iku
wong sing nggambar manga.

Majalah-majalah manga ing Jepang biasané dumadi saka sawetara judhul komik sing
sabel judhul ngisi watara 30-40 kaca majalah iku (siji chapter/bab).
Majalah-majalah kasebut biasané nduwèni kandelwatara 200 nganti 850 kaca.
Sawijining judhul manga sing suksès bisa kababar nganti mataun-taun kaya
"ジョジョの奇妙な冒険 / Jojo no Kimyō na Bōken / JoJo's Bizarre Adventure / Misi Rahasia".
Umumé, judhul-judhul sing suksès bisa diangkat dadi wangun animasi (utawa saiki
luwih dikenal kanthi istilah ANIME) contoné kaya Naruto, Bleach lan One Piece

Sawetara manga carita asliné bisa diangkat adhedhasar saka novel / visual novel,
contoné ya iku adhedhasarBasilisk" (ora beredar ing Indonésia) adhedhasar saka
novel "甲賀忍法帖, Kōga Ninpōchō" déning Futaro Yamada, sing nyaritakaké pertarungan
antara klan ninja Tsubagakure Iga lan klan ninja Manjidani Koga. Ana uga sing
ngangkat saka segi sejarah, kaya sejarah Telung Krajan (The Three Kingdom) kaya
Legenda Naga (Ryuuroden) lan sejarah-sejarah Jepang, kadhang ana sing nganggo
jeneng sing bener bener ana, ana uga sing nganggo tokoh fiktif

Sawisé sawetara suwéné, carita-carita saka majalah iku bakal dikumpulaké lan
dicithak jroning wangun buku ukuran biasa, sing disebut tankōbon (utawa kadhang
dikenal minangka istilah volume). Komik jroning wangun iki biasané dicithak ing
sadhuwuring kertas kualitas apik lan migunani tumrap wong-wong sing ora utawa
kesèd tuku majalah-majalah manga sing kababar mingguan sing nduwèni manéka
campuran carita/judhul. Saka wangun tankōbon ini manga biasané diterjemahaké
jroning basa-basa liya ing nagara-nagara liya kaya Indonésia.

Kanggo sawetara judhul (sing suksès) malah wis/bakal digawé vèrsi manungsa (Live
Action, utawa kadhang dicekak minangka L.A. ing jepang), sawetara judhul sing
wis diangkat dadi Live Action ya iku Death Note, Detektif Conan, GeGeGe no
Kintaro, Cutie Honie, Casshern, DevilMan, Saigake!! Otokojuku lan liya liyané

Sabanjuré sebagéan judhul uga bakal digawé (remake) manèh sacara internasional
déning prodhusèn ing sajabaning Jepang, kaya Amerika, sing gawé filem Live
Action Dragon Ball vèrsi Hollywood (20'th Century Fox), lan kabaré uga bakal
digawé vèrsi live action saka Death Note déning pihak prodhuser kulon.

Loro penerbit manga paling gedhé ing Jepang ya iku Shogakukan (小学館) lan Shueisha
(集英社).

Rata-rata mangaka ing Jepang migunakaké gaya/style prasaja jroning nggambar
manga. Nanging, gambar latar mburiné amèh kabèh manga digambar supaya realistis,
senadyan gambar karakteré bener-bener prasaja. Para mangaka nggambar prasaja
utamané ing pérangan rai, kanthi ciri khas mata gedhé, cangkem cilik lan irung
sajumput. Ana uga gaya nggambar Lolicon utawa Shotacon.

Ora kabèh manga digambaraké kanthi prasaja. Sawetara mangaka migunakaké style
sing realistis, senadyan jroning sawetara elemen isih bisa dikategori minangka
manga. Kaya contoné Vagabond, karya Takehiko Inoue sing nonjolaké panggunaan
arsir, proporsi seimbang lan setting sing realistis.[butuh rujukan] Vagabond
dikategori minangka manga amarga gaya penggambaran mata, sarta sawetara bagéan
sing simpel. Manga uga biasa digambar jroning monochrome lan gradasiné sing
biasa disebut tone.

Kanggo komik jangka panjang utawa sing nduwèni atusan volume, umumé seiring karo
perkembangan wektu, para mangaka bakal ngalami owah-owahan gorèsan sing cukup
signifikan.[butuh rujukan] Conto sing umum ing Indonésia manawa karaya Hojo
Tsukasa sing saka Cat Eyes owah dadi kaya jroning City Hunter. Utawa karya liya
Ah ! My Goddess sing diwiwiti taun 1988 lan nganti saiki isih terus lumaku. One
Piece and Naruto uga cukup owah yèn dibandhingaké ing gorèsan volume volume
wiwitan.[butuh rujukan]

Doujinshi ya iku sebutan tumrap manga sing digawé déning fans manga kasebut sing
nduwèni alur carita utawa ending sing béda saka manga asliné. Para fans iki
biasa mbagi gethol-tular, didol sacara indie ing toko doujinshi, utawa mèlu
konvensi akbar doujinshi sing biasa disebut Comiket. Ing kéné didol èwon judhul
doujinshi saben taun. Pengunjungé bisa ngancik 400.000 wong.

Doujinshi dhéwé kadhangkala dadi batu loncatan kanggo dadi mangaka. Ken Akamatsu
(Love Hina, Negima) uga kerep gawé dojin karyané dhéwé. Manga sing mawa téma
hentai biasané ya iku dojin saka manga tinamtu sing wis misuwur. Biasané
karakter manga kasebut pancèn didésain supaya dadi "sasaran" para dojin-ka
(sebutan tumrap sing gawé dojin, padha karo manga-ka).

Loro penerbit manga paling gedhé ing Indonésia ya iku Elex Media Komputindo lan
m&c Comics sing dadi bagéan saka klompok Gramedia. Watara taun 2005, klompok
Gramedia uga wis mbabar Level Comics, sing luwih kafokus marang penerbitan
manga-manga genre Seinen (dewasa) Sawetara judhul (sing wis diterjemahaké /
dikenal jroning basa Indonésia) sing wis nganggo format wacan ala Jepang (raw)
ya iku :

Biasané disebut "hentai" (変態) jroning basa Inggris, senadyan istilah ecchi (Ｈ)
luwih kerep dianggo. Ecchi dhéwé sakbeneré minangka cara panyebutan wong Jepang
kanggo aksara "H" saka tembung 'hentai'.



https://jv.wikipedia.org/wiki/Lionel_Messi

Lionel Messi utawa Messi punika salah sawijiné pemain ana ing club Barcelona.
Lionel Messi kang jeneng asliné Lionel Andrés Messi (lair ing Rosario,
Argentina, 24 Juni 1987; umur 24 taun) ya iku pemain ngarep bal-balan Argentina
sing saiki maén ana ing Barcelona lan tim nasional Argentina. Messi kerep
diparabi “maradona anyar” amarga akèh padhané ya iku awaké péndék, luwih sikil
kiwa, jago dribel bal, lan pinter ngliwati mungsuh. Messi miwiti karir bal-balan
umur liman taun, Umur sewelas taun dhèwèké miwiti karir ana ing klub lokal.
Messi padatan main ing posisi gelandang serang utawa penyerang. Messi dikenal
nduwèni dribble sing apik sing sarta umpan-umpan sing akurat. Taun 2005
Barcelona nawakaké kontrak tekan 2010 regané €150 juta, €30 juta luwih dhuwur
tinimbang kontrak Ronaldo rikala iku. Bareng karo Barcelona taun 2009, dhèwèké
isoh olih nem gelar. Dhèwèké uga dadi pemain paling apik Éropah lan Dunia. Salah
siji kalawarti saka Perancis France Football ngliris daptar pemain bal kanthi
gaji paling gedhe. Lionel Messi dadi peringkat siji kanthi gaji paling akeh.
Pemain Barcelona iki dikira-kirakake éntuk gaji nganti 33 juta euro per taune.
Gaji iku dikumpulake saka gaji, bonus, lan kontrak iklan liyane.

Messi lair ing Rosario, Argentina tanggal 24 Juni 1987, anak saka Jorge Horacio
Messi lan Celia María Cuccittini iki pancén katon jago bal-balan wiwit cilik.
September 2000, nalika umuré sewelas taun, Messi ngalami gangguan hormon lan
dikhawatirké ora isoh tumbuh normal. River Plate sajané pengin jupuk messi
ananging ora kuat mbayar $800 per wulan nggo ngobati. Untungé Barcelona gelem
mbayari kabèh biayané, nanging keluargané gelem pindah ing Spanyol. Yén Messi
ora terapi hormon, awaké Lionel Messi mung isoh tekan 150-an céntiméter waé.
Kurangan hormon pertumbuhan (growth hormone deficeincy) nggawé dhuwuré messi ora
lancar lan penyakit iki uga nyerang wong akèh ing donya.



https://jv.wikipedia.org/wiki/Kutha_Surabaya

Kutha Surabaya iku kutha krajan Propinsi Jawa Wétan, Indonésia. Jembar wewengkon
kutha iki ± 274,06 km². Kutha iki kalebu kutha gedhé urutan nomer loro sakwisé
Jakarta, nanging yèn Jakarta dipérang miturut wewengkon administasi ya iku
Jakarta Pusat, Jakarta Lor, Jakarta Kidul, Jakarta Wétan, Jakarta Kulon lan
Kapuloan Seribu, yèn Surabaya ora dipérang. Mulanè Surabaya banjur dadi kutha
sing paling gedhé sak Indonésia. Surabaya uga dadi panggonan kumpul para sudagar
kawasan sisih wétan Indonésia. Surabaya uga dadi papan miyose Présidhèn
Indonésia kang sapisan, ya iku Ir. Soekarno

Jeneng Surabaya wiwit ana nalika jaman kraton Majapahit. Jeneng Surabaya kadapuk
saka rong ukara ya iku Sura lan Baya. Simbol iki sejatiné kanggo nggambaraké
prastawa héroik sing naté kadadéyan ing Ujung Galuh, ya iku prastawa perang
antarané tentara Radén Widjaja klawan tentara Tar Tar nalika surya kaping 31 Mei
1293. Awit saka iku tanggal kasebut dadi tanggal lairé kutha Surabaya. Purwakané
Surabaya iku awujud padésan ing pinggir kali.jeneng – jeneng désa sing isih
dienggo nganti tekan saiki kayata Kaliasin, Kaliwaron, Kalidami, Kétabangkali,
Kalikepiting, Darmokali, lan sakpituruté minangka wujud kang bisa njlentrehaké
manawa Surabaya iku papan kang sugih banyu lan kali. Surabaya dadi jalur
patémonan antarané wong ing alas Jawa klawan wong njaba, amarga Surabaya
dumunung ing pinggir segara. Taun 1612 Surabaya dadi pusat dagang. Akèh prau
kang labuh ing kali Kalimas tumuju plosok Surabaya. Kutha Surabaya uga duwé
gegayutan karo révolusi kamardikan Indonésia. Wiwit jajahan Walanda uga Jepang,
Arék Surabaya perang kanggo ngrebut kamardikan Indonésia. . Prastawa mau
kadadeyan nganti tekan tanggal 10 Novémber 1945, Arék Surabaya kasil nguwasani
Hotèl Oranye (saiki Hotèl Majapahit) kang nalika iku dadi simbol kolonialisme.
Awit saka iku sepréné tanggal 10 Novémber dianakaké upacara kanggo mèngeti dina
Pahlawan. Ora mung iku, barang - barang tilas jajahan uga isih katon ing kutha
Surabaya mawi bangunan - bangunan kuno.

Sisih Lor : Selat Madura Sisih Wetan : Selat Madura Sisih Kidul : Kabupatèn
Sidaharja Sisih Kulon : Kabupatèn Gresik

Jembar wewengkon kutha iki ana 33.306,30 Ha. Kapérang dadi 31 kacamatan lan 160
désa utawa kalurahan.

Kutha Surabaya ketata saka 31 kacamatan, kalurahan lan désa. Kacamatan-Kacamatan
ing kutha Surabaya ya iku:

Peters, Robbie (2013). Surabaya, 1945 - 2010: Neighbourhood, State, and Economy
in Indonesia's City of Struggle. Singapore: Nationa University of Singapore.
ISBN 978-87-7694-121-5. 



https://jv.wikipedia.org/wiki/Kirgizstan

Kirgizstan (Basa Kirgiz: Кыргызстан) sing biyèn, sadurungé pisah saka Uni Sovyèt
ditepungi minangka Kirgisia utawa Kirgizia iku nagara sing dumunung ing Asia
Tengah. Wewatesan karo Républik Rakyat Tiongkok, Kazakhstan, Tajikistan, lan
Uzbekistan. Kutha krajané ana ing Bishkek (biyèn Frunze).

Kirgizstan dianeksasi déningKakaisaran Rusia ing 1864; nagara iki ngéntukaké
kamardikan taun 1991. Ing sangisoré Uni Soviet, Kirgizstan dadi Républik
Sosialis Soviet taun 1937 kanthi jeneng jangkep Républik Sosialis Soviet
Kirgizia (utawa RSS Kirgizia).

Taun 2005, kadadéyan karusuhan ing Kirgizstan sing mudhunaké presidhèn Askar
Akayevich Akayev.

Kirgizstan dipérang dadi 7 oblast (jamak: oblasttar; saka basa Rusia sing tegesé
wewengkon utawa propinsi) lan 1 kutha (shaar). Saliyané Bishkek, kutha krajan
propinsi Osh, Osh, uga nduwèni status shaar. Kapitu oblast lan loro shaar
kasebut ya iku (dikanthèni jeneng kutha krajané):

Oblast sabanjuré dipérang manèh dadi raions (dhistrik), sing diprintah para
pejabat sing dilantik déning pamaréntah pusat. Komunitas njaba kutha, sing
cacahé nganti 20 pamukiman cilik, nduwèni kakuwasaan dhéwé kanthi walikutha lan
déwan kutha.



https://jv.wikipedia.org/wiki/Ket%C3%A9la_pohung

Ketéla pohung utawa singkong utawa kaspé, utawa jroning Basa Indonésia ubi kayu
utawa ubi pohon, iku tetanduran taunan tropika lan subtropika saka kulawarga
Euphorbiaceae. Uwiné dikenal minangka panganan pokok sing ngasilaké karbohidrat
lan godhongé minangka janganan.

Téla pohong ing tlatah Surabaya karan menyok, ing tlatah Banyumasan diarani
bodin, yèn ing tlatah Kulonprogo sisih lor lan sebagéan Magelang sinebut jendal
ya iku jinis tetanduran kang biyasa ditandur ana ing tegalan ing mangsa
rendheng. Tela kang ditandur ing taun tropika lan subtropika asalé saka
kulawarga Euphorbiaceae. Umbiné mumpangaté akeh, salah sijiné bisa kanggo bahan
panganan pokok lan ngasilaké karbohidrat lan godhong bisa kanggo sayuran.
Godhong téla iku jenengé jlegur. Umbi téla kang ana ing lemah (siti)
mertandhakaké, tetanduran iki kagolong ing suku palakepedhem, nduwèni oyot kang
dadi pohung utawa umbi. Kanthi nduwèni titikan wujudé rata-rata gilig lan
lonjong. Ing pohong nduwèni garis tengah kurang luweh 2–3 cm lan dawané
kira-kira 50–80 cm. Dawa lan gedhené téla bisa diprabawai saka jinisé kang
ditandur ana ing tegalan. Werniné tela ana loro putih lan kuning.

Jinis ketéla pohung Manihot esculenta sepisanan dikenal ing Amérika Kidul banjur
tumangkar ing mangsa pra-sejarah ing Brasil lan Paraguay. Jinis-jinis modhèrn
saka spesies sing wis dibudidaya bisa ditemokaké tuwuh ing Brasil kidul.
Senadyan spesies Manihot sing liar akèh, kabèh varitas M. esculenta bisa
dibudidaya.

Prodhuksi ketéla pohung donya dikira-kira ngancik 184 yuta ton ing taun 2002.
Sebagéan gedhé prodhuksi diasilaké ing Afrika 99,1 yuta ton lan 33,2 yuta ton
ing Amérika Latin lan Kapuloan Karibia. Téla ditandur ing Indonésia kanggo
panganan pokok (mangsa iku Hindhia Walanda) lan didol ing taun 1810, lan
sakdurungé dikenalaké karo wong Portugis ing abad ke-16 ning Nuswantara saka
Brasil.

Ing sawetara nagara, ketéla pohung wis akèh digawé bahan bakar ethanol, lan
ketéla pohung dadi bahan bakar wigati .

Ketéla pohung biasa dipigunakaké minangka panganan kéwan. Damèn godhong ketéla
pohung sing wis digaringaké sedina utawa rong dina dianggo panganan kéwan
kayadéné sapi, wedhus utawa wedhus gibas.



https://jv.wikipedia.org/wiki/Kembang

Kembang (flos) iku struktur reprodhuksi sèksual tetanduran ngembang (divisio
Magnoliophyta utawa Angiospermae, "tetanduran wiji katutup"). Ing kembang ana
organ reprodhuksi (benang sari lan putik). Kembang sadina-dina uga dianggo
nyebut struktur kang sacara botani diarani kembang majemuk utawa inflorescence.
Kembang majemuk iku kumpulan kembang-kembang sing ngumpul ing sakroncèn. Ing
kontèks iki, satuan kembang sing nyusun kembang majemuk diarani floret.

Kembang fungsi utamané ngasilaké wiji. Penyerbukan lan pembuahan dumadi ing
kembang. Sawisé pembuahan, kembang bakal dadi woh. Woh iku struktur sing nggawa
wiji.

Fungsi biologi kembang ya iku minangka wadhah manunggalé gamet jantan|jantan
(mikrospora) lan betina (makrospora) kanggo ngasilaké wiji. Prosès diwiwiti
kanthi panyerbukan, banjur pambuahan, lan diterusaké karo pambentukan wiji.

Manungsa kawit biyèn seneng karo kembang, khususé sing manéka warna. Kembang
dadi salah sawijine panentu pangaji sawijining tetanduran minangka tetanduran
hias.

Kembang iku batang lan godhong sing kamodhifikasi. Modhifikasi iki disebabaké
déning pangasilan sawijining enzim sing dirangsang déning sapérangan fitohormon
tinentu. Pambentukan kembang dikendhalèkaké sacara genetik lan ing akèh jinis
diindhuksi déning owah-owahan lingkungan tinentu, kayata suhu asor, suwéné kena
cahya, lan sumadiyané banyu (deleng artikel Pambentukan kembang).

Kembang mèh mesthi duwé wujud simètris, sing asring bisa digunakaké minangka
panyiri sawijining takson. Ana loro wujud kembang adhedhasar simetri bentuké:
aktinomorf ("duwé wujud lintang", simètri radhial) lan zigomorf (simètri kaca
pengilon). Wujud aktinomorf luwih akèh ditemoni.



https://jv.wikipedia.org/wiki/Kemangga

Kemangga, (jeneng liya mangga utawa kalamangga, sok-sokan angga-angga), iku
sajinis kéwan kanthi awak ros-rosan (Arthropoda) mawa rong sègmèn badan, patang
pasang sikil, ora duwé sewiwi lan ora duwé cangkem pamamah. Kabèh jinis
angga-angga digolongaké ing ordo Araneae; lan padha karo kalajengking, tumo,
caplak lan kerabaté—kabèh sing sikilé wolu—dilebokaké ing kelas Arachnida. Elmu
sing nyinaoni ngenani angga-angga ya iku arachnologi.

Angga-angga arupa kéwan pamangsa (karnivora), malah kadhang uga kanibal. Mangsa
utamané ya iku srangga. Mèh kabèh jinis angga-angga, kejaba watara 150 spesies
saka suku Uloboridae lan Holarchaeidae, lan subordo Mesothelae, bisa nyuntikaké
wisa liwat sapasang taringé marang mungsuh utawa mangsané. Senadyan mangkono,
saka puluhan éwu spesies sing ana, mung watara 200 spesies kang wisane bisa
mbebayani kanggo manungsa.

Ora kabèh angga-angga gawé sawang kanggo nyekel mangsa, nanging kabèh bisa
ngasilaké bolah sutra utawa lamat—ya iku leran serat protein sing tipis nanging
kuwat—saka kelenjar (disebut spinneret) sing ana ing bagéyan mburi badané. Serat
sutra iki banget migunani kanggo mbiyantu obahé angga-angga, ngayun saka papan
siji menyang papan liyané, njiret mangsa, nggawé kanthong endhog, nglindhungi
bolongan susuh, lan liya-liyané.

Ora kaya srangga sing duwé telung bagéyan badan, angga-angga mung duwé loro.
Sègmèn bagéyan ngarep diarani cephalothorax utawa prosoma, sing sabeneré arupa
gabungan saka endhas lan dhadha (thorax). Éwadéné sègmèn bagéyan mburi diarani
abdomen (weteng) utawa opisthosoma. Antara cephalothorax lan abdomen ana
panyambung tipis sing dijenengi pedicle utawa pedicellus.

Ing cephalothorax ana patang pasang sikil, lan siji tekan patang pasang mata.
Saliyané sepasang rahang kanthi suing gedhé (diarani chelicera), ana uga
sepasang utawa sapérangan alat pambiyantu cangkem sarupa tangan sing diarani
pedipalpus. Ing sapérangan jinis angga-angga, pedipalpus ing kéwan jantan diwasa
saya gedhé lan malih fungsiné minangka alat pambiyantu nalika kawin.

Angga-angga ora duwé cangkem utawa untu kanggo mamah. Minangka gantiné, cangkem
angga-angga arupa alat panyedhot kanggo nyedhot cuwèran badan mangsané.

Mata angga-angga umumé arupa mata tunggal (mata mawa lensa tunggal), lan dudu
mata majemuk kaya ing srangga. Akèh-akèhé angga-angga duwé pandelengan sing ora
patiya apik, ora bisa mbédakaké werna, utawa mung sing sensitive marang padhang
lan peteng. Angga-angga sing manggon ing guwa malah ana sing wuta. Kejaba ing
sapérangan angga-angga pamburu sing duwé pandelengan tajem lan apik, klebu
nalika ngenali werna.

Familia kang kacithak kandel nduwèni siji utawa pira-pira spesies kang nduwèni
wisa.



https://jv.wikipedia.org/wiki/Julius_Caesar

Gaius Julius Caesar (Latin: C•IVLIVS•C•F•C•N•CAESAR¹) (13 Juli 100 SM–15 Maret
44 SM) punika setunggaling pamimpin militer lan politikus Romawi ingkang
panguwaosipun dhumateng Gallia Comata ndadosaken Romawi tambah wiyar dumugi
Oceanus Atlanticus. Panjenenganipun mandhegani serangan Romawi sepisanan
dhumateng Britania, lan ngenalaken prabawa Romawi dhumateng Gaul (Perancis
sapunika).

Julius Caesar perang lan menangaken setunggaling perang sedulur ingkang
ndadosaken panjenenganipun panguwaos paling ampuh ing Romawi, lan miwiti
réformasi ageng-agengan dhumateng masyarakat lan pamaréntah Romawi.
Panjenenganipun dados diktator seumur hidup, lan musataken pamaréntahan ingkang
saya lemah ing républik kasebat.

Caesar séda tanggal 15 Maret 44 SM amargi dipuntusuk ngantos séda déning Marcus
Junius Brutus lan sapérangan sénator Romawi. Aksi penyédanan dhumateng Caesar
ing dinten Idi Maret kasebat dados pamicu perang sedulur kaping kalih ingkang
dados pungkasaning Républik Romawi lan awal Kekaisaran Romawi ing saandhaping
panguwaosipun putu kakungipun lan putra angkatipun, Kaisar Augustus.

Kampanye militer Julius Caesar dipunmangertos sacara detil saking seratanipun
piyambak Kempalan Komentar (Commentarii), lan kathah saking criyos gesangipun
ingkang dipunrekam sajarawan kados Gaius Suetonius Tranquillus, Mestrius
Plutarch, lan Lucius Cassius Dio.

1- Gaius Iulius Gaii Filius Gaii Nepos Caesar, ing basa Indonésia "Kaisar Julius
Gaius, putra Gaius, cucu Gaius".



https://jv.wikipedia.org/wiki/Jihad

Jihad ( جهاد ) iku berjuang kanthi temenan miturut syariat Islam.. Jihad
dilaksanakaké kanggo ngayahi misi utama manungsa ya iku negakaké Din Allah utawa
njaga Din tetep tegak, kanthi cara-cara sarujuk karo garis perjuangan para Rasul
lan Al-Quran. Jihad sing dilaksanakaké Rasul iku dhakwah supaya manungsa
ninggalaké kamusyrikan lan bali marang aturan Allah, nyucèkaké qalbu, maringi
pengajaran marang ummat lan ndhidhik manungsa supaya sarujuk karo tujuan
panciptaané ya iku dadi khalifah Allah ing lumahing bumi. Jihad iku minangka
pilar kakuwatan umat Islam kawit biyèn nganti dina akhir. Jihad banget dipahami
déning musuh-musuh Allah Swt sahingga kanggo bisa ngalahake umat Muhammad Saw
iki, musuh-musuh padha usaha kanggo ngrusak hakikat jihad. Salah sijine kanthi
nylewengake hakikat jihad dadi mung “usaha kanthi tenanan”. Dhèwèké ngandhakake
iku kanthi alesan manawa akar tembung “jihad” ya iku “mujadalah” kang pancen
artine tenanan.

Ing al-Quran lan Sunnah, tembung jihaad diwenenhi arti anyar saka syariat saka
arti asal (basane) utawa pinuju makna kang luwih khusus, ya iku, ”ngetokake
kabèh kemam-puan kanggo perang ing dalan Allah, kanthi langsung, karo bantuan
keuangan, pendapat (pemikiran), ngakehi kuantitas (taktsiir al-sawaad) utawa
liyane (Ibn 'Abidiin, Haasyiyah, juz III, hal. 336). Dadi jihad maknané perang
ing dalan Allah.

Jihad saka basa al-Qur’an. Dadi pemahamané uga kudu Qur’ani dudu mung basa Arab
ing endi wong-wong kaya Abu Lahab lan para kafirin Quraiys uga nggunakaké amarga
senadyan basané padha, tapi nduwèni makna lan hakikat kan béda. Sanajan
padha-padha basa Arab, nanging apa kang metu saka lambéné kaya Abu Lahab utawa
sawijining pemuka kafirin Quraiys, karo apa kang metu saka lisan Rasulullah Saw
lan para sahabat temtu beda.

Para ulama shalafus-shalih kawit biyèn tekan saiki ora ana béda pendapat ngenani
jihad, ya iku perang ing dalan Allah Swt kanthi niat: urip mulya utawa Mati
Syahid. Dadi dudu mung tenanan nglakoni sesuatu. Menawa ana ulama kang ngomong
jihad iku mung sekadar tenanan, mula iku wis mbuktekake marang kita manawa wong
iku lagi nglayani kepentingan musuh-musuh Allah Swt ing sajroning ngrusak salah
sijine pilar kekuatan umat iki.

Ana upaya anyar kang diciptakake déning musuh-musuh Islam, ya iku ngilangake
makna sarta prabawa istilah-istilah Islam ing satengahing kaum Muslim. Salah
siji istilah kang dièliminir lan dikaburaké ya iku istilah jihad, iki kanggo
nyiptakake stereotipe negatif ngenani jihad, mujahid lan syahid, tapi uga kanthi
ngalihake makna jihad kang syar’i tumuju pengerten jihad kang lughawi (sifate
luwih umum).

Jihad nduwèni tingkatan. Tenanan nglakoni sawenèh ana ing tingkatan paling
ngisor, jihad paling dhuwur ya iku Qital utawa Jihad fi Sabilillah, perang ing
dalan Allah Swt.

Terorisme ora bisa dikategori minangka Jihad; Jihad jroning wangun perang kudu
jelas pihak-pihak endi waé sing kalibet jroning paprangan, kayadéné perang sing
dilakoni Nabi Muhammad sing makili Madinah nglawan Makkah lan sekuthu-sekuthuné.
Alesan perang kasebut utamané dipicu déning kezaliman kaum Quraisy sing
nglanggar hak urip kaum Muslimin sing ana ing Makkah (kalebu perampasan harta
kasugihan kaum Muslimin sarta pangusiran).

Kena apa kowé ora gelem perang ing dalan Allah lan (mbéla) wong-wong sing lemah
lanang, wanita-wanita lan bocah-bocah sing kabèh padha dedonga: "Duh Gusti,
wetokaké kita saka negri iki (Mekah) sing zalim padunungé lan paringi kita
pelindhung saka sisih Panjenengan, lan paringi kita panulung saka sisih
Panjenengan !".(QS 4:75)

Perang sing nganggo jeneng negakaké Islam nanging ora nuruti Sunnah Rasul ora
bisa disebut Jihad. Sunnah Rasul kanggo negakaké Islam diwiwiti saka dakwah
tanpa kakerasan, hijrah menyang wewengkon sing aman lan nampa dhakwah Rasul,
banjur mujudaké sawijining masarakat Islami (Ummah) sing duwé angkah negakaké
Kakuwasan Allah ing bumi.

"Perangi wong-wong sing ora duwé iman marang Allah lan ora (uga) marang dina
kiyamat lan ora ngaramaké apa sing wis dikaramaké déning Allah lan Rasul-É lan
ora duwé agama sing bener (agama Allah<-islam), (yaitu wong-wong) sing diparingi
Al Kitab, nganti mbayar jizyah kanthi patuh déné wong-wong iku jroning kahanan
tundhuk."



https://jv.wikipedia.org/wiki/Jeruk

Jeruk iku tetanduran perdu tropis lan subtropis sing ngasilaké woh sing jenengé
padha. Woh jeruk iku bunder. Kulité ana sing ijo, ana sing kuning. Rasané ana
sing kecut, ana sing legi. Jeruk iku kalebu pala gumantung, ya iku wit-witan
kang gumandhul ana ing dhuwur wit.

Salah sijining penelitian kang jenenge Daily Mail njléntréhaké yèn woh jeruk
keprok utawa Citrus reticulata uga bisa ncegah penyakit liyané, kayata diabétes,
stroke lan kanggo penderita obésitas. Jeruk keprok uga bisa nglunturaké lemak.
Jeruk keprok ngandhut nobiletin, ya iku pigmén utawa zat warna kang ditemokaké
ing kulit jeruk keprok. Jeruk iki uga nduwèni tangeritin, ya iku senyawa
antikanker. Tangeritin kalebu senyawa methoxyflavone kang nduwé poténsi agén
antikanker. Peneliti saka University of Western Ontario, Kanada, njléntréhaké
yèn tikus kang diwénéhi nobiletin bisa njaga awaké saka obesitas. Panelitén Dr
Huff's nemokaké flavonoid, naringenin, ing jeruk bali kang uga bisa nyegah
obesitas lan sindrom metabolik. Ananging flavonoid jeruk keprok luwih akèh
tinimbang kang ana ing jeruk bali.

Jeruk Keprok utawa Citrus Nobilis Lour urip ing laladan tropis lan subtropis.
Jeruk iki populer ing masyarakat. Yen wis mateng rasané legi, sak liyané énak
dipangan, kulit jeruk keprok uga bisa nyegah kanker.

Jeruk Purut nduwèni jeneng latin Citrus hystrix D.C. utawa C. paeda Miq. Jeruk
purut kalebu familia rutaceae. Jeruk purut akèh urip ing pekarangan omah utawa
ing kebon. Godhongé kalebu godhong majemuk kang nyirip lan nduwèni anakan
godhong siji.

Wujud godhongé bulat telur nganti lonjong, pangkal godhongé bunder utawa tumpul,
pucuk godhongé lincip lan beringgit, dawané 8-15 cm, ambane 2-6 cm, godhongé
lunyu lan ana bintil-bintil cilik kang wernané bening. Godhong bagian ndhuwur
wernané ijo tua rada keling-keling, déné godhong bagian ngisor wernané ijo nom
utawa ijo rada kuning, burem. Yèn diremes godhongé ambuné wangi.

Kembangé nduwèni wujud kaya bintang, wernané putih rada abang utawa putih rada
kuning. Jeruk purut bentuké bulat telur, kulité ijo ana kerut-kerutane, lan
mrenthel-mrenthel. Jeruk purut rasané kecut rada pait, biyasané kanggo masak,
nggawé jajanan utawa manisan. Cangkok lan wiji dadi cara paling apik kanggo
nangkaraké jeruk purut.

Sumatera: unte mukur, u. pangir (Batak), lemau purut, l. sarakan Lampung), lemao
puruik (Minangkabau), dema kafalo (Nias). Jawa: limau purut, jeruk wangi, jeruk
purut (Sunda, Jawa). Bali: jeruk linglang, jeruk purut.Flores: mude matang
busur, mude nelu. Sulawesi: ahusi lepea (Seram), lemo puru (Bragi.s). Maluku:
Munte kereng (Alf'uru), usi ela (Amhoh), lemo jobatai, wama faleela (Halmahera).
NAMA ASING Kaffir lime leaf and zest (I), bai magrut (T), Kabuyao, percupin
orange, citron combara. NAMA SIMPLISIA Citri hystricis Folium (daun jeruk
purut), Citri hystricis Pericaipium (kulit buah jeruk purut).

Jeruk bali akèh manfaate tumprap kasehatan. Jeruk bali ngandhut pektin luwih
akèh tinimbang jeruk liyane.Pektin iki bisa ngurangi kolésterol lan uga bisa
ngurangi risiko penyakit jantung. Rasane kecut legi lan bentuke bunder, ukurané
luwih gedhé tinimbang jeruk liyane. Kulit jeruk bali biyasané kanggo nggawé
dolanan mobil-mobilan. Ananging dolanan iki biyasane mung kanggo bocah sing urip
ing desa. Daging jeruk bali ambune seger Lan ngandhut akèh banyu. Jeruk iki bisa
dipangan langsung sawise dionceki utawa kanggo campuran salad lan rujak.

Daging putih kang ana ing antarané kulit njaba lan woh kang ana banyuné, bisa
digawé manisan. Daging putih iki nduwèni kelenjar minyak. Ing Vietnam kembang
jeruk bali kang wangi dienggo nggawe farfum. Kayu jeruk bali uga kanggo nggawe
alat dapur.

Para panaliti saka Universitas Jagiellonian Polen njléntréhaké yèn jeruk bali
ngandhut antibaktéri lan antioksidan kang bisa nenangaké sistem getah weteng. Dr
Thomas Brzozowski ketuwa panaliti nyaranaké supaya wong kang nandang penyakit
tukak lambung mangan jeruk bali sajroné diet.

Jeruk bali uga bisa kanggo kaséhatan jantung lan lambung. Jeruk bali nduwèni
kadar vitamin C kang akéh. Saéngga apik kanggo kaséhatan gusi. Para panaliti ing
Universitas Friedrich Schiller, Jerman nduwèni panemu yèn ana korélasi antarané
kaséhatan gusi karo mangan jeruk bali.

Jeruk bali bisa ngobati diabétés. Naringenin, antioksidan kang dadi sumber rasa
pait ing jeruk bali bisa dadi obat kanggo ngobati diabetes tipe 2. Penyakit
diabetes disebabaké amarga awak ora bisa nggawé hormon insulin kang cukup kanggo
ngatur gula darah. Naringenin mbiyantu ningkataké produksi insulin ing awak.
Saliyane iku, naringenin uga mbiyantu ncegah penyakit obésitas.

Jeruk bisa diolah dadi sirup jeruk, sari buah kang bentuké serbuk, kanggo nggawé
sambel kayata jeruk limau (Citrus amblycarpa)kang akèh dibudidayakake ing
laladan Majalengka, Jawa Barat. Jeruk uga bisa digawé puding jeruk, jus jeruk,
lan kulit jeruk bali bisa digawé manisan kang legi rasané.



https://jv.wikipedia.org/wiki/Jan_Mayen

Pulo Jan Mayen minangka bagéyan saka Norwegia kang dumunung ing antara Lemah Ijo
lan Norwegia Dharatan. Kanthi jembar wewengkon udakara 373 km², sebagéyan tlatah
pulo vulkanik iki arupa pegunungan kang dislimuti déning gletser. Titik paling
djuwur ana ing Gunung Beerenberg (2.277 m). Tlatah genting misahaké pulo iki
dadi rong bagéyan.

Pulo Jan Mayen ora ndarbèni sumber daya alam kang bisa dieksploitasi. Kagiatan
ékonomi mung wates layanan kanggo para pekerja stasiun meteorologi lan radhio
Norwegia ing pulo iku. Kanthi garis pantè dawané 124,1 km, pulo iki mung
ndarbèni pelabuhan lepas pantè (offshore anchorages).

Wiwit taun 1995, Jan Mayen dipimpin déning gubernur kabupatèn (fylkesmann)
Nordland; nanging saetara pejabat wis diutus dadi komandan stasiun Layanan
Komunikasi Pertahanan Norwegia.

Henry Hudson nemokaké pulo iki taun 1607 lan njenengaké Tutches Hudson utawa
Touches. Sawisé iku, sawetara ahli pelayaran uga ngeklaim wis nemokaké lan
ngowahi jeneng pulo iku. Taun 1611, sawetara nelayan penangkap ikan paus saka
Hull njenengaké Pulo Trinitas; taun 1612 warga Perancis Jean Vrolicq njenengaké
Ile de Richelieu; lan taun 1614 Joris Carolus mènèhi jeneng salah siji tanjung
Jan Meys Hoeck, kang dijupuk saka jeneng kapten kapalé. Jeneng "Jan Mayen" dhéwé
dijupuk saka jeneng kang diwènèhké déning Carolus. Déné panemon taun 1611 kang
diklaim déning Jan Mayen saka Walanda ora ndarbèni bukti kang kuwat.

Pulau Jan Mayen dipanggoni déning personel kang ngoperasèkaké pangkalan Navigasi
Jarak Jauh (Loran-C) kanthi 14 staf lan stasiun layanan cuaca kanthi 4 staf. Ora
ana warga pribumi ing pulo iku.



https://jv.wikipedia.org/wiki/Jagung

Jagung iku panganan dhasar sing wigati nomer loro sajagat sawisé gandum lan
sadurungé beras. Ing tanah Jawa lan sakitaré utamané wong Madura sing dhemen
mangan jagung.

Jagung bisa thukul ing tlatah garing mulané disenengi wong Madura. Jagung
sejatiné asalé saka jagat bawana Amérika. Para nimpuna ngira-ngira yèn jagung
wis ditandur manungsa kurang luwih 6.500 - 12.000 taun kapungkur.

Jagung bisa digawé panganan werna-werna, kayata marning, brondong, lepet jagung
lan bakwan jagung. Yèn digawé glepung jenengé maizéna, kena kanggo gawé jenang,
nyamikan, kué putri ayu lan liya-liyané. Godhong jagung bisa kanggo pakan sapi.

Jagung kalebu bahan pangan sing nanduré gampang lan akèh paédahé. Mangsa ketiga
utawa rendheng bisa nandur jagung. Yén ketiga kudu gelem nyirami. Rabuké cukup
rabuk kandhang lan uréa.

Jagung pipilan minangka komodhitas perdhagangan donya. Umume jagung kang didol
kanggo pakan ternak lan kanggo gawe glepung maizena. Adhedhasar dhata FAO,
prodhuksi jagung donya taun 2013 yaiku 1.018 yuta ton luwih pipilan garing.
Dhata prodhuksi saka sumber kang padha miturut negara pangasil. Dhata iki ora
nglebokake prodhuksi jagung manis, jagung nom (babycorn), lan jagung kanggo
ijonan pakan ternak.



https://jv.wikipedia.org/wiki/Imigrasi

Imigrasi punika pepindhahan tiyang saking satunggiling nagari-bangsa
(nation-state) nuju nagari sanès, ing pundit tiyang punika sanès warga nagari.
Imigrasi ngrujuk ing pepindhahan kanggé netep permanèn ingkang dipunlampahi
dmening imigran, éwadéné turis lan pandhateng kanggé jangka wekdal cekak boten
dipunanggep imigran. Éwadéné mekaten, migrasi pegawé musiman (umumipun kanggé
periode kirang saking setunggal taun) asring dipunanggep minangka wangun
imigrasi. PBB nginten wonten kirang langkung 190 yuta imigran internasional ing
taun 2005, kirang langkung 3% saking populasi donya. Sisanipun netep ing nagara
wiyosanipun piyambak utawi nagari panerusipun.

Éwadéné migrasi manungsa sampun dumados maéwu-éwu taun, konsèp modhèrn imigrasi,
khususipun ing abad kaping 19, kakait kaliyan perkembangan nagari-bangsa kanthi
kriteria kawarganagaraan ingkang cetha, paspor, pangawasan wewatesan permanèn,
sarta hukum kawarganagaraan. Kawarganagaraan saking sawijining nagari maringi
hak-hak khusus marang pandunung nagara kasebat, sauntawis para imigran
dipunwatesi déning hukum imigrasi. Nagari-bangsa ndamel imigrasi dados
sawijining isu pulitik; per dhéfinisi Nagari-bangsa punika tanah air sawijining
bangsa ingkang dipuntengeri déning pepadhan etnis lan utawi budaya, éwadéné
imigran kagungan etnis lan budaya ingkang bènten. Perkawis puniki sok njalari
sawijining kategangan sosial, xenofobia, lan konflik idhèntitas nasional ing
kathah nagari majeng.



https://jv.wikipedia.org/wiki/Hubungan_internasional

Hubungan Internasional, utawa kerep dicekak HI, iku cawang saka èlmu pulitik,
arupa studi bab persoalan-persoalan manca nagara lan isu-isu global antarané
nagara-nagara jroning sistem internasional, kalebu peran nagara-nagara,
organisasi-organisasi antar pamaréntah, organisasi-organisasi non pamaréntah
utawa lembaga swadaya masyarakat, lan perusahaan-perusahaan multinasional.
Hubungan Internasional iku bidang akademis lan kawicaksanan publik kang sifaté
positif utawa normatif amarga Hubungan Internasional nyoba nganalisis sarta
ngrumusaké kawicaksanan manca nagara saka nagara-nagara tinamtu. Saliyané èlmu
pulitik, hubungan internasional uga migunakaké werna-werna bidang èlmu kaya déné
ékonomi, sajarah, hukum, filsafat, geografi, sosiologi, antropologi, psikologi,
studi-studi budaya jroning kajian-kajiané. HI uga nyakup rentang isu kang amba,
wiwit globalisasi lan dampak-dampaké marang masyarakat lan kadhaulatan nagara,
nganti kalestarèn ekologis, proliferasi nuklir, nasionalisme, perkembangan
ékonomi, terorisme, kajahatan kang diorganisasèkaké, kaslametan umat manungsa,
lan hak-hak asasi manungsa.

Sajarah hubungan internasional sering dianggep diwiwiti saka Perdamaian
Westphalia ing taun 1648, nalika sistem nagara modern dikembangaké. Sadurungé,
organisasi-organisasi otoritas pulitik abad tengahan Éropah didhasaraké marang
tatanan hirarkis kang ora cetha. Westphalia mbangun konsep legal bab
kadhaulatan, kang maknané kuwasa, utawa kadhaulatan-kadhaulatan kang sah ora
bakal ngakoni pihak-pihak liya kang duwé kalungguhan kang padha sacara internal
jroning wates-wates kadhaulatan wewengkon kang padha. Otoritas Yunani lan Roma
kuna kadhangkala mèmper karo sistem Westphalia, ananging kaloroné ora duwé
gagasan kadhaulatan kang mirunggan. Westphalia ndukung bangkité nagara-bangsa
(nation-state), institusionalisasi tumrap diplomasi lan tentara. Sistem kang
asalé saka Éropah iki diekspor menyang Amérika, Afrika, lan Asia, liwat
kolonialisme, lan “standar-standar peradaban”. Sistem internasional kontemporer
pungkasané diwangun liwat dekolonisasi sajroning mangsa Perang Dingin. Nanging,
sistem iki rada keladuk diprasajakaké. Sawetara sistem nagara-bangsa dianggep
“modern”, isih akèh nagara kang ora kalebu jroning sistem kasebut lan banjur
disebut minangka “pra-modern”. Luwih adoh, sawetara nagara wis ngliwati tatanan
sistem nagara-bangsa iku lan dianggep “pasca-modern”. Tataran analisis jroning
Hubungan Internasional ya iku cara kanggo ngamati sistem internasional, kang
nyakup tataran individual, nagara-bangsa domestik, tataran internasional kang
dumadi saka persoalan-persoalan transnasional lan internasional tataran global.

Téori-téori utama Hubungan Internasional antara liya yauwi: Realisme,
Neorealisme, Idealisme, Liberalisme, Neoliberalisme, Marxisme, Teori dependensi,
Teori kritis, Konstruksivisme, Fungsionalisme lan Neofungsiionalisme.

Sacara umum, téori-téori HI bisa dipérang dadi rong tilikan epistemologis, ya
iku tilikan “positivis” lan “pasca-positivis”. Téori-téori positivis duwèni
tujuan kanggo replikasi metode-metode èlmu-èlmu sosial kanthi nganalisis dampak
kakuwatan-kakuwatan material. Téori-téori iki biasané difokusaké marang aspek
kayadéné interaksi nagara-nagara, ukuran kakuwatan-kakuwatan militer,
kaseimbangan kakuwasan lan liya-liyané. Epistemologi pasca-positivis nulak idé
yèn donya sosial bisa disinaoni kanthi cara kang objektif lan bebas-nilai.
Epistemologi iki nulak idé-idé sèntral bab neo-realisme/liberalisme, kaya téori
pilihan rasional, kanthi alesan yèn metode ilmiah iku ora bisa ditrapaké jroning
donya sosial lan anggepan yèn HI iku ora bisa dadi èlmu.

PBB iku organisasi internasional minangka “himpunan global pamaréntah-pamaréntah
kang mènèhi fasilitasi kerjasama jroning hukum internasional, kaamanan
internasional, perkembangan ékonomi, lan kasetaraan sosial”. PBB minangka
institusi internasional kang paling pinunjul. Akèh institusi legal duwèni
struktur organisasi kang mèmper karo PBB.



https://jv.wikipedia.org/wiki/Hanyu_Pinyin

Hanyu Pinyin (Cina prasaja: 汉语拼音; Cina padatan: 漢語拼音; pinyin: Hànyǔ Pīnyīn;
[pʰín ín]) iku sistem resmi kanggo ngowahi aksara Cina menyang aksara Latin
ing nagara Cina, Taiwan, Singapura, lan Malaysia. Sistem iki kerep dianggo
mulang basa Mandarinlan ngéja jeneng Cina ing publikasi manca lan dipigunakaké
minangka lebonan (input) menyang komputer sing nganggo aksara Cina (汉字 / 漢字,
hànzì).

Sistem iki digawé ing taun 1950an adhedhasar wangun romanisasi sadurungé, lan
dibabar déning pamaréntah Cina ing taun 1958 lan bola-bali dirévisi. The
International Organization for Standardization adopted pinyin as the
international standard in 1982. Sistem iki didadèkaké standar ing Taiwan ing
taun 2009, lan umumé disebut Sistem Fonètik Anyar.

Hànyǔ tegesé basa pocapan saka Wong Han lan pinyin sacara harfiah tegesé
"pocapan" (phonetics).

Ing saben sèl ing ngisor, baris pisanan nuduhaké IPA, baris kaloro nuduhaké
pinyin.

1 /ɻ/ may phonetically be [ʐ] (a voiced retroflex fricative). Pocapan iki owah
miturut pamicara, lan dudu rong fonèm kang béda. 2 Aksara "w" lan "y" ora kalebu
ing tabel wiwitan iki. Ana konvènsi orthographic tumrap medial "i", "u" lan "ü"
sing ora ana ing tabel wiwitan. Yèn "i", "u" utawa "ü" pungkasan lan ora ana
wiwitané, diwaca "yi", "wu", lan "yu". 3 "y" dipocapaké [ɥ] (a labial-palatal
approximant) sadurungé "u".

Urutan sacara konvènsional (ora kalebu w lan y), asal saka sistem zhuyin, ya
iku:

1 [ɑɻ] is written er. For other finals formed by the suffix -r, pinyin does not
use special orthography; one simply appends -r to the final that it is added to,
without regard for any sound changes that may take place along the way. For
information on sound changes related to final -r, please see Erhua#Rules. 2 "ü"
tinulis "u" after j, q, x, or y. 3 "uo" tinulis "o" after b, p, m, or f.

Sacara tèknik, i, u, ü tanpa dikanthèni vowel iku final, dudu medial, lan amarga
saka iku nganggo tone marks. Saliyané iku, ê [ɛ] (欸, 誒) lan syllabic nasal m (呒,
呣), n (嗯, 唔), ng (嗯, 𠮾) dipigunakaké minangka interjection.



https://jv.wikipedia.org/wiki/George_Washington

George Washington (22 Februari 1732 - 14 Desember 1799) iku Présidhèn Amérika
Sarékat (1789–1797) sing kapisan. Ing umur 11 taun bapaké tilar donya. George
Washington wiwitané nyambut gawé minangka mantri ukur, banjur mlebu tentara ing
umur 21 taun, lan diangkat dadi Letnan Kolonèl wektu mèlu wajib militèr déning
Gubernur nagara bagéan Virginia. Omah-omah taun 1759 karo Martha Dandridge
Custis Washington, George Washington ngurus perkebunané sing jembar ing Virginia
lan menjadi anggota Dewan Perwakilan Rakyat Virginia, hingga Revolusi Amerika
pecah. George Washington minangka anggota perkumpulan rahasia Freemasonry. Ing
taun 1789 sawisé Konstitusi disahaké, Washington dipilih kanthi swara utuh dadi
Présidhèn Amérika sing kapisan. Washington nglakoni rong mangsa jabatan wiwit
taun 1789 nganti taun 1797, didampingi déning John Adams minangka Wakil
Présidhèn . Jroning pidhato perpisahané ing taun 1797, Washington nyerokaké
marang rakyat Amérika Sarékat supaya ninggalaké rasa kapartéan lan rasa
kelaladanan sing kagedhèn.

Ing taun 1799, George Washington tilar donya ing umur 67 taun ing Mount Vernon,
sawisé telung taun mudhun jabatan minangka presidhèn. Washington ora nduwèni
katurunan, mung ana siji anak angkat.



https://jv.wikipedia.org/wiki/Fotografi

Supaya ngasilake ukuran sunar kang pas banjur dadi gambar kang apik, nggunakake
piranti kanggo ngukur intensitas sunar kang diarani lightmeter. Sawise éntuk
ukuran intensitas sunar kang pas, fotografer isa ngatur intensitas sunar kanthi
ISO/ASA (ISO Speed), diafragma (Aperture), lan kecepatan rana (speed). Tetelune
iku mau padha gegayutan. Gegayutane ISO, Diafragma & Speed diarani pajanan
(exposure).

Fotografi kang gegayutan karo teknologi nembe dikenal kurang luwih 150 taun
kepungkur, nanging yèn ngenani gambar rong dimensi kang diasilake saka anane
sunar (cahya), fotografi wis ana nalika sadurunge Masehi. Tetembungan fotografi
dianggo pisanan déning Sir John Herschel ing taun 1839. Fotografi dumadi saka
tembung ing basa Yunani ya iku Phobos lan Graphoo. Phobos tegese cahya utawa
sunar lan graphoo tegese nulis. Fotografi bisa ditegesi minangka pakaryan nggawé
gambar kanthi srana lensa lan filem utawa pelat peka cahaya. Lensa ngasilake
wewayangan nyata kang dijupuk déning filem (plastik bening kang dilapisi emulsi
perak halide). Bageyan filem kang kena sunar bakal ngumpulake partikel perak
halide. Yen filem kasebut dicuci nganggo larutan hypo, bageyan kang kena sunar
mau bakal luwih peteng tinimbang bageyan liyane. Gambar positif (fotograf)
digawé ing sandhuwure kertas peka cahaya.Film kang wis dicuci mau dipasang ing
ndhuwure banjur dipadhangi. Bageyan negatif kang padhang bakal nerusake sunar
lan ndadekake ireng ing kertas miturut karo wewayangan wujude.



https://jv.wikipedia.org/wiki/Bawang

Bawang utawa ing Basa Indonésia bawang putih (jeneng Latin: Allium sativum,
Linn.) iku jeneng tetanduran saka genus Allium lan jeneng umbi sing diasilké.
Umbi saka tanduran bawang putih minangka bahan utama kanggo bumbu dhasar masakan
Indonésia.

Bawang mentah sugih senyawa-senyawa sulfur, kalebu dat kimia sing disebut alliin
sing agawé bawang putih mentah krasa getir utawa angur.

Bawang bisa ditangkaraké saka umbiné. Bagéyan umbi sing ndhuwur dipèngkès utawa
dikethok, banjur ditandur kanthi dicublekaké ing lemah.

Bawang luwih apik ora dipangan mentah amarga ngganggu asam lambung. Bawang luwih
becik dimasak dhisik kanthi digodhog, digorèng utawa dipanggang dhisik.

Jeneng lokal : Garlic (Inggris), bawang putih (Indonésia), bawang (Jawa); bawang
bodas (Sunda), bawang handak (Lampung); kasuna (Bali), lasuna pute (Bugis),
bhabang pote (Madura); bawa bodudo (Ternate), Kalfeo foleu (Timor).

Kanggo obat panyakit hipertensi, asma, watuk, masuk angin, lara sirah, lara
kuning; sesek napas, busung banyu, ambeien, sembelit, njarem utawa abuh, abses;
tatu bendha landhep, dicokot srangga, cacingen, angèl turu (insomnia).

Bawang putih dipigunakaké minangka bumbu sing digunakaké tumrap mèh saben
panganan lan masakan Indonésia. Sadurungé dianggo bumbu, bawang dijur kanthi
dipenet nganggo lading (dikeprèk) sadurungé dirajang alus lan ditumis ing wajan
nganggo lenga gorèng sethithik. Bawang bisa uga dialuské kanthi diuleg
bebarengan karo bumbu-bumbu liyané. Bawang kena diwuwurna ing mie utawa soto lan
masakaan liyané. Bawang kang diwuwurna ing masakan ya iku bawang kang digorèng.
Saliyané kanggo bumbu masakan, bawang bisa nyegah panyakit jantung.

Bawang ngandhut lenga atsiri. Saliyané iku bawang uga nduwèni sifat antibakteri
lan antisèptik. Bawang nduwèni khasiat minangka antibiotik alami. Dat allicin
lan aliin kalebu dat kang nduwé daya anti kolèsterol. Dat iki uga bisa nyegah
panyakit jantung koronèr, tekanan getih dhuwur utawa hipertènsi.

Bawang bisa diolah dadi bawang gorèng lan bumbu instan. Sadurungé diolah, bawang
luwih dhisik digaringna. Bawang kang garing, kadhar banyuné sithik, saéngga
luwih krasa gurih yèn diolah. Saliyané iku, asil olahané uga luwih kemriyuk.
Saiki ana alat kanggo nggaringaké bawang, saliyané kanggo nggaringaké bawang,
alat iki uga kena kanggo nggaringaké brambang. Alat iki kanggo nggaringaké
bawang kanthi kapasitas 5-6 kuintal. Saben prosès penggaringan mbutuhaké wektu
kurang luwih 15 jam. Déné suhu kang kanggo nggaringaké ya iku 42-45 drajat
Celcius.



https://jv.wikipedia.org/wiki/Ater-ater

Ater-ater iku wuwuhan kang dumunung ing sangareping tembung lingga ing
pacelathonan . Yèn ing basa Indonesia diarani awalan, yèn ing basa Inggris
diarani prefix . Tembung "prefix" kadadéyan saka tembung lingga fix kang nduwèni
teges "nambahi" lan ater-ater "pre-" nduweni teges "sadurungé" .

Ing basa Jawa, ater-ater iki kabagi dadi telu, ya iku: hanuswara, tripurusa, lan
ater-ater liya .

Ater-ater hanuswara uga diarani ater-ater kang nganggo swara irung amarga
swarané kang mbrengengeng . Kang kalebu ater-ater hanuswara ya iku an, any, am,
ang . Ater-ater hanuswara lumrahé ateges solah tingkah utawa nindakaké pagawèyan
. Ater-ater uga lumrah mratèlakaké tembung "tanduk" (aktip) .

Ater-ater tripurusa ya iku ater-ater kang mujudaké sesulih purusa . Ater-ater
tripurusa iku kosokbalené ater-ater hanuswara . Beda karo ater-ater hanuswara,
déné ater-ater tripurusa mrateèlaké tembung "tanggap" (pasip) . Cacahé ater-ater
tripurusa ana telu, ya iku dak, ko, di .

Ater-ater saliyané ater-ater hanuswara karo tripurusa cacahé ana 13, ya iku sa,
pa, pi, pra, tar, ka, kuma, kapi, kami, a, ma, pan, pang .



https://jv.wikipedia.org/wiki/Anus

Ing anatomi, anus utawa silit utawa bolongan bokong (Latin: ānus) iku bukaan
saka rektum nuju lingkungan njaban awak. Pambukaan lan panutupan anus diatur
déning otot sphinkter. Feses dibuwang saka awak ngliwati prosès defekasi (basa
Indonésia: buang air besar - BAB), kang dadi fungsi utamané anus.

Anus menungsa ana ing bagéyan tengah bokong, bagéyan posterior saka peritoneum.
Ana loro otot sphinkter anal (in sisih njero lan njaba). Otot iki mbantu nahan
feses wektu defekasi. Salah siji saka otot sphinkter arupa otot polos kang kerja
tanpa préntah, éwadéné liyané arupa otot rangka.

Anus duwé akèh badan akhir saraf lan arupa laladan kang peka. Téori Sigmund
Freud perkara perkembangan psikoseksual, nyebutaké tingkat anal iku tingkatan
perkembangan. Freud nyebutaké hipotesisé manawa bocah balita bisa ngrasakaké
kanikmatan seksual nalika mbuwang feses.

Seks anal bisa uga mènèhi rangsangan kanggo pasangan kang saling berhubungan
(ngèlingi akèh badan akhir saraf ing anus). Kanggo wanita, kanikmatan seks anal
diprakirakaké asalé saka gandhéngan rektum lan vagina sing cerak sacara
anatomis. Kanggo priya, daya cengkrem saka anus disebutaké dadi salah sawijining
faktor kanikmatan seks anal.

Seks anal, sok disebut sodomi, ya iku aktivitas seksual kang ditabuaké déning
sabagéyan masarakat. Ing Indonésia, tindak sodomi iku klebu tumindak kriminal
lan dikenani sanksi paukuman.

Ing mangsa pubertas, hormon testosteron duwé dhampak ing sapérangan bagéyan
awaké wong lanang (kurang luwih 13-14 taun), kaya thukulé rambut pubis ing
sekitaré anus. Rambut pubis thukul ing sapinggiring anus ing nomnoman umur 18
taun.

Kanker lan wasir iku penyakit kang asring nyerang anus. Bayi bisa ora duwé
saluran anus utawa stenosis anus, amarga kalainan kongenital (kalainan kang
dumadi nalika bayi ing mangsa kandungan). Anus uga dadi papan nularé penyakit
seks menular (PMS).



https://jv.wikipedia.org/wiki/Amonia

Amonia ya iku senyawa kimia kang duwé rumus NH3. Biasané senyawa iki ana ing
wujud gas kanthi ambu kang landhep lan kang khas (dikenal ambu amonia). Amonia
duwé fungsi kang wigati kanggo nutrisi ana ing bumi, amonia dhéwé ya iku senyawa
kaustik kan bisa ngrusak kaséhatan. Administrasi Keselamatan lan Keséhatan
Pekerjaan Amerika Serikat mènèhi wates 15 menit kanggo kontak karo amonia ana
ing gas berkonsentrasi 35 ppm volum, utawa 8 jam kanggo 25 ppm volum. Kontak
karo gas amonia kang konsentrasine dhuwur bisa nyebabake kerusakan ing paru-paru
malah bisa nganti nyebabake mati. Amonia ana ing AS diatur dadi gas kang ora
gampang kobong nanging amonia isih dilebokaké ana ing golongan bahan mawa racun
yèn kasedhot nalika ambegan, lan nalika ngangkut amonia kang cacahé luwih saka
3.500 galon (13,248 L) kudu dibarengi karo surat izin. Amonia kang dipigunakaké
kanggo komersial dijenengi amonia anhidrat. Istilah iki nuduhaké ora mung amarga
anane banyu ing bahan iku. Amarga amonia umob ana ing suhu -33 °C, cuwèran
amonia kudu disimpen ana ing tekanan dhuwur utawa temperatur cendhèk banget.
Perkara kang kaya mau, nanging kalor penguapane dhuwur banget nganti bisa
ditangani karo tabung reaksi biasa ana ing njeroné sungkup asap. "Amonia rumah"
utawa amonium hidroksida ya iku larutan NH3 ing njero banyu. Konsentrasi larutan
iku diukur ana ing satuan baumé. Produk larutan komersial amonia kang
konsentrasiné dhuwur biasané duwé 26 derajat baumé (watarar 30 persèn saka
boboté amonia ing 15.5 °C).



https://jv.wikipedia.org/wiki/Alexander_Agung

Alexander Agung (utawi Alexander Agung utawi Iskandar Agung utawi Iskandar
Dzulqarnain / Makutha Sungu Kalih) (basa Yunani: Μέγας Ἀλέξανδρος ("Megas
Alexandros"), basa Inggris: Alexander the Great) punika satunggiling penakluk
asal Makedonia. Alexander dipun lairaken dhateng mrika nalika taun 356 SM.
Bapakipun inggih punika Raja Filipus II, raja Makedonia, ingkang ngintun
Alexander dhateng satunggiling filsuf misuwur saking Yunani, inggih punika
Aristoteles ingkang ngajaraken ngèlmu logika filsafat Yunani. Raja Filipus II
séda nalika Alexander taksih yuswa 20 taun lan Alexander lajeng nggantosaken pun
bapa wonten ing taun 336 SM. Kalih taun salajengipun Alexander nyerang Pèrsi lan
ngawonaken Raja Pèrsi Darius III ing taun 333 SM, lajeng miyaraken ekspansinipun
dhateng Suriah lan Irak, lajeng dhateng India, ananging boten siyos amargi para
prajuritipun sampun sayah sanget.

Ing wekdal kirang langkung 10 taun, Alex sampun nguasani sebagéan ageng
negari-negari ageng ing wekdal punika, lajeng wangsul dhateng Yunani. Ing margi,
Alex mampir wonten ing Babilonia, kanggé istirahat, nanging lajeng gerah katisen
selami 11 hari lan saljengipun séda taun 323 SM, wekdal yuswanipun dèrèng
ngantos 33 taun. mBoten cetha panyebab sédanipun. Sapérangan wonten ingkang
nginten yèn panjenenganipun séda saksampunipun gerah malaria saking cakotan
lemut nalika badhé naklukaken India. Wonten ugi ingkang nginten bilih sedanipun
amargi penyakit sanes sepertos acute pancreatitis utawi penyakit sanes ingkang
dipun sebabaken déning virus West Nile virus. Sementawis versi ingkang pungkasan
nginten yèn panjenenganipun dipun perjaya nganggé racun ing antawisipun kasebat
racun hellebore utawi racun strychnine, ingkang dipun lebetaken dumatheng
minuman anggur déning pembantunipun. Versi kaping kalih punika mèmper kaliyan
sédanipun Napoleon Bonaparte.

Amargi penaklukan lan ekspansinipun punika wau, Alexander Agung ugi nyebaraken
kabudhayan hellenis ingkang awujud perpaduan kabudhayan Yunani kuno, Laut
Tengah, Mesir, lan Pèrsi. Prabawa Hellenisme punika malah dugi India lan
Tiongkok. Khusus wonten ing Tiongkok, prabawa kabudhayan punika saged dipun
telusuri antawisipun kanthi wontenipun artefak ingkang dipun temokaken wonten
ing Tunhuang.

Sakdèrèngipun séda, panjenenganipun ugi mbangun kitha Alexandria ing negari
Mesir, kanthi kapustakan ingkang komplit lan dipun bikak ngantos sèwu taun
dangunipun, lan salajengipu dados pusat pasinaonan paling hébat ing donya.

Gelar The Great utawi Agung dipun paringaken déning masyarakat donya wekdal
punika amargi kamasyhuran kraton ingkang panjenenganipun pimpin lan wiyar
wewengkon jajahanipun senajan yuswanipun taksih enèm sanget. Panjenenganipun ugi
dipun percanten minangka Raja kaping sepindhah ingkang naté nguwaosi tigang
bawana (Éropah, Afrika, dan Asia), ingkang wekdal punika sampun kepétang luar
biasa utawi ngédap-édapi, amargi bawana Amerika lan Australia nalika semanten
dèrèng dipun temokaken.

Sajarah Alexander Agung saged dipun temokaken ugi wonten ing kitab suci Al
Qur'an, Surah Al Kahfi 83-101, kanthi sebatan Dhulqarnain (Raja ingkang nganggé
makutha sungu kalih).



https://jv.wikipedia.org/wiki/A

Kaca iki ngamot artikel ngenani aksara A jroning abjad Latin. Kanggo panggunaan
liyané, pirsani A (disambiguasi).

Aksara A bisa ditelusuri saka piktogram arupa endhas sapi jantan ing aksara paku
Mesir utawa abjad Proto-Sinaitik .

Watara taun 1600 SM aksara ing abjad Fenisia nduwèni wangun linear sing dadi
dhasar kanggo wangun-wangun sing sabanjuré. Jenengé gegandhèngan raket karo alef
jroning abjad Ibrani.

Nalika wong-wong Yunani kuna ngadhopsi abjad, wong iku ora migunakaké glottal
stop sing dikandhut aksara iki ing basa Fenisia lan basa-basa Semit liyané,
amarga saka iku dipigunakaké tandha iki kanggo aksara urip /a/, lan
mempertahankan jenengé kanthi owah-owahan sethithik (alfa). Jroning
prasasti-prasasti Yunani sing paling wiwitan sawisé Zaman Kekelaman Yunani, sing
kedadéyan ing abad kaping-8 seb.M., aksara iki ditulisaké turon, ananging
jroning abjad Yunani sing sabanjuré, aksara iki umumé mirip karo aksara kapital
A modhèrn, senadyan manéka variasi saenggon bisa dibédakaké kanthi nyendhakaké
salah siji sikilé, utawa kanthi sudut papan garis melintang dipapanaké.

Bangsa Etruska nggawa abjad Yunani jroning peradabané ing Jazirah Italia lan
ngumbaraké aksara iki ora owah. Wong-wong Romawi sabanjuré ngadhopsi abjad
Etruskan kanggo nulis basa Latin, lan aksara sing diasilaké banjur dilestarèkaké
jroning abjad Latin modhèrn sing diangggo nulis akèh basa, klebu basa Inggris.

Jroning Unicode aksara kapital A migunakaké codepoint U+0041 lan aksara cilik a
U+0061.



https://jv.wikipedia.org/wiki/Wit

Wit iku tetanduran kanthi watang lan pang sing ngandhut kayu. Wit nduwèni watang
utama sing tuwuh jejeg, nopang tajuk wit. Wit dibédakaké saka semak saka
panampilané. Semak uga nduwèni watang kayu, nanging ora tuwuh jejeg. Kanthi
mangkono wit gedhang dudu wit sajati amarga ora nduwèni watang sajati sing
ngandut kayu. Jinis-jinis mawar luwih pas disebut minangka semak tinimbang wit
amarga watangé sanadyan ngandhut kayu nanging ora ngadeg jejeg lan uripé
ngrembyah nutup lemah.

Watang arupa bagéyan utama wit lan dadi pangubung utama antarané bagéyan oyot,
minangka pangumpul banyu lan mineral, lan bagéyan tajuk wit (canopy), minangka
pusat pangolahan lebonan energi (prodhuksi gula lan réprodhuksi). Pang iku uga
watang, nanging ukurané luwih cilik lan gunané ngambakaké ruang kanggo tuwuhing
godhong saéngga bisa luwih akèh cahya srengéngé lan uga neken tetanduran sing
nyaingi ing sekitaré. Watang wit ana kulité saéngga karksa saka karusakan.

Ing basa sadina-dina, pangertèn wit rada luwih wiyar, sing ing botani disebut
"wit semu". Conto paling umum saka masalah ini ya iku "wit" gedhang.



https://jv.wikipedia.org/wiki/Utek

Utek (basa Inggris: encephalon) inggih punika punjer sistem saraf (basa Inggris:
central nervous system, CNS) ing vertebrata saha kathah invertebrata sanèsipun.
Ing anatomi kéwan, utek utawi encephalon, punika sentral supervisori saking
sistem saraf. Senadyan utek sok dipunsebat minangka punjer supervisori saking
sistem saraf sentral vertebrata, istilah ingkang sami ugi saged dipunginakaken
kanggé sistem saraf sentral ing invertebrata. Ing kathah kéwan, utek wontenipun
ing endhas utawi sirah.

Utek manungsa punika struktur punjer pangaturan ingkang kagungan volume ngantos
1.350cc saha kasusun saking 100 yuta sèl saraf utawi neutron. Utek ngatur saha
ngendhalikaken sebagéan ageng obahan, prilaku, saha fungsi salira homeostasis
kados déné dhetak jantung, tekanan rah, kaseimbangan cuwèran badan saha suhu
badan.

Utek kasusun saking kalih jinis inggih punika sèl: glia saha neuron. Glia
fungsinipun kanggé njagi neuron, menawi neuron tugasipun mbekta informasi kanthi
wujud pulsa listrik kang asring dipun sebat potensi aksi.

Ing anatomi utek vertebrata, utek ngajeng (basa Inggris: prosencephalon
forebrain) inggih punika bagéan inggil saking utek. Ing tahap ngrembakanipun
sistem saraf pusat (basa Inggris: five-vesicle stage), utek ngajeng ngrembaka
saha misah dados utek ageng saha diensefalon.

Utek ageng (basa Inggris: telencephalon, cerebrum) inggih punika bagéan paling
pinunjul saking utek ngajeng. Utek ageng kapérang dados kalih wilahan inggih
punika wilahan utek tengen saha utek kiwa. Saben wilahan kagungan fungsi
piyambak. Saben wilahan utek ngajeng kagungan sekawan lobus inggih punika
frontal, pariental, okspital, saha temporal. Antawisipun lobus frontal lan lobus
pariental dipunpisahaken déning sulkus sentralis utawi celah Rolando.

Ganglia dhasar (basa Inggris: basal ganglia, white matter) minangka lapisan
ingkang kagungan warna pethak, lapisan lebetipun kathah ngemot srabut saraf
inggih punika dendrit saha neurit

Utek ageng minangka punjer saraf utami amargi kagungan fungsi ingkang wigatos
sanget kanggé sadaya kagiyatan salira khususipun ingkang gegayutanipun kaliyan
intelegensi, daya ènget (memori), kasadharan saha tetimbangan.

Diensefalon (basa Inggris: diencephalon, interbrain) inggih punika bagéan utek
ingkang kasusun saking:

Utek tengah (basa Inggris: mesencephalon) inggih punika bagéan utek ingkang
kagungan struktur:

Utek wingking (Basa Inggris: myelencephalon, metencephalon, rhombencephalon)
angliputi kreteg Varol (Basa Inggris: pons, pons Varolii), sumsum terasan (Basa
Inggris: medulla oblongata), saha utek alit (Basa Inggris: cerebellum). Katiga
bagéan punika mbentuk batang utek (Basa Inggris: brainstem).

Utek alit (Basa Inggris: cerebellum) punika bagéan ageng utek wingking. Utek
alit punika dumunung ing andhapipun lobus oksipital serebrum. Utek alit kasusun
saking kalih wilahan saha lumahanipun mawi lekuk-lekuk. Fungsi utek alit punika
kanggé ngatur sikap utawi posisi salira, kaseimbangan, saha koordhinasi obahipun
otot ingkang kadadosan sacara sadhar.

Utek tengen fungsinipun bab ngrembakanipun kacerdhasan émosi utawi Emotional
Quotient (EQ), tuladhanipun sosialisasi, komunikasi, interaksi kaliyan manungsa
sanès sarta pangendhalian émosi. Wonten ing utek tengen ugi ngemot kamampuan
intuitif, kamampuan ngraosaken, mbangingaken, saha èksprèsi badan, kados déné
nyekar, mbeksa, nggambar, lsp. Menawi utek kiwa fungsinipun wonten ing bab
ingkang wonten gegayutanipun kaliyan logika, rasio, kamampuan nyerat saha maos,
sarta punjer matématika. Para nimpuna ngandharaken menawi utek kiwa minangka
punjer Intelligence Quotient (IQ).



https://jv.wikipedia.org/wiki/Tinju

Cithakan:Infobox ulah raga Tinju ya iku salah siji cabang ulah raga lan seni
béla dhiri kang nampilaké wong loro kang duwé bobot padha kang tanding nganggo
sarung tinju lan ana ing interval wektu tartamtu kang dijenengi rondhé. Wong
kang main ulah raga tinju dijenengi petinju. Biji diwènèhake kanggo anteman kang
bersih lan mantap ing bagean ngarep boyok tekan ndhuwur kang sah saka lawan,
nalika anteman ngenani awak lan sirah iku diitung éntuk biji kang luwih dhuwur.
Petinju kang olèh biji luwih akèh ana ing sakdawane ronde kan wis ditentokake
iku kang dinyatakake dadi pemanang. Kemenangan uga bisa dinyatake nalika mungsuh
tiba lan ora bisa menyat meneh nganti tekan itungan kesepuluh saka wasit
(dijenengi Knockout utawa KO) utawa uga bisa dinyatake menang yèn mungsuh
dinyatakake ora bisa nerusake (Technical Knockout utawa TKO).

Tembung tinju ya iku terjemahan saka tembung basa inggris "boxing" utawa
"Pugilism". tembung Pugilism dhéwé asale saka tembung latin, pugilatus utawa
silihan saka tembung yunani Pugno, Pignis, Pugnare, kang nandakake kabèh kang
wujude kotak utawa "Box" ana ing basa Inggrise. Tinju Manungsa, tangan ngepel,
wujude kaya kotak. Tembung Yunani pugno tegese ya iku tangan ngepel kaya kotak,
siap kanggo pugnos, gelut, tinju. Ana ing mitologi, bapak lan Boxing ya iku
Poliux, saudara kembar saka Castor, putra legendaris saka Jupiter lan Leda.

Petinju terkenal kang pisanan saka bangsa Yunani ya iku Theagenes saka Thaos
kang dadi juara Olympic Games 450 Masehi. Dhèwèké wis nglakoni tarung kaping
1.406 kanthi nganggo sarung tinju kang digawé saka wesi.



https://jv.wikipedia.org/wiki/St._Petersburg

St. Petersburg ( rungokna (pitulung·info) (basa Rusia: Санкт-Петербу́рг, antara
taun 1914-24 disebut Petrograd, antara taun 1924-91 disebut Leningrad) iku kutha
ing Rusia.

St. Petersburg saiki dadi pusat pamaréntahan kawasan Leningrad, senadyan statusé
minangka sawijining kutha federal. Kutha iki minangka kutha plabuhan ing pinggir
Kali Neva lan Lempongan Finskiy. Padunungé ana 4.661.219 jiwa (2002). Ing tapel
wates kutha ana luwih saka 40 kali lan kurang luwih 20 terusan banyu.

St. Petersburg iku pusat industri wigati, ilmu lan budaya lan nduwèni prusahaan
kang gawé mesin, industri wesi waja, kimia, industri ènthèng lan bahan panganan.
Kutha iki wis nduwèni sistem sepur ngisor lemah (metro) wiwit taun 1955.

St. Petersburg diadegaké déning Peter Agung ing taun 1703. Taun 1712-28 lan
1732-1918 dadi kutha krajan Rusia. Panggonan pecahé revolusi Februari lan
Revolusi Oktober 1917. Wektu Perang Donya II kutha iki dikepung déning pasukan
Jerman jroning 900 dina (1941-44), nanging ora tau nyerah.

Akèh institut panyelidikan ilmiah dumunung ing St. Petersburg, kalebu cabang
Akademi Ilmu Rusia, 43 perguruan tinggi antara liya Universitas Nagara St.
Petersburg, 16 teater (Mariinskiy, Teater Opera lan Balet, Teater Drama Gedhé),
Perpustakaan Nasional Rusia (ana sawetara manuskrip Melayu kalebu Sajarah Melayu
kang digawa déning Laksamana I. F. Kruzenshtern ing pelayarané taun 1798), 47
muséum: kang paling misuwur Hermitage kang sugih kolèksi lukisan, reca,
permadani lsp. saka saidhenging donya, Russky Muzey (Museum seni lukis Rusia),
Museum antropologi lan etnologi (biyèn Kunstkammer) kanthi kolèksi etnografi
Indonésia, Museum Memorial Pushkin.

Saliyané iku, ana akèh panggonan nyengsemaké paninggalan zaman biyèn, antara
liya Reca Peter Agung (1782), Istana Musim Salju (1754-62), Bèntèng
Petropalovskaya (1703), Taman Musim Panas, Gréja Isaakiy (1818-58). Dianugerahi
gelar Kutha Pahlawan (1945). Ora adoh saka St. Petersburg dumunung kutha
Petrodvorets kanthi Istana tsar lan taman kang kebak pancuran banyu.



https://jv.wikipedia.org/wiki/Sparta

Sparta ya iku kutha ing jaman Yunani Kuna sing dadi kutha krajan Laconia lan
kutha paling penting Peloponesus ing pinggir Kali Eurotas. Sparta diadegaké
déning wong-wong Doria sing ngalahaké Laconia lan Messenia ing perkembangané
dadi kuat lan kuasa. Ing abad 7 SM, Sparta dadi pusat kesusastraan ananging
sakwisé taun 600 SM, ilmu kemiliteran sing luwéh ditonjolaké .

Bocah-bocah saka golongan sing kuasa (Spartiate) dilatih dadi militèr. Ing
ngisor golongan militèr ya iku golongan perioeci (tukang lan pedagang) lan helot
(budak-budak). Mung golongan Spartiate sing nduwèni hak hukum lan hak sipil.

Mangsa Prasejarah Sparta angèl direkonstruksi, amarga ora akèh bukti tulisan
saka mangsa kasebut lan uga distorsi saka tradisi oral. Ananging, bukti paling
dhisik babagan perumahan manungsa ing wewengkon Sparta ya iku saka tembikar sing
asalé saka pertengahan jaman Neolitikum, ditemokaké ing sekitar Kouphovouno,
sekitar rong kilometer kidul-kulon Sparta . Iki tiplak awalé peradaban Sparta
Mikene, kaya sing digambaraké ing Illiad déning Homer.

Peradaban iki kayané ngalami rusak banget ing pungkasan jaman perunggu. Miturut
Herodotus, suku-suku Makedonia saka lor obah tumuju Peloponesia, lan dewèké
kasebut bangsa Doria, dewèké ngalahake suku-suku ing papan kunu lan netep ing
papan panggonan kui mau. Bangsa Doria kayane wes lekas ngembangake bates
wewengkon Sparta meh sakdurunge dhèwèké ngedekake nagarané déwé. Sparta perang
nglawan Doria Argive ing etan lan etan kidul, uga Arkadia Achaea ing sebelah
kulon lor. Bukti nuduhaké manawa laladan Sparta ora bisa dilewati amarga
topografi dataran Taygete saingga Sparta wes aman saka awal.

Miturut Herodotus lan Thucydides, antarané abad 8 lan 7 SM Sparta ngalami
periode ora ana hukum lan padudon. Akibaté, dewèke nglakoni macem-macem
reformasi pulitik lan sosial ing masyarakat sing sabanjuré dewèké sangkutaké
karo sing wenehi hukum, Lykourgos Ewah-ewahan iki nuduhake wiwité sejarah klasik
Sparta.



https://jv.wikipedia.org/wiki/Skala_Richter

Skala Richter utawa SR didhèfinisikaké minangka logaritma (basis 10) saka
amplitudo maksimum, sing diukur jroning satuan mikrometer, saka rekaman lindhu
déning instrumèn pangukur lindhu (seismometer) Wood-Anderson, ing let 100 km
saka pusat lindhuné. Minangka conto, upamané awaké dhéwé duwé rekaman lindhu
(seismogram) saka seismometer sing kapasang adohé 100 km saka pusat lindhuné,
amplitudo maksimumé 1 mm, mula kekuwatan lindhu mau ya iku log (10 pangkat 3
mikrometer) padha karo 3,0 skala Richter. Skala iki diusulaké déning fisikawan
Charles Richter.

Kanggo nggampangaké wong jroning nemtokaké skala Richter iki, tanpa liwat
pangètungan matématis sing rumit, mula digawé tabèl prasaja kayadéné gambar ing
sisih tengen iki. Parameter sing kudu dikawruhi ya iku amplitudo maksimum sing
karekam déning seismometer (jroning milimeter) lan béda wektu tempuh antarané
gelombang-P lan gelombang-S (jroning detik) utawa let antarané seismometer karo
pusat lindhu (jroning kilometer). Jroning gambar ing sisih tengen iki contoné
sawijining seismogram duwé amplitudo maksimum gedhéné 23 milimeter lan let
antarané gelombang P lan gelombang S iku 24 detik mula kanthi narik garis saka
titik 24 dt ing sisih kiwa nuju titik 23 mm ing sisih tengen mula garis mau
bakal motong skala 5,0. Dadi skala lindhu mau gedhéné 5,0 skala Richter.

Skala Richter iki mung cocog dipigunakaké kanggo lindhu-lindhu sing cerak karo
magnitudo lindhu sangisoré 6,0. Sadhuwuré magnitudo iku, pangètungan mawa tèknik
Richter iki dadi ora répresentatif manèh.

Perlu dièlingi yèn pangètungan magnitudo lindhu ora mung migunakaké tèknik
Richter kaya iki. Kadhangkala dumadi kasalahpahaman jroning pawarta ing medhia
ngenani magnitudo lindhu iki amarga metode sing dipigunakaé sok ora disebutaké
jroning pawarta ing medhia, saéngga bisa dadi antarané instansi siji karo
instansi liyané ngetokaké gedhé magnitudo sing ora padha.



https://jv.wikipedia.org/wiki/Seoul

Seoul iku kutha krajan Koréa Kidul sing umuré luwih saka 600 taun lan nganti
taun 1945, kutha krajan saka kabèh Koréa. Kutha iki minangka Kutha Mligi Koréa.
Wiwit madegé Républik Koréa—luwih dikenal kanthi jeneng Koréa Kidul—ing taun
1948, kutha iki dadi kutha krajan nagara, kajaba sawetara wektu ing mangsa
Perang Koréa.

Seoul dumunung ing sisih kulon-lor nagara, ing sisih kidul DMZ Koréa, ing Kali
Han. Kutha iki dadi pusat pulitik, budaya, sosial lan ékonomi ing Koréa Kidul
dan Asia Wétan. Uga dadi pusat bisnis, kauangan, prusahaan multinasional, lan
organisasi global. Nganti saiki, Seoul dianggep minangka cahya saka ékonomi Asia
Wétan, simbol saka kaajaiban ékonomi Koréa.

Kanthi 10 yuta padunung kadaftar sing manggon ing tlatah sing jembaré 605.52
km², Seoul minangka salah siji kutha paling padhet ing donya. Kapadhetané wis
ndadèkaké dadi salah siji kutha digital-kabel ing donya. Kutha iki uga nduwèni
montor kadaftar luwih saka 1 yuta sing nyebabaké kamacetan nganti liwat tengah
wengi. Bagéyan Seoul gedhé dan laladan komuter, klebu dermaga kutha Incheon lan
laladan papan panggon Seongnam, dadi panggonan sing paling padhet ing donya.
Jroning taun-taun pungkasan, pamaréntah laladan metropolitan wis nglaksanakaké
program resik-resik polusi hawa lan banyu ing kutha iki, andandèkaké atmosfir
dadi resik banget.

Seoul dibagi jroning 25 gu (구 dhistrik), sing dipérang manèh dadi 522 dong, sing
banjur dibagi jroning 13.787 tong, lan dibagi manèh dadi 102.796 ban.



https://jv.wikipedia.org/wiki/S%C3%A8l_(biologi)

Sèl iku unit organisasi paling cilik sing dadi dhasar kauripan ing pangertèn
biologis. Kabèh fungsi kauripan diatur lan dumadi ing njeron sel|sèl. Amarga
iku, sel bisa nduwé fungsi sacara autonomAutonom yèh kabèh kabutuhan
uripe||uripé kecukupan. Makluk urip (organisme) kasusun saka siji sèl tunggal
(uniselular, umpamané baktèri, Archaea, sarta sapérangan fungi lan Protozoa)
utawa saka sèl akèh (multiselular). Ing organisme multiselularMultiseluler
dumadi pambagéan tugas marang sel-sel panyusuné, sing dadi dhasar kanggo hirarki
urip.

Struktur sèl lan fungsi-fungsiné sacara ngéramaké mèh sarupa kanggo kabèh
organisme, nanging jalur évolusi sing ditempuh déning saben golongan gedhé
organisme (Regnum) uga nduwé kakhususan dhéwé-dhéwé. Sèl-sèl prokariota adaptasi
karo kauripan unisèlularUniseluler éwadéné sèl-sèl eukariota adaptasi kanggo
urip silih kerja bebarengan ing organisasi sing tumata banget.

Wiwitané sèl digambaraké ing taun 1665|1665 déning sawijining èlmuwan
Inggris|Inggris Robert Hooke sing wus nliti irisan tipis gabus nganggo mikroskop
sing dirancang dhéwé. Tembung sèl asalé saka tembung Latin cellulae sing tegesé
'kamar-kamar cilik'. Anton van Leeuwenhoek nglakokaké akèh pangamatan marang
benda-benda lan jasad-jasad renik lan nedahaké sepisanan marang donya yèn ana
"kauripan ing donya liya" sing durung tau dideleng déning manungsa. Karyané dadi
dhasar kanggo cawang biologi sing wigati saiki ya iku mikrobiologi.

Perkembangan mikroskop suwéné mèh 200200 taun sabanjuré wis mènèhi kasempatan
marang para ahli kanggo nliti susunan awak makluk urip. Sarangkéyan panlitèn wis
dilakokaké déning rong èlmuwan saka Jerman ya iku Matthias Schleiden (ahli
tetenduran, 1804-1881) lan Theodor Schwann (ahli kéwan, 1810-1882). Loro èlmuwan
mau nyimpulaké yèn saben makluk urip kasusun saka sèl. Sabanjuré ing taun 1885
sawijining èlmuwan Jerman, Rudolf Virchow, ngamati yèn sèl bisa milah dhiri lan
mbentuk sèl-sèl anyar.

Sitoplasma|Sitoplasma lan nukleus|nukleus sacara bebarengan nyusun protoplasma.
Ing njero sitoplasmaSitoplasma ana manéka warna organel. Sel tetanduran, alga
lan prokariota|prokariota ngembangaké dinding sel sauntara sèl kéwan ora.
Sapérangan organisme nduwé flagella ing sèlé kanggo nggampangaké anggoné obah.

Membran sèl kasusun déning lipoprotein. Membran Sèl matesi kabèh kagiyatan sing
dumadi ing njero sèl saéngga ora gampang kaganggu déning prabawa saka njaba.
Amarga fungsi iki, membran sèl duwé sifat 'selektif permeabel', bisa nemtokaké
bahan-bahan tinentu waé sing bisa mlebu nuju lan metu saka sèl. Ing sèl
tetanduran, membran sèl ing kaanan normal nèmpèl ing dinding sèl amarga tekanan
turgor saka njeron sèl.

Fungsi utama kauripan dumadi ing sitoplasmaSitoplasma. Mèh kabèh kagiyatan
metabolisme dumadi ing njeron ruangan kanthi isi cuwèran kenthel iki. Ing njero
sitoplasma ana organel-organel sing mlayang-layang ing cuwéran kenthel (arupa
koloid, nanging ora homogen) sing disebut matriks. Organel iki sing nglakoni
akèh fungsi kauripan: sintesis bahan, respirasi (pangrombakan), panyimpenan,
sarta réaksi marang rangsang. Sabagéan gedhé prosès ing njero sitoplasma diatur
sacara enzimatik.

Saliyané organel, ana uga vakuolaVakuola, butir-butir glepung, butir silikat lan
manéka warna prodhuk sékundhèr liya. Vakuola nduwé peran wigati minangka papan
panampungan prodhuk sékundhèr sing wanguné cuwèr, saéngga disebut uga 'cuwèran
sèl'. Cuwèran sing ngisi vakuola béda-béda, gumantung papan lan fungsi sel.

NukleusNukleus tugasé ngontrol kagiyatan sing dumadi ing sitoplasma. Ing njero
nukleus ana kromosomKromosom sing isiné DNA sing arupa cithak biru kanggo
panggawéan manéka warna protein (utamané enzim). Enzim diperlokaké kanggo
nglakokaké manéka warna fungsi ing sitoplasma. Ing njero nukleus uga ana
nukleolus.

Manungsa nduwé akèh organ sing béda-béda kaya jantung, paru-paru lan lambung,
sing fungsiné uga béda-béda. Semana uga sel. Sèl nduwé organ sing disebut
organel (ateges 'organ cilik').



https://jv.wikipedia.org/wiki/Piano

Piano inggih punika piranti musik ingkang dipuntabuh kanthi asta. Tiyang ingkang
asring mainaken piano asring sinebat pianis. Ing wiwitanipun piano dipunripta,
swantenipun taksih dereng seru tinimbang piano ingkang wonten ing jaman sapunika
(abad XX-an), kados piano ingkang dipunripta déning Bartolomeo Cristofori (1655
– 1731) damelan taun 1720. Amargi teganganipun senar piano ing wekdal semanten
taksih dereng langkung kiyat kados sapunika. Sapunika piano kasebat
dipunpameraken ing Metropolitan Museum of Art ing New York. Taksih dereng wonten
ingkang saged demtokaken sinten ingkang ngripta piano, kathah tiyang ingkang
ngakeni menawi Bartolomeo Cristofori ingkang ngripta piano. Piano ugi sanes
piranti musik ingkang wiwitan ingkang ngangge papan tuts lan kerjanipun kanthi
dipunpetek. Piranti musik kanthi prinsip meh sami kaliyan piano sampun wonten
wiwit taun 1440. Piano dipunripta saking kekajengan badhe nggabungaken
kaendahanipun nada clavichord kanthi kekiyatanipun harpsichord. Kekajengan
punika damel Marius saking Paris (1716), Schroter saking Saxony (1717), lan
Christofori (1720) saking Padua, Italia, kangge damel piano. Ananging asil
inkang wutuh lan jangkep nembe dipunpameraken déning Bartolomeo Christofori.
Saking piano damelanipun harpsichord lan spinet (harpsichord alit) ing Istana
Florentine - dalemipun Pangeran Ferdinand de’Medici.



https://jv.wikipedia.org/wiki/Piala_Donya_FIFA

Piala Donya FIFA utawa kerep dicekak Piala Donya iku kajuwaraan bal-balan paling
wigati ing donya internasional. Diselenggarakaké déning Fédération
Internationale de Football Association (Fédération Internationale de Football
Association), sing kajibah nata ulah raga iki, turnamen babak final Piala Donya
iku ajang ulah raga sing paling akèh ditonton ing donya, ngluwihi Olimpiade.

Babak final turnamen (ngarujuk marang bagéyan turnamen sawisé kwalifikasi) iki
diselenggarakaké saben patang taun sepisan nanging kajuwaraan iki mbutuhaké
mangsa rong taun sacara sakabèhané. Luwih saka 160 tim nasional tandhing ing
turnamen kwalifikasi regional kanggo nggayuh papan jroning babak final. Turnamen
finalé saiki dumadi saka 32 tim (paningkatan saka 24 tim ing taun 1998) sing
kompetisi jroning 4 minggu ing nagara sing ditunjuk minangka tuwan omah. Inovasi
sing dianakaké anyar iki ya iku ngolèhaké luwih saka siji nagara dadi tuwan
omah.

1 Ora ana pertandingan perebutan papan katelu sing resmi ing taun 1930.
Peringkat pungkasan: 1: Uruguay; 2: Argentina; 3: AS; 4: Yugoslavia.

2 Ora ana pertandingan final sing resmi ing taun 1950. Turnamen diputusaké liwat
grup final sing dipersaingkan patang tim. Nanging kamenangan Uruguay 2-1 marang
Brasil iku pertandingan wigati sing nggawa tim iki mimpin saka segi poin lan
mesthèkaké ana ing posisi paling dhuwur jroning grup minangka juwara donya.
Peringkat akhir grup: 1: Uruguay; 2: Brasil; 3: Swedia; 4: Spanyol.

FIFA ngumumaké 10 unggulan pamain paling apik sing dipilih déning wakil-wakil
saka media. Posisi pisanan olèh Bola Emas adidas, posisi kaloro: Bola Pérak
adidas lan katelu: Bola Perunggu adidas.

Bebungah iki jenengé asal saka jeneng panjaga gawang Rusia sing legendaris, Lev
Yashin.



https://jv.wikipedia.org/wiki/Perang_R%C3%A9volusi_Am%C3%A9rika

Perang Révolusi Amérika (1775–1783)—uga dikenal minangka Perang Kamardikan
Amérika—iku sawijining perang sing kedadéyan antara Britania Raya lan para
pendhukung révolusi saka 13 koloni Britania ing Amérika Lor. Ka-13 koloni iku
yakuwi koloni New Hampshire, koloni Massachusetts, koloni Rhode Island, koloni
Connecticut, koloni New York, koloni New Jersey, koloni Pennsylvania, koloni
Delaware, koloni Maryland, koloni Virginia, koloni North Carolina, koloni South
Carolina, lan koloni Georgia. Perang sing banjur ngambra-ambra nganti tekan
njaba Amérika Lor Britania (British North America) iki rampung kanthi dibusaké
kakuwasan Britania marang katelulas koloni kasebut lan diwangun negara Amérika
Sarékat.

Istilah Perang Révolusi utawa Révolusi Amerika uga sering dipigunakaké kanggo
ngarujuk marang prastawa iki—senadyan sing pungkasan uga klebu perkembangan
pulitik lan sosial sadurungé lan sawisé perang kasebut.

Latar wuri perang yakuwi amarga Perang Pitung Taun antara Britania Raya lan
Prancis (1756-1763) ngrebutaké Quebec sing dimenangaké déning Britania.



https://jv.wikipedia.org/wiki/Perang_Lempongan

Perang Lempongan utawi Perang Lempongan Pèrsi (2 Agustus 1990 – 28 Februari
1991) inggih punika konflik antawis Iraq lan Pasukan koalisi saking 35 negari
ingkang dipun idinaken déning PBB (UN) lan dipun pimpin utaminipun déning
Amerika Serikat kanggé mbébasaken Kuwait.

Perang tuwuh amargi invasi Irak dhateng Kuwait wonten ing tanggal 2 Agustus,
1990. Agresi Irak punika lajeng dipun bales kanthi sanksi ékonomi déning PBB
dhumateng Irak. Intervensi nganggé gaman saking internasional dipun wiwiti ing
wulan January 1991 lan ngasilaken kamenangan kanggé pasukan koalisi, ingkang
nggiring pasukan Irak medal saking Kuwait kanthi korban ingkang sakedhik.
Pertempuran udhara lan dharat dumados wonten ing palagan Irak, Kuwait, lan
tlatah tapel wates Saudi Arabia. Irak ugi ngluncuraken peluru kendhali missiles
dhumateng sasaran-sasaran ing Saudi Arabia lan Israèl. Amargi Perang Iran-Irak
ing taun 1980-88 sampun kadhung dipun wastani "Perang Lempongan " utawi "Perang
Lempongan Pèrsi" déning sumber-sumber berita, pramila perang taun 1991 punika
lajeng dipun wastani ''Perang Lempongan II'', utawi langkung umum kasebat Perang
Lempongan kémawon, déné perang ingkang kadadosan taun 1980 dipun wastani Perang
Lempongan Kapisan. Operation Desert Storm was the U.S. name of the air and land
operations and is often used to refer to the conflict.

Nem dinten saksampunipun invasi Irak ing Kuwait wonten ing 2 Agustus, 1990,
Amerika Sarikat miwiti nggelar pasukanipun arupi pasukan dharat, Angkatan
Seganten Marinir, Angkatan Udhara lan Penjaga Pasisir dhateng Saudi
Arabia(Operation Desert Shield), sauntawis nyuwun kanthi sanget supados negari
sanès inggih purun ngintun pasukanipun. Operasi Badai Ara-ara dipun wiwiti
kaping 17 Januari, 1991, kanthi kalih welas negari sampun ngintun Angkatan
Seganten, nggabung kaliyan pasuka Saudi Arabia, negari Lempongan sanèsipun. lan
pasukan Angkatan Seganten Amerika Sarikat, ingkang nggelar enem armada kapal
indhuk; wolung negari sampun ngintun pasukan dharat, nggabung kaliyan pasukan
saking Bahrain, Kuwait, Oman, Qatar, Saudi Arabia, lan Uni Emirat Arab, ugi
pitulas brigade awrat lan enem brigade alit saking Angkatan Dharat Amerika
Sarikat. Army lan sangang resimen Marinir, kanthi sadaya pendhukungipun,; lan
sekawan negari sampun ngintun montor mabur tempur, nggabung kaliyan Angkatan
Udhara Kuwait, Qatar, lan Saudi Arabia, lan ugi Angkatan Udhara Amerika Sarikat,
panerbangan Angkatan Seganten lan Marinir Amerika Sarikat kanthi total 2,430
montor mabur sayap tetap utawi fixed-wing aircraft.

Saking péhak Irak, dipun gelar sawetawis kapal gunboat lan montor mabur kanthi
peluru kendhali alit kanggé ngadhepi armada koalisi; nanging suwalikipun,
kinten-kinten 1.2 yuta pasukan dharat kanthi kirang langkung 5,800 tank, 5,100
kendharaan lapis waja sanèsipun, lan 3,850 artileri kanggé nedahaken kakuatan
dharat ingkang pinunjul.. Kanthi 750 montor mabur penenmpur lan pembom, 200
montor mabur sanèsipun, lan ngadelaken pertahanan peluru kendhali lan mriem,
kakuatan udhara Irak ugi cekap mbebayani. Nanging bab kualitas prajurit lan
peralatan pasukan Irak pancèn akgolong kirang saé.



https://jv.wikipedia.org/wiki/Pedunung

Jroning èlmu sosiologi, padunung ya iku kumpulan manungsa kang ngenggoni
wewengkon geografi lan ruang tinamtu.

Masalah-masalah bab padunung disinaoni ing èlmu Demografi. Manéka warna aspèk
perilaku manungsa disinaoni ing sosiologi, ékonomi, lan geografi. Demografi akèh
dianggo ing babagan pemasaran, sing gegandhèngan raket karo unit-unit ékonomi,
kayadéné pengècèr nganti pelanggan potensial.

Kapadhetan padunung diitung kanthi: mara cacahing padunung karo jembar wewengkon
sing dipanggoni.

Sawetara pengamat masarakat percaya yèn konsèp kapasitas amot uga lumaku jroning
nyinaoni bab padunung ing bumi, ya iku padunung sing ora kakontrol bisa
nyebabaké katastrofi Malthus. Sawetara pengamat liyani ora percaya marang panemu
iki. Grafik ing ngisor nuduhaké mundhaké logistik padunung.

Nagara-nagara cilik biasané nduwèni kapadhetan padunung paling dhuwur, ing
antarané: Monako, Singapura, Vatikan, lan Malta. Nagara gedhé sing nduwèni
kapadhetan padunung dhuwur antara liya Jepang lan Bangladesh.

Adhedhasar èstimasi kang ditrebitkan déning Biro Sensus Amérika Sarékat,
padunung donya ngancilk angka 6,5 milyar jiwa ing tanggal 26 Februari 2006 jam
07.16 WIB. Saka watara 6,5 milyar padunung donya, 4 milyar ing antarané manggon
ing Asia. Pitu saka sepuluh nagara kanthi padunung paling akèh ing donya
dumunung ana ing Asia (senadyan Rusia dumunung ing Éropah). Ing ngisor iki
peringkat nagara-nagara ing donya adhedhasar cacahing padunung (2005):



https://jv.wikipedia.org/wiki/Pablo_Picasso

Pablo Ruiz Picasso (25 Oktober 1881 – 8 April 1973) punika seniman ingkang
misuwur ing aliran kubisme lan dipunkenal dados pelukis revolusioner ing abad
kaping 20. Jénius seni ingkang pinter ndamel patung, grafis, keramik, kostum
penari balét ngantos tata panggung. Miyos ing Malaga, Spanyol 25 Oktober 1881
kanthi asma lengkap Pablo (or El Pablito) Diego José Santiago Francisco de Paula
Juan Nepomuceno Crispín Crispiniano de los Remedios Cipriano de la Santísima
Trinidad Ruiz Blasco y Picasso López. Ramanipun Josse Ruiz Blasco, setunggaling
profésor seni lan ibunipun Maria Picasso Lopez.

Picasso kagungan sifat adreng ngangsu kawruh. Bèntening kitha utawi nagari boten
dados alangan kanggé pikantuk manéka warna èlmu. Ing yuswa 14 taun,
panjenenganipun lulus ujian mlebet School of Fine Arts ing Barcelona lan kalih
taun pindhah dhateng Madrid kanggé ngangsu kawruh ing Royal Academy. Mboten lami
salajengipun panjenenganipun kundur malih ing Barcelona lan tumut ing Els Quatre
Gats, papanipun para penyair, artis lan kritikus kanggé lintu-lintunan gagasan
ingkang dipunpikantuk saking luar Spanyol. Ing yuswa 23 taun, Picasso pindah
dhateng Paris, kitha pusat seni donya ing wekdal punika.

Picasso ngasilaken 20.000 karya ing gesangipun. Ingkang mranani, Picasso asring
gantos gaya lukisan. Piniki saged kedadosan amargi Picasso kagungan kathah
réncang. Kados saking gaya lukisan biru lan jambon (amargi lukisan
dipundhominasi warna biru lan jambon) éwah drastis dhateng gaya kubisme, amargi
prabawa reréncanganipun kaliyan Georges Braque.

Gaya kubisme puniki ingkang ndamel kagéting donya seni, amargi ngéwahi persépsi
tiyang tumrap kaéndahan seni. Yèn sadèrèngipun lukisan wanita gampil dipunkenali
pasuryan modhélipun, déning Picasso dipundamel drastis saéngga wangun
lukisanipun awrat dipunkenali malih, kados ingkang panjenenganipun tuangaken ing
karya Demoiselles d'Avignon. Puniki boten lajeng Picasso sembarangan mawon
ndamel lukisan. Panjenenganipun sadèrèngipun sampun nyinaoni karya pamatung
Iberia lan patung-patung Afrika sanès (patung primitif) ingkang biasa wangunipun
mlengkung lan boten proporsional.

Kabotensembarangan Picasso ugi dipunbuktèaken kanthi sapérangan éksperimén
ingkang asring dipunlampahi, utaminipun ing perspektif lan distorsi ingkang
wonten ing setunggaling lukisan. Saéngga gaya kubisme panggihan Picasso puniki
ngéwahi wawasan donya dhumateng panilaian setunggaling lukisan. Lukisan boten
namung kaéndahan seni, nanging arupi asil panlitén lan éksperimén.

Picasso punika seniman ingkang melankolis, kagungan kapribadian kiyat, égois lan
gesangipun bébas sanget. Mboten ngéramaken, karya karyanipun kathah neyerminaken
kapribadianipun punika. Kapribadianipun ingkang kiyat, égois lan bébas, kathah
ketingal saking karya seninipun ingkang kagungan kesan kontrovérsial lan
èksprésif sanget, bénten saking ingkang naté wonten sadèrèngipun. Ing sisih
sanès, kamelankolisan Picasso katon saking sifatipun ingkang sénsitif sanget
sarta rinci salebeting mbiji satunggaling kasunyatan gesang. Panjenenganipun
saged ndamel kasunyatan gesang punika dados sumber inspirasi karyanipun.
Umpaminipun lukisan Mesra Cinta (periode biru) ingkang suasananipun muram lan
pesimis, nyerminaken mangsa-mangsa awrat Picasso ing tengah situasi ingkang
kompetitif. Lukisan Guernica ingkang dados pusat paningal ing Museum Reina Sofia
(Madrid) punika gorésan tangan saking asil péngetaning tragedi berdarah awal
taun 1930-an ing dhaérah Basque, Guernica dumados nalika perang sipil lan
dhawahipun atusan bom. Salajengipun burung merpati, simbol perdamaian donya,
nyatanipun ugi arupi rancanganipun. Picasso ngrampungaken seni grafis punika
sasampunipun terisnpirasi déning burung Melanesia, paringanipun Henri Matisse.

Langkung unik malih, Picasso ugi ndadosaken wanita sumber inspirasi. Kocap,
saben wanita maringi inspirasi bénten dhumateng piyambakipun. Umpaminipun saking
pacanganipun, Marie-Terese Walter, panjenenganipun ngasilaken karya La Reve
(impén) ingkang dipunsadé 48.402.500 dolar AS. Saking pacangan sanèsipun, Eva
Gouel, kawiyosaken lukisan Femme Assise Dans Un Fauteuil, ingkang lumebet salah
satunggiling adikarya gaya kubistis. Mboten éram yèn Picasso ngantos dipunjuluki
Don Juan (playboy). Picasso asring gonti-ganti pacangan. Panjenenganipun ugi
sampun palakrama makaping-kaping, antawisipun kaliyan Fernande Olivier,
Marchelle Thumbert, Olga Kohklova lan Jaqueline Roque.



https://jv.wikipedia.org/wiki/Optika

Optika iku cabang fisika sing nggambaraké prilaku lan sifat cahya lan interaksi
cahya karo materi. Optika nerangaké lan diwernani déning gejala optis. Tembung
optik asalé saka basa Latin ὀπτική, sing tegesé tampilan.

Bidang optika biasané nggambaraké sifat cahya katon, infraabang lan ultraviolet.
Nanging amarga cahya iku gelombang elektromagnetik, gejala sing padha uga dumadi
ing sinar-X, gelombang mikro, gelombang radhio, lan wangun liya saka radiasi
elektromagnetik lan uga gejala sarupa kayadéné ing sorotan partikel muatan
(charged beam). Optik umume bisa dianggep minangka bagéyan saka
keelektromagnetan. Sapérangan gejala optis gumantung ing sifat kuantum cahya
sing kakait karo sapérangan bidang optika tekan mekanika kuantum. Jroning
praktèké, akèh-akèhé saka gejala optis bisa diétung kanthi migunakaké sifat
elektromagnetik saka cahya, kayadéné sing dijelasaké déning persamaan Maxwell.

Bidang optika duwé identitas, masarakat, lan konferensiné dhéwé. Aspèk
kaèlmuwané asring disebut èlmu optik utawa fisika optik. Èlmu optik terapan
asring disebut rékayasa optik. Aplikasi saka rékayasa optik sing kakait khusus
karo sistem iluminasi (iluminasi) diarani rékayasa pancahyaan. Saben dhisiplin
cenderung béda sithik ing aplikasi, ketrampilan tèknis, fokus, lan afiliasi
profesionalé. Inovasi luwih anyar jroning rékayasa optik asring dikategorikaké
minangka fotonika utawa optoelektronika. Wates-wates antarané bidang iki lan
"optik" asring ora cetha, lan istilah sing dipigunakaké béda ing manéka wilahan
donya lan jroning manéka bidang indhustri.

Amarga aplikasi sing wiyar saka èlmu "cahya" kanggo aplikasi donya nyata, bidang
èlmu optika lan rékayasa optik cenderung banget lintas dhisiplin. Èlmu optika
arupa bagéyan saka manéka dhisiplin kakait klebu èlèktro, fisika, psikologi,
kadhokteran (khususé optalmologi lan optometri), lan liya-liyané. Saliyané iku,
panjlasan sing paling lengkap ngenani prilaku optis, kayadéné dijelasaké ing
fisika, ora mesthi rumit kanggo akèh-akèhé masalah, dadi modhèl prasaja bisa
dipigunakaké. Modhèl prasaja iki cukup kanggo njelasaké sebagéyan gejala optis
sarta nglirwakaké prilaku sing ora rélevan lan / utawa ora kalacak ing
sawijining sistem.

Ing ruang bebas sawijining gelombang lumaku ing kecepatan c = 3 x 108
meter/detik. Nalika mlebu medhium tinentu (dielectric utawa nonconducting)
gelombang lumaku mawa sawijining kecepatan v, ing ngendi iku karakteristik saka
bahan lan kurang saka gedhéné kecepatan cahya iku dhéwé (c). Prabandhingan
kecepatan cahya ing njero ruang hampa karo kecepatan cahya ing medium iku indeks
bias n bahan ya iku : n = c⁄v

Sadurungé optik kuantum dadi wigati, dhasaré kapérang saka aplikasi
èlèktromagnetik klasik lan pendekatan frekuensi dhuwur kanggo cahya. Optik
klasik kapérang dadi rong cabang utama: optik géometris lan optik fisik.

Optik geometris, utawa optik sinar, njelasaké propagasi chaya jroning wangun
"sinar". Sinar dibélokaké ing antarmuka antarané rong medium sing béda, lan bisa
awangun kurva ing njero medium ing ngendi indèks-réfraksiné arupa fungsi saka
posisi. "Sinar" jroning optik géometris arupa objek abstrak, utawa "instrumen",
sing sejajar karo muka gelombang saka gelombang optis sabenaré. Optik géometris
nyumadiyakaké aturan kanggo panyebaran sinar iki liwat sistem optis, sing
nuduhaké kepriyé sabenaré muka gelombang bakal nyebar. Iki mrasajakké optik sing
signifikan, lan gagal kanggo métungaké akèh èfèk optis wigati kayadéné difraksi
lan polarisasi. Nanging perkara iki arupa panyerakan sing becik, yèn dawané
gelombang cahya mau cilik banget tinimbang ukuran struktur sing duwé interaksi
karo dhèknèné. Optik géometris bisa dipigunakaké kanggo medharaké aspèk
géometris saka panggambaran cahya (imaging), klebu aberasi optis.

Optik géometris asring diprasajakaké manèh déning panyerakan paraksial, utawa
"panyerakan sudut cilik." Prilaku matématika sing banjur dadi linear, mungalaké
komponèn lan sistem optis diwedharaké jroning wangun matrik prasaja. Iki ngarah
marang tèknik optik Gauss lan panlusuran sinar paraksial, sing dipigunakaké
kanggo order pisanan saka sistem optis, upamané mrakirakaké posisi lan
magnifikasi saka gambar lan objek. Propagasi sorotan Gauss arupa pawiyaran saka
optik paraksial sing nyawisaké modhèl luwih akurat saka radiasi koheren kayadéné
sorotan laser. Senajan isih migunakaké panyerakan paraksial, tèknik iki
métungaké difraksi, lan mungalaké pangétungan panggedhéan sinar laser sing
sebandhing karo let, sarta ukuran minimum sorotan sing bisa kafokus. Propagasi
sorotan Gauss njembatani kasenjangan antarané optik géometris lan fisik.

Optik fisik utawa optik gelombang maujud prinsip Huygens lan modhèlaké propagasi
saka muka gelombang komplèks liwat sistem optis, klebu amplitudo lan fasa saka
gelombang. Tèknik iki, sing biasané ditrapké sacara numerik ing komputer, bisa
ngétung èfèk difraksi, interferensi, polarisasi, sarta èfèk komplèks liyané.
Nanging umumé aproksimasi isih dipigunakaké, saéngga ora sacara jangkep
modhèlaké téori gelombang elektromagnetik saka propagasi cahya. Modhèl jangkep
mau adoh luwih nuntut komputasi, nanging bisa dipigunakaké kanggo mecahké
permasalahan cilik sing merlokaké pamecahan luwih akurat.

Optik modhèrn ngliputi bidang èlmu lan rekayasa optik sing dadi misuwur nalika
abad kaping 20. Bidang-bidang èlmu optik iki biasané ana hubungané karo
elektromagnetik utawa sipat kuantum saka cahya nanging ora klebu topik liya.

Optik iku bagéyan saka kauripan saben dina. Plangi lan ayang-ayang iku conto
gejala optis. Akèh wong éntuk mupangat saka kacamata utawa lensa kontak, lan
optik dipigunakaké ing akèh barang konsumèn klebu kamera. Superimposisi saka
struktur periodik, upamané tisu transparan mawa struktur kisi, ngasilaké wangun
sing ditepungi minangka pola moiré. Superimposisi saka pola periodik transparan
sing kapérang saka garis utawa kurva burem paralel mprodhuksi pola garis moiré.



https://jv.wikipedia.org/wiki/Norwegia

Karajan Nurwègen utawa Kongeriket Norge/Noreg jroning basa Nurwègen ya iku
nagara Nordik ing Ujung Skandinavi bagéyan pucuk kulon lan wewatesan karo
Swèdhen, Finlandia, lan Ruslan. Pasisirné kang dumunung ing Samodra Atlantik Lor
minangka lokasi fyord kang misuwur. Svalbard lan Jan Mayen ana ing ngisor
kadhaulatan Nurwègen adhedhasar Traktat Svalbard.

Lansekap Nurwègen umumé kasar lan akèh gunung, katutup déning gletser, lan
pinggir pasisir dawané luwih saka 83.000 km [1] diwatesi déning fyord, lan uga
pulo-pulo. Bagéyan lor nagara iki uga dikenal minangka "Tanah Srengéngé Tengah
Wengi" amarga lokasiné kang dumunung ing sisih paling lor, lan saben musim panas
srengéngé ora tau angslup, lan ing usum adhem srengéngé ora metu jroning wektu
kang suwé. Nurwègen wewatesan karo Segara Lor ing sisih kidul-kulon lan
pulo-pulo Skagerrak ing sisih kidul, Segara Nurwègen ing kulon, lan Segara
Barents ing lor-wétan. Ing sisih wétan Nurwègen wewatesan karo Swèdhen, lan uga
karo Finlandia, lan uga karo Ruslan. Titik paling dhuwur ing Nurwègen panggonan
sing arané Galdhøpiggen ya iku dhuwuré watara 2.469 m. Iklim Nurwègen iklim
temperat, utamané ing laladan pesisir amarga prabawa Gulf Stream. Iklim tanah
bagéyan jero luwih parah lan ing sisih lor luwih cedhak karo iklim subarktik.

Nurwègen iku nagara monarki konstitusional lan migunakaké sistem pamaréntahan
parlementer. Parlemèné, Stortinget, nduwèni 169 anggota (sadurungé 165, tambah
wiwit tangal 12 September 2005) kang dipilih kanggo masa jabatan 4 taun.
Parlemen iki kabagi loro jroning voting legislasi, Odelsting lan Lagting. Kejaba
kanggo sawetara bab, Storting nduwèni fungsi minangka parlemen unikameral.



https://jv.wikipedia.org/wiki/Mutasi

Mutasi ya iku owahé tatanan matéri génetik kang rupané gén utawa kromosom saka
indhividhu lan diwarisna mara generasi sakwisé. Mutasi iku bisa kedadéyan ing
gén kang diarani mutasi gén, mutasi uga bisa kedadéyan ing kromosom kang diarani
mutasi kromosom. Mutasi kang kedadéyan ing sél-sél gamét bakal menurun sifaté,
ananging yén mutasi iku kedadéyan mung ing sél-sél somatik makaperubahan iku
bakal mung kedadéyan ing indhividhu iku lan ora menurun. Herman Yoseph Muller
iku duwé pendhapat déné mutasi kang kedadéyan ing sél-sél somatik ora bakal
nggawa pangowahan ing keturunané. Mutasi kang kedadéyan ing sél-sél gamét
akéh-akéhé iku sél létal sedurungé dilairna utawa sedurungé gedhé (dhéwasa).
Mutagénesis iku prosés kedadéyané mutasi. Indhividhé kang ngalami mutasi iku
diarani mutan. Faktor kang nyebabna anané mutasi ya iku mutagen. Kasil saka
mutasi iku angél diamati amarga: 1.Gén kang ngalami mutasi ing indhividhu
tartamtu ora &&&& 2. Gén kang ngalami mutasi umumé sifaté letal saéngga ora bisa
diamati. Biasané indhividhu iku bakal mati sadurungé dhéwasa. 3. Gén kang
ngalami mutasi umumé duwé sifat resesif saéngga ing kondhisi héterozigot durung
bisa katon.



https://jv.wikipedia.org/wiki/Logika

Logika dipundhut saka tembung Yunani logos kang artine ucap (tutur), tembung,
pangertèn, pikiran, utawa èlmu. Logika ya iku ilmu pengetahuan lan ketrampilan
kanggo mikir lempeng. Logika ya iku cawang élmu, nanging uga kondisi dalan
tuntutan fundamèntal mutlak èksistènsi élmu, kang sacara sistematis nyelidik,
ngrumusaké, lan nerangké asas-asas kang kudu ditaati supaya wong bisa mikir
kanthi tepat, lempeng, lan teratur. Logika njlèntrèhaké dalaning pikir nganggo
pathokan utawa ukum-ukum pamikiran saéngga bisa nyingkiraké dhéwé saka kaluputan
lan sesat pikir.

Ing basan babagan logika ana pirang-pirang istilah, ya iku: 1. Logika naturalis;
2. Logika ilmiah; 3. Logika artificialis; 4. Logika tradisional; 5. Logika
formal; lan 6. Logika materiil.

Logika Naturalis (utawa alamiah) artiné manungsa iku mikir miturut kodrat sacara
alamiah. Bisa dikandha umur logikané iku padha tuané umur manungsané, amarga
awit saka lairé manungsa wis bisa mikir.

Logika Ilmiah (utawa scientific) ya iku kalanjutan saka logika alamiah, ya iku
angger manungsa diwènèhi arahan sistematis kanggo bisa nguwasani pola-pola mikir
kang teratur sakdalan karo ukum-ukum katetapan utawa benering mikir.

Logika Artificialis (sinebut uga logika tradhisional) artine kelairané minangka
tradhisi kuno, kawit Aristoteles kasil olehé nulis bab iku ing Organon minangka
buku logika kang sepisanan. Sakwisé pangertèn logika iki wis mbudaya ing
kalangané umat manungsa, logika artificialis iki dikembangké sacara ilmiah dadi
2 (loro) babagan, ya iku logika formal lan logika materiil.

Logika Formal (logic) utawa Logika Minor, kang nyinaoni asas-asas,
kaidah-kaidah, aturan-aturan utawa ukum-ukum mikir kang kudu ditaati supaya
dhéwé bisa mikir kanthi tepat/bener lan nyandhak kabeneran. Ukum-ukum logika iku
rélevan lan penting kanggo kabèh ilmu pengetahuan liyané, dene kanggo
pengetahuan filsafat ya iku sarana (instrumèn) kang kudu dhéwé kuwasani luwih
ndhisik, sakdurungé dhéwé njerokaké pengetahuan filsafat iku.

Logika Materiil utawa Kritik (Épistémologi) utawa Logika Mayor, ngrembug
isi/matèri pengetahuan lan piyé carané nanggungjawabi isi pengetahuan iku.
Kanthi nyinaoni bab: 1. Sumber-sumber lan asalé pengetahuan; 2. Alat-alat
pengetahuan; 3. Prosès dadinè pengetahuan; 4. Kamungkinan-kamungkinan lan
bates-bates panjelajahan pengetahuan; 5. Métode ilmu pengetahuan; lan 6.
Kabeneran lan keklerune lan liya-liyané. Logika materiil iki dadi wadah tuwuhé
filsafat mengenal (kennisleer) lan filsafat ilmu pengetahuan (wetenschapleer).



https://jv.wikipedia.org/wiki/Listrik

Kalistrikan ya iku sipat barang kang metu saka anane muatan listrik. Listrik uga
bisa ditegesi kaya ing ngisor iki:

Bareng karo magnetisme, listrik nggawe interaksi fundamental kang diarani
elektromagnetisme. Listrik bisa kedaden amerga akèh fenomena fisika kang akèh
dingerteni, kaya petis, medan listrik lan arus listrik. Listrik digunakake ing
industri kaya elektronik lan tenaga listrik.

Listrik nyebabake munggahe patang gaya dhasar kang alami lan sifate kang ajeg
ing barang kang bisa diukur. Ana ing kasus iki, frasa “jumlah listrik” uga
digunakake frasa “muatan listrik” lan uga “jumlah muatan”. Ana rong jinis muatan
listrik ya iku positif lan negatif. Saka eksperimen, muatan kang padha jinise
bakal padha-padha nulak lan muatan kang béda jinise bakal tarik-tarikan. Gedhé
ne gaya tarikan lan tulakan iku ditetepake déning hukm Coulomb. Ana efek saka
listrik kang dirembug ing fenomena listrik lan elektromagnetik.

Satan uni SI saka muatan listrik ya iku coulomb, kang duwé singkatan “C”.
Simbole Q digunakake ing persamaan kanggo ngewakili kuantitas listrik utawa
matan. Tuladhane, “Q=0,5 C” tegese “kuantitas muatan listrike yaik 0,5 coulomb”.

Yen listrik ngalir saka bahan khusus, kaya wolfram lan tungsten, cahaya pijar
kang dipancarake déning logam iku. Bahan-bahan kaya ngono dianggo ing lampu
bohlam.

Saben listrik ngalir mawa bahan kang ora duwé hambatan, mula bakal diculake
panas. Saya gedhé arus listrike, mula panas kang metu bakal san saya dhuwur.
Sipat iki dianggo ing elemen setrika lan kompor listrik.



https://jv.wikipedia.org/wiki/Lilin

Lilin ya iku blok solid saka Wax kanthi sumbu kang tumancep disumed kanggo
madhangi panggonan kang peteng, kadhang-kadhang krasa panas. Miturut sajarah,
lilin digunakake minangka metode kanggo njaga wektu. Lilin iku nduwèni manfaat
kanggo penerangan. Ananging ana uga lilin kanggo aromaterapi. Lilin iki ambuné
wangi lan bisa ndadékaké swasana kang nyenengaké awit ambuné kang nggawé rileks.
Lilin akèh maceme, biyasané bentuké lonjong utawa silinder. Ananging ana uga
lilin kang bentuké werna-werna.

Balikpapan, Sorong lan Plaju kalebu laladan penyuplai bahan baku minyak bumi
kanggo nggawé lilin. Saliyané iku bahan baku kanggo nggawé lilin uga bisa
diimpor saka nagara Cina. Bahan baku kanggo nggawé lilin saka olahan lenga bumi
kang diarani paraffin.

Wis dadi tradisi tumprap umat Kristen nalika ibadhah Natal mesti ana penyalaan
lilin kanthi massal. Moment iki kalebu momen wajib ing acara Natal. Lilin
nglambangaké Kristus kang bisa dadi pepadhanging donya. Nalika penyalaan lilin,
lampu-lampu dipateni. Swasana kang kaya mengkené sang saya gawé hikmat lan
trenyuh tumprap ibadhah Natal. Saliyané nguripake lilin para umat Kristen uga
nyanyekaké lagu Malam Kudus.

Nalika kena panas paraffin kang ora kebakar bakal terurai. Paraffin iki dadi
partikel-partikel karbon kang cikil banget. Partikel-partikel iki amarga kena
panas saka pembakaran bakal berpendar, lan cahyané rupané kuning padhang. Nalika
partikel-partikel karbon lan ngetokaké cahya kang paling padhang, méh kabéh
éntuk oksigen kang nggawé geni saya padhang. Kadadéan iki padha karo lampu lenga
liun utawa lenga gas, kertas kang dibakar, api unggun, alas kobong, omah kobong,
kabéh iku mau nduwèni geni kang wernané kuning. Ananging amarga udara ora bisa
cepet ngalir kanggo nggawé bahan bakar kebakar mulané kabéh bakal dadi
karbondioksida lan banyu.

Lilin dianggep nduwèni makna éndah, romantis. Ananging geni lilin uga bisa
mbebayani. Geni kang panas iki bisa ngobong omah, luwih-luwih yèn omahé digawé
saka kayu lan ana angin gedhé. Rong prekara iki kang njalari omah kebakar amarga
geni lilin. Lilin kena diuripké lan diséléhaké panggonan kang aman saengga ora
njalari kebakaran.



https://jv.wikipedia.org/wiki/Krajan_(biologi)

Ing biologi, sing dimaksud Karajan utawa Regnum (basa Inggris: kingdom) iku
tingkatan paling ndhuwur, utawa mèh paling ndhuwur, saka klasifikasi èlmiah
makluk urip. Lekasané, mung ana rong karajan: Animalia kanggo kéwan lan
Vegetabilia utawa Plantae kanggo tetanduran. Para ahli ing mula bukané uga
nglebokaké mineral ing karajan Mineralia. Saben karajan dibagi ing sajroning
kelas sing diklumpukaké ing njeron filum (kanggo kéwan) utawa divisi (kanggo
tetanduran). Ing mburiné, sapérangan karajan anyar wus dibentuk lan sistem apa
kang dipigunaaké durung disepakati.

Nalika makluk urip sel siji ditemokaké, panemon anyar iki dipérang dadi rong
karajan: sing bisa obah mlebu filum Protozoa, sauntara alga lan bakteri mlebu
divisi Thallophyta utawa Protophyta. Nanging ana sapérangan makluk sing
dilebokaké ing filum lan divisi, kaya alga sing bisa obah, Euglena, lan jamur
lendir sing mèmper amuba. Amarga anané kabingungan iki, Ernst Haeckel nyaranaké
anané karajan katelu, ya iku Protista kanggo nampung makluk urip sing ora duwé
ciri klasifikasi sing cetha. Karajan katelu iki lagi populèr saiki (sok nganggo
sebutan Protoctista).



https://jv.wikipedia.org/wiki/Kitin

Campbell, NA; Reece JB; Mitchell LG. Biologi (Edisi ke-5, Jilid 1, diterjemahkan
olèh R. Lestari dkk. ed.). Jakarta: Erlangga. kk. hlm. 69–70. ISBN 9796884682. 
Cite nganggo paramèter lawas |coauthors= (pitulung) </ref> Kitin inggih punika
polisakarida struktural ingkang dipunginaakén kanggè nyusun eksoskleton saking
artropoda sérangga, laba-laba, krustasé, lan kèwan-kèwan sanès séjinis).Cacad
sitiran: Panutupan </ref> kélangan tag <ref>

Kitin inggih punika polisakarida struktural kaperang saking monomèr gula amino,
dipunmangèrtosi ing katah dinding sèl fungsi saha eksoskeleton sédaya artropoda.
Kitin murni sami kaliyan wacucal, ananging badhè ngèras ménawi dipunlapisi
nganggè uyah kalsium karbonat. Kitin wujud serat mirip selulosa ingkang boten
saged dicerna déning vertebrata.

Kitin inggih punika polimeringkang sanget ngelimpah ing laut. Ananging ing
kalimpahan ing donya punika, kitin manggeni posisi kaping kalih ingkang
saksampunipun selulosa. punika amergi kitin sagen dipuntemuake ing pinten-pinten
organisme eukariotik kagolong serangga, moluska, krustase, fungi, alga, lan
protista.

Kitin inggih punika komponen struktural utam dinding sel khamir lan cendawan
berfilamen. Jumlah kitin ing khamir saha cendawan berfilamen cekap tebih ingkang
benten. Kitin pada khamir Saccharomyces cerevisiae nyapai 1-2% saking bobot
garing dinding sel, ananging proporsi ing cendawan berfilamen bervariasi antawis
10-30% saking bobot garing dinding sel.

Kitin sintase inggih punika gabungan saking pinten-pinten enzim ingkang
dipunginaaken déning sadaya organisme ingkang ngasilaken kitin kangge wujud
polimer saking rantai beta 1-4 N-asetilglukosamin.[butuh rujukan] Kemiripan
enzim kitin sintasepunika ing organisme nunjukaken wontenipun kesamaan nenek
moyang organisme eukariotik.[butuh rujukan] Enzim kitin sintase wonten ing
membran sel saha persimpangan membran pramila monomer N-asetilglukosamin saged
dipuntambahaken wujud polimer ingkang dipuntransportasiaken ngelampahi
membran.[butuh rujukan] Analisis filogenetik nunjuaken menawi kitin sintase
ngasilaken kitin ing pinten-pinten panggenan sel saha kangge pinten-pinten
fungsi.[butuh rujukan] amergi suatu organisme saged gadahi pinten-pinten jinis
enzim kitin sintase.[butuh rujukan]

Kitosan (Basa Inggris: Chitosan), ingkang sepisan dipuntemuaken déning Rouget
pada 1859, adalah biopolimer polisakarida wigati lan sanget katah.[butuh
rujukan] Kitosan dipunhasilaken déning deasetilasi molekul basa N (nitrogen)
parsial ing kitin, ingkang secara komersil diekstrak saking wacucal urang lan
kerang.[butuh rujukan] Deasetilasi kasebut ngelajengaken secara enzimatis
dipunbantu déning kitin deasetilase (EC 3.5.1.41).

Polimer kitosan saged wujud saking pinten-pinten tingkat deasetilasi.[butuh
rujukan] Kitosan secara alami dipuntemuaken ing dinding sel fungi kelas
Zygomycetes lan la kutikula serangga.[butuh rujukan]Informasi ngenai peran
biologis kitosan angsal saking penelitian ginaaken model khamir Saccharomyces
cerevisiae.

Kitosan dipunproduksi secara komersil ing skala ageng ing pinten-pinten belahan
donya, kayata Jepang, Amerika Utara, Polen, Italia, Rusia, Norwegia, lan
India.[butuh rujukan] katah pandangaon kangge kitosan dipunpicu fakta keunikan
karakteristik biologisnya kayata biodegradabilitas, biokompabilitas, lan boten
beracun, pramila punika aplikasi ing sadaya bidang.[butuh rujukan] menawinipun
katah ing alam, anaging mupangatipun kitosin ingkang enggal ngerembag ing kalih
dekade pungkasan.[butuh rujukan] sapunika kitosan katah ingkang dipunginaaken
ing bidang pangan, farmasi, medis, tekstil, pertanian, lan industri sanesipun
tuladhane purifikasi limbah.[butuh rujukan]



https://jv.wikipedia.org/wiki/Joko_Widodo

Ir. H. Joko Widodo (Basa Jawa: ꦗꦏꦮꦶꦢꦢ: Jaka Widada) (lair ing Surakarta, 21 Juni
1961; umur 55 taun), inggih punika presidhèn Indonésia ka-pitu. ingkang njabat
wiwit tanggal 20 Oktober 2014. Panjenenganipun kapilih minangka presidhèn
sarengan kaliyan Wakil Presiden Muhammad Jusuf Kalla wonten ing Pemilu Presidhèn
2014. Saderengipun njabat presidhèn, Joko Widodo njabat dados Gubernur Jakarta
awit tanggal 15 Oktober 2012. Panjenenganipun dados gubernur ka-17 ingkang
ngasta ing kutha krajan negari Indhonésia. Panjenenganipun asring dipuntimbali
kanthi asma Jokowi (cekakan saking asma Joko Widodo).

Sadèrèngipun ngasta gubernur Jakarta, panjenenganipun ngasta dados Walikutha
Surakarta (Sala), Jawa Tengah ngantos kalih periodhe, inggih punika awit 2005
ngantos 2010 lan 2010 ngantos 2015. Ananging nalika nembé ngasta kalih taun ing
periodhe kaping kalih punika, Jokowi pikantuk amanah saking bebrayan umum
Jakarta kanggé dados pangarsaning DKI Jakarta. Nalika semanten Jokowi
dipuncalonaken gubernur DKI Jakarta déning Parté Dhémokrasi Indonésia Perjuangan
(PDIP). Wonten ing pancalonan kasebat, panjenenganipun dipunpasangaken kaliyan
Basuki Tjahaja Purnama utawi Ahok.

Panjenenganipun miyos kanthi asma asli Joko Widodo. Ananging nalika taksih aktif
ing jagad bisnis mèbel lan kagungan tiyang ingkang tumbas saking Prancis. Tiyang
Prancis punika ngraos bingung, amargi nalika tumbas ing Jepara, Semarang, lan
Surabaya tansah kepanggih kaliyan tiyang ingkang asmanipun Joko. Nalika
kepanggih kaliyan Joko Widodo ing Sala, kangge mbéntenaken saking Joko-Joko
ingkang sanés, tiyang Prancis kalawau paring timbalan Jokowi.

Miyos ing Sala, 21 Juni 1961, saking sarimbit Natamiharja lan Sujiatmi, awit
alit Jokowi sampun ngraosaken gesang ingkang sarwa kirang. Sareng kaliyan tiyang
sepuh lan tiga sadhèrèk èstri, Jokowi kedah pindhah griya saking satunggal
panggénan dhateng panggénan sanès. Panggénan kalawau papanipun ing sapinggiring
lèpèn. Amargi boten saged tumbas griya, Natamiharja kapeksa ndhawuhi
kulawarganipun pindhah dhateng peken kajeng lan pring Gilingan, ingkang mapan
ing sakidulipun lèpèn Kali Anyar. Ing Papan punika Natamiharja miwiti usaha
sadéan kajeng.

Awit kathahipun pengalaman ing mangsa mudhanipun, Jokowi saged ngembangaken Sala
ingkang sadèrèngipun awon ing tatanan kutha lan manèka panulakan saking
masyarakat kanggé dipuntertibaken. Jokowi saged ndadosaken Sala dados langkung
saé saèngga dados satunggaling kajian saking universitas mancanegari.

Branding kanggé kutha Sala dipunlaksanakaken kanthi nyarujuki slogan kutha Sala
(Solo) "Solo: The Spirit of Java". Tindakan saking Joko Widodo punika kalebet
progrèsif kanggé ukuran kutha-kutha ing Jawa. Joko Widodo ugi saged ngrélokasi
para pedhagang piranti bekas ing Taman Banjarsari kanthi lancar kanggé damel
fungsi panggénan taman. Panjenenganipun ugi paring syarat dhateng para invèstor
kanggé purun mikiraken kapentingan publik, ngawontenaken komunikasi langsung
kaliyan masyarakat. Taman Balekambang, ingkang sadèrèngipun boten karumat,
déning Jokowi dipundamel taman. Jokowi ugi boten ajrih nulak invèstor ingkang
boten sarujuk kaliyan prinsip Jokowi.

Awit taun 2006 kapungkur kutha Surakarta sampun dados anggota Organisasi
Kutha-kutha Warisan Donya. Kanthi punika, ing tahun salajengipun (2007) Sala
dados panggènan Festival Musik Dunia (FMD) ingkang dipunwontenaken ing Benteng
Vastenburg. Wontenipun acara punika nggadhahi misi kanggé nylametaken situs
sajarah amargi bèntèng kasebat kaancem badhé dipunicalaken kanggé kapentingan
bisnis. Taun 2008, Sala dados "tuan rumah" konferensi Organisasi Kutha-kutha
Warisan Donya.

Nalika tanggal 11 Juni 2004, Paku Buwono XII tilar donya tanpa paring wasiat
dhateng permaisuri utawi putra mahkota, saengga wonten kadadosan konflik
pamanggih antawisipun putra-putranipun PK XII, Sampeyan Dalem Ingkang Sinuwun
Kanjeng Susuhunan (SDISKS) Paku Buwono XIII lan Kanjeng Gusti Pangeran Haryo
(KGPH) Panembahan Agung Tedjowulan. Sadangunipun pitung taun wonten kalih raja
ingkang dipuntunjuk déning kalih pihak ing satunggal kraton.

Joko Widodo ingkang nyalonaken piyambak minangka Gubernur DKI Jakarta saged
menang ing Pilkadha DKI Jakarta kanthi ngliwati proses pemilu kalih putaran.
Nalika 15 Oktober 2012, Jokowi dipunlantik minangka Gunernur DKI Jakarta.

Agaminipun Joko Widodo punika agami Islam, lan panjenenganipun naté cariyos
bilih pisanan tindak haji ing taun 2003, lan tindak ibadah umrah minimal kaping
sekawan. Ananging, nalika pemilihan umum presiden 2014 sampun caket, medal
manéka warni issu kirang saé ngengingi kaislaman Jokowi, saéngga ing tanggal 24
Mei 2014 Jokowi mratélakaken bilih, panjenenganipun agaminipun Islam "Islam yang
rahmatan lil alamin, Islam yang hidup berketurunan dan berkarya di nagara RI
yang memegang teguh UUD 45." ("Islam ingkang rahmatan lil alamin, Islam ingkang
gesang ngrembaka lan makarya ing nagara RI ingkang adhedhasar UUD 45.")



https://jv.wikipedia.org/wiki/John_Adams

John Adams, Jr. (lair ing Quincy, Massachusetts, Britania Amerika, 30 Oktober
1735 – pati ing Quincy, Massachusetts, Amerika Serikat, 4 Juli 1826 ing yuswa 90
taun) ya iku Presiden Amerika Serikat (1797–1801) kaping loro . Adams uga njabat
dadi Wakil Presiden Amerika Serikat (1789–1797) kang pisanan. Minangka
politikus, Adams dikenang dadi Bapak Bangsa (Founding Father) Amérika Sarékat.
John Adams dadi sawijining pemimpin ana ing obahan kamardikan kanggo mbébasaké
Amérika saka Inggris. Adams melu nandatangani Proklamasi Kemerdekaan Amerika
kang diumumake nalika tanggal 4 Juli 1776. Nalika perang kemerdekaan Adams olèh
tugas ing Perancis lan negeri Walanda minangka diplomat lan melu andil
ngrundingake perdamaian. Nalika taun 1788 nganti tekan 1796, Adams dadi Duta
Amerika kang pisanan kanggo Inggris. Adams uga njabat dadi wakil presiden kang
pisanan nalika 1789 nganti 1797. Taun 1764 Adam rabi karo Abigail Adams, lan
saka balewismané karo Abigail, wong loro mau duwé putra 5. Taun 1796 John Adams
menangaké pamilihan presidhèn kang kaping pindho lan ngalahaké Thomas Jefferson,
kang sejatiné wegah dicalonaké dadi presidhèn. Thomas Jefferson banjur dadi
wakil presiden kanggo John Adams. Nalika Adams njabat dadi presidhèn, perang
antarané Prancis lan Inggris nekakaké perkara kanggo Amérika ana ing donya
internasional. Merga perkara mau akèh wong Amérika kang kepéngin mèlu perang.
Nanging Presiden John Adams ora gelem nyatakake perang karo Perancis. Nanging
Banjur Adams mrentahake Angkatan Laut Amerika kanggo siap-siap perang. Misi
perdamaian kang dicanangaké déning Adams banjur ndadèkaké nesu para angota
parténé Adams.



https://jv.wikipedia.org/wiki/Jeneng

Jeneng iku sebutan utawa label sing diwènèhaké marang barang, manungsa,
panggonan, prodhuk (upamané mèrek prodhuk) lan malah gagasan utawa konsèp, sing
biasané dipigunakaké kanggo mbédakaké siji lan sijiné. Jeneng bisa dianggo
ngenali saklompok utawa mung sawiji barang.

Jeneng manungsa umumé kapérang dadi jeneng ngarep lan jeneng kulawarga (marga),
contoné Ali Wijaya, Ali iku jeneng ngarep déné Wijaya iku margané. Senadyan
mangkono, ana uga budaya-budaya sing ora mengenal konsèp kasebut. Ana uga jeneng
undang-undangan sing dadi jeneng mligi sing dipigunakaké jroning ngbapaki
sosialisasi.

Ana akèh cara kanggo nyusun sawijining jeneng, gumantung marang budaya saenggon
lan basa saenggon lan biasané arupa kombinasi saka

Ing Inggris lan AS, wong biasa disapa nganggo jeneng ngarepé. Ing Jerman, wong
biasa diundang nganggo jeneng tengahé. Ing negara-negara Asia Wétan lan
Hongaria, jeneng kulawarga didèlèh ing ngarep, lan jroning kasus jeneng
Tionghoa, mung ana jeneng kulawarga jroning cacah sing winates, sing gawé atusan
nganti éwon wong sing nduwèni jeneng sing persis padha.

Jeneng Inggris iku jeneng sing unik jroning babagan bisa ditambahaké Sr.
(Senior) sawisé jeneng kulawarga kanggo bapak sing mawa jeneng padha karo anaké.
Bab iki disebabaké akèh bapak sing kepingin anaké (biasané sing mbarep) nganggo
jenengé lan nerusaké pegawéyané.

Basa Inggris, Spanyol, Portugis, lan sawetara liyané kadhang migunakaké Jr.
(Junior) ing pungkasan jeneng kulawarga kanggo anak sing mawa jeneng padha karo
bapaké (suwaliké saka Sr..) Jeneng Brasil kadhang migunakaké Neto kanggo "cucu",
Sobrinho kanggo "ponakan" lan Júnior kanggo "anak".

Sawetara basa, kaya basa Rusia, migunakaké panambang jènder kanggo jeneng
kulawargané, dadi kanggo keturunan pria disebut Tuwan Molotov, kanggo keturunan
wanita utawa bojo (wanita) disebut Nyonya Molotova.

Basa Inggris wis mem'fosil'aké sistem patronymik, bapak Robert Louis Stevenson
durung mesthi mawa jeneng Steven, bisa waé Joe. Basa Arab, Basa Ibrani, Basa
Islandia, lan sawetara liyané, isih migunakaké jeneng patronymik sing anyar
kanggo saben generasi, upamané Robert Louis Stevenson nduwèni anak sing diwènèhi
jeneng John Robertson, sing banjur nduwèni anak sing mawa jeneng Thomas Johnson,
lan sabanjuré. Saben wong nduwèni jeneng mburi sing béda-béda

Basa Spanyol lan Basa Portugis luwih adil marang ibu sing ngandhut anaké
sajroning sangang sasi. Kaloro basa mbentuk jeneng pungkasan anaké saka kaloro
jeneng kulawargané. Ing Brasil (basa Portugis), jeneng ibu ndhisiki jeneng
bapak, jadi ibu Eliana Marcia Villela Gomes Soares nduwèni jeneng kulawarga
Villela, déné bapaké nduwèni jeneng kulawarga Gomes Soares (Gomes iku jeneng
kulawarga ibu bapaké). Basa Spanyol mbalik urutané kanthi mapanaké jeneng bapak
sadurungé ibuné.

Isih magepokan karo patronymik, teknonymik lan paedonymik iku sistem ing ngendi
wong tuwa anak dijenengaké miturut anaké. Jroning basa Arab, wong tuwa bakal
dikenal kanthi jeneng "bapak saka" utawa "ibu saka" anak paling tuwané. Ali bin
Amir nduwèni jeneng Ali lan minangka anak saka Amir. Bapaké, si Amir uga disebut
Abu Ali, utawa "bapaké Ali

Ing Indonésia, utamané suku Batak, panggunaan sistem jeneng iki uga kerep
dianggo jroning undang-undangan sadina-dina, yèn ana undang-undangan Amani Dani,
mula dhèwèké iku bapak saka si Dani, utawa yèn ana undang-undangan Ompungni
Sari, mula dhèwèké iku simbah kakung saka Sari.

Ing ngisor iki dhaptar variasi jeneng sing migunakaké alfabet Latin. Jeneng sing
sakira umum ditemokaké dicithak kandel



https://jv.wikipedia.org/wiki/Jantung

Jantung (ꦗꦤ꧀ꦠꦸꦁ) iku rongga organ otot sing mompa getih liwat pembuluh getih
déning kontraksi kanthi irama sing dibolan-balèni. Istilah kardiak ateges
gegandhengan kaliyan jantung, saka Yunani cardia kanggo jantung. Jantung iku
organ sing duwé peran ing sistem parédharan getih.

Ukuran jantung manungsa kurang luwih gedhéné sakepelan tangan priya diwasa.
Jantung iku otot tunggal sing kasusun saka lapisan endothelium. Jantung papané
ing njeron rongga thoracic, sawaliké balung dhadha/sternum. Struktur jantung
mbélok mudhun lan sithik rada ngiwa.

Jantung mèh kabèh kakupeng déning paru-paru, nanging katutup déning selaput
dhobel sing jenengé perikardium, sing temèmpèl ing diafragma. Lapisan sijiné
nèmpèl kenceng banget marang jantung, éwadéné lapisan njabané luwih longgar lan
mbanyu, kanggo ngendhani gèsèhan antarané organ siji lan sijiné ing njeron awak
kang dumadi amarga obahan mompa jantung sing konstan.

Jantung dijaga ing papané déning pambuluh-pambuluh getih sing ngliputi laladan
jantung sing rata/ndhatar, kaya ing dhasar lan ing pinggir. Rong garis pawilah
(kabentuk saka otot) ing lapisan njaban jantung nedahaké ing ngendi dhindhing
pamisah ing antarané sisih kiwa lan tengen serambi (atrium) lan bilik
(ventrikel).

Dhindhing serambi adoh luwih tipis tinimbang dhindhing bilik amarga bilik kudu
nglawan gaya gravitasi bumi kanggo mompa saka ngisor munggah, khususé ing aorta,
kanggo mompa nuju kabèh bagéan awak sing duwé pambuluh getih. Rong pasang rongga
(bilik lan serambi bebarengan) ing saben wilahan jantung disambungaké déning
sawijining katup. Katup ing antarané serambi tengen lan bilik tengen disebut
katup trikuspidalis utawa katup godhong telu. Éwadéné katup sing ana ing
antarané serambi kiwa lan bilik kiwa disebut katup bikuspidalis utawa katup
godhong loro.

Nalika berdenyut, saben ruang jantung dadi kendho lan kaisi getih (disebut
diastol). Sabanjuré jantung kontraksi lan mompa getih metu saka ruang jantung
(disebut sistol). Kaloro serambi dadi kendho lan kontraksi sacara bebarengan,
lan kaloro bilik uga dadi kendho lan kontraksi sacara bebarengan.

Getih saka bilik tengen bakal dikompa liwat katup pulmoner nuju njeron arteri
pulmonalis, nuju paru-paru. Getih bakal mili liwat pambuluh sing cilik banget
(kapiler) sing nglilingi kantong udhara ing paru-paru, nyerep oksigen lan
nglepasaké karbondioksida sing sabanjuré dihembusaké.

Serangan jantung iku kaanan sing njalari jantung babar pisan ora duwé fungsi.
Kaanan iki biasané dumadi ndadak, lan asring disebut gagal jantung. Panyebab
gagal jantung manéka warna variasiné, nanging panyebab utamané biasané ya iku
karendheté pasokan getih nuju otot-otot jantung, amarga pambuluh-pambuluh getih
sing biasané ngilèkaké getih nuju otot-otot jantung kasebut kesumpel utawa dadi
atos, déning lemak lan kolesterol, utawa déning dat-dat kimia kaya panggunaan
obat sing kakèhen sing ngandhut Phenol Propano Alanin (ppa) sing akèh ditemoni
ing obat-obat kaya Decolgen, lan nikotin.

Ing tembé wingking uga asring ditemokaké gagal jantung ndadak nalika wong iku
nembé ngayahi aktifitas, kaya sing nyerang sapérangan atlit-atlit bal-balan
misuwur ing donya ing tengah lapangan bal-balan. Biasané perkara iku disebabaké
déning pameksan aktifitas jantung sing ngluwihi ambang wates, utawa kurangé
pemanasan sadurungé ngakokaké ulah raga.

Wong sing slamet saka sawijining serangan jantung sing parah biasané uga ngalami
komplikasi ing bagéan awak liyané, kayata umpamané stroke. Biasané, wong sing
slamet saka serangan jantung sing gawat mbutuhaké alat pacu jantung kanggo
nyupport jantungé supaya ora dadakan mandheg.



https://jv.wikipedia.org/wiki/Isabel_I_saka_Kastilia

Ratu Isabel lair tahun 1451 ing kutha Madrigal, kerajaan Kastilia (kalebu
wewengkon Spanyol). Wiwit cilik, Isabel éntuk piwulngan agama Katulik kang
ketat, mula dhèwèké ngrasuk agam Katulik kanthi taat. Sedulur kwalone, Henry IV
dadi Ratu ing Kastilia saka taun 1454 nganti sedane, taun 1474. Nalika iku ora
ana Kaprajan Spanyol. Tlatah Spaynol saiki pecah dadi patang tlatah. Kastilia
kang paling gedhe, Aragon ing sisih lor Spanyol kang saiki, Granada ing sisih
kidul, lan Navarre ing sisih lor.

Ing pungkasan taun 1949, Isabel kang dadi pewaris Kaprajan Kastilia dadi rebutan
pangeran saka tlatah liya. Henry IV nduwé kekarep yèn Isabel dhaup karo Ratu
Portugis, anaging dhèwèké ora gelem lan milih dhaup karo Ferdinand, pewaris
Kaprajan Aragon. Amarga nesu karo Isabel, Henry IV milih anake, Yuana supaya
dadi ratu ing Kastilia, anaging sawise Henry IV seda, Isabel nuntut kaprajan
saka Yuana. Kahanan iki nyebabake anane perang sedulur. Sasi Februari 1479
Isabel menang. Kejaba iku Ferdinand uga munggah tahta lan mimpin Aragon.

Ing panguwasane Ratu Isabel, Spanyol nduwèni pengadilan kang dipimpin déning
Tomas de Torquemada, salah sawijining pendheta kang fanatik. Pengadilan iki
minangka forum gerejani, kumpulning para hakim, juri, jaksa penuntut lan
penyelidik kepulisian. Wong kang didakwa ing pengadilan iki wis ora bisa mbela
awake dhewe. Kang didakwa uga ora diwenehi ngerti apa salahe uga dipeksa supaya
ngaku. Pengadilan iki ditujokake kanggo ngukum wong kang nglawan pamaréntah,
oposisi, lan wong kang ngrasuk agama saliyne Katolik ya iku Yahudi lan Islam.

Tahun 1492, awit saka omongae Torquemada, Ferdinand lan Isabel nandatangani
dekrit kang isine mrentahake kabèh Yahudi Spanyol mlebu Kristen utawa metu saka
Spanyol sajrone patang sasi, tanpa olèh nggawa bandha sanajan mung secuil.
Kahanan iki nyebabake Spanyol kelangan wong kang seregep lan wasis ing babagan
dagang saengga Spanyol mundur perekonomiane.

Nalika Granada nyerah, Isabel menehi kebebasan kanggo kaum Muslimin kang ana ing
Spanyol supaya olèh ngibadah miturut agama Islam. Anaging Spanyol mlenjani
janji. Taun 1502 kabèh kaum Muslimin kang ana ing Spanyol dipeksa ngrasuk
Kristen utawa lunga saka Spanyol, kayadene kang dialami denin Yahudi.

Ing jaman pamarentahane Isabel, Christopher Colombus nemokake bawana Amérika ing
taun 1492. Ekspedisi Colombus iki disponsori déning kerajaan Kastilia.

Isabella seda taun 1504. Isabel nduwèni putra dan papat putri. Putranne Yuan
seda taun 1497. Puterine kang paling kawentar ya iku Yuana. Ferdinand lan
Isabella njodhokake Yuana karo Philip I, puterane Kaisar Hapsburg Austria lan
minangka ahliwaris Kerajaan Burgundy. Putune Isabel, Raja Charles V, marisi
salah sawijining kaprajan kang paling gedhé ing sejarah Éropah. Charles V uga
kepilih dadi Kaisar Roma lan minangka wong kang paling sugih lan raja kang
paling kuwat ing jamane. Laladan kang ana ing panguwasane kalebu Spanyol,
Jerman, Negeri Walanda, Belgia, Austria, Swiss, mayoritas Italia, saperangan
Perancis, Cekoslowakia, Polen, Honggaria, lan Yugoslavia kanthi tambahan
mayoritas laladan Amerika Selatan.



https://jv.wikipedia.org/wiki/Ion

Ion ya iku atom autawa sekumpulan atom kang duwé muatan listrik. Ion asalé saka
siji atom unsur (monoatom). Uga ana ion kang asalé saka gabungan loro utawa
luwih atom unsur kang béda (poliatom). Ion kang muatan listriké négatif
dijenengi anion. Ion kang muatan listriké positif dijenengi kation. Proses
kanggo pembentukan ion dikenal karo jeneng ionisasi.Atom utawa kelompok atom
kang terionisasi ditandai karo tikatas n+ utawa n-. n ya iku jumlah elektron
kang ilang utawané dientuké.

Ion pisanan ditemoké ana ing sawijining téori déning Michaél Faraday nalika taun
1830. Ion mau kanggo ngambaraké ngenani bagian molekul kang geraké tumuju arah
anoda utawa katoda ana ing tabung hampa udara (vacuum tube, CRT). Nanging,
mekanisme prastawa iki nembé bisa dideskripsikaké taun 1884 déning Svante August
Arrhenius ana ing disertasi dhoktoré ing University of Uppsala. Wiwitané téori
iki ditolak nanging sakwisé iku disertasiné menangi Hadiah Nobél Kimia ana ing
taun 1903.

Ion négatif keadaané stabil ana ing udara kanthi cara jiretan karo molekul banyu
kang ana ing sekitaré. Merga saka mau, ion-ion négatif akèh ditemoké nalika
udan. Saben friksi utawa gésékan kang ana ing udara cenderung nghasilaké ion
positif lan ngusir ion négatif. Kedadéan mau merga angin biasané nggawa debu
utawa polutan. Partikel debu utawa polutan iku duwé muatan positif. Menawi
gésékan udara cenderung ngasilaké ion positif, nanging benturan banyu iku malah
ngasilaké ion négatif. Nalika banyu nabrak abrak liya, ion positif iku tiba
bareng banyu. Sawaliké karo ion positif, ion négatif mabur bareng kabut kang
metu saka deburan banyu. Ion positif cenderung duwé dampak négatif kanggo
keséhatan antarané:



https://jv.wikipedia.org/wiki/Holocaust

Holocaust (saka basa Yunani: holokauston sing tegesé "persembahan pangurbanan
sing diobong "), uga dikenal minangka (Ha)-Shoah (Ibrani: השואה), Churben
(Yiddish: חורבן) iku genosida sistematis sing dilakoni Jerman Nazi marang
werna-werna klompok etnis, kaagamaan, bangsa, ing jaman Perang Donya II.

Bangsa Yahudi ing Éropah minangka kurban-kurban utama jroning Holocaust, sing
disebut kaum Nazi minangka "solusi pungkasan masalah Yahudi". Cacahing kurban
Yahudi umumé disebut watara enem yuta jiwa. Genosida sing diciptakaké déning
Adolf Hitler iki dilaksanakaké kanthi cara panémbakan, panyiksan, lan nganggo
gas racun, ing sajroning kampung Yahudi lan Kamp konsèntrasi.

Saliyané kaum Yahudi, klompok-klompok liyané sing dianggep kaum Nazi "ora
disenengi " antara liya bangsa Polen, Rusia, suku Slavia liyané, panganut agama
Katulik Roma, wong cacat, wong cacat méntal, homosèksual, Saksi-Saksi Yehuwa
(Jehovah's Witnesses), wong komunis, suku Gipsi (Wong Rom lan Sinti) lan
lawan-lawan pulitik. Wong-wong mau uga ditangkep lan dipatèni. Yèn digunggung
klebu wong-wong iki mau cacahing kurban Holocaust bisa nganti 9-11 yuta jiwa.



https://jv.wikipedia.org/wiki/Hiyu

Iwak hiyu utawa uga diarani iwak cucut iku saklompok (superordo Selachimorpha)
iwak mawa krangka balung enom sing pepak lan awak sing ramping. Hiyu ambegan
kanthi migunakané limang bolongan insang (sok-sok enem utawa pitu, gumantung
spesiesé) ing sisih kiwa lan tengen ndhasé, utawa diwiwiti rada mburi endhas.
Awakéhiyu dilapisi kulit dermal denticles kanggo ngreksa kulité saka karusakan,
saka parasit, lan kanggo nambah dinamika banyu. Hiyu nduwèni sapérangan larik
untu sing bisa gumanti.

Hiu nyakup spesies sing gedhéné saukuran tlapak tangan hiyu pigmi, Euprotomicrus
bispinatus, sawijining spesies saka laut jero sing dawané mung 22 cm, nganti
hiyu paus, Rhincodon typus, iwak paling gedhé, sing tambah gedhé nganti watara
12 meter lan sing, kaya iwak paus, mung mangan plankton liwat alat panyaring ing
cangkemé. Hiyu banteng, Carcharhinus leucas, iku hiyu sing paling misuwur saka
sapérangan spesies sing mbluru ing banyu laut uga ing banyu tawar (jinis iki
ditemokaké ing Tlaga Nikaragua, ing Amérika Tengah) lan ing delta-delta.

Iwak hiu iki iwak kang angèl bisa mbédakaké werna. Asil panalitèn saka
Australia, kanthi tèknik micro-spectrophotometry, ya iku kanthi fokus marang sèl
rétina kang ana 17 jinisé iwak hiyu sing kasil kecekel ana segara Queensland lan
Australia Kulon.

Jinising iwak hiyu kayata: bideye thresher, longfin mako, oceanic whitetip,
porbeagle, common thresher, silky, smooth hammerhead, lan crocodile, hiu blue
dan shortfin mako.

Ing Indonésia ana kuthané kang duwé pralambang iwak hiyu ya iku kutha Surabaya.
Iwak hiyuné kanthi jeneng Sura lan kéwan baya kanthi jeneng baya ing basa
Indonésiané Buaya. Ing Ciamis, Jawa Kulon, Désa Karang Jaladri ana objèk wisata
kang arané Watu Hiu.

Krangka hiyu béda banget dibandhingaké karo iwak-iwak duwé balung kayata upamané
iwak kod, amarga kagawé saka balung enom, sing ènthèng banget lan lentuk,
senadyan balung enom ing iwak-iwak hiyu sing luwih tuwa sok-sok sebagéyan bisa
ngapur, saéngga marakaké luwih atos lan luwih mèmper balung. Rahang hiyu manéka
rupa lan dikira wis ngalami évolusi saka rongga insang sing sepisanan. Rahang
iki ora nempel ing cranium lan nduwèni deposit mineral tambahan sing mènèhi
kekuwatan sing luwih gedhé.

Sapérangan organisasi, kayata upamané Shark Trust, ngakokaké kampanye kanggo
matesi panangkepan hiyu.

Hiyu pinunjul banget ing mitologi Hawaii. Ana carita-carita ngenani manungsa
hiyu sing nduwèni rahang hiyu ing mburiné. Menungsa hiyu iku bisa malih wangun
antarané hiyu lan manungsa ing wektu-wektu sing dikarepaké. Sawijining tema umum
ing carita-carita iki ya iku yèn manungsa-manungsa hiyu iki bakal mèngetaké
wong-wong sing teka ing pesisir yèn ing papan iku ana hiyuné. Wong-wong sing
teka ing pesisir iku bakal nggeguyu lan nglirwaké pèngetan-pèngetan mau lan
bakal tetep mbluru, lan amarga nglirwaké pepènget mau mila wong-wong mau banjur
dipangan déning menungsa hiyu sing padha karo sing mènèhi pepènget supaya ora
mudhun menyang banyu.

Mitologi Hawaii uga ngandhut akèh déwa hiyu. Wong-wong percaya yèn hiyu iku
panjaga samodra, lan hiyu-hiyu mau disebut Aumakua:

Ing budaya-budaya Samodra Pasifik liyané, Dakuwanga iku déwa hiyu sing uga arupa
pamangsa jiwa-jiwa sing kesasar.

Ana mitos sing populèr yèn hiyu kebal marang panyakit lan kanker; nanging
perkara iki ora bener. Ana panyakit lan parasit sing mangaruhi hiyu. Bukti yèn
hiyu saora-orané tahan marang kanker lan panyakit éntuk diujaraké yèn anekdot
lan manawa ana, sithik banget studi èlmiyah utawa statistik sing mbuktèkaké yèn
hiyu bisa ningkataké kakebalan marang panyakit.



https://jv.wikipedia.org/wiki/Himalaya

Himalaya iku sawijining barisan pagunungan ing Asia, sing misahaké anak bawana
India saka Dhataran Tibèt.

Himalaya iku panggonané gunung-gunung sing paling dhuwur ing donya, kayata
Gunung Everest lan Kanchenjunga. Miturut ètimologi, Himalaya iku artine
"panggonané salju", dijupuk saka basa Sansekerta (hima iku artine "salju", lan
aalaya artine "panggonan").

Himalaya nyakup tlatah 5 nagara ya iku Pakistan, India, China, Bhutan lan Nepal.
Pagunungan iki uga dadi sumber 2 sistem kali gedhé ing donya — Kali Indus lan
Kali Ganga-Brahmaputra. Ora kurang saka 750 yuta wong manggon ing laladan
saubengé ilèn kali saka Himalaya, klebu Bangladesh.

Barisan Pagunungan Himalaya dawané watara 2.400 km, mbentang saka Nanga Parbat
ing kulon nganti Namche Barwa ing wétan. Jembaré bervariasi antara 250 – 300 km.
Himalaya dipérang dadi telung barisan paralèl, diatur miturut dhuwur lan umuré
sacara geologis.

Amergo ukuran Himalaya sing gedhé lan jembar, wes dadi sawijining rintangan alam
sing gedhé banget marang manungso kawit jaman mbiyen. Terutama, pencegahan
hubungan antara wong saka sub-bawana India dengan wong saka Cina lan Mongolia,
menyebabkan basa sing berbeda lan budaya saka wewengkon tersebut.

Himalaya ugo telah mencegah rute perdagangan lan ekspedisi militer melaluinya.
Contohne, Genghis Khan ora iso memperluas kekaisarannya nang kidul Himalaya
menuju sub-bawana India tersebut.



https://jv.wikipedia.org/wiki/Guwa_Son_Doong

Guwa Son Doong iku guwa kang paling gedhé ing ndonya. Guwa iki ana ing Vietnam.
Guwa iki nduweni ukuran amba 150 meter lan dhuwure 200 meter. Goa Son Doong ana
ing Taman Nasional Phong Nha-Ke Bang, Kabupatèn Bo Trach, Propinsi Quang Binh,
Vietnam. Guwa iki dawane kurang luwih 6,5 km.

Guwa iki diwenehi jeneng Hang Son Doong kang tegese guwa kali lan gunung. Guwa
iki di temokake déning Ho Khanh nalika taun 1991. Nanging ora ana wong kang tau
mlebu ing guwa iki, amarga ukurane kang gedhe, kali kang gedhe, lan tekanan
angin kang gedhe.

Ing guwa iki ana kedadean kang dianggep aneh, ya iku suwara siulan kang keprungu
saben dina. Ana peneliti saka Inggris kang asale saka British Cave Research
Association nyoba neliti guwa iku. Sabubare diteliti banjur ketemu saka ngendi
suwara siulan. Suwara siulan iku saka angin ing kali ngisor lemah kang banyune
ngalir banter, lan isa gawé suara kaya siulan.

Guwa iki ditemokake pisanan déning warga kang jenenge Hồ-Khanh nalika taun 1991.
Dhèwèké wis tau menehi inpormasi yèn ana guwa iku, nanging ora ana kang wani
mlebu ing guwa iku amarga wedi karo suwara siulan iku mau.



https://jv.wikipedia.org/wiki/Gurita

Gurita yaiki kéwan moluska saka kelas Cephalopoda (sikil kéwan ana ing endas),
ordo Octopoda. Kéwan iki habitaté ya iku ing terumbu karang ing samodra. Gurita
iku ana 289 spesies (sepertelon saka total spesies kelas Cephalopoda). Gurita
ing basa Inggris jenengé octopus. Tembung iki dijupuk saka basa Yunani:
Ὀκτάπους, sing tegesé sikil wolu.

Gurita nduwèni lengen 8 (dudu tentakel) karo alat nyedot sing arupa
bunder-bunder nyengkuwung sing ana ing lengen sing digunakaké kanggo obah ing
dasar laut lan nangkep mangsa. Lengen gurita iku struktur hidrostat muskuler
sing meh kabèh saka lapisan otot ora tulangé. Ora kaya kéwan Cephalopoda liyané,
akeh-akeh gurita saka subordo Incirrata nduwèni awak saka otot lan ora duwé
tulang njero. Gurita ora nduwèni cangkang sing bisa nglindungi kaya dene
Nautilus lan ora nduwèni cangkang njero utawa tulang kayata sotong lan nus.
Bagian sing atos saka gurita ya iku paruh sing digunakake gawé rahang kanggo
mateni mangsa lan nyokot dadi cilik-cilik. Awake sing fleksibel banget nggawé
gurita bisa nyelipaké awak ing celah watu-watu sing sempit ing dasar laut,
khususé nalika mlayu saka iwak pemangsa kaya welut laut Moray. Gurita sing
kurang dikenal wong ya iku saka subordo Cirrata sing nduwèni sirip loro lan
cangkang njero banjur kemampuan nyelip ing ruangan sempit kurang. Gurita nduwèni
umur sing relatif singkat lan ana uga spesies sing mung urip nem wulan. Spesies
sing luwih gedhé kayata Gurita raksasa Pasifik Utara sing bobote tekan 40
kilogram bisa yrip tekan limang taun ing kondisi lingkungan sing sesuai.

Gurita iku kewan sing paling cerdas dibandingaké invertebrata liyane. Kecerdasan
gurita asring gawé debat para ahli biologi.Hasil panyobaan nggolek dalan ing
njero maze lan mecahaké masalah nunjukake yèn gurita nduwèni daya ingat ingkang
suwe lan sedhela. Nanging urip gurita sing sedhela nggawé ilmu kang disinaoni
saka gurita ora bisa akeh. Gurita nduwèni sistem saraf sing kompleks. Rong
pertelon saka sel saraf ana ing tali saraf sing ana ing wolung lengen gurita,
lengen gurita bisa obah-obah refleks kang rumit.

Gurita asring ditangkap kanggo nggawé pakanan, diingu ing aquarium dadi spesimen
sing didelok-deloke utawa gawé kéwan ingon.



https://jv.wikipedia.org/wiki/Gunung

Gunung iku salah sawijiné wangun lemah sing methungul luwih dhuwur tinimbang
wewengkon sakupengé. Gunung biyasané luwih dhuwur lan njulek tinimbang bukit.
Nanging ana padhané ing pigunané gumantung saka adat lokal. Sapérangan pangrèh
ndhèfinisikaké gunung kanthi pucuk luwih saka ukuran tinamtu; upamané,
Ensiklopedia Britannica mbutuhaké kadhuwuran 2000 kaki (610 m) supaya bisa
didhèfinisikaké dadi gunung. Déné miturut Kamus Besar Basa Indonésia (KBBI),
gunung ya iku bukit sing gedhé banget lan dhuwur (padatan dhuwuré luwih saka
600m). Sawijining gunung biyasané kawangun saka obahing tèktonik lempeng, obahan
orogenik utawa obahan epeirogenik.

Gunung kawangun amarga anane prosès gaya téktonik sing kadadèn ing jero bumi
sing diarani orogènèsis lan èpirogènèsis. Ing prosès orogènèsis iki, sedimèn
sing kekumpul malih wujudé amarga éntuk gaya penet saka tubrukan lèmpèng
téktonik. Prosès kawanguné gunung kadadèn miturut skala taun géologi antarané
45-250 yuta taun kepungkur. Tuladhané, pegunungan Himalaya sing kawangun saka 45
yuta taun kepungkur, déné pegunungan Appalache kawangun saka 450 yuta taun
kepungkur.

3. Kerak bumi keangkat amarga obahé blok sésar: tubrukan antarané lèmpèng arep
ngangkat sebagéyan kerak bumi dadi lempitan luwih dhuwur saka sakupengé saéngga
kawangun gunung.

Miturut garis gedhé, gunung dipérangaké dadi loro, ya iku gunung geni (gunung
aktif) lan gunung ora aktif. Déné miturut wanguné, gunung dipérangaké dadi telu,
ya iku gunung perisai, gunung strato, lan gunung maar.



https://jv.wikipedia.org/wiki/Godhong

Godhong iku salah siji organ tetanduran sing tuwuh ing batang kang fungsi
utamané nyerep énergi cahya srengéngé kanggo fotosintesis. Umumé wernané ijo
amarga ing kana ana jaringan sing paling akèh ngandhut klorofil. Godhong arupa
organ tetanduran sing paling amba saéngga bisa nyerep energi cahaya srengéngé
saokèh-okèhé.

Godhong duwé peran kang wigati ing prosès mrodhuksi bahan pangan tetanduran
supaya bisa tetep urip lan tuwuh amarga tetanduran iku organisme autotrof
obligat sing kudu masok kabutuhan energiné dhéwé liwat konvèrsi energi cahaya
dadi energi kimia.

Werna ijo godhong asalé saka kandhungan klorofil ing godhong. Klorofil iku
senyawa pigmen sing duwé peran nyeléksi panjang gelombang cahaya sing energiné
dijupuk kanggo fotosintesis. Sabeneré godhong uga duwé pigmèn liya, umpamané
karoten (wernané jingga/kuning tuwa), xantofil (wernané kuning), lan antosianin
(wernané abang, biru, utawa ungu, gumantung drajat keaseman). Godhong tuwa
kélangan klorofil saéngga wernané malih dadi kuning utawa abang (bisa dipirsani
kanthi cetha ing godhong sing rogol).

Godhong bisa uga malèh dadi eri (umpamané ing tetanduran kaktus), lan njalari
godhong kélangan fungsiné minangka organ fotosintetik. Godhong tetanduran
sukulen utawa xérofit uga bisa ngalami paralihan fungsi dadi organ panyimpen
banyu.



https://jv.wikipedia.org/wiki/Glasgow

Glasgow (Glaschu jroning Basa Gaelic; utawa Glesca/Glesga jroning Basa
Skotlandia) inggih punika kutha ingkang agèng ing Skotlandia. Kutha punika
panggènanè ing Sungai Clyde ing laladan dataran rèndah Skotlandia. Tiyang-tiyang
saking Glasglow dipunsèbat Glaswegians;; ing basa inggris, lan "Keelies" lan
"Weegies" kaliyan tiyang Skotlandia sanèsipun; Glaswegian ugi inggih punika asma
dialek lokal ingkang ngrujuk datèng "Glasgow Patter".

Glasgow ngerembag saking keuskupan Glasgow ing abad pertengahan lan mangke
dipundiriaken Universitas Glasglow, ing pundhi nyumbang ing pencerahan
Skotlandia. ing abad ing 18, kota punika sampun dados gegayutan utami Éropah ing
perdagangan kaliyan Amerika. Kaliyan wontene Revolusi Industri, kota punika lan
laladan ing sakubenge dados salah satunggaling pusat teknik pembuatan kapal,
dhamel katah kapal ingkang sampun misuhur. Glasgow ugi dipunmangertosi dados
Kota Kedua saking Britania Raya ing zaman Victoria. Sapunika, inggih punika
salah satunggaling saking 20 pusat perekonomian ing Éropah lan panggenane ing
pundhi katah tiyang Skotlandia berbisnis.

Ing pungkasan abad ke 19 lan ing wiwit abad ke 20, populasi Glasgow ningkataken
ngelangkungi 1 juta , lan inggih punika kota ingkang ageng kaping papat ing
Éropah, sak sampune London, Paris lan Berlin . Ing taun 1960, kedadosan relokasi
kota enggal ing jawi punika, dipunikati kaliyan kesuksesan perubahan ingkang
sampun ngurangi populasi Glasgow dados 629,501 walaupun 1,749,154 jiwa tinggal
ing laladan konurbansi ingkang ngelilingi kota, adedasar sensus ing taun 2001.

Menawi laladan Glasgow dipunginaaken dados perkemahan amargi lepenipun Clyde
nyediakaken laladan ingkang sae kangge mancing, ingkang nyebapake Glasgow dados
kota ingkang wigati asalipun saking sebuah keuskupan ingkang ageng ing donya
punika ing Skotlandia ing abad kaping kalih. Glasgow dados wigati ing abad ke 12
dados panggenan keuskupan, dipunatur déning Raja David I lan Uskup Glasgow, John
Chaplain. sampun wonten laladan religius ingkang langkung wiwit ing taun ingkang
sami ing pundhi boten dipunmangertosi . Miturut tradisi ingkang dipunrugiaken,
panggenan punika dipundiriaken déning Santo Mungo. Keuskupan punika dados salah
satunggaling keuskupan ingkang ageng lan ingkang misuhur ing Kerajaan
Skotlandia, mbeta asma lan kekayaan dateng kota punika. Suatu waktu ing
antawisipun taun 1175 lan 1178, posisi punika dipundamel langkung tebih saat
Uskup Joeclin nampa statis Kota kangge laladan punika saking William si Singa,
ndamel perkemahan punika dipunrembakaken kaliyan mupangatipun saking monopoli
perdagangan lan jaminan legal sanesipun. ing wekdal punapa ing antawisipun taun
1189 lan 1195, status kota punika dipuntambah kaliyan wontene pekan raya
tahunan, ingkang tasih wonten ngantos dinten punika lan dipuntepang kaliyan asma
Pekan Raya Glasgow.

Glasgow ngerembag langkung sae, lan dipundirikake Universitas Glasgow ing taun
1451 lan peningkatan keuskupan dados keuskupan agung ing taun 1942 ningkatkan
status pendidikan lan religius kota punika. Pada abad ke 16, Glasgow dados
wigati ing gegayutanipun perdagangan internasional nuju Amerika, utaminipun
perobahan saking tembakau, kapas lan gendhis. katah jalan-jalan Glasgow, kalebet
Jalan Glassford lan Jalan Buchanan, dipunasmani sak sampunipun pedagang lokal
tembakau ingkag dados misuhur saking benda ingkang gadahi reganing dipunproduksi
déning budak ing India Barat Inggris.



https://jv.wikipedia.org/wiki/Garudha

Garudha (basa Inggris: eagle) punika salah setunggaling kéwan ingkang wonten ing
Indonésia.

Garudha punika mlebet kéwan getih panas, gadhah sewiwi lan awak ingkang katutup
déning wulu pelepah. Amargi lumebet ing klompok peksi, garudha tangkar-tumangkar
kanthi cara nigan. Tigannipun kabungkus déning cangkok ingkang atos. Tigan-tigan
punika dipunsimpen ing lebet susuh ingkang dipundamel déning garudha piyambak.
Salajengipun tigan-tigan punika dipunengkremi ngantos netes. Garudha njagi
anakipun ngantos saged mabur.

Garudha punika kéwan pamangsa. Panganan utami garudha inggih punika kéwan
mamalia alit kados tikus, bajing lan pitik. Wonten sabagéyan garudha ingkang
nangkep iwak lan dipundadosaken panganan utami. Cucuk garudha boten wonten
wajanipun nanging nggadhahi wangun béngkong lan kiyat sanget kagem ngoyak daging
mangsa. Peksi punika ugi ndarbèni setunggal pasang suku ingkang kiyat/kukuh lan
kuku ingkang landhep kanggé nyengkerem mangsa. Garudha ugi ndarbèni daya
pandelengan ingkang permana kanggé mburu mangsa saking let ingkang tebih.

Garudha ndarbèni sistem ambegan ingkang saé lan saged kanggé nyimpen oksigen
ingkang kathah. Oksigen punika dipunperloaken wanci mabur. Jantung peksi garudha
wonten sekawan bilik kados menungsa. Bilik nginggil dipuntepangi kanthi sebutan
atrium lan bilik ngandhap dinpuntepangi kanthi sebutan ventrikel.



https://jv.wikipedia.org/wiki/Flickr

Flickr iku sawijining situs web kanggo silih-deleng foto lan situs komunitas
online minangka conto saka aplikasi Web 2.0. Minangka situs web sing populèr
kanggo silih-deleng foto pribadi, layanan iki dimanfaataké déning para blogger
minangka papan kanggo nyimpen foto. Popularitasé tansaya tambah sairing karo
anané piranti komunitas online sing inovatif saéngga foto-foto bisa diwènèhi
tandha lan digolèki sacara folksonomi.

Flickr dikembangaké déning Ludicorp, sawijining prusahaan sing basisé dumunung
ing Vancouver, Kanada sing diwangun taun 2002. Ludicorp ngluncuraké Flickr ing
sasi Februari 2004. Layanan iki dikembangaké wiwitané kanggo gawé Game
Neverending, sawijining MMORPG. Flickr dianggep minangka sawijining proyèk sing
luwih nalar lan Game Neverending sauntara wektu dicandhet dhisik.

Wangun wiwitan saka Flickr difokusaké minangka chat room mawa jeneng FlickrLive
kanthi kemampuan silih-deleng foto sacara langsung (real time). Sing luwih akèh
kedadéyan yakuwi foto utawa gambar sing ditemokaké ing wèb tinimbang foto karya
para panganggo dhéwé. Evolusi sabanjuré luwih dipatrapaké kanggo ngunggah, lan
chat room ngilang saka péta situsé.

Ing taun 2005, Yahoo! Inc. nuku Ludicorp lan Flickr. Tanggal 28 Juni 2005, kabèh
dhaptar isi saka server Kanada dipindahaké menyang server sing dumunung ing
Amérika Sarékat, sing nyebabaké kabèh data sing ana dadi ing sangisoré hukum
federal Amérika Sarékat.

Tanggal 16 Mei 2006, Flickr ngowahi layanané saka Beta dadi "Gamma" kanthi
owah-owahan ing desain lan struktur. Miturut FAQ ing situsé, tujuan saka
"gamma", sing arang digunakaké jroning tahap perkembangan perangkat lunak,
yakuwi supaya layanan iki tansah dicoba déning para panganggoné lan jroning
kondhisi pangembangan sacara lumintu. Secara keseluruhan, layanan ini berada
dalam tahap stabil.



https://jv.wikipedia.org/wiki/Dluwang

Dluwang utawa kertas (basa krama: dlancang), iku bahan sing tipis lan rata, sing
diasilaké nganggo komprèsi serat sing asalé saka pulp. Serat sing dipigunakaké
biasané alami, lan ngandhut selulosa lan hemiselulosa.

Anané dluwang minangka révolusi anyar jroning jagad tulis menulis sing
nyumbangaké makna jroning peradaban donya. Sadurungé ditemokaké kertas,
bangsa-bangsa jaman biyèn migunakaké tablèt saka lemah lempung sing diobong. Bab
iki bisa ditemokaké saka peradaban bangsa Sumeria, Prasasti saka watu, kayu,
pring, kulit utawa balung sato kéwan, sutra, malah godhong lontar sing dirèntèng
kaya ing naskah naskah Nusantara sawetara abad kapungkur.

Peradaban Mesir Kuna nyumbangaké papirus minangka média tulis. Papirus, ya iku
media tulis kanggo nulis jroning peradaban Mesir Kuna ing mangsa wangsa firaun
sabanjuré nyebar menyang sakabehing tlatah Wétan Tengah nganti Romawi ing Segara
Tengah lan nyebar menyang Éropah, senadyan panggunaan papirus isih dirasakaké
larang banget. Saka tembung papirus (papyrus) iku dadi jeneng paper jroning basa
Inggris, papier jroning basa Walanda, basa Jerman, basa Prancis umpamané utawa
papel jroning basa Spanyol sing tegesé dluwang.



https://jv.wikipedia.org/wiki/David_Beckham

David Beckham ingkang ngadhahi nama jangkep David Robert Joseph Beckham (lair
ing Leytonstone, London, 2 Mèi 1975; umur 41 taun) inggih punika satunggal
pemain pemain bal-balan Inggris. Wiwit taun 1 Juli 2007 Beckham main wonten LA
Galaxy ing Major League Soccer Amerika Serikat. Sakderengipun wonten ing LA
Galaxy Beckham main wonten ing tim Manchester United lan Real Madrid. Beckham
miwiti karier bal-balane wonten ing akademi bal-balan kagunganipun Manchester
United. Beckham gadhah kemampuan ingkang sae babagan umpan silang lan tendangan
bebas melengkung. Kemampuan ingkang sami kalihan kancanipun wonten AC Milan,
Andrea Pirlo. Garwanipun Victoria Beckham, minangka mantan personil grup musik
Spice Girls.

Wonten ing 1994/1995 David Beckham mlebet ing skuad senior Manchester United.
Mlebetipun Beckhan wonten ing tim senior angsal tentangan saking kathah pihak.
Tentangan-tentangan punika amarga nalika jaman semanten yuswanipun Beckham
taksih enem sanget. Ananging wonten ing pungkasan musim, Beckham saged
mbuktikaken menawi pilihan pelatihipun inggih punika Sir Alex Ferguson boten
lepat. Beckham lan Manchester United saged menangaken liga inggris lan FA Cup.
Sasi Agustus 1996 David Beckham damel gol ingkang spektakuler tumuju gawangipun
Wimbledon ingkang nalika semanten dipunjagi déning Neil Sullivan. Beckham damel
gol ingkang jarakipun saking tengah lapangan. Beckham nglakokaken debutipun
kangge tim nasional Inggris nalika tanggal 1 September 1996 wonten ing
pertandingan kualifikasi Piala Dunia ngadepi Moldova. Wonten Piala Dunia 1998,
Beckham boten main wonten ing kalih pertandingan awal ananging main wonten ing
pertandingan kaping tiga nalika Inggris ngadepi Kolombia lan Beckham saged damel
1 gol wonten ing pertandingan punika. Nalika nglawan Argentina Beckham angsal
kartu abrit saksampunipun nendang Diego Simeone kanthi sengaja. Pertandingan
punika dipunmenangaken Argentina ngangge adu penalti. Masyarakat Inggris
nganggep kegagalan Inggris menangaken Piala Dunia dipunsebabaken déning Beckham.

Ing taun 1998 utawi1999, Manchester United saged ngraih tiga gelar: Premiership,
FA Cup, lan Liga Champions. Ngantos gelar Liga Champions saged dipunraih kanthi
spektakuler. Wonten ing pertandingan final Liga Champions, Manchester United
kalah 0-1 ngantos menit ke-89. Teddy Sheringham sasampunipun saged kasil
manfaataken umpan saking tendanganipun penjuru Beckham. Kirang langkung 30 detik
sasampunipun kick-off, Manchester United pikanthuk tendangan saking penjuru
malih. David Beckham ingkang mendhet tendangan sudut lan umpanipun Beckham saged
dipunmanfaataken Ole Gunnar Solskjær dados gol. Beckham dados kapten tim inggris
nalika tanggal 15 November 2000 wonten ing kualifikasi Piala Dunia. Beckham uga
dadi kapten nalika nglawan Jerman wonten ing Muenchen. Nalika taun 2000 Beckham
dados BBC Sports Personality of the Year lan dados nomer 2 Pemain Terbaik Dunia,
namung kalah saking Luis Figo.

Tanggal 10 April 2002 piyambakipun gerah metatarsal sasampunipun dipuntekel
pemain Deportivo La Coruna, Aldo Duscher. Beckham divonis boten saged main malih
ngantos akhir musim, Prakawis punika gawé publik Inggris kawatir, amarga wekdal
punika nembe wonten ing puncak penampilanipun lan dipunkhawatiraken Beckham
boten saged main ing Piala Dunia.

Wonten ing Piala Dunia 2002, piyambakipun main wonten ing sadaya pertandingan.
Beckham uga damel gol ing gawangipun Argentina ngangge tendangan penalti, uga
bales dendam dhumateng Argentina. Amargi gol Beckham, Argentina saged sumingkir
saking Piala Dunia 2002. Langkahipun Inggris mandheg ing babak 8 sasampunipun
kalah 2-1 kaliyan Brasil.

Ing taun 2002 hubunganipun Beckham kaliyan pelatihipun Sir Alex Ferguson dados
boten sae sasampunipun Ferguson ngamuk nalika Manchester United kalah saking
Arsenal.

Tanggal 12 Juni 2002 Beckham pikantuk gelar OBE saking Ratu Inggris. OBE punika
singkatan saking order of the british empire.

Taun 2003/2004 Beckham dipunsadé ing Réal Madrid kanthi rega 35 Yuta Euro. Ing
mrika piyambakipun ngagem kaos nomor 23. Wonten Réal Madrid Beckham kanthi cepat
dados idola penggemar Réal Madrid. Ing Euro 2004 piyambakipun main ing kabèh
pertandingan, nanging damel kuciwa lan boten kasil mengeksekusi penalti kang
jumlahipun 2, inggih punika nalika ngadepi Prancis ing penyisihan grup lan ing
babak 8 besar nalika menghadapi Portugal nganggé adu penalti.

11 Januari 2007, Beckham nyaguhi kontrak lima taun ingkang dipuntawakaké klub
Amerika Serikat LA Galaxy lan badhé gabung ing wulan Agustus sasampunipun
kontrakipun ing Madrid sampun rampung. Amargi legawa lan kersa usaha nampilaken
kang saé sanged,piyambakipun balik malih dados starter sasampunipun naté
dipunbuang déning Capello. Pelatih Steve Mc Claren balik nimbali malih supados
gabung ing skuad tim nasional. Amargi saged main kanthi saé, Beckham kasil
mboyong Réal Madrid dados juara La Liga 2006/2007.

Tanggal 22 Oktober 2008, AC Milan ngumumaken kepengin supados Beckham gabung
malih ing wulan Januari 2009. Nanging Beckham boten badhè nilaraken MLS lan
badhé balik ing Galaxy nalika awal kompetisi MLS 2009. Tanggal 30 Oktober 2008,
Milan saged ngampil Beckham lan Beckham bakal gabung kaliyan tim ing tanggal 7
Maret 2009.

Wonten piala dunia 2006, Inggris mbekta kathah pemain ném ingkang potensial. Ing
babak penyisihan, grup Inggris menang 1-0 kaliyan Paraguay, salajengipun menang
2-0 kaliyan Trinidad lan Tobago kanthi gol Peter Crouch ingkang dipunmanfaataken
déning Beckham lan maringi umpan sanesipun kanggé Steven Gerrard, sarta main
sami 2-2 kaliyan Swedia. Ing babak 16 besar piyambakipun dados pahlawan
sasampunipun dados tiyang ingkang saged ngasilaken gol ing pertandingan kaliyan
Ekuador nganggéé tendangan bebas. Sadéréngipun pertandingan, Beckham gerah lan
sasampunipun saged nyetak gol piyambakipun kenging déhidrasi lan muntah ing
pinggir lapangan. Inggris kalah kaliyan Portugal kanthi adu penalti 3-1.
Sedinten sasampunipun dipunsingkiraken, Beckham pensiun saking jabatanipun dados
kapten timnas Inggris, nanging taksih pengin main kanggé timnas Inggris. Pelatih
Steve McClaren ingkang dipungantos damelaket Beckham boten dipuntimbali malih
ing timnas ngantos wulan Méi 2007.

Taun 1997 Beckham duwé hubungan kaliyan Victoria Adams, ingkang misuwur dados
anggota band Spicé Girls. Taun 1999 piyambakipun palakrama kaliyan Victoria
wonten ing Irlandia nalika tanggal 4 Juli 1999. Beckham gadhah 3 putra jaler ing
dipunparingi nama Brokklyn Joséph (lair 4 Maret 1999), Romeo Jamés (lair 1
September 2002), lan Cruz David (20 Februari 2005). Piyambakipun tumbas omah.
Amargi omah punika saé sanget, dados misuwur kanthi nama Beckingham Palacé lan
dados anekdot saking Buckingham Palace, ingkang wonten lebetipun omah punika
wonten tiyang ingkang dipunutus kanggé ngurusi omah punika cacahé kirang
langkung 400 tiyang. Januari 2005, Beckham dados ikon organisasi anak dunia,
UNICEF. Piyambakipun ugi gadhah kanca artis-artis ingkang misuwur, ingggih
punika Robbié Williams, Snoop Dogg, lan Tom Cruise.



https://jv.wikipedia.org/wiki/Cello

Cello utawa kang nduweni jeneng jangkep Violoncello iku salah siji piranti musik
kang anggone nganggo kanthi cara digesek. Piranti iki kagolong piranti musik
kulawarga piyul. Wong kang nggunakake cello diarani cellis. Cello iku piranti
musik kang misuwur ing minangka piranti musik tunggal, musik kamar, lan dadi
pondasi suwara orkestra moderen. Nama cello adalah singkatan dari kata dalam
basa Italia violoncello, yang berarti "violone kecil". Violone adalah sebuah
instrumen yang kuno, sebuah viol besar, yang mirip dengan bass modern.

Cello asring dikaitke karo musik klasik Éropah. Piranti iki dadi bageyan saka
orkestra dan menehi suwara kbas ing kuwartet gesek, lan dadi bageyan saka
kelompok musik kamar. Piranti musik iki kurang pas ing musik pop, nanging asring
ana ing rekaman pop, lan rock.

Cello gawéane kang aling misuwur iku gawéane J. S. Bach Unaccompanied Suites for
Cello, kang biyasane dikenal minangka Bach Cello Suites. Salah siji tuladha lagu
jaman klasik karangane Haydn Cello Concerto #1 in C major. Repertoar standar
jaman romanti kagolong Cello Concerto in B minor déning Antonín Dvořák, Cello
Concerto in E minor déning Elgar, lan loro sonata déning Brahms.
Komposisi-komposisi moderen saka wiwitane abad ka-20 kagolong sonata-sonata
cello tanpa iringan déning Paul Hindemith (opus 25) lan Zoltán Kodály (opus 8).
Rekaman-rekaman ing jero genre Avant Garde wis nguripake meneh kaluwesan piranti
musik. Tuladhane ya iku Night of the Four Moons déning George Crumb.

Ukuran cello luwih gedhé tinimbang piyul, nangingluwih cilik tinimbang bas. Kaya
kulawargane piyul, cello nduweni senar papat. Senar-senare dipaske saka
nadadhuwur ning cendhek, A, D, G, lan C (A3, D3, G2, lan C2 ing notasi tala kang
ilmiyah. Piranti iki kaya viola, nanging nadhane luwih cendhak, lan seperlima
oktaf luwih cendhak tinimbang piyul. Piranti iki digunakake kanthi cara didekake
ing antarane sikile pemusik kang lungguh, lan didekake ing endipin.

Cello iku piranti musik kang rada ruwet, kang kaperang saka akèh bageyan.
Sanajan umume mung digawé saka ari kayu, lan bageyan-bageyan liyane digawé
nggunakake logam-logam liya utawa bahan komposit. Senar-senar moderen digawé
saka baja, usus, nilon utawa bahan inti sintesis liyane, kang dilapisi karo
gulungan logam.



https://jv.wikipedia.org/wiki/Cakram_padhet

Cakram padhet wonten ing Basa Indonesia cakram keras ugi wonten ing Basa Inggris
kawéntar kanthi sebutan hard disk utawi HDD singkatan saking hard disk drive.
Inggih punika salah satunggaling hardware utawi piranti kasar ingkang ginanipun
kanggé nyimpen data sekundèr. Hard disk punika gadhah isi piringan magnetis.
Hard disk utawi cakram keras punika kacipta sepisan déning insinyur IBM, Reynold
Johnson nalika tahun 1956. Hard disk punika ingkang pisanan gadhah 50 piringan
kanthi ukuran 2 kaki (0,6 meter) kanthi cepetipun rotasi dumugi 1.200 rpm
(rotation per minute) saha kapasitas kanggé nyimpen data 4,4 Mb (Mega Byte).
Wonten ing satunggal harddisk gadhah papan ruang alit kados direktori, folder,
subdirektori, lan subfolder ingkang dipunkelompokaken adhedhasar fungsi lan
kaginakanipun. Wonten ing mriku data-data dipunsimpen .

Ananging miturut pangembangan jaman hard disk sapunika wonten ingkang gadhah
ukuran 0,6 cm kanthi kapasitas memori dumugi 750 Gb (Giga Byte). Kapasitas
memori harddisk ingkang paling inggil sapunika inggi punika dumugi 3 TB (Terra
Byte) kanthi ukuran limrah 3,5 inci. Menawi dipunbikak katingal mripat hard disk
wonten ing pucuk lengen kanthi tuas ingkang nempel wonten piringan ingkang saged
muter.

Data ingkang kasimpen wonten ing Hard disk boten badhé ical menawi boten
kasambung kaliyan aliran listrik. Wonten ing satunggal hard disk punika
padatanipun gadhah langkung saking satunggal piringan kanggé ndamel ageng
kapasitas memori data ingkang badhé kasimpen.

Amargi jaman ugi wonten éwah-éwahan sapunika hard disk tansah sansaya tipis lan
alit wujudipun. Ananging bilih wujudipun sansaya alit daya tampung data langkung
ageng. Sapunika ugi hard disk wonten 2 macem inggih punika :



https://jv.wikipedia.org/wiki/Buenos_Aires

Buenos Aires iku sawijining kutha sing sisan dadi kutha krajan nagara Argentina.
Kutha iki dijenengaké miturut Nuestra Señora Santa María del Buen Aire lan duwé
bulevar paling gedhé ing donya. Bueonos Aires uga kondhang minangka "Parisé
Amérika Kidul" amarga kaanggunané. Sairing karo SDA-né sing jembar lan wong
mlarat sing numpuk ing kutha, Buenos Aires duwéni sagolongan padunung pinter lan
makmur, kanthi anané koloni artis la Boca, ilmuwan Universitas Buenos Aires yang
kasil menangaké bebungah Nobèl, taman, plaza, lan bulevar sing nguripaké kutha
lan dadi kabanggan para padunungé. Dilambangaké nganggo jogèdan Tango, dansa
kebak gairah saka Buenos Aires, masarakat tetep loyal marang kuthané lan sacara
romantis kaiket ing sajroning lingkungan anget lan subur.

Diadegaké kaping pindho ing dhataran Pampa, ya iku ing dhèlta Kali Parana nyebar
nganti ketemu Rio de Plata. Pusat kutha iki dumunung ing sadhuwuring tebing sing
madhep menyang kali, sawetara bagéan kutha liyané ana ing dhataran cendhèk sing
diwatesi kali cilik. Kanthi wewengkon metropolitan sing jembaré 77 mil pesagi
(200 km2), kutha iki punjeré ing distrik fedheral. Dipanggoni kurang saka 1/3
padunung metropolitan lan dikubengi kutha-kutha satelit, klebu kutha-kutha cilik
sing akèh-akèhé dumadi saka pondhok-pondhok wesi sing ngombak-ombak minangka 40%
saka omah ing metropolis lan dipanggoni 30% padunungé.

Beckner,Chrisanne dan Soetrisno,Eddy.2001.100 Kota Besar Bersejarah di
Dunia.Jakarta:Ladang Pustaka dan Intimédhia.



https://jv.wikipedia.org/wiki/Basa_Sangsekerta

Basa Sangsekerta utawa basa Sangsekarta (saṃskṛtam , asliné संस्कृता वाक्
saṃskṛtā vāk, "basa rinengga") iku basa Indo-Éropah sing lawas dhéwé lan isih
disinaoni. Sejarahé kalebu sing dawa dhéwé, tèks paling tuwa ing basa iki,
Rgwéda dianggit ing watara taun 1500 SM. Basa Indo-Éropah liyané sing bisa
nandhingi 'umuré' basa iki saka rumpun basa Indo-Éropah namung basa Hitit. Basa
Sangsekerta iku basa suci utama agama Hindu lan Buddha. Saiki basa iki kalebu
salah siji saka 22 basa resmi ing India. Banjur ing nagara bagéyan Uttarakhand.

basa Sangsekerta Klasik iku basa sing wis dibakokaké déning Pāṇini, ing layang
paramasastrané ing watara abad kaping 4 SM. Posisi basa iki ing anak bawana
India lan Asia Kidul Wétan mèmper karo posisi basa Latin lan Yunani ing Éropah
minangka basa Klasik. Basa Sangsekerta ndarbèni pangaribawa sing gedhé marang
sabagéyan gedhé basa ing anak bawana India lan uga ing Asia Kidul Wétan.

basa Sangsekerta saka mangsa pra-klasik diarani basa Sangsekerta Wéda. Basa iki
sing dienggo ngripta Rgwéda lan mbokmanawa wis dienggo wiwit taun 1500 SM.

Tembung Sangsekerta, ing basa Sangsekerta Saṃskrtabhāsa tegesé basa sing
sampurna. Tembung kriya sifat sáṃskṛta- bisa dipertal minangka "rinoncé, ginawé,
dibentuk sacara jangkep, alus, apik, éndah". Tembung iki turunan saka tembung
wod saṃ-skar- "ndokok bareng, ngripta, nyepakaké, nyiapaké, nyedyakaké" kamangka
saṃ- tegesé "bareng, padha" (kaya ing basa Jawa sami) lan (s)kar- "makarya,
nggawé".

Tembung iki sacara umum tegesé "digawé rampung, paripurna, bubar" lan bisa
ditemokaké ing Rgwéda. Banjur ing basa Wéda minangka tembung aran nétral
saṃskṛtám, iku tegesé uga "préparasi, papan sing disiapaké" lan dadi "papan
ritus sing katutup, papan korban".

Minangka tembung kanggo "basa agung" utawa "basa rinengga", tembung sifaté
namung muncul ing basa Sangsekerta Wiracarita lan Klasik, kayata ing Manusmrti
lan Mahabharata. Basa sing dirujuk minangka saṃskṛta utawa "basa budaya" tegesé
mesthi basa "suci" lan "adiluhung" lan namung ditrapaké kanggo kaperlon agama
lan diskusi ngèlmiah ing India Kuna. Karepé, tandhingané basa prākṛta-, utawa
basané wong cilik sing ora tau sinau.

basa Sangsekerta iku anggota saka sub-rumpun Indo-Iran saka rumpun basa
Indo-Éropah. Kerabate sing cedhak dhéwé iku basa-basa Iran: basa Pèrsi Kuna lan
basa Avesta. Sajroning rumpun basa Indo-Éropah sing luwih amba, basa Sangsekerta
raket karo basa-basa Satem, utamané basa Slavik, Baltik saha Yunani.

basa Sangsekerta kaya déné sing direkam déning Panini, iku tumuwuh saka basa
Wéda. Wiwitané basa Wéda iku ing watara taun 1500-1200 SM. Basa Wéda iku basa
sing kanggo nganggit Rgwéda. Para ngèlmuwan biasané mbédakaké basa Wéda saka
basa Sangskerta Klasik utawa "basa Panini". Loro-loroné dianggep dialèk sing
séjé. Senadyan lorone mèmper, nanging ana sawetara prabédané ngenani fonologi,
kosakata, paramasastra lan sintaksis.

Mangsa Weda iki miturut para nimpuna dipungkasi nalika kitab Upanisad kaanggit.
Ing watara taun 1000 SM, basa Wéda wis ngalami transisi saka basa ibu dadi basa
kapindho.

Kanggo mèh 2000 taun, ana sawijining tlatah kabudayan tunggal ing Asia Kidul,
Tengah, Kidul Wétan lan uga Asia Wétan sing nampa pangaribawané basa
Sangsekerta. Korpus basa Sangsekerta Pasca-Wéda sing gedhé utamané bisa
ditemokaké ing wiracarita misuwur Hindu; Ramayana lan Mahabharata. Senadyan
mangkono, ing pustaka-pustaka iki uga ana wangun-wangun basa sing séjé saka
paramasastrané Panini. Nanging iki dudu déné unsur-unsur pra-Panini.
Wangun-wangun iku bisa diarani "inovasi" utawa prabawa saka basa Prakreta.

Ana sawetara studi sosiolinguistik perkara basa Sangsekerta lisan sing mènèhi
kesan manawa basa iki olèhé dienggo sacara lisan iku cupet lan panuwuhané wis
mandeg jaman biyèn.

basa Sangsekerta ing kala mbiyèn digunakaké kanggo nulis sadurungé basa Jawa
dienggo. Mula saiki akèh banget tetembungan saka basa Sangsekerta sing kalebu
ing kosakata dhasar basa Jawa. Tetembungané iki kaya ta: utawa, jala, yuswa,
kunci, griya, sirah lan sabanjuré. Ing basa Jawa Kuna, tetembungan Sangsekerta
luwih akèh manèh, miturut Profésor Piet Zoetmulder, kurang luwih separo saka
25.500 èntri ing bausastra Jawa Kunané, iku asalé saka basa Sangsekerta.

basa Sangsekerta mbédakaké 48 foném. Ana 13 foném vokal lan ana 36 foném
konsonan. Vokal iku diarani svarāḥ lan konsonan diarani Sparśāḥ.

Ing basa Sangsekerta ana vokal tunggal, a, ā, i, ī, u, ū, ṛ, ḷ lan vokal dobel:
e, ai, o, au. Saliyané iku, ṝ lan ḹ sok-sokan uga ditambahaké.

Miturut Haryati Soebadio, vokal ing basa Sangsekerta diucapaké mèmper ing basa
Indonésia. Sing kudu digatèkaké iku vokal-vokal dawa ā, ī lan ū sing kudu
didawakaké pocapané mawa tutuk sing luwih kabuka sithik. Banjur ṛ lan ḷ
diucapaké er lan el, kaya ing tembung Indonésia bermain lan pelbagai. Ing
tradisi Jawa ṛ biasané dianggep dadi re. Miturut Monier-Williams, ṛ (Déwanagari
ऋ) diucapaké kaya ing tembung Inggris merrily. Kamangka ṝ (Déwanagari ॠ)
pocapané mèmper tembung Inggris marine. Banjur ḷ (Déwanagari ऌ) miturut
Monier-Williams kudu diucapaké kaya revelry. Menawa ḹ (Déwanagari ॡ) pocapané
mèmper sadurungé iki nanging didawakaké uniné.

Ing ngisor iki kapacak konsonan-konsonan basa Sangsekerta mawa pocapané ing
aksara IPA.

Pocapan konsonan Sangsekerta ora béda karo basa Jawa, utamané konsonan
rétroflèks ṭ ([ʈ]) lan ḍ ([ɖ]). Sing kudu digatèkaké ya iku manawa aspira h ing
konsonan kh, gh lan sapanjuré kudu diunèkaké. Banjur vokal nasal ṅ lan ṃ
(anusvāra) pocapané mèmper 'ng'.

basa Sangsekerta ndarbèni sistém fonologi sing njlimet ngenani sandhi utawa
panyambungan antar foném. Ing basa Sangsekerta sistém iki dibakokaké lan akèh
aturané.

Tulisan paling tuwa ing India sing dienggo basa Indo-Arya iku diarani aksara
Brahmi. Tulisan iki sing kapisan dienggo nulisake basa Sangsekerta ing abad 1
SM. Nalika basa Sangsekerta ditulisaké, utamané basa kanggo nulis tèks-tèks
administrasi, susastra utawa ngèlmiah. Tèks-tèks suci namung dilestarèkaké
sacara lisan lan nalika ditulis namung sacara "gelem ora-ora" (miturut salah
sawijining komentator) lan nalika ditulis uga wis kalebu jaman mutakir.

Banjur suwe-suwe aksara Brahmi iki dadi tulisan sing séjé-séjé lan akèh ing
antarané sing dienggo nulisaké basa Sangsekerta. Kira-kira sajaman karo aksara
Brahmi, aksara Kharosthi dienggo ing tlatah lor kulon India. Banjur ing watara
abad kaping 4 nganti abad kaping 8 Masehi, aksara Gupta minangka turunané aksara
Brahmi dadi umum dienggo. Saka abad kaping 8 Masehi, aksara Gupta nurunaké
aksara Sarada. Aksara Sarada banjur diganti déning aksara Déwanagari wiwit abad
kaping 11 nganti 12 mawa tahap-tahap antara kayata aksara Siddham. Ing India
sisih wétan, aksara Bengali lan sawisé iku aksara Oriya dienggo. Banjur ing
India sisih kidul, papané basa-basa Drawida dipituturaké, aksara Pallawa lan
turunané akèh dienggo nulisaké. Aksara Pallawa iki uga sing bakal nurunake kabèh
aksara Nuswantara.

Tulisan ing prasasti Sangsekerta kapisan saka Nuswantara, asalé saka Pulo
Kalimantan lan asalé saka sakiwa tengené abad kaping 4, prasasti iki awujud yupa
lan sing ngyasa ya iku Prabu Mulawarman.

Minangka sawijining basa Indo-Éropah, basa Sangsekerta iku kagolong basa flèksi
mèmper basa Latin utawa basa Jerman. Nanging béda karo basa Latin, morfologiné
luwih amba. Akèh fungsi-fungsi sajroning ukara dituduhaké mawa sufiks utawa
imbuhan akir (contoné panggonan, arah, asal, pasif, kapénginan, larangan lan
sapanjuré). Amerga basa Sangskerta iku kagolong basa flèksi, mula urutan
tetembungan sajroning ukara bisa bébas. Senadyan mengkono urutan sing lumrah ya
iku urutan SOV.

Para nimpuna saka Donya Kulon mbédakaké 8 kasus ing basa Sangsekerta, nanging
Pāṇini namung mbédakaké 6 karaka sing cocog karo kasus nominatif, akusatif,
datif, instrumèntalis, vokatif, lokatif, lan ablatif. Déning Pāṇini kasus-kasus
iki dipérang kaya mengkéné (Aṣṭadhyayi, I.4.24–54):

Kanggo nandhani status saben tembung sajroning ukara, mula kasus dipigunakaké,
kasus iki ditandhani mawa imbuhan ing pungkasané tembung.

Ing ngisor iki minangka tuladha kapacak paradigma kasus satunggaling tembung
singular deva (Déwa, Gusti utawa Raja). Tembung iki tembung kelamin maskulin lan
ndarbèni pokok akir -a:

basa Sangsekerta mbédakaké telung werna tembung kriya sing biasa diarani aktif,
médial lan pasif. Istilah ing basa Sangsekerta dhéwé kanggo aktif iku
parasmaipadam lan kanggo médial ātmanepadam. Paraismapadam iku dienggo kanggo
wong liya utawa 'transitif' kamangka ātmanepadam iku dienggo awaké dhéwé utawa
réflèksif.

Mèmper ing tembung aran, tembung kriya uga didéklinasi mawa telung cacah:
singularis utawa tunggal,dualis, lan jamak.

Kompositum utawa tembung-tembung camboran ing basa Sangsekerta akèh banget
ditrapaké, utamané sing magepokan karo tembung aran. Ing basa Wéda
tembung-tembung camboran iki isih prasaja. Nanging sawisé iku utamané para
pujangga Kāvya olèhé nganggo dadi saya ndadra lan tetembungan kaya mengkéné iki
bisa dawa banget kasilé. Sacara nomimal tembung majemuk iku wanguné sacara
morfologis sajatiné padha waé, mesthi kabangun saka rong tembung aran. Nanging
rong tembung aran iki bisa dadi bagéyan saka kompositum liyané. Saben tembung
aran (utawa tembung sipat) ing wujud dhasaré karo unsur pungkasan waé sing
didéklinasi miturut kasusé. Miturut Gonda ana lima wangun kompositum, ya iku
Dvandva, Avyayībhāva, Tatpuruṣa, Karmadhāraya lan Bahuvrīhi.. Saliyané iku isih
ana Dvigu.

Tembung camboran tipe dvandva iku biasané kawujud saka rong unsur tembung aran
lan bisa dipertal mawa tembung 'lan'. Tuladhané hastyaśvau "gajah lan jaran"
saha sukhaduḥkam "suka lan duka, seneng lan sangsara".

Bahuvrīhi iku tembung camboran sing artiné iku wis dadi arti turunan. Contoné
tembung bahuvrīhi iku sacara harafiah tegesé "akèh beras" nanging arti turunané
dadi "wong sugih" awit wong sing bisa nduwé beras akèh iku wong sing sugih.

Tembung camboran dvigu iku tembung camboran sing dumadi saka rong unsur: tembung
wilangan lan tembung aran. Contoné ya iku dvi-gu sing tegesé "regané rong
lembu". Dvigu iku sajatiné kalebu tembung camboran tatpuruṣa



https://jv.wikipedia.org/wiki/Basa_P%C3%A8rsi

Basa Parsi (jeneng lokal: Farsi, Tajiki utawa Dari), iku basa klompok
Indo-Éropah saka kulawarga basané. Dituturaké ing Iran, Tajikistan, Afganistan
lan Uzbekistan. Gunggung penutur total watara 75 yuta. Déné ing Iran, penutur
asli basa iki watara 60% padunung.

Basa Parsi kagolong anak cabang basa basa Indo-Arya. Para nimpuna basa lan
sajarawan yakin yèn perkembangan basa Parsi diliwati kanthi tahapan:

Basa iki kagolong basa paling tuwa, sing dikira-kira umuré luwih tuwa tinimbang
Basa Sangskreta. Basa iki terus tuwuh, lan sawisé Islam mlebu tanah Parsi
(Pèrsi), kurang luwih 40 persèn kosakata basa Parsi wis kapengaruhan déning
kosakata basa Arab. Saliyané iku unsur-unsur basa Yunani, basa Aram, basa
Inggris lan basa Prancis sarta sethithik Turki, uga mlebu jroning basa iki.

Basa Parsi sabeneré dumadi saka manéka ragam basa lan varian, sing kasebar saka
Iran nganti ujung Khumzari ing Oman. Dhialèk lan varian iku antara liya:

Sadurungé mlebu Islam, masyarakat Pèrsi migunakaké rong vèrsi aksara ing mangsa
Pahlavi, ya iku aksara sing dimodhifikasi saka Basa Aram, lan vèrsi sijiné ya
iku aksara asli saenggon sing disebut 'Dindapirak' utawa jroning basa Pèrsi
Modhèrn disebut 'Din dabireh' (aksara suci).



https://jv.wikipedia.org/wiki/Basa_Kor%C3%A9a

Basa Koréa (한국어/조선말) iku basa sing paling akèh dianggo ing Koréa, lan dadi basa
resmi Koréa Kidul lan Koréa Lor. Basa iki uga dituturaké sacara luas ing Yanbian
ing Cina timur laut. Secara keseluruhan terdapat sekitar 78 yuta penutur basa
Koréa ing saindhenging donya kalebu kelompok-kelompok gedhé ing Uni Sovyèt, AS,
Kanada lan Jepang. Klasifikasi resmi basa Koréa isih durung disetujoni sacara
universal, nanging dianggep déning akèh wong minangka basa isolat. Sawetara ahli
basa nglebokaké jroning klompok basa Altaik. Basa Koréa uga akèh mèmper karo
basa Jepang sing status kakerabatané uga kurang jelas.

Sistem panulisan basa Koréa sing asli — disebut Hangul — minangka sistem sing
silabik lan fonetik. Aksara-aksara Sino-Koréa (Hanja) uga dipigunakaké kanggo
nulis basa Koréa. Senadyan tembung-tembung sing paling umum dipigunakaké arupa
Hangul, luwih saka 70% kosakata basa Koréa dumadi saka tembung-tembung sing
dibentuk saka Hanja utawa dijupuk saka basa Mandarin.

Huruf iki dikenalaké déning Raja Sejong ing abad ka-15, dikenal minangka Hunmin
Jeongeum. Nanging istilah Hangul nembé dikenal ing wiwitan abad ka-20. Sawisé
Hangeul dipigunakaké, mung isih tetep dianggo, déné Hangeul dianggo déning
wong-wong sing ora duwé pendhidhikan, wanita lan bocah-bocah.

Nanging jroning perkembangané, Hangeul tansaya akèh dipigunakaké malah ing abad
ka-19 lan wiwitan abad ka-20, panggunaan Hangeul lan Hanja seimbang. Nanging
saiki, mung ditemoni ing tulisan-tulisan akademik lan resmi, déné amèh kabèh
papan jeneng dalan, petunjuk, malah tulisan-tulisan informal ditulis ing tulisan
Hangeul.

Basa Koréa sayektiné nduwèni dhialèk-dhialèk sing saling gegandhèngan siji lan
sijiné. Saben wewengkon bisa mangertèni dhialèk liyané, kajaba dhialèk Pulo Jeju
sing dianggep kurang bisa dimangertèni déning dhialèk-dhialèk propinsi lainnya.



https://jv.wikipedia.org/wiki/Basa_Basque

Basque (wonten ing Basque: Euskara) inggih punika basa ingkang dipuntuturaken
déning tiyang Basque ingkang dumunung ing Pyrenea ing Lèr-Tengah Spanyol lan
sisihan kaliyan kawasan Lèr-Kilèn Prancis. Langkung mligi, Basque ingkang
dumunung wonten ing wewengkon otonom Spanyol ingkang dipuntepangi minangka
Nagari Basque (Euskadi), ingkang kagungan kapentingan kabudayan lan otonomi
pulitik. Tiyang Basque ugi minangka sapérangan ageng pendhudhuk saking wewengkon
ingkang dipuntepangi minangka Nagari Basque Lèr ing Prancis lan wewengkon otonom
Navarro ing Spanyol. Nami kanggé basa wonten ing Basque Standar inggih punika
euskara; wangun dhialèk sanès inggih punika euskera, eskuara lan üskara. Éwadéné
géografinipun dipunklilingi déning basa Indo-Éropah, Basque dipunpitadosi
minangka basa ingkang kapinggiraken. Piyambakipun sanès basa Indo-Éropah.

Leluhur bangsa Basque inggih punika salah satunggaling padunung paling sepuh
Éropah, lan asal-usulipun taksih dèrèng dipunmangertosi. Mekaten ugi kanthi
asal-usul basanipun. Langkung kathah sarjana sami nganggep Basque minangka basa
ingkang kaisolasi.

Tulisan-tulisan Latin wonten ing Aquitania nglestantunaken sapérangan tembung
ingkang mèmper kaliyan basa proto-Basque, kados wonten ing nami dhiri Nescato
(neskato tegesipun "kenya enèm" wonten ing basa Basque modhèrn). Basa ingkang
dipunusulaken punika dipunsukani nami "Aquitania" lan dipundugi dipunginakaken
sadèrèngipun tiyang-tiyang saking Romawi bekta basa Latin dhumateng wewengkon
Pyrenea kilèn. Amargi tiyang-tiyang Romawi nilaraken dhaérah lebet punika, basa
Basque Aquitania saged kajagi, déné basa Iberia lan Tartessia mati. Basque
lajeng mendhet sapérangan tetembungan Latin, ingkang sadèrèngipun lan
sasampunipun basa Latin wonten ing dhaérah punika ngrembaka dados basa Gascon
(satunggaling pang saking basa Occitan) lan Roman Navarro.

Basa Basque dipunserat kanthi migunakaken abjad Latin. Huruf mligi ingkang
universal inggih punika ñ; kadhang kala ç lan ü ugi dipunginakaken. Basa Basque
boten migunakaken c, q, v, w, y kejawi kanggé tembung-tembung silihan;
huruf-huruf punika boten dipunanggep minangka bagéyan saking abjad Basque.

Wonten ing ortografi Sabino Arana (1865..1903), ll lan rr kagantosaken kaliyan ĺ
lan ŕ.



https://jv.wikipedia.org/wiki/Australasia

Australasia iku sebutan tumrap kawasan ing Oséania sing nyakup Australia,
Selandia Anyar lan pulo-pulo ing saubengé ing Samudra Pasifik. Istilah iki
diciptakaké déning Charles de Brosses jroning bukuné Histoire des navigations
aux terres australes (1756) lan asal saka basa Latin sing maknané "kidul Asia".
De Brosses mbédakaké Australasia saka Polinésia (ing sisih wétané), Mikronésia
ing wétan-lor, lan Magellanika ing kidul-wétan Samudra Pasifik.

Dideleng saka sisi geografi fisik, bawana Australia, Tasmania, Selandia Anyar,
lan Mèlanésia klebu jroning Australasia, sauntara iku miturut geografi pulitik,
istilah "Australasia" kadhangkala dipigunakaké yumrap Australia lan Selandia
Anyar waé, umpamané ing jeneng-jeneng organisasi. Jeneng "Australasia" naté
dipigunakaké wektu Australia lan Selandia Anyar ngirim tim gabungan menyang
Olimpiade 1908 lan Olimpiade 1912.

Saka sisi ékologi, "Australasia" iku kawasan sing nduwèni sajarah évolusi sing
seragam lan werna-werna flora lan fauna sing mung ditemokaké ing tlatah iki. Ing
pangertèn iki, Australasia ya iku Australia, Pulo Irian lan pulo-pulo ing
saubengé, klebu Pulau Lombok lan Sulawesi sarta pulo-pulo ing Indonésia sing
dumunung ing sisih wétané kaloro pulo kasebut. Selandia Anyar ora klebu yèn
migunakaké dhéfinisi iki. Garis bayangan sing misahaké Australasia karo Asia ya
iku Garis Wallace – Kalimantan lan Bali dumunung ing sisih kulon, ya iku ing
Asia.



https://jv.wikipedia.org/wiki/Asoka

Asoka ingkang Agung (ugi Ashoka, Aśoka, dipunwaos dados Asyoka) inggih punika
padhéganipun Kakaisaran Maurya saking 273 SM ngantos 232 SM. Asoka dados raja
ingkang paling awrat wonten ing sajarahipun India, raja kaping tiga saking
Kakaisaran Maurya, lan minangka putu saking pangadeg dhinasti Maurya
Chandragupta Maurya. Taun miyosipun Asoka ngantos sapunika dèrèng saged
dipunmangertosi, ananging kadosipun watawis taun 273 SM. Wiwitanipun Asoka
numuti caranipun Chandragupta Maurya anggénipun nguwaosi laladan India lan
sakiwatengenipun kanthi cara perang. Ananging lajeng Asoka tobat saking nguwaosi
laladan sanès kanthi paperangan, panjenenganipun langkung milih sinau agami
Budha lan nglaksanakaken dharma kasaénan. Asoka nguwaosi laladan anak bawana
India, ingkang sapunika dipunsebat Afganistan ngantos Bangladesh lan ing sisih
kidul ngantos dumugi Mysore.

Nami "Asoka" tegesipun 'boten duka (sedhih)' wonten ing basa Sansekerta (a
–boten, soka – duka/sedhih). Asoka inggih punika pandhéganipun Bharata (India)
Kuna ingkang kawitan, sasampunipun Mahabharata ingkang misuwur, ingkang saged
damel pamanunggalanipun sadaya wewengkon ing India lan sakiwatengenipun.
Panyerat buku Britania H. G. Wells nyerat bab gegayutan kaliyan Asoka: “Wonten
ing sajarahipun donya, wonten ewon raja lan kaisar ingkang nyebat dados ‘Yang
Agung’, ‘Yang Mulia’ lan ‘Yang Sangat Mulia’ lan sanèsipun. Sedaya misuwur
wonten ing wekdal ingkang cekak, lajeng cepet anggènipun ical misuwuripun.
Ananging Asoka tetep misuwur kados déné lintang ngantos dumugi sapunika”
(Aslinipun ing basa Inggris: "In the history of the world there have been
thousands of kings and emperors who called themselves 'Their Highnesses', 'Their
Majesties' and 'Their Exalted Majesties' and so on. They shone for a brief
moment, and as quickly disappeared. But Ashoka shines and shines brightly like a
bright star, even unto this day").



https://jv.wikipedia.org/wiki/Apokat

Apokat (KBBI: Avokad), alpukat, utawa jeneng Latiné Persea americana iku
tetanduran pangasil woh méja kanthi jeneng padha. Tetanduran iki asalé saka
Mèksiko lan Amérika Tengah. Saiki akèh dibudidayakaké ing Amérika Kidul lan
Amérika Tengah minangka tanduran pakebonan monokultur lan minangka tanduran
pekarangan ing laladan-laladan tropika liyané ing donya. Apokat iki isa ditemoni
ing ngendi waé ing Pulo Jawa.

Wité kanthi dhuwur batang bisa nganti 20 m lan godhongé dawané 12 nganti 25 cm.
Kembangé ndhelik kanthi werna ijo semu kuning lan ukuranné 5 nganti 10
milimeter. Ukuran wohé variasi saka 7 nganti 20 sentimeter, kanthi massa 100
nganti 1000 gram; wiji sing gedhé, 5 nganti 6,4 sentimeter.

Wohé wujudé kaya jambu, seukuran kepelan tangan, kelir kulité umumé ijo tuwa uga
ana sing rada ireng. Woh iki kanggo bahan wédangan dadi ora dipangan langsung.
Nèk digawé wédangan kudu diwèhi gula mèn legi uga umum dicampur susu. Sing
dipangan iku dagingé sing keliré ijo enom. Apokat sing wis mateng dagingé rada
lembèk.

Jeneng apokat utawa avokad (saka basa Inggris, avocado) asalé saka basa Aztek,
ahuacatl (diwaca kira-kira "awakatl"). Suku Aztek ana ing laladan Amérika Tengah
lan Mèksiko. Mula, woh iki nalika awalé ditepungi ing laladan kasebut.

Nalika wadyabala Spanyol mlebu wewengkon kasebut watara awal abad kaping-16,
manéka tetanduran saka laladan iki, klebu apokat, ditepungaké marang pendhudhuk
Éropah. Wong pisanan sing nepungaké woh apokat marang pendhudhuk Éropah ya iku
Martín Fernández de Enciso, salah siji pamimpin wadyabala Spanyol. Panjenengané
nepungaké woh iki nalika taun 1519 marang wong-wong Éropah. Ing wektu sing
padha, para wadyabala Spanyol sing njajah Amérika Tengah uga nepungaké kakao,
jagung, lan kenthang marang masarakat Éropah. Wiwit wektu iku woh apokat wiwit
disebar lan ditepungi déning akèh pendhudhuk donya. Apokat ditepungaké menyang
Indonésia déning Walanda nalika abad kaping-19.

Apokat duwé akèh mupangat. Wijiné dipigunakaké jroning indhustri pakaian
minangka pawerna sing ora gampang luntur. Batang wité bisa dipigunakaké minangka
bahan bakar. Kulit wité dipigunakaké minangka pawerna coklat ing prodhuk saka
bahan kulit. Daging wohé bisa didadèkaké panganan sarta dadi bahan dhasar kanggo
sapérangan prodhuk kosmètik lan kecantikan. Apokat duwéni asam folat kang akeh.
Asam folat dibutuhke utamane kanggo ibu ngandut lan wanita sing lagi
ngerencanakna kehamilan, amarga asam folat bisa bantu awak kanggo ngawe lan jaga
kasempurnaan DNA (Deoxyribose Nucleic Acid) saha RNA (Ribonucleic Acid) piranti
genetik badan, saengga bisa nyegah janin cacat . Sijiwoh apokat duwéni 114
mikrogram asam folat . Jumlah iku bisa nyukupi 30% kebutuhané asam folat ibu
ngandut. Alpukat ya iku sumber (lemak tak jenuh) tunggal kang apik lan bisa
ningkatna HDL. Liyane iku, alpukat uga duwéni betasitosterol kang bisa ngurangi
jumlah kolesterol sing diserap saka pakanan .



https://jv.wikipedia.org/wiki/Alaska

Alaska iku nagara bagéan Amérika Sarékat. Miturut jembar wewengkon, Alaska dadi
nagara bagéan AS sing paling gedhé, lan paling sugih sumber alam. Alaska ora
kasambung karo wewengkon AS Dharatan saéngga dadi arupa èksklaf.

Alaska dituku déning Amérika Sarékat saka Rusia kanthi rega 7 yuta dollar
Amérika. Nagara bagéyan iki wewatesan karo Yukon lan British Columbia ing
Kanada. Saluwihé Alaska wewatesan karo Samudra Pasifik, Lempongan Alaska, Selat
lan Ségara Bering, Segara Beaufort, Segara Chukchi lan Kutub Lor.

Manawa amarga dunungé sing adoh, lan kurangé sarana transportasi, biaya urip
masarakat Alaska (khususé rega bahan-bahan kabutuhan pokok) iku paling dhuwur
ing Amérika. Sawetara taun pungkasan, pamaréntah Amérika wis nyoba ngudhunaké
rega-rega barang, khususé ing laladan Anchorage lan Fairbank. Saliyané iku,
Alaska iku nagara bagéyan kanthi pajek individu paling ènthèng ing Amérika, ya
iku siji saka 6 nagara bagéyan tanpa pajeg dodolan barang, lan siji saka 7
nagara bagéyan sing ora narik pajek pengasilan (perorangan).



https://jv.wikipedia.org/wiki/Abjad_Fon%C3%A8tik_Internasional

Alfabet Fonetis Internasional (Inggris: International Phonetic Alphabet) iku
sawijining sistem notasi fonetis, ya iku kumpulan saka tandha kanggo nulis lan
njelasaké sadhéngah basa manungsa. Notasi iki dikembangaké lan dirancang déning
Perhimpunan Fonetis International lan minangka sistem Notasi Fonetis sing paling
tuwa lan paling amba dipigunakaké.

Lambang lambang saka IPA migunakaké lambang saka Alfabet Latin lan Alfabet
Yunani, sebagéan ing antarané diowahi sethithik. Saben simbol ngacu marang
sawijining swara spesifik sing mbédakaké sawijining tembung jroning sawiji basa
karo tembung liyané. Alfabet Fonetis Internasional nyakup sadhéngah basa, lan
iki nyebabaké pamétaan saka sawijining lambang marang sawijining swara ora
mèmper banget karo pamétaan swara ing basa liya sing jroning kosa-abjadé nduwèni
lambang sing padha jroning IPA.

Karakter mligi saka IPA njupuk papan ing UNICODE wiwit saka U+0250 nganti U+02AF

Aksara ing sisih kiwa yakuwi aksara ora bulat lan aksara ing sisih tengen arupa
aksara bulat.

Yèn ana loro, konsonan sing ing kiwa ora muni lan sing ing sisih tengen muni,
kothak sing diwernai klawu dinyatakaké mustahil kangggo diucapna déning
manungsa.

Konsonan Gesek utawa artikulasi gandha bisa diwakilaké nganggo loro simbol sing
digabung nganggo "tie bar" utawa ligatura ing ngisor iki:



https://jv.wikipedia.org/wiki/AK-47

AK-47 (cekakan saka Avtomat Kalashnikova 1947, Rusia: Автомат Калашникова
образца 1947 года) iku senapan serbu sing dirancang déning Mikhail Kalashnikov,
diproduksi déning pabrik senjata Rusia IZhMASh, lan dipigunakaké déning akèh
nagara Blok Wétan ing jaman Perang Dingin. Senapan iki diadopsi lan didadèkaké
senapan standar Uni Soviet ing taun 1947. Yèn dibandingaké karo senapan sing
digunakaké snalika Perang Donya II, AK-47 nduwèni ukuran luwih cilik, kanthi
jangkauan sing luwih cendhak, nganggo pluru kaliber 7,62 x 39 mm sing luwih
cilik, lan nduwèni pilihan tembakan (selective-fire). AK-47 klebu salah siji
senapan serbu pisanan lan nganti saiki minangka senapan serbu sing paling akèh
diproduksi.

Jroning Perang Donya II, Jerman nyipta konsep senapan serbu. Konsep iki
didhasari pengalaman yèn pertempuran modhèrn luwih akèh kedadéyan ing jarak sing
cukup cedhak, ya iku watara 100 meter. Tenaga lan jangkauan pluru wektu iku
kacihna kagedhèn. Mula, Jerman wiwit ngembangaké pluru lan senapan sing duwé
sipat submachine gun (isi magazen akèh lan bisa némbak full-otomatis) kanthi
pluru sing jangkauané bisa nganti 300 meter. Kanthi nimbang béya prodhuksi, ink
digayuh kanthi nyendhakaké pluru 7,92 x 57 mm Mauser dadi ukuran 33mm ya iku
7,92 x 33mm Kurz (Kurz tegesé cendhak).

Asilé, Sturmgewehr 44, pancèn dudu senapan pisanan sing migunakaké konsèp iki;
sadurungé Italia lan Uni Soviet tau ngrancang konsèp sing padha. Ananging,
Jerman sing pisanan mrodhuksi masal senapané. Jerman akèh migunakaké senapan
anyar kanggo ngadhepi Soviet ing Front Wétan. Pengalaman Uni Soviet nglawan
Jerman iki sing mengaruhi doktrin Soviet ing taun-taun sabanjuré.



https://jv.wikipedia.org/wiki/%C3%89tika

Etika punika saking basa Yunani “ethos”, inggih punika griya ingkang biasa
kémawon, padhang suket, kabiyasan, adat, akhlak, watek, perasaan, sikap, lan
cara pikir. Menawi ing wangun jamak, ta etha, inggih punika adat kebiyasan.

Ing Kamus Ageng Basa Indonésia, étika dipuntegesaken minangka èlmu perkawis
punapa ingkang saé lan punapa boten saé lan perkawis hak lan kewajiban moral.
Sauntawisipun punika, etik dipuntegesaken dhumateng kalih perkawis. Sepindhah,
étik minangka kempalan asas minangka pangaji perkawis leres lan boten leres
ingkang dipun anut golongan utawi masarakat.

Ing Webster’s Dictionary, étika dipuntegesaken minangka èlmu perkawis tingkah
lampah manungsa, prinsip-prinsip ingkang dipunruntutaken perkawis tindakan moral
ingkang leres . Saking paningalan punika, étika dipunpahami minangka èlmu
ingkang nylidhiki pundi pedamelan ingkang dipun tingali saé lan pundi ingkang
dipun anggep boten saé kanthi migatosaken amal pedamelan manungsa setebih
ingkang saged dipun ngertosi kalih akal pikiran.

Étika sanès sumber tambahan kanggé ajaran moral. Étika inggih punika filsafat
utawi pamikiran kritis lan ingkang paling dhasar perkawis ajaran–ajaran lan
paningalan–paningalan moral . Dados étika inggih punika èlmu sanès ajaran.
Punapa ingkang sampun dipuntélakaken Suseno punika, dipundhukung kalih
pendhapatipun Bertens (2001;15), ingkang ngendikakaken bilih étika punika èlmu
ingkang mbahas perkawis moralitas utawi perkawis manungsa setebihipun ingkang
nggadhahi gegandhèngan kaliyan moralitas. Pripun tiyang kedah gesang,
dipunngendikakaken wonten ing moral; menawi étika punika badhé ngertosi punapa
tiyang kedah ndhèrèk ajaran moral tartamtu utawi punapa piyambaké mundhut sikap
ingkang bertanggung jawab nalika dipunajengaken kalih pepintenan ajaran moral.

Umumipun étika punika sifatipun universal, lumampah umum wonten pundi–pundi
utawi sifatipun mutlak. Nanging, keranten saben masarakat nggadhahi kabudayan
ingkang sanès–sanès, mila sifatipun étika dados partikular utawi rélatif. Sifat
étika ingkang rélatif utawi rélativisme étika, ngandhut teges menawi boten
wonten prinsip moral ingkang leres sacara universal, kaleresan sadaya prinsip
moral sifatipun rélatif ing budaya utawi pilihan indhividhu . Rélativisme étika
dipun fahami minangka pakempalan dhoktrin ingkang wonten saking reflèksi ing
kasanèsan–kasanèsan kapitadosanipun étika ing sapanjangipun wekdal lan ing
antawisipun pepintenan indhividhu, pakempalan, lan masarakat. Wong (1998:539)
nyamiaken rélativisme étika kaliyan rélativisme moral, ingkang tegesipun inggih
punika sekempalan dhoktrin perkawis warni–warni kaputusan moral ing
sapanjangipun jaman, masarakat, lan indhividhu. Rélativisme étika dipun bagi
dados kalih bentuk, inggih punika rélativisme indhividhual lan rélativisme
sosial .

Absolutisme étika inggih punika lawan saking faham rélativisme étika. Ingkang
nganut faham punika yakin menawi wonten pepintenan kaleresan moral ingkang
universal utawi wonten satunggal keleresan universal . Absolutisme étika
nggadhahi makna minangka paningalan ingkang nyatakaken menawi wonten setunggal
moralitas ingkang leres. Kados pundi ingkang sampun diyakini kalih Wong
(1996:442), menawi ing patentangan moral, kalih pihak boten saged sami–sami
leres, saéngga wonten setunggal mawon kaleresan perkawis ingkang
dipunpatentangaken. Paningalan Wong dipun dhukung kalih Pojman, Bunting, William
James, Unerman, kaliyan Harre lan Krautz. Pojman upaminipun nyatakaken menawi
pepintenan budaya ingkang sanès–sanès ing prinsip moralipun, pepintenan prinsip
moral nggadhahi validitas universal. Sauntawisipun punika, Bunting langkung
tresna ngginakaken istilah objèktivisme, sanès univèrsalisme, kalih tetimbangan
menawi wonten prinsip ingkang saged dipuntrepaken wonten sadaya agèn manungsa
ingkang rasional selaras kaliyan prinsip–prinsip ingkang boten dipunakeni déning
sebagéan agèn punika.

Gegandhènganipun kaliyan masalah kamutlakan (absolutisme), Pojman ngakeni menawi
prinsip étika ingkang leres boten mesthi sifatipun mutlak. Absolutisme punika
salah setunggalipun wangun objèktivisme mawon, ingkang dipun yakini menami
wonten setunggal sistem moral sejatos kalih kaidah moral ingkang khas. Pojman
nawakaken konsèp absolutisme lunak, ingkang paningalanipun menawi wonten inti
moralitas, inggih punika saprangkat larangan mejahaken tiyang ingkang boten
nggadhahi dosa, larangan dados durjana, mblénjani janji lan apus goroh.
Sanèsipun punika, wonten kawasan boten gadhah tuwan, ingkang dados papan
ngabsahaken rélativisme, upaminipun angger-angger perkawis pantangan sèksual lan
hak milik.



https://jv.wikipedia.org/wiki/Zachary_Taylor

Zachary Taylor (lair ing Barboursville, Virginia, 24 Novèmber 1784 – pati ing
Washington, D.C., 9 Juli 1850 ing yuswa 65 taun) ya iku pimpinan militer Amerika
lan Presiden Amerika Serikat ke-12, kanthi masa jabatan setahun saka taun 1849
tekan tilar donyané ing taun 1850.[butuh rujukan] Sadurunge dadi presiden
panjenengané minagka salah sijining pimpinan militer Amerika. Panjenengané asalé
saka parté Whig lan didampingi Millard Fillmore minangka wakil presiden.[butuh
rujukan] Sadurungé sempat dilantik kanthi resmi, panjenengané wes tilar donya
lan digantekaké déning wakil presidenne.

Zachary Taylor dilairaké tanggal 24 November 1784. Panjenengané ya iku presiden
Amerika Serikat kapisan sing asalé saka perwira karier Angkatan Darat.[butuh
rujukan] Saksuwené 40 taun panjenengané ngabdi ing Angkatan Darat, pangkaté
terus munggah nganti posisi Jendral.[butuh rujukan] Panjenengané wes berjuang
ing 4 paprangan

Taylor dadi terkenal ing kabèh pelosok Amerika Serikat amarga
kemenangan-kemenangan militèré, salah sijiné ya iku paprangan nglawan Meksiko.

Ing taun 1848, panjenengané dicalonaké dadi presiden.[butuh rujukan]
Panjenengané menang pamilihan presiden ing wewengkon bagian New York.[butuh
rujukan] Babagan iki dianggep istiméwa, amarga ing wektu iku nagara bagian New
York lagi terpecah-belah.[butuh rujukan] Zachary Taylor kasil menangaké
pamilihan presiden taun 1848.

Kekurangan pengalaman poitik Taylor langsung kethok, apa meneh pas penjengane
ngundur ngenekake owahan ing kabinete, padahal jeneng kabinet iku wes dicap elek
amarga keterlibatane sakpropirane anggotane ing praktik korupsi.[butuh rujukan]
Sanadyan mangkono Taylor terus usaha kanggo jujur lan njupuk tindakan paling
apik kanggo nagarane.[butuh rujukan] Upaya ini jelas terlihat dalam cara ia
menangani persoalan perbudakan yang menjadi bibit perpecahan nagara.

Masalah perbudakan ditangani kanthi ora abot sisih, ing wong-wong kidul sing
pro-perbudakan, panjenengane wenehi jaminan kanggo budak-budak supaya ora usah
wedi diserang déning laladan-laladan sing perbudakan isih berlaku , ananging
panjenengane wes mengetake kanggo para budak manawa panjenengane arep nganggo
kekerasan manawa para budak mbrontak kanthi terang-terangan. Ing salah sijining
konferensi karo pemimpin-pemimpin bagian kidul sing ngancam arep metu saka
Amerika Serikat, Taylor negaskake kanggo para pemimpin-pemimpin manawa butuh
kanggo negakake hukum, panjenengane dhéwé sing arep mimpin tentara. Panjenengane
ngendika arep ggantung sapa wae sing mbrontak karo Amerika Serikat, lan
panjenengane ora pernah ragu-ragu.[butuh rujukan]

Ing njaba dugaane, nalika 4 Juli 1850, ing salah sijining upacara dina
kamardikan Amerika Serikat ing lapangan pengetan Washington (Washington Memorial
Park), Washington D.C., Taylor sakit, lan tilar donya limang dina salanjute ing
tanggal 9 Juli 1850. Presiden Zachary Taylor wes mbiyantu semangat kompromi lan
kemenangan. Sanadyan ngono, perang saudara ing Amerika sing diindarine pecah
sewelas taun salanjute. Ironise, ing perang saudara iku, putra tunggale, Richard
Taylor, sing tugas minangka jendral kanggo nagara-nagara bagian kidul sing
mbrontak

kasil pemilihan umum sing ngeterake Taylor ing kursi kepresidenan Amerika
Serikat ya iku :[butuh rujukan]



https://jv.wikipedia.org/wiki/Xinjiang

Xinjiang (Tionghoa: 新疆; pinyin: Xīnjiāng; Wade-Giles: Hsin1-chiang1; Uighur:
شىنجاڭ), asma jangkèpipun Laladan Otonomi Uighur Xinjiang, inggih punika sèbuah
laladan otonomi ing Républik Rakyat Cina. Xinjiang kawatèsan kaliyan Laladan
Otonomi Tibet ing sisih kidhul lan Propinsi Qinghai sèrta Gansu ing tènggara.
Wewengkon punika ugi kawètèsan kaliyan Mongolia ing sisih wètan, Rusia ing lor,
sèrta Kazakhstan, Kirgizstan, Tajikistan, Afganistan, lan Kashmir ing kilèn.
Xinjiang ugi nyangkup dados wewengkon Aksai Chin — diklaim dèning India dados
bagian saking Nagara Bagian Jammu lan Kashmir.

"Xinjiang" secara harfiah bermakna 'Perbatasan Baru' utawi 'Laladan Baru', asma
ingkang dipunparingakè semasa Dinasti Qing Manchu. Asma kasèbut dipunanggèp
dados sèbutan sinis dan terkesan nyakitaken manah para pendukung kemerdekaan
Xinjiang ingkang langkung condong ing ginaaken asma lokal ingkang bersejarah
utawi beretnik kadasta Turkestan Cina, Turkestan Timur utawi Uighuristan. amargi
ketiga asma punika gegayutan erat kaliyan obahan kemerdekaan, pamaréntah Cina
lan katah warga lokal suku Han nganggep ofensif.[butuh rujukan]

Penduduk asli Xinjiang asalipun saking ras-ras Turki ingkang beragama Islam,
utama suku Uighur (45,21%) lan suku Kazakh (6,74%).

Perlawanan kaliyan kekuasaan Cina sampun kalangsungan sampun lami ing Xinjiang.
ing wanci punika, katah pemimpin perlawanan wonten ing pengasingan, antawisipun
ing Turki, Jerman lan Amerika Serikat. Katah obahan punika ya iku obahan
karemenan ingkang sekuler, menawi kaliyan pinten-pinten obahan ingkang
berideologi Islam.

Sejak Peristiwa 11 September ing Amerika Serikat, pamaréntah Cina ugi ngklaim
kaliyan obahan terorisme internasional ing Xinjiang, ingkang dipuntuduh
gegayutan kaliyann Gerakan Taliban ing Afganistan. Miturut laporan pamaréntah
Cina ing taun 2002, punika antawis 57 tiyang tewas punika serangan teroris ing
Xinjiang.

Pamaréntah Cina dipunlaporaken sampun ngelampahi pelanggaran-pelanggaran hak
asasi manusia (HAM) ing Xinjiang, antawisipun pelanggaran kebebasan beragama,
kebebasan berkumpul lan berpendapat, hambatan atas pendidikan, diskriminasi,
serta hukuman pejah kaliyan tahanan pulitik. Keberadaan sekolah Islam, masjid
lan imam dipunkontrol secara ketat, lan para imam dipunkedhahaken "madheg ing
sisih pamaréntah kaliyan teguh lan nyampaiaken pendapatipun kaliyan boten
samar-samar.". Sejak 1995 hingga 1999, pamaréntah sampun meruntuhaken 70
panggenan ibadah serta ncabut surat izin 44 imam. Pamaréntah ugi secara resmi
menerapkan larangan ibadah perorangan ing panggenan -panggenanganipun
kagunagara. Larangan punika ugi ncakup larangan salat, puasa ing wulan Ramadhan
ing kantor utawa sekolah kagunganipun nagara. Kepemilikan Al-Qur'an mawon ugi
saged dipunhukum, lan pihak keamanan ngelampahi pencarian rutin kaliyan
"penerbitan ilegal" serta "bahan-bahan agama ilegal".



https://jv.wikipedia.org/wiki/Wedhi

Wedhi' (basa Indonésia: Pasir) ya iku bahan material kang wujudé butiran utawa
bunder-bunder ananging ukurané cilik. Bunder-bunder wedhi ukurané 0,0625 nganti
2 milimeter. Matéri utawa bahan kang mbentuk pasir ya iku silikom dioksida,
ananging ing pasisir tropis lan subtropis umumé wedhi dibentuk saka kapur. Jinis
wedhi ya iku wedhi silika, wedhi chromit, wedhi zircon. Wedhi siika ya iku wedhi
sintèsis utawa wwedhi gawéyan wedhi iki nduwèni kadhar SiO2 95%. Wedhi silika
kalebu wedhi kang nduwèni kualitas apik lan sithik impuritis. Wedhi silika
kalebu wedhi kang akèh digunakaké awit regané kang murah lan cacahé kang akéh.

Wedhi Zirkon ya iku wedhi kang kasusun déning ZrO2.SiO2. Wedhi zirkon wernané
soklat utawa abang rada kuning. Wedhi iki asalé saka zirkonium murni kang
nduwèni neutron sithik, wedhi iki kuwat sanajan manggon ing temperatur kang
dhuwur. Wedhi zirkon tahan karo korosi kimia, saliyané kanggo cithakan wedhi,
wedhi jinis iki uga kena kanggo reaktor nuklir lan radiometric dating.

Wedhi kali utawa wedhi bangunan ya iku wedhi kang ditemokaké ing pinggir-pinggir
kali. Wedhi iki asalé saka pecahan watu kang ngendhap éwonan taun utawa ana
material kang gunung kang kéntér nganti tekan kali. Pasir iki biyasané kanggo
campuran material bangunan kayata semèn, gamping. Pasir jinis iki regané murah.
Biyasané didol kanthi cara rit utawa sak trek.

Nambang wedhi kudu tetep njaga lan gatèkaké lingkungan. Akèh wong-wong kang
nambang wedhi nganggo alat-alat berat saéngga ngrusak lingkungan. Ana uga wong
kang nambang wedhi kang nganggo alat kang isih manual. Kang nglakoni iki
biyasané para warga sakupengé kali kang ngandhut wedhi.



https://jv.wikipedia.org/wiki/Vereenigde_Oostindische_Compagnie

VOC cekakan saka Vereenigde Oostindische Compagnie iku firma Walanda sing
diadegaké tanggal 20 Maret 1602. Tembung Walanda Vereenigde Oost-Indische
Compagnie iku tegesé "Sarékat Dagang Hindhia-Wétan". Firma dagang iki diarani
Wétan amarga uga ana VWC utawa sarékat dagang kulon. Firma iki sing kapisan
ngetokaké saham. VOC nduwé cabang-cabang,kang cacahe 6 (Kamers) ing Amsterdam,
Midlleburg (khusus Zealand), Enkhuizen, Delfi, Hoorn, lan Rotterdam. Delegasi
sakaruang iki ngumpul minangka Heeren XVII (XVII Tuan-Tuan).Kamers nyumbang
delegasi ing pitulas pada karo proporsi modale sing dibayarke;delegasi Amsterdam
cacahe wolu. Ana ing Indonésia,VOC nduwé sebutan populer Kompeni utawa Kumpeni.
Istilah iki dijupuk saka tembung Compagnie ing njerone jeneng jangkep perusahaan
iku ing basa Walanda. Nanging rakyat Nuswantara luwih kenal yèn Kompeni iku
tentara Walanda merga sering gawé rakyat cilaka saka kabèh penindasan kang
dilakokake.

Tujuan utamane VOC diadegake ya iku kababar saka perundingan 15 Januari 1602 ya
iku kanggo “nimbulake bencana marang para musuh lan kanggo keamanan tanah air”.
Sing dimaksud musuh nalika iku ya iku Portugal lan Spanyol sing nalika wayah
Juni 1580 nganti Desember 1640 ngabung dadi siji kakuwatan sing arep ngrebut
dominasi perdagangan ing Asia. Kanggo sawetara waktu, kanthi VOC bangsa Walanda
isih nganakake hubungan apik karo masyarakat Nusantara.

Sanadyan sejatine VOC iku organisasi kang ngurusi adol-tinuku,nanging nduwèni
kaistimewaan merga éntuk dukungan saka nagara lan diwenehi fasilitas-fasilitas
sing istimewa. Tuladhane wae VOC éntuk nduwé tentara,éntuk nganakake negosiasi
marang nagara liya, kaya dene nagara njroning nagara. Hak-hak istimewa sing
kapacak ana ing Oktrooi (Piagam/Charta) tanggal 20 Maret 1602 kalebu ing njerone
ya iku  :

Ana ing pertengahan abad ka-18,VOC ndadak dibubarake déning pamaréntah Walanda.
Bubare VOC jalaran alesan ing ngisor iki :

Nganggo alesan ing dhuwur mau tanggal 31 Desember 1799 dalah 136,7 juta gulden
lan pasugihan sing diditinggal arupa kantor dagang, gudang, benteng, kapal sarta
laladan kekuasaan ing Indonésia.



https://jv.wikipedia.org/wiki/Universitas_Harvard

Universitas Harvard inggih punika salah satunggalipun universitas swasta ingkang
dipunbiyangun ing taun 1636. Universitas punika sampun gadhahi 6.641 sarjana lan
kathah ingkang saking nagara manca. Universitas Harvard gadhahi peringkat ing
edisi 2012 déning Best Collage inggih punika dados Universitas Nasional no 1
ingkang paling sae. Wragadipun menawi kuliyah inggih punika $ 39.849 (2011-12).

Harvard dumunung ing Cambridge, Mass, medal saking Boston. Sistem kapustakan
Harvard inggih punika ageng lan dados kapustakan paling dangu ing Amerika
Serikat lan paling ageng ing donya. Ing Harvard, griya kampus dados bageyan
integral gesangipun siswa. Mahasiswa kados gesang ing Harvard Yard ing tengah
kampus. Sapanunggalipun College, Harvard gadhahi 13 sekolah lan lembaga, inggih
punika Sekolah Bisnis ingkang peringkatipun paling nginggil, Sekolah Kedhokteran
lan Sekolah Pendidikan Pascasarjana, Sekolah Teknik lan Ilmu Pengetahuan
Terapan, Sekolah Hukum, lan Sekolah Pamerintah John F. Kennedy. 8 Presiden AS
inggih punika lulusan saking Harvard College, tuladhanipun Franklin Delano
Roosevelt lan John F. Kennedy. Alumni ingkang misuwur sapanunggalipun inggih
punika Henry David Thoreau, HelenKeller, Yo-Yo Ma, lan Tommy Lee Jones. Ing taun
1977, Harvard gadhahi prajanjen kaliyan lembaga Radcliffe College, ingkang badhe
gabung dados setunggal. Sinaosa boten gabung resmi ngantos taun 1999, Harvard
gadhahi arta abadi ingkang paling ageng ing donya.



https://jv.wikipedia.org/wiki/Udan

Udan iku wangun presipitasi sing awujud cuwèran. Presipitasi dhéwé bisa awujud
padhet (upamané salju lan udan ès) utawa aerosol (kaya embun lan kabut). Udan
dumadi nalika titik banyu sing kapisah tiba ing bumi saka méga. Ora kabèh banyu
udan tiba ing salumahing bumi amarga sebagéan nguap nalika ngliwati hawa sing
garing. Udan jinis iki disebut minangka virga.

Udan mainaké peranan wigati jroning siklus hidrologi. Lembaban saka segara
nguwab, owah dadi méga, kakumpul dadi méga mendhung, banjur mudhun menyang bumi,
lan pungkasané bali menyang segara ngliwati kali lan anak kali kanggo mbalèni
daur ulang iku manèha.

Cacahing banyu udan diukur migunakaké pangukur udan utawa orometer. Alat iki
dinyatakaké minangka jeroné banyu sing kakumpul ing permukaan dhatar, lan diukur
kurang luwih 0.25mm. Satuan curah udan miturut SI iku milimeter, sing dadi
cekakan saka liter per mèter pesagi.

Banyu udan kerep digambaraké awangun "lonjong", amba ing bagéan ngisor lan nyiut
ing sisih ndhuwur, ananging bab iki ora bener. Banyu udan cilik amèh bunder
wujudé. Banyu udan sing gedhé dadi tansaya cèpèr, kaya roti hamburger; banyu
udan sing luwih gedhé awangun payung terjun. Banyu udan sing gedhé tiba luwih
cepet tinimbang banyu udan sing luwih cilik.

Biasané udan nduwèni kadhar asam pH 6. Banyu udan kanthi pH sangisoré 5,6
dianggep udan asam.

Akèh wong sing nganggep yèn udan iku ambuné wangi utawa nyenengaké. Sumber ambu
iki yakuwi petrichor, lenga atsiri sing diprodhuksi déning tetanduran, sabanjuré
diserep déning batuan lan lemah, lan sabanjuré ucul mensing udhara wektu udan.



https://jv.wikipedia.org/wiki/UGM

Universitas Gadjah Mada (basa Inggris: Gadjah Mada University) minangka
universitas negeri paling tuwa ing Indonésia, dumunung ing Kutha Ngayogyakarta.
Diadegaké tanggal 19 Desember 1949, Gadjah Mada minangka universitas pisanan
sing madeg sawisé Indonésia mardika.

Wektu diadegaké, Universitas Gadjah Mada mung nduwèni enem fakultas, saiki ana
18 Fakultas lan siji Sekolah Pascasarjana (biyèn jenengé Program Pascasarjana),
kanggo S-2 lan S-3. Universitas Gadjah Mada dumunung ing Kampus Bulaksumur,
Caturtunggal, Depok, Ngayogyakarta. Sebagéan gedhé fakultas jroning lingkungan
Universitas Gadjah Mada dumadi saka sawetara jurusan/ bagéan lan utawa program
studi. Kagiyatan Universitas Gadjah Mada diwujudaké jroning Tri Dharma Perguruan
Tinggi sing dumadi saka Pendidhkan lan Pengajaran, Penelitian lan Pengabdian
marang Masyarakat

Ditilik saka sajarahé, Universitas Gadjah Mada minangka panggabungan saka
sawetara balai pendhidhikan, sekolah tinggi, perguruan tinggi sing ana ing
Yogyakarta, Klathèn lan Surakarta.

Jeneng Gadjah Mada dijupuk saka Balai Perguruan Tinggi Gadjah Mada sing dumadi
saka Fakultas Hukum lan Fakultas Kasusastran. Madegé Balai Perguruan Tinggi iki
diumumaké ing Gedung KNI Malioboro tanggal 3 Maret 1946 déning Mr. Boediarto,
Ir. Marsito, Prof. Dr. Prijono, Mr. Soenarjo, Dr. Soleiman, Dr. Buntaran lan Dr.
Soeharto.

Wiwit 4 Januari 1946 Soekarno lan Hatta mindahaké kutha krajan Républik
Indonésia menyang Ngayogyakarta. Kanthi akèhé pertempuran antawis pejuang
kamardikan karo Sekutu sarta NICA ing Jakarta lan Bandung, mula Sekolah Tinggi
Teknik (STT) Bandung mèlu pindhah menyang Yogyakarta. Ing tanggal 17 Februari
1946, Sekolah Tinggi Teknik (STT) Bandung diuripaké manèh ing Ngayogyakarta
kanthi para dwija antarane Prof. Ir. Rooseno lan Prof. Ir. Wreksodhiningrat.

Taun 1952 Fakultas Hukum, Sosial lan Pulitik ditambah bagéan ékonomi saéngga
dadi Fakultas Hukum, Ékonomi, Sosial lan Pulitik HESP). Ing sasi September 1952
Fakultas Pertanian ditambah bagéan Kahutanan, saéngga dadi Fakultas Pertanian
lan Kahutanan.

Wiwit September 1955, sawetara fakultas dimekaraké dadi fakultas-fakultas anyar,
antara liya:

Ing ngisor iki fakultas-fakultas lan jurusan-jurusan sing ana ing UGM. Jurusan
ya iku level paling ngisor saka struktur organisasi. Ing sangisoré jurusan, ana
program-program studi ing manéka jenjang.



https://jv.wikipedia.org/wiki/Tungkak

Tungkak (Basa Indonésia: Tumit), iku bagéan saka sistem balung ing awak manungsa
sing dumunung ing sikil. Tungkak iku dhéwé arupa balung paling gedhé ing tlapak
sikil. Balung iki dumunung ing ssisih mburi sing ngalihaké bobot awak memburi.

Balung tungkak duwé tugas abot ya iku nyangga bobot awak, utamané nalika mlaku
utawa mlayu. Tungkak uga mawa sendhi, ing sisih ndhuwur tungkak mawa sendhi
talus (balung panggonan mata kaki) lan ing ngarep kuboid (balung penghubung karo
((ulang|driji}} sikil).

Tungkak uga dislimuti otot lan serabut saraf sing akèh banget cacahé. Yèn krasa
nyeri, rasa lara mau bisa asal saka otot, saraf utawa balung tungkak dhéwé.
Malahan, bisa arupa gabungan saka loro utawa telu panyebabé. Mung waé, rasa
nyeri bisa dibédakaké, upamané, yèn sing kena ototé, rasa lara bakal krasa
sacara periodik ora terus-terusan, senadyan dianggo mlaku. Biasané, yèn rasa
lara disebabaké déning otot, ana otot sing kaku saéngga perlu dilemesaké kanthi
cara dikomprès nganggo banyu anget.



https://jv.wikipedia.org/wiki/Testis

Testis iku kelenjar kelamin jantan ing kéwan lan manungsa. Manungsa (priya) duwé
testis loro sing dibungkus skrotum.

Ing mamalia, testis papané ing njaban awak, digandhéngaké karo tubulus
spermatikus lan papané ing njeron skrotum. Iki cocog karo kasunyatan manawa
prosès spermatogenesis mamalia bakal luwih efisien kanthi suhu luwih asor saka
suhu badan (< 37 °C).

Ing tubulus spermatikus ana otot kremaster sing manawa kontraksi bakal ngangkat
testis nyeraki awak. Yèn suhu testis didhunaké, otot kremaster bakal relaksasi
lan testis bakal ngedohi awak. Fenomena iki dikenal kanthi sebutan refleks
kremaster.

Kéwan saliyané mamalia ora duwé testis ing njaba. Manuk, sing suhu awaké dhuwur,
duwé testis ing njeron awak. Miturut téori para ahli, manuk migunaaké kanthong
udharané kanggo njaga suhu optimal testis, nanging ing panlitèn saterusé
disebutaké manawa testis manuk fungsiné bakal apik ing suhu awak. [1]

Samangsa pubertas, testis berkembang kanggo miwiti spermatogenesis. Ukuran
testis gumantung ing prodhuksi sperma (akèhé spermatogenesis), cairan
intersisial, lan prodhuksi cairan saka sel Sertoli.

Kerjané testis ing sakngisoré pangawasan hormon gonadotropik saka kelenjar
pituitari bagéan anterior:

Testis dibungkus déning lapisan fibrosa sing disebut tunika albuginea. Ing
njeron testis ana akèh saluran sing disebut tubulus seminiferus. Tubulus iki
dikebaki déning lapisan sel spérma sing wis utawa lagi berkembang.

Spermatozoa (sel winih sing wis siap kanggo diejakulasiké), bakal gerak saka
tubulus nuju rete testis, duktus efferen, lan epididimis. Yèn éntuk rangsangan
seksual, spermatozoa lan cairané (kabèh disebut banyu mani) bakal ditokaké
menyang njaban awak liwat vas deferen lan pungkasané, penis.

Molekul gedhé ora bisa nembus ke lumen (bagéan njero tubulus) liwat getih,
amarga anané ikatan sing kuwat antar sel Sertoli. Fungsi saka sawar getih testis
iku kanggo nyegah réaksi auto-imun. Awak busa nggawé antibodi nglawan spermané
dhéwé, mula perkara iki dicegah nganggo sawar. Yèn spérma ana reaksi karo
antibodi bakal njalari radhang testis lan ngurangi kasuburan.



https://jv.wikipedia.org/wiki/Tentara_Nasional_Indon%C3%A9sia

Tentara Nasional Indonésia dumadi saka telu angkatan bersenjata, ya iku TNI
Angkatan Dharat, TNI Angkatan Laut, lan TNI Angkatan Udhara. Saben Angkatan
dipimpin déning Kepala Staf Angkatan.

Jroning sajarah, TNI naté digabungaké karo Kapulisèn. Gabungan iki disebut ABRI
(Angkatan Bersenjata Républik Indonésia).

Miturut Katetepan MPR nomer VI/MPR/2000 bab pamisahan TNI lan POLRI sarta
Katetepan MPR nomer VII/MPR/2000 bab Peran TNI lan peran POLRI, ing tanggal 30
September 2004 wis disahaké RUU TNI déning DPR RI kang sabanjuré ditapakasmani
déning Presidhèn Megawati tanggal 19 Oktober 2004.

TNI dipimpin déning Panglima TNI. Jabatan Panglima TNI wektu iki diwengku déning
Laksamana Agus Suhartono sing nggantèkaké Jendral TNI Djoko Santoso.

Nagara Indonésia nalika madeg wiwitané ora ndarbèni kesatuan tentara. Badan
Keamanan Rakyat kang digawé liwat sidang PPKI tanggal 22 Agustus 1945 lan
diumumaké déning Presidhèn tanggal 23 Agustus 1945 sakbeneré dudu tentara
minangka sawijining organisasi kaprajuritan kang resmi.

BKR, ing tataran pusat utawa laladan, ana ing sangisoré wewenang KNIP lan KNI
Laladan, lan ora ana ing ngisoré printah Presidhèn minangka Panglima paling
dhuwur ing Angkatan Perang. BKR uga ora ana ing sangisoré koordinasi Mentri
Pertahanan. BKR mung disiapaké kanggo ngreksa kaamanan lokal, supaya ora
nuduhaké panganggep yèn Indonésia siap-siap miwiti paperangan ngadhepi Sekutu.

Pungkasané, liwat Dekrit Presidhèn tanggal 5 Oktober 1945 (nganti saiki
dipèngeti minangka dina klairan TNI), BKR diowahi dadi Tentara Keamanan Rakyat
(TKR). Tanggal 7 Januari 1946, Tentara Keamanan Rakyat ganti jeneng dadi Tentara
Keselamatan Rakyat. Sabanjuré, tanggal 24 Januari 1946, diowahi manèh dadi
Tentara Républik Indonésia.

Amarga wektu iku ing Indonésia saliyané Tentara Républik Indonésia ana
barisan-barisan mawa sanjata liyané, mula sabanjuré ing tanggal 5 Mei 1947,
Presidhèn Soekarno ngetokaké kaputusan kanggo nyawijèkaké Tentara Républik
Indonésia lan barisan-barisan mawa sanjata kasebut dadi Tentara Nasional
Indonésia (TNI). Penggabungan iki kadadéyan lan diresmèkaké ing tanggal 3 Juni
1947.

Sarujuk karo UU TNI Pasal 7 ayat (1), Tugas pokok TNI ya iku njejegaké
kadhaulatan nagara, mempertahanaké kautuhan wewengkon Nagara Kesatuan Républik
Indonésia kang adhedhasar Pancasila lan UUD 45, sarta nglindhungi kabèh bangsa
lan tumpah darah Indonésia saka ancaman lan gangguan tumrap kautuhan bangsa lan
nagara. Tugas pokok mau dilaksanakaké kanthi:



https://jv.wikipedia.org/wiki/Talmud

Talmud (basa Ibrani: תלמוד) ya iku cathetan kang isine ngeneni rembugan para
rabi kang ana gandhèngané karo hukum Yahudi, etika, kebiasaan lan sejarah.
Talmud dibagi dadi rong komponen: Mishnah, kang awujud kumpulan Hukum Lisan
Yudaisme pisanan kang ditulis ; lan Gemara, diskusi ngenani Mishnah lan
tulisan-tulisan kang kaitane karo Tannaim kang sering mbahas topik-topik liya
lan njabarake Tanakh. Istilah Talmud lan Gemara biasane dinggo ora bareng.
Gemara ya iku dasar kabèh aturan saka hukum rabinik lan akèh dikutip ana ing
literatur rabinik kang liyane. Keseluruhan Talmud biasane uga dirujuk dadi
(singkatan basa Ibrani kanggo shishah sedarim, utawa "enam tatanan" Mishnah).

Studi keyahudian wiwitane ana katulis ananging lisan. Para nabi njabarake lan
ngrembug hukum lan mbahas Alkitab Ibrani tanpa ana bantuan karya-karya kang
katulis (sakliyane sakai kitab-kitab ing Kitab Suci). Nanging, situasi kaya iki
maleh secara drastis merga ana akibat saka penghancuran komunitas Yahudi ing
taun 70 M, lan pergolakan norma-norma sosial lan hukum Yahudi ang ditimbulke.
Merga para rabi dituntut ngadepi kahanan kang saknyatane lan nembe utamane
Yudaisme tanpa Bait Suci lan Yudea tanpa otonomi lan wacana hukum lan sistem
studi oral kang wis suwi ora bisa dipertahanake. Ing jaman iki metu wacana a
rabinik wiwit dicathet kanthi tulis. Hukum lisan paling tua kang dicathet
dimungkinake ana ing wujud midrashi. Ing kene diskusi halakhik disusun kanggo
tafsiran eksegetis marang Pentateukh. Ananging wujud alternatife, kang digawé
miturut topike lan ara miturut ayat-ayat Alkitab, dadi dominan ing taun 200 M.
nalika Rabi Judah haNasi ngredaksi Mishnah (משנה).



https://jv.wikipedia.org/wiki/Taipei

Kutha Taipei (Hanzi: 台北市, hanyu pinyin: Táibĕi Shì, basa Minnan: Tâipak Chi) iku
kutha krajan sauntara Républik Cina sarta minangka kutha paling gedhé ing
Taiwan. Akèh parusahan industri lan jasa klebu peralatan listrik lan elektronik,
tekstil, logam, kapal, lan motor sing duwé kantor pusat ing kutha iki.

Kutha Taipei minangka munisipaliti khusus sing diatur sacara langsung déning
pamaréntah pusat. Kutha iki ora klebu nanging dikubengi déning Kabupatèn Taipei,
sing diatur minangka bagéan saka Propinsi Taiwan.

Walikutha Taipei sing saiki ya iku Hau Lung-pin sing mengku jabatan walikutha
wiwit taun 2006.

Kawasan iki dikenal minangka dhataran cendhèk Taipei minangka omah saka suku
Ketagalan sadurungé abad kaping-18. Suku Han Cina teka ing dhataran Taipei ing
taun 1709. Taun 1895 wektu Qing kalah jroning Perang Jiawu nglawan Jepang,
Taiwan kepeksa diserahaké marang Jepang lan dadi koloni. Kakaisaran Jepang
sabanjuré ngadegaké kantor kagubernuran (總督府)ing Taipei. Kantor Gubernur iki
sabanjuré sing dadi Kantor Kapresidenan (總統府) saiki. Sajroning 50 taun Jepang
kuwasa nganti Jepang kalah jroning Perang Donya II lan kudu nyerahaké Taiwan
marang Tiongkok sing wektu iku dikuaasani déning pamaréntah nasionalis
Kuomintang. Sawisé perang sedulur antara kaum komunis lan kaum nasionalis
rampung kanthi munduré Chiang Kai-shek menyang Taiwan, Taipei banjur didadaké
kutha krajan sauntara Républik China.

Kutha Taipei dumunung ing dhataran cendhèk Taipei, dikubengi déning pagunungan
utamané ing sisih lor, wétan lan kidul-wétan. Titik paling dhuwur ing wewengkon
Kutha Taipei ya iku pucuk Gunung Qixing (1120 meter).

Kali-kali ing kutha iki kabèh klebu jroning DAS Tamsui sing muarané menyang
Selat Taiwan lan Segara China Timur.

Taipei nduwèni iklim sub-tropis kanthi suhu rata-rata 20 derajat Celsius
sadawaning taun. Nanging, suhu paling cendhèk ing mangsa adhem bisa ngancik 6
derajat Celsius déné ing mangsa panas bisa nganti 34 derajat Celsius.

Kantor walikutha Taipei dumunung ing Distrik Xinyi sing arupa dhistrik sing
tuwuh ngrembaka ing dekadé pungkasan dadi pusat komersial, pusat industri
tèknologi canggih lan pamaréntahan. Walikutha Taipei minangka jabatan sing
populer lan dianggep minangka tiket kanggo karir pulitik sing mulus ing mangsa
ngarep. Iki ditandhani kanthi penjabat walikutha Taipei kerep ngraih popularitas
ora kalah adoh saka jabatan ing tingkat pusat.

Dewan Kutha Taipei iku badan legislatif laladan sing dadi wakil rakyat kanggo
ngawasi mlakuné pamaréntahan. Dewan Kutha Taipei duwé anggota 49 saka 12
dhistrik sing dipérang dadi 6 laladan pamilihan lan 1 laladan pamilihan maya
kanggo padunung aborigin.

Stasiun Sepur Taipei arupa stasiun sepur paling gedhé ing Taiwan. Taipei uga
dadi papan tuwuhing sistem sepur sing pisanan ing Taiwan.

Stasiun sepur Taipei saliyané dadi stasiun sepur uga nduwèni fungsi minangka
stasiun MRT lan uga sepur super cepet sing wis wiwit operasi awal taun 2007.

Bus-bus ing Kutha Taipei nglayani rute jero kutha, antar kutha via jalan
propinsi dan antar kutha via jalan nagara.

Bus-bus antar kutha biasanya dilayani olèh perusahaan swasta yang dipusatkan di
Stasiun Bus Pusat Kutha Taipei.

Taksi di Taiwan bercat kuning dan berplat dasar putih dengan tulisan merah.
Biaya minimum taksi adalah NTD 70 untuk 1.5 meter pertama dan NTD 5 untuk setiap
300 meter serta NTD 5 untuk durasi 2 menit dengan kecepatan di bawah 5 km/jam.

Taipei nduwèni plabuhan segara ing Keelung. Nanging plabuhan iki mayoritas
nglayani peti kemas. Transportasi kali muncul mung minangka atraksi wisata
nyusuri Kali Tamsui.



https://jv.wikipedia.org/wiki/Tahu

Tahu iku panganan sing digawé saka kacang kedhelé, difermentasikaké lan dijupuk
sariné. Béda karo tèmpé sing asli saka Indonésia. Tahu asalé saka Cina, kayadéné
kécap, tauco, bakpau, lan bakso. Tembung Tahu iku tembung serapan saka basa
Hokkian (tauhu) (Hanzi: 豆腐, hanyu pinyin: doufu) sing sacara harfiah tegesé
"kedhelé sing difermentasi". Tahu pisanan tuwuh ing Tiongkok wiwit jaman Dinasti
Han watara 2200 taun kepungkur. Panemuné ya iku Liu An (Hanzi: 劉安) sing arupa
sawijining bangsawan, putuné Kaisar Han Gaozu, Liu Bang sing madegaké Dinasti
Han.

Ing Jepang diglepungi mawa jeneng tofu. Digawa para perantau China, panganan iki
nyebar menyang Asia Wétan lan Asia Kidul-wétan, banjur uga pungkasané menyang
saindhenging donya.

Kayadéné témpé, tahu diglepungi minangka panganan rakyat. Manéka warna jinis
tahu sing ana ing Indonésia umumé dingerteni saka papan panggawéyané, upamané
tahu Sumedang lan tahu Kediri.

Manéka panganan saka tahu antarané tahu bacem, tahu bakso, tahu isi (tahu
bunting), tahu campur, tahu gejrot, tahu aci, tahu sumedang, perkedel tahu,
krupuk tahu, lan liya-liyané.



https://jv.wikipedia.org/wiki/Sutra

Sutra arupa serat protein alami sing bisa ditenun dadi tèkstil. Jinis sutra sing
paling umum ya iku sutra saka kepompong sing diasilaké larva uler sutra murbei
(Bombyx mori) sing diternak (paternakan uler iku diarani serikultur). Sutra duwé
tèkstur mulus, lembut, nanging tidak licin. Rupa meling-meling sing dadi daya
tarik sutra asalé saka struktur kaya prisma segi tiga jroning serat kasebut sing
gawé kain sutra bisa mbiasaké cahya saka manéka pojok.

"Sutra liar" diasilaké déning uler saliyané uler sutra murbei lan bisa uga
diolah. Manéka sutra liar ditepungi lan digunakaké ing Cina, Asia Kidul, lan
Éropah wiwit biyèn, nanging skala prodhuksiné mesthi adoh luwih cilik tinimbang
sutra ternakan. Sutra liar béda saka sutra ternakan saka sisih werna lan
tèkstur, sarta kepompong liar sing diklumpukaké biasané wis dirusak déning
ngengat sing metu sadurungé kepompong mau dijupuk, saéngga bolah sutra sing
mbentuk kepompong iku wis pedhot dadi cendhak. Uler sutra ternakan dipatèni
kanthi diclup menyang banyu umub sadurungé metuné ngengat diwasa, utawa dicoblos
nganggo dom, saéngga kabèh kepompong bisa diurai dadi sahelai bolah sing ora
pedhot. Iki marakaké sutra bisa ditenun dadi kain sing luwih kuwat. Sutra liar
biasané uga luwih angèl diclup werna tinimbang sutra ternakan.

Sutra uga diasilaké déning sapérangan jinis srangga liya, nanging mung jinis
sutra saka uler sutra sing digunakaké kanggo gawé tèkstil. Tau uga dilakokaké
kajiyan tumrap sutra-sutra liya sing ngétokaké prabédan saka aspèk molekul.
Sutra diasilaké utamané déning larva srangga sing ngalami metamorfosis jangkep,
nanging uga diasilaké déning sapérangan srangga diwasa kayadéné Embioptera.
Prodhuksi sutra uga kerep ditemoni khususé ing srangga ordo hymenoptera (lebah,
tabuhan, lan semut), lan sok-sok digunakaké kanggo gawé susuh. Jinis-jinis
arthropoda sing liya uga ngasilaké sutra, utamané arachnida kayadéné laba-laba.



https://jv.wikipedia.org/wiki/Sima_Qian

Sima Qian (Hanzi: 司馬遷) (145 SM - 90 SM) punika satunggiling sajarawan lan
nagarawan ing zaman Dinasti Han. Asma jangkepipun inggih punika Sima Zichang
(司馬子長). Karyanipun ingkang misuwur inggih punika Cathetan Sajarah Agung ingkang
arupi cathetan sajarah paling jengkep sepindah ing Tiongkok malah ugi ing donya
ingkang nyathetaken sajarah peradaban Tiongkok wiwit zaman Kaisar Kuning dumugi
zaman Dinasti Han.

Sima Qian miyos taun 145 SM ing Longmen (sapunika Propinsi Shanxi), ingkang pas
kaliyan taun kaping gangsal pamaréntahan Kaisar Jing saking Dinasti Han.

Nalika bapanipun, Sima Tan dipuntunjuk minangka Sajarawan Agung ing taun 140 SM,
sadaya kulawarganipun pindhah dhateng Mao Ling, satunggiling kitha ingkang
dipunbangun déning Kaisar Han, Wu minangka musoleum kanggé piyambakipun. Kitha
Mao Ling piyambak letipun 30 km saking ibukitha dinasti Han, Chang-an.

Kanggé mbangun lan majengaken kitha Mao Ling, Kaisar Wu meksa para pedagang
sugih kanggé pindhah dhateng kitha punika. Sasanèsipun punika, tiyang-tiyang
saking manéka profèsi manggen ing mrika.Malah pendhékar jago pedhang misuwur Guo
Jie ugi naté dipunpeksa kanggé pindhah mrika. Kanthi mekaten kitha kasebat dados
ngrembaka, dados kitha ingkang kasil.

Ing yuswa 10 taun, Sima Qian wiwit sinau maos karya-karya klasik saking
ara-araipun Kong Anguo. Banjur salajengipun, piyambakipun kathah srawung kaliyan
padunung kitha Mao Ling saéngga bakatipun kaasah.

Nalika yuswa 20 taun, piyambakipun nggawontenaken lelampahanipun ingkang
sepindhah. Piyambakipun tindak saking lèr mangidul, sadawanipun Kali Kuning lan
Kali Yangtze. Piyambakipun ugi minggah ing redi Hui Ji kanggé njlajah pasaréyan
Yu, pangadeg Dinasti Xia ingkang misuwur lan tindak dhateng redi Jinyi ing
propinsi Hunan kanggé nylidhiki tanah pasaréyan Shun, raja misuwur saking Cina
kina. Lelampahan salajengipun liwat kali Yuan lan Xiangjiang salajengipun
mangalèr sadawanipun kali Wen lan Si. Salajengipun dhateng Kali Buluo papanipun
panyair patriotik Qu Yuan mlumpat nglalu sasampunipun nglampahi kabotenadilan.
Papan mawi sajarah sanès ingkang panjenenganipun dhatengi inggih punika kitha
benteng Xiehe ingkang arupi papan raja-raja Chu lan Han pérang kanggé pikantuk
kakuwosan. Lan ing lelampahan kundur dhateng Chang-an, piyambakipun ngliwati
nagari bagéyan Liang lan Chu.

Sakunduripun saking lelampahanipun, piyambakipun dipuntunjuk minangka pegawé
Istana ingkang pungkasaipun mbeta panjenenganipun malih ing lelampahan dhinas
ingkang ing wekdal punika nuju dhateng propinsi Hunan lan Sichuan.
Panjenenganipun mlampah liwat propinsi Guichuan, Guangxi, Yunnan lan Kunming.
Salajengipun ndhatengi bagéyan kidul-kilèn Cina papaning suku Yi manggèn lan
salajengipun panjenenganipun kundur malih dhateng ibukitha nalika kawontenan
bapanipun kritis amargi panyakit ingkang dipuntandhang.

Nyaketi sédanipun, bapanipun nyuwun dhumateng Sima Qian supados nerasaken upados
leluhuripun minangka Sajarawan Agung. Alasanipun inggih punika supados wonten
ingkang nglajengaken upados Konfusius ingkang sampun nyathet prastawa 500 taun
sepindhah ing cathetan usum semi lan usum gugur nanging sasampunipun 500 taun
sasampunipun Konfusius tilar donya, boten wonten ingkang kapilut ing perkawis
sajarah. Bapanipun nyuwun supados piyambakipun njangkepi Cathetan Musim Semi lan
Musim Gugur ingkang sampun dipundamel Konfusius, inggih punika Cathetan 500 taun
salajengipun. Sima Qian piyambak yuswanipun 36 taun nalika bapanipun séda.

Prastawa punika dipunwiwiti nalika wontenipun invasi ingkang dipunpimpin déning
Li Guang, Wei Qing, lan Huo Quibing dhumateng tiyang-tiyang Tatar ingkang ing
wekdal semanten nedahaken gesang ingkang kasil lan nedahaken zaman kaemasan
saking kawicaksanan ekspansionis saking Kaisar Wu saking Han.

Nanging amargi janji Sima Qian dhumateng bapanipun kanggé nerasaken upados
bapanipun minangka sajarawan agung, pungkasanipun Sima Qian milih dipunkebiri.
Sima Qian ngaca bilih kamalangan mesthi mbentuk bagéyan paling ageng saking
kagesangan satunggiling tiyang. Sapérangan tokoh ageng kathah maringaken
karya-karya sumbangsihipun sasampunipun nglampahi perkawis ingkang boten sekéca
ing gesangipun. Sima Qian ugi ngaca saking Kaisar Wen ingkang nemokaken Prinsip
Pangowahan nalika dipunkunjara, Konfusius ingkang nyerat Cathetan Usum Semi lan
Usum Gugur nalika kajebak ing Chen Ji. Panyair Qu Yuan nyerat Antologi Yi Shao
sasampunipun dipunbucal dhateng Jiangnan, Zhuo Qiuming nyerat kisah klasik Guo
Yu sasampunipun dados wuta. Wun Bin nyerat analek militer sasampunipun kécalan
kalih sukunipun. Lu Buwei nyerat Analek Usum Semi lan Usum Gugur ngenani Lu
sasampunipun dipunbucal dhateng Chu lan Han Feizi nyerat manéka kisah klasik
nalika dipunkunjara ing nagari bagéyan Qin. Kanthi kawontenanipun, Sima Qian
nyerat Arsip Sajarawan ingkang njangkep 2000 taun sajarah bangsa Tionghoa saking
zaman Kaisar Yao lan Sun, dumugi ing Kaisar Han, Wu, nyipeng Bai Lin.

Karyanipun, Arsip Sajarawan (Records of Historian) rampung antawis taun 91 SM,
sadaya wonten 130 volume lan dipunpérang dados gangsal katagori. Kalih welas
analek (Twelve Anals) nyathet kalih welas pamaréntahan paling wigatos saking
Kaisar Kuning dumugi zaman pamaréntahan Sima Qian piyambak. Owah-owahan
kagesangan sosial ugi dipunlebetaken ing mriki ing urutan kronologis. Sedasa
Tabèl (Ten Tables) nampilaken gentos-gumantosing dinasti, sesambetan antawis
nagari ingkang bènten lan panunjukan pejabat wigatos. Prastawa sajarah ingkang
boten wonten saged dipunklompokaken dhateng taun ingkang pas ugi dipunlebetaken
ing mriki. Wolung traktat (EightTratises) nyathet perkembangan upacara, musik,
hukum, kalèndher, èlmu pengetauan, astronomi, pangurbanan, panyimpenan toya
sarta bobot lan ukuran. Tigang nDasa Griya Warisan (Thirty Hereditary Houses)
nyathet kaum kinurmat lan pangéran salamining Periode Usum Semi lan Gugur,
Wekdal Nagari-Nagari sami Perang lan salamining Dinasti Chin lan Han awal.
Pitung nDasa Kagesangan (Seventy Lives) punika biografi saking sapérangan tiyang
wigatos salamining maabad-abad, cariyos nagari asing lan padunung minoritas ing
Cina, ing sesambetanipun kaliyan tiyang-tiyang Han. Arsip punika biasanipun
dipunakiri kanthi komentar Sima Qian kanggé maringi kasunyatan tambahan saking
panylidikan pribadinipun utawi kanggé nyegah lepating pangertosan.



https://jv.wikipedia.org/wiki/Silikon

Silikon ya iku perangan kimia ing jero tabel periodik kang dipralambangi déning
Si lan nomer atom 14. Senyawa kang kabentuk duwéni sipat paramagnetik. Perangan
kimia iki ditemokake déning Jöns Jakob Berzelius. Silikon iku perangan metaloid
tetravalensi, sipate luwih ora reaktif tinimbang karbon, perangan nonlogam kang
ana ing dhuwure persis ing tabel periodik, nanging luwih reaktif tinimbang
germanium, metaloid kang manggon persis ngisore ing tabel periodik. Kontroversi
ngenani sipat-sipat silikon wiwit panemone: silikon pisanan digawé wujude murni
ing tahun 1824 mawa jeneng silisium (saka tembung basa latin “silicis”), karo
akhiran –ium kang tegese logam. Senajan kaya ngono, tahun 1831, jenenge diganti
dadi silikon amerga sipat-sipat fisike arep padha karo karbon lan boron.

Silikon iku elemen paling akèh kawolu ing donya yèn ditiliki saka massane,
nanging paling arang ditemokake ing wujud murni ing donya. Silikon paling akèh
ditemoni ing bleduk, pasir, planetoid lan planet kang wujude kaya silikon
dioksida utawa silikat. Luwih saka 90% kerak bumi kasusun saka mineral silikat,
ndadekake silikon mawa perangan kaloro paling akèh ing kerak bumi (udakara 28%
massa) sawise oksigen.

Silikon luwih kereb digunakake kanggo nggawé serat optik lan oprasi plastik
kanggo ngisi perangan awak pasien ing wujud silikone.

Akeh-akehe silikon dikomersialake tanpa dipisahake, nanging ana kalane luwih
sithik proses saka senyawane ing donya. Tuladhane ya iku panganggonan langsung
watu, pasir silika lan lemah lempung ing pambangunan gedung. Silika uga ana ing
keramik. Akèh perangan silikon modern kaya silikon karbida kang dianggo rikala
nggawé keramik kang dayane dhuwur. Silikon uga dianggo mawa monomer rikala
nggawé polimer sintetik silikon.

Perangan silikon uga duwéni peran gedhé ing ékonomi modern. Senajan akèh silikon
digunakake ing proses penyulingan baja. Pengcoran alumunium lan ing proses
indrusti kimia liyane, saperangan silikon uga digunakake mawa perkawis
semikonduktor ing elektronik-elektronik. Amerga manpaate gedhé ing sirkuit
terintegrasi, dhasar saka komputer, mula mlakune tèknologi modern gumantung ing
silikon.



https://jv.wikipedia.org/wiki/Semut

Semut iku srangga eusosial saka kulawarga Formisidae, kalebu ing ordo
Himenoptera padha karo tawon. Semut kapérang dadi 12.000 klompok lan paling akèh
ana ing laladan tropis. Semut dikenal kanthi koloni lan susuhé sing temata.
Saben koloni kapérang saka éwonan semut. Koloni semut sok disebut superorganisme
amarga koloni-koloniné mbentuk sawijining kamanunggalan.

Ana telung jinis semut, ya iku: semut buruh, semut lanang minangka pejantan, lan
ratu semut.

Semut rangrang diarani si pedas ya iku nggawé sarang saka godhong-godhong ing
wit-witan. Godhong-godhong mau digawé dhompolan bunder kang njerone bisa dadi
omah. Semut rangrang seneng hawa sege, mulane ora ditemokaké ing njero omah.
Susoh utawa susuhé mung ana ing wit. Semut jinis iki ora nggawé sarang ing lemah
kaya semut-semut liyané. Semut iki awake luwih gedhé lan polah tingkahé luwih
sgresif tinimbang semut liyané. Semut rangrang nduwé endhog kang jenengé kroto.
Kroto iki uga bisa kanggo pakan manuk.

Semut iki nduwèni jeneng kang béda-béda ing saben nagara. Tuladhané semut kuning
(Vietnam, Cina), semut abang (Thailand) lan semut ijo (Australia). Klasifikasi
iki miturut werna semut. Kanggo mbedakaké saka semut liyané, para ilmuwan mènèhi
jeneng Oecophylla, utawa kang luwih spesifik ya iku Oecophylla smaragdina kanggo
semut rangrang kang ana ing Asia, lan ''Oecophylla longinoda'' kanggo semut
rangrang kang ana ing Afrika.

Jamur Ophiocordyceps unliateralis nduwèni sifat parasit lan bisa urip ing semut
(Camponotini sp.) ing laladan Zona da Mata, Brazil. Semut kena infeksi jamur iki
nalika semut ditèmplèki spora jamur. Kurang luwih seminggu semut bakal malih
dadi zombie.Profesor David Hughes dari University of Pennsylvania kang uga dadi
ketua panaliten, nerangake yèn semut kang dadi zombie bakal nggantung lan
nyokoti panggonan ngisor godhong lan polah tingkahé uga malih.

Hughes uga nerangaké yèn jamur kang thukul ing ndhas semut bakal thukul kaya
antena utawa sungu banjur nyebar spora. Spora iku bakal tiba ing lemah lan ana
kang kagawa udan saéngga bisa némplék ing semut liyané.

Ing tahun 2009, Hughes nemokaké semut zombie ing Indonésia. Semut-semut zombie
iki nggantung ing godhong kang dhuwuré 25 cm lan nduwèni kelembapan 95 persèn.
Ing panggonan iki jamur bisa thukul cepet banget.

Ing spesiés-spesiés kang ditemokaké ing Amazon, Hughes nemokake semut zombie
kanthi ukuran lan wujud kang béda. Ana jamur kang nduwèni spora cadangan kang
bisa némpél luwih akèh ing semut. Ananging jamur kanthi spora ganda iki mung
nemplek ing semut-semut kang tinamtu. Steve Shattcuk dari SCIRO Ecosystem
Sciences nerangake yèn para panaliti ora bisa nggawe pèstisida saka jamur iki
amarga péstisida ora bisa maténi semut kang asalé saka akèh spesies.

Semut nggawé susuh utawa sarang kanggo omah supaya ora kapangan prédator lan
kanggo nyimpen endhog. Semut bakal setya marang ratuné. Semut biyasané nduwé
koloni utawa klompok kang tansah njaga ratu semut saka predator.

Semut nduwé gerombolan kang cerdas lan nduwé feromon. Miturut Kevin Kelly semut
bisa komunikasi nganggo feromon. Semut biyasane ngetokake feromon yèn metu saka
sarang nganti mbalik tekan sarang. Feromon iki bakal dadi tanda kanggo semut
liyane. Feromon iku sawijining zat kang suwé ilangé saéngga tlacak semut bisa
didetéksi nganti suwe. Para ilmuwan uga nemokaké koloni semut paling gedhe ing
donya, koloni semut iki mirip kaya Kastil.



https://jv.wikipedia.org/wiki/Rokoko

Rokoko (uga ditulis ing basa-basa Éropah rococo lan roccoco; éjaan Inggris:
[rəˈkoʊkoʊ]) kang ngandut arti Barok Pungkasan ("Late Baroque") ya iku salah
sijiné gaya kang ana ing abad 18 lan misuwur wiwit panjenengané seniman Barok
ninggalake gaya simetris lan miwiwiti ngambar kembang, tanduran uga dolanan
liyané .Wangun rokoko digagas lan dirancang kanggo nduwèni mupangat ing donya
seni rupa kanthi piranti kaluwarga kang mewah lan ana motifé kembang,
tandhuranlan patung-patung cilik, lan kaca pengilon kang akèh ornamené, uga
permadani kanggo memapi wujud arsitektur, relief, lan cat tembok kang arupa
werna . Gaya punika akèh digantikan dèning gaya Neoklasik.Taun 1835 padha
Dictionary of the French Academy wiwit nulisake kata Rococo " kang biasa tumuju
ing jinising ornamen, gaya lan désain kang ana hubungané dèning pamarétahan
Louis XV lan wiwitan saka Louis XVI". Kagolong uga sajroning karya seni kang
digawé ing partengahan abad 18 ing tlatah Prancis.

Kata Rokoko asalé saka campuran kata Prancis rocaille, kang artiné watu, lan
coquilles, nduwèni arti umum tumuju ing kerang, karana ana kandutané ing wujud
wangun kang ana motif dekorasin.. Rokoko uga bisa diartikake kanggo campuran
kata "barocco" (wujud katata saka mutiara, semana uga kanthi asal saka kata
"baroque") lan kata Prancis "rocaille" (wujud kang misuwur saka ornamen
tetandhuran lan interior kang migunakake kerang lan krikil hias), mupangaté bisa
dianggo njelentrehake gaya alus lan endah kang dadi model ing Éropah wiwit abad
18 .



https://jv.wikipedia.org/wiki/Ramadan

Ramadhan (ejaan KBBI: Ramadan, jroning basa Arab:رمضان) iku sasi kasanga ing
penanggalan Hijriyah (sistem penanggalan agama Islam). Sadawaning sasi iki
pemeluk agama Islam ngayahi aktivitas kaagamaan klebu pasa, salat tarawih,
pèngetan tumuruning Al-Quran, ngupadi wengi Laylatul Qadar, akèh maca Al-Quran,
mungkasi kanthi mbayar zakat fitrah lan prayaan Idul Fitri utawa adat
silaturahmi.

Ramadhan asal saka tembung ر م ﺿ , sing maknané panas banget, utawa garing,
mligi tumrap lemah. Bangsa BabyloniaBabylonia sing budayané naté dominan ing
tlatah lor Jazirah Arab migunakaké luni-solar calendar (pétungan taun adhedhasar
rembulan lan srengéngé sekaligus). Wulan ka sanga tansah tiba ing mangsa panas
sing nylekit. Wiwit ésuk nganti soré watu-watu gunung lan pasir segara wedhi
kapanggang déning panasing srengéngé sing wayah awané luwih dawa tinimbang
bengi. Saka tembung kasebut Ramadhan banjur dipigunakaké kanggo nandhani anané
sènsasi panas nalika wong ngrasa ngelak. Panemu liya mratélakaké yèn tembung
Ramadhan dipigunakaké amarga ing sasi kasebut dosa-dosa dibusak déning tumindak
apik kayadéné srengéngé ngobong lemah. Ramadan jroning basa arab tegesé wong
lara mata arep wuta. Luwih jero manèh bab iku dikiasaké nganggo mumpangaté momèn
Ramadhan déning para ummat IslamIslam kanggo nyuwèraké, nata manèh lan nganyari
kakuwatan fisik, spiritual lan tinak tanduk, kayadéné panas sing bisa nyuwèraké
materi.

Sajroning sasi Ramadhan, ummat Islam ngayahi ibadah pasa saben dina nganti
tekané dina riyaya Idul FitriIdul Fitri. Ibadah pasa Ramadhan iki ukumé wajib
tumrap ummat IslamIslam. Miturut sabda Rasulullah Muhammad s.a.w : Yèn pinuju
pasa aja micara ngenani perkara sing ala lan reged. Yèn diina utawa diajak padu
déning wong liya, ngomonga yèn dina iki pinuju pasa. [Bukhari-Muslim]

Ibadah pasa utawa shaum Ramadhan kang diwajibaké Gusti Allah marang kabèh mukmin
yakuwi ibadah kang ditujokaké kanggo ngawula marang Gusti Allah kaya kang
kababar ing QS. Al-Baqarah/2: 183. Hikmah ibadah shaum iku dhéwé yakuwi nglatih
manungsa kanggo sabar jroning nglakoni urip. Maksudé sabar kang kapacak ing
Al-Qur'an yakuwi ‘gigih lan ulet’ kaya kang dimaksudaké jroning QS. Ali
‘Imran/3: 146.

Ing wayah wengi, ya iku sawisé salat Isya, ummat Islam nerusaké ibadah kanthi
ngayahi salat Tarawih. Salat iki mligi mung diayahi ing sasi Ramadhan. Salat
tarawih, senadyan bisa diayahi sacara indhividhu, nanging umumé diayahi sacara
jama'ah ing masjid-masjid. Kadhangkala sadurungé miwiti salat tarawih dianakaké
ceramah cekak kanggo ngisi lan nguwataké ruhani para jama'ah jroning ngayahi
ibadah kasebut.

Ing sasi Ramadhan iki, ya iku ing tanggal 17 Ramadhan, (ana prabédan panemu para
ulama ngenani tanggal sing mesthi tumuruning Al-Quran sing sapisanan) dipèngeti
minangka dina tumuruning ayat Al-Quran (Nuzulul Qur'an) kanggo sing sapisanan
déning sebagéyan muslim. Ing prastawa kasebut surat Al Alaq ayat 1 nganti 5
diudhunaké nalika Nabi Muhammad SAW pinuju ana ing sajeroning Gua Hira. Pèngetan
prastawa iki biasané diayahi kanthi acara ceramah ing masjid-masjid. Ananging
pèngetan iki di anggep [bid'ah], amarga Rasulullah ora ngajaraké. Wiwitan
nganakaké pèngetan iki ing Indonesia nalika Presidhèn Soekarno antuk pamrayoga
saka [Hamka] kanggo mèngeti saben [Nuzulul Qur'an], amarga magepokan karo
tanggal Kamardikan Indonésia, minangka rasa Syukur marang kamardikan
[Indonésia].

Lailatul Qadar (wengi katetepan), iku sawijining wengi sing kedadéyan ing sasi
Ramadhan. Wengi iki dipratélakaké jrning Al-Quran ya iku ing surat Al-Qadar,
luwih becik tinimbang su wulan. Wektu sing mesthi dumadiné wengi iki ora
diweruhi nanging miturut sawetara riwayat, wengi iki tiba ing 1010 wengi
pungkasan sasi Ramadhan, persisé ing salah siji wengi ganjil yakuwi wengi ka-21,
2323, 2525, 2727 utawa ka-2929. Sebagéyan muslim biasané ngupaya ora ngliwataké
wengi iki kanthi njaga dhiri tetep melèk ing wengi-wengi pungkasan Ramadhan
sinambi ngibadah sadawaning wengi.



https://jv.wikipedia.org/wiki/Rama

Rama uga bisa kasebut Prabu Ramawijaya iku ratu ing Pancawati. Prabu Ramawijaya
putrané Prabu Dasarata ing Ayodya saka garwa Dèwi Reghu iya Sukasalya. Prabu
Ramawijaya iku tokoh utamané Ramayana, salah siji wiracarita saka tanah Indhia
sing uga misuwur ing tanah Jawa.

Dasanamané (jeneng liya): Prabu Sri Bathara Rama (titah titising Bathara Wisnu),
Prabu Ramawijaya (tansah jaya/unggul ing payudhan), Rama Reghawa (putrané Dèwi
Reghu/Sukasalya), Ramabadra (sumunar lir purnamasidhi), Ramacandra, lan
Ramayana.

Prabu Dasarata iku garwané ana telu: Dèwi Reghu, Dèwi Kekayi lan Dèwi Sumitra.
Dèwi Reghu peputra Raden Rama Reghawa, Dèwi Kekayi peputra Raden Barata, lan
Dèwi Sumitra peputra Raden Laksmana lan Raden Satrugna (Tugena).

Sakdurungé kagarwa Prabu Dasarata, Kekayi duwé panuwun, yèn samengko kagungan
putra kakung, kudu kalilanana jumeneng nata ing Ayodya. Tanpa menggalih kang
wening, Prabu Dasarata nyaguhi, nadyan wis kagungan putra pembarep kakung Raden
Rama. Kabèh putrané Prabu Dasarata digulawenthah déning Begawan Wasistha,
saéngga bisa dadi satriya utama turta sekti mandraguna.

Satekané ing Ayodya, Rama nedya dijumenengaké ratu, nanging Dèwi Kekayi (garwané
Prabu Dasarata) ngucik janjiné Prabu Dasarata kang naté kawiyon, ya iku bakal
njumenengaké ratu putrané kang patutan karo Kekayi. Kejaba iku, Sang Dèwi Kekayi
nyuwun supaya Prabu Dasarata nundhung Rama saka praja supaya ora ngrégoni Barata
anggoné mangreh praja Ayodya.

Rama kelakon ditundhung. Bebarengan karo Dèwi Sinta lan didherekaké Raden
Laksmana, sigra manjing jroning alas. Nalika manjing telenging alas Dhandaka,
Dèwi Sinta ilang didhustha Prabu Dasamuka, ratu buta saka Ngalengka. Wektu iku
Rama lagi mbedhag kidang kencana sing dipingini Dèwi Sinta.

Rama nduwèni bala wujud kethèk pirang-pirang. Mula, dudu duwé bala kethèk iku,
amarga biyèn wis tau mitulungi kasangsayané Narpati Sugriwa sing kejepit ana wit
asem dhampit amarga pancakara mungsuh kadangé tuwa, Subali. Sabanjuré Subali
klakon dipatèni déning Rama, saéngga Sugriwa bisa dadi ratu ing Guwa Kiskendha
lan nggarwa Dèwi Tara. Minangka piwalesing budi, Sugriwa banjur dhawuh marang
wadyabalané (para kethèk) supaya mbiyantu marang Rama anggoné ngupadi garwané,
Dèwi Sinta, kang didhustha Dasamuka ratu buta ing Ngalengka. Ramawijaya dalah
para kethèk banjur padha yasa pasanggrahan ing gunung Malyawan (sok dikocapaké
gunung Mangliawan). Pasanggrahan dadi wewangunané ora béda kaya kedhaton
(kraton), mula banjur katelah Kraton Pancawati. Raden Rama banjur jumenang nata
kanthi jejuluk Prabu Ramawijaya. Kejaba iku, Narpati Sugriwa sabalané banjur
suwita marang Prabu Rama.

Rama kang dibiyantu déning Narpati Sugriwa sawadyabalané lan Raden Wibisana
(rayiné Prabu Dasamuka kang mbaléla ngiloni Prabu Rama) klakon nglurug menyang
negara Ngalengka. Gelaré ngrebut baliné Sinta, nanging ing batin kang baku
mbrasta tumindhak dur angkara budi candala kang sinandhang déning Dasamuka.
Prabu Rama kang nglungguhi kautaman wusanané bisa unggul yudané. Dasamuka sirna
kataman jemparing pusaka aran "Guhyawijaya" (Guhya iku mengku teges "gaib", déné
"wijaya" tegesé kamenangan. Dadi maknané kamenangan kang sinadhi /gaib). Ragané
Dasamuka banjur ditableg gunung Pangungrungan iya Somawana déning
Senggana/Anoman.

Ing carita-carita Padhalangan, yuswané Prabu Ramawijaya klebu dawa banget, ya
iku wiwit jaman Ramayana (perang Giriantara) nganti bablas tekan jaman
Mahabharata (Pandhawa). Ing pungkasan sugengé, Prabu Rama manitis ana ragané
Prabu Kresna, nata ing Dwarawati, Raden Laksmana manitis ana ragané Raden Arjuna
lan banjur pindhah ana ragané Prabu Baladewa. Déné para wadyabala wanara uga
banjur padha ilang musna saragané, kejaba Anoman kang tumeka pati ing jamané
Prabu Sri Aji Jayabaya ing Mamenang utawa Kedhiri (mlebu carita Wayang Madya).



https://jv.wikipedia.org/wiki/Raden_Werkudara

Raden Werkudara iku salah sijining paraga sing kalebu wangsa Pandhawa. Tembung
Pandhawa iku ateges turunane Pandhu Dewanata narendra ing Nagara Astina. Pandhu
Dewanata iku sejatine putra saka Begawan Abiyasa kang dhaup karo Dewi Ambalika.
Gegayutan karo kelairane Pandawa kababar ana kitab Mahabarata sing sepisan ya
iku Adiparwa.

Ing sawijining dina, Begawan Abiyasa kasil menangke sayembara ya iku adu manah
lan kanggo bebungah, dhèwèké éntuk telu putri raja Kasi kang asma Amba, Ambika
lan Ambalika. Nalika Dewi Amba nyoba ngrayu Sang Begawan, ora dinyana dhèwèké
keno panah Begawan Abiyasa banjur seda. Saka Dewi Ambika, Sang Begawan
kanugrahan putra kang asma Drestharasta. Ananging, putrane mau nyandhang cacat
wuta. Dene saka Dewi Ambalika, dhèwèké kanugrahan putra sing nomer loro asmane
Pandhu Dewanata kang nyandhang cacat tengeng. Nalika isih timur, Drestharasta
dhaup karo Dewi gendari lan lair anak cacah satus ya iku Korawa. Tembung Korawa
ateges keturunan saka Kuru. Sabanjure rayine ya iku Pandhu Dewanata dhaup kro
putri loro kang asma Dewi Kunthi lan Madrim. Ananging amarga kutukan saka
Begawan Kimindama, Pandhu ora bisa duwé anak. Garwa kang nomer siji, duwé mantra
kanggo ngundang dewa – dewa supaya kanugrahan anak lanang. Aji iku disebut Aji
Adityaredhaya. Saengga Dewi Kunthi bisa nglairke telu bayi lanang ya iku
Yudhistira saka Bathara Dharma, Werkudara saka Bathara Bayu lan Arjuna saka
Bathara Indra. Dewi madrim uga ora kalah, dhèwèké kanugrahan putra kembar ya iku
Nakula lan Sadewa saka Bathara Aswan lan Aswin. Anak lima mau kang sinebut
Pandhawa Lima. Mangkono sejarah kelairan saka Pandhawa.

Tulisan iki, ora bakal ngrembug kabèh babagan Pandhawa, mung bakal ngrembug
paraga Werkudara utawa Bratasena. Werkudara iku dumunung ing ksatriyan
Jodhipati. Wekudara minangka anak keloro saka Dewi Kunthi, titisan saka Bathara
Bayu, saengga asring disebut Bayu Tanaya. Awit putra nomer loro, mula Werkudara
uga sinebut putra panenggaking Pandhawa. Isih ana sebutan liyane kayata
Bratasena, Bimasena, Haryasena, Bayusiwi, Jagal Abilawa, Kusumadilaga, lan
Jayalaga. Kacarita laire Bratasena awujud bungkus. Kabeh gegaman ora tumama.
Mung Gajah Sena kang bisa mbedah bungkuse. Sawise dibedhah bayi mau diidak –
idak, ditaleni, digadhing ananging malah saya gedhe. Gajah Sena ditamani kuku
Pancanaka, mati sanalika. Suksmane nyawiji karo Bratasena. Miturut versi
Ngayogjakarta, Raden Werkudara duwé garwa telu ya iku Dewi Nagagini, Dewi Arimbi
lan Dewi Urang Ayu. Ananging miturut versi Surakarta, Raden Werkudara mung duwé
garwa loro ya iku Dewi Nagagini lan Dewi Arimbi. Karo Dewi Nagagini peputra
Raden Antareja kang duwé sungut. Karo Dewi Arimbi peputra Raden Gathotkaca kang
duwé siung. Dene karo Dewi Urang Ayu peputra Raden Antasena kang awake duwé
sisik kaya ula. Raden Werkudara duwé pusaka aran Kuku pancanaka sing landhepe
kaya lading pinyukur, Gada Rujakpala, Gada Lambita muka, Alugara arupa Tumbak
cendhak, Bargawa arupa kampak gedhe, Bargawasastra arupa Panah lan Gendewa.
Dhèwèké uga duwé Aji – ajine Bandung bandawasa, Ungkal bener, Blabag Pangatol –
antol, Bayu Bajra. Kanthi kaluwihane mau, Raden Werkudara bisa mbongkar gunung
lan malyu cepet kaya angin. Werkudara iku omongane ladak, ora bisa basa marang
sapa wae. Omongane tansah nganggo basa ngoko. mung Sanghyang Wenang lan Dewa
Ruci sing dibasani. Watak liyane ya iku setya tuhu marang guru, bekti marang
wong tuwa, teguh ing janji, blaka suta, bela bebener, mbrasta angkara, dhemen
tetulung, rasa tresna marang kadang lan adil. Busanane Werkudara ya iku Gelung
Pudhaksategal kang nggambarake keluhuran budi. Pupuk jarot Asem kang nggambarake
lembuting ati, sabar lan sareh. Sumping Surengpati, nggambarake gedhé semangate.
Kelat Bahu Candrakirana, nggambarake pikirane kuat lan atine padhang. Sabuk
Nagabanda, nggambarake bisa ngendhaleni hawa nepsu. Kampuh Poleng Bintuluaji,
nggambarake wibawa lan kekuatan. Kang pungkasan Clana Cindhe Udagara,
nggambarake kendel lan bisa mawas diri, tepa slira. Ing carita pewayangan
Jawatimuran, Raden Werkudara utawa Bhima Sena duwé kalungguhan dadi Jeksa ing
Lumajang Tengah. Saking pinter lan prigele ulah perang sarta dhemen tetulung
marang sapadha – padha, Maharsi Wiyasa paring dhawuh marang Prabu Puntadewa,
supaya Bhima Sena kadhawuhan ngayahi kuwajiban sarta mranata ing babagan
Keadilan lan Kejujuran. Sawetara para dhalang jawatimuran liyane ngandharake yèn
Lumajang Tengah iku mujudake papan ksatriyan Raden Bhima Sena. Mula ana sing
ngarani yèn Bhima Sena iku satriya ing Lumajang Tengah, iya Jeksa Lumajang
Tengah. Werkudara tiwas angka papat amarga nalika uripe seneng mangan, rasa
kasar lan ora bisa basa. Banjur sumusul Sadewa, Nakula lan Arjuna.



https://jv.wikipedia.org/wiki/RNA

RNA (Ribonucleic Acid) inggih punika "duta" utawi pambekta pesan genetik saking
gen kanggé ribosom, inggih punika organel ingkang sampun dipunmangertosi
gegandénganipun kaliyan sintésis protéin wonten ing lebet sitoplasma sel. Saben
jinisning RNA nggadhahi kualitas struktural khusus ingkang damelaken cocog
kanggé fungsi ingkang spèsifik. RNA nggadhahi basis Adenin (A), Sitosin (C),
saha Urasil (U).

bèntenipun ingkang langkung utami antawis DNA saha RNA inggih punika menawi
ingkang kantun punika nggadhahi gendhis (gula) ingkang bènten, inggih punika
ribosa. RNA untaianipun tunggal (boten kados DNA ingkang untaianipun ganda) saha
nggadhahi urasil (U), boten timim (T) dados setunggal saking sekawan basa-nipun.
Bukti ingkang kapisan kanggé wontenipun asam ribonukleat duta (ARNd) dipunangsal
saking studi kaliyan bakteri. Wonten ing baktèria punika gèn-gèn boten pados
nyata dipunpindahaken saking piranti-piranti penyintésa (pandamel) protein.
Studi-studi lajeng wonten sèl-sèl eukariotik masthèaken menawi molekul-molekul
RNA utawi ARN pancén bergerak saking nukleus ke sitoplasma. ARNd dipunbentuk
menawi sègmén DNA khusus, inggih punika setunggal gèn, dados aktif.

Sintèsis protèin kadadosan wonten ing kelompok-kelompok partikel sitoplasmik
ingkang alit sanget ingkang dipunsebat ribosom. Partikel-partikel punika inggih
punika rakitan makromolekular RNA ribosom (rRNA) saha protèin-protèin. Saben
ribosom kadadosan saking kalih subunit : ingkang ageng saha ingkang alit.
Subunit ingkang alit nggadhahi setunggal molekul rRNA. Subunit ingkang ageng
wonten ing ribosom ekariotik nggadhahi setunggal copy saking saben tiga molekul
rRNA ingkang berlainan. Wonten ing ékariota, molekul-molekul RNA ribosom
dipunsintesis wonten ing nukleus, kaliyan ngginakaken templat (gen) DNA. Sel-sel
ingkang secara aktif terlibat wonten ing sintèsis sejumlah ageng protèin tunggal
saged nggadhahi kathah sanget RNA khusus kanthi ukuran ingkang benten saking
rRNA utawi tRNA.

Translasi RNA kedadosan wonten ing ribosom, proses punika kalampahan wonten tiga
prosés.

Ribosom ngiketaken piyambakipun wonten ing situs inisiasi khusus wonten molekul
mRNA. Situs punika kawontenan ing nukleotida "lawan arus" saking kawiwitan
pesenipun. Saklajengipun tRNA inisiator ingkang khusus ngiketaken piyambakipun
wonten ing kodon (limrahipun AUG)ingkang miwiti saben pesen. Pangiketan
kadadosan wonten situs ing ribosom ingkang dipunsebat situs P. Asam amino
ingkang dipunbekta tRNA inisiator inggih punika metionin (utawi wonten ing
bakteri, wujud termodifikasi secara kimia ingkang dipuntandai fMet).

Molekul tRNA ingkang mampu berpasangan basa kaiyan kodon mRNA saklajengipun
ngantos wonten situs ingkang langkung caket wonten ing ribosom. Asam amino
sakderengipun (Met wonten ngajeng translasi) dipunrantai wonten ingkang nembe
mlebet ngagem ikatan peptida. tRNA inisiator dipunbébasaken saking situs P saha
ribosom nggéséraken setunggal kodon arah arus. Bab punika mindahaken tRNA
ingkang langkung mutakhir datengipun wonten kaliyan dipeptida nipun ingkang
nemplek wonten situs P saha mbikak situs A kangge kadatenganipun tRNA sanesipun
ingkang mbekta asam amino ingkang nomer tiga kanggé polipeptida ingkang tumbuh.
Kados mekaten, pesen ingkang wiwitipun dipuntransripsi tumuju wonten molekul
mRNA dipuntranslasi tumuju ing runtunan pasti asam-asam amino wonten polipeptida
kasebut.

Perpanjangan polipeptida kalajengaken ngantos purnanipun pesen ingkang
bersangkutan.



https://jv.wikipedia.org/wiki/RAM

RAM punika singkatan saking Basa Inggris Random Access Memory. Menawi wonten ing
Basa Indonesia Memori Aksès Acak inggih punika piranti kasar utawi hardware
komputer ingkang kalebet media kanggé nyimpen ingkang isinipun saged dipun-akses
wonten ing wekdal ingkang tetep . Boten nggatosaken papanipun data wonten ing
memori kasebut. Punika walikan kaliyan piranti memori ingkang uru kadosta tape
magnetic, disk lan drum. Awit obahan mekanikal saking media panyimpenan punika
meksa komputer supados ngakses data kanthi urut .

RAM utawi Random Acces Memory punika dipuntepangaken nalika tahun 60'an.
Ananging wanci wekdal punika memori semikonduktor dereng kawéntar amargi
reginipun ingkang awis sanget. Nalika rumiyin padatanipun kanggé ngginakaken
memori utama magnetic.

Perusahaan semi konduktor kados Intel murwakani debutipun kanthi damel utawi
produksi RAM mliginipun ingkang jinis DRAM.

padatanipun RAM saged dipunserat saha dipunwaos, walikan kaliyan ROM singkatan
saking Read Only Memory. Limrahipun Ram dipunginakaken kangge nyimpen data
primer (memori utama) wonten ing komputer supados dipunginakaken kanggé ngéwahi
informaasi kanthi aktif ananing namung pinten piranti ingkang nganggé jinising
RAM kanggé nyimpen data sekundèr jangka ingkang langkung dangu.

Ananging wonten ugi ingkang gadhah pamanggih bilih ROM Read Only Memory punika
wujud sanesipun saking RAM RAndom Access memory. Amargi sifatipun ingkang
sajatosipun ugi Random Access kados SRAM utawi DRAM. Namung proses panyeratan
wonten ing ROM punika mbetahaken proses khusus ingkang boten gampil lan
fleksibel kados SRAM lan DRAM. Kejawi punika bagéyan saking space address RAM
(memori utama) saking sistem ingkang dipun-peta dhateng satunggal utawi kalih
chip ROM .



https://jv.wikipedia.org/wiki/Ping

Ping (cekakan saka Packet Internet Gopher) ya iku program utilitas kang bisa
digunakaké kanggo mriksa konèktivitas jaringan kang basisé tèknologi
Transmission Control Protocol/Internet Protocol (TCP/IP). Kanthi nganggo
utilitas iki, Bisa diuji apa komputer siji terhubung karo komputer liyane. Ping
iki dilakokake kanthi ngirim paket kepada alamat IP kang arep dijajal
konektivitasnya lan ngenteni responne.

Mike Muuss nulis program iki ana ing sasi Desember 1983, digunakake kanggo
sarana kang gunane ngoleki sumber masalah ana ing jaringan. Miturut Mike Muss
uga, jeneng "ping" wiwitane saka swara echo (sonar) ana ing kapal selam yèn
nalikane operator ngirimake pulsa-pulsa swara tumuju ing sasaran, mula saka iku
swara kasebut mesti mantul lan ditampa meneh nalika wis ngeneni sasaran lan ana
ing jangka wektu dhewe.

Utilitas ping nuddhuhake kasil kang positif yèn ana komputer loro lan
padha-padha nyambung ana ing sawijining jaringan. Kasil awujud statistik kahanan
koneksi banjur ditampilake ana ing bagean keri. Kualitas koneksi disa didelok
saka gedhene wektu lunga-bali (roundtrip) lan gedhene jumlan paket kang ilang
(packet loss). Sansaya cilik angka kekerone, sansaya apik kualitas koneksine.



https://jv.wikipedia.org/wiki/Paus_Benediktus_XVI

Paus Benediktus XVI, asma resminipun Benedictus PP. XVI ing basa Latin, (miyos
kanthi asma Joseph Alois Ratzinger tanggal 16 April 1927 ing Marktl am Inn,
Bayern, Jèrman), kapilih minangka Paus Gréja Katulik Roma tanggal 19 April 2005
lan njabat dumugi 28 Februari 2013 lumantar pamunduran dhiri. Panjenenganipun
punika Uskup Roma, pamimpin Nagara Kitha Vatikan lan Gréja Katulik Roma kalebet
Gréja Katulik Wétan salebetipun komuni kaliyan Takhta Suci. Palantikan minangka
Paus sacara resmi dipunlampahaken lumantar Misa Palantikan Paus tanggal 24 April
2005.

Ing yuswa 78 taun, panjenenganipun punika Paus paling sepuh ingkang dipunlantik
salebetipun 275 taun pungkasan wiwit Paus Klemens XII (ingkang kapilih nalika
taun 1730 ing yuswa 3 wulan langkung sepuh saking Ratzinger).

Benediktus XVI arupi Paus turunan Jerman sepindhah wiwit Paus Adrianus VI
(1522-1523) ingkang dipunwiyosaken ing wewengkon bagéyan Jerman Kuna ingkang
sapuniki dados bagéyan saking nagari Walandi. Paus pungkasan ingkang asalipun
saking Jerman Modhèrn punika Paus Viktor II ingkang tilar donya nalika taun
1057. Benediktus XVI arupi Paus Jerman kaping wolu salebetipun sajarah wiwit
Paus turunan Jerman pisanan Paus Gregorius V.

Paus pungkasan ingkang kagungan sesebutan kapausan Benediktus, Paus Benediktus
XV, tugas minangka paus wiwit taun 1914 dumugi 1922 nalika mangsa Perang Donya
I.



https://jv.wikipedia.org/wiki/Palanangan

Palanangan utawa planangan utawa peli utawaPénis (saka basa Latin sing tegesé
"buntut") utawa ing Basa Jawa Kramapajaleran utawa kerep uga supaya luwih samar
diarani manuk, iku sawijining organ èksternal (amerga papané ing jabané awak)
minangka organ sèksual utawa alat kelamin lan organ réprodhuksi manungsa lanang.

Peli utawa Pénisiki dalan uyuh nalika urinasi lan dalan banyu mani utawa spérma
nalika éjakulasi. Peli bisa ngaceng utawa modhot lan ukurané bisa ping pindhoné
ukurané biasa.

Pénis manungsa dumadi saka telung kolom tissue biologi: loro corpora cavernosa
sing jèjèr ing sisi dorsal lan siji corpus spongiosum sing dumunung ing antarané
ing sisi ventral.

Bagéyan pucuk corpus spongiosum sing luwih gedhé mbentuk glans penis, sing
dilindhingi kulit utawa prepuce, sing tumraping wong diwasa bisa ditarik kanggo
munculaké glan penis. Wewengkon ing ngisor pénis, papan nèmpèlé kulit,
diaranifrenulum.

Urèter, minangka bagéan pungkasan saka saluran uyuh urinary tract, ngliwati
corpus spongiosum, lan bukakané, diarani meatus (pocapan jroning Basa Inggris
/miːˈeɪtəs/), dumunung ing pucuk glans penis. Iki minangka dalan uyuh lan mani
nalika ejakulasi. Sperma diprodhuksi jroning testis lan disimpen ing epididymis.
Jroning ejakulasi, sperma disurung menyang vas deferens, loro saluran sing
ngliwati samburiné kandhung kemih. Cuwèran ditambahaké déning seminal vesicle
lan disaluraké liwat saluran ejaculatory duct sing nggabung karo urèter ing
sajroning kelenjar prostat. Prostat lan uga kelenjar bulbourethral gland nambahi
sèkrèsi, lan mani disemprotaké liwat pénis.

Pénis manungsa béda karo sing ana ing mamalia liyané, sebab ora nduwèni baculum,
utawa balung èrèksi utawa erectile bone, lan gumantung marang engorgement
nganggo getih supaya bisa èrèksi. Pénis manungsa uga ora bisa ditarik lan
dilebokaké jroning kanthong kulit (groin), lan ukurane luwih gedhé tinimbang
rata-rata kéwan miturut proporsiné.



https://jv.wikipedia.org/wiki/Os%C3%A9ania

Oseania punika nami "bawana" ingkang kaginaaken kanggé klompok kepuloan ingkang
wonten ing Samodra Pasifik. Oseania punika bawana kanthi wiyar dharatan paling
alit lan cacahipun populasi paling alit nomer kalih sasampunipun Antartika.

Ing artosan sempit (ingkang sepisanan kadhefinisi panjlajah saking Perancis
kanthi asma Jules Dumont d'Urville ing taun 1831), ingkang lumebet bawana
Oseania inggih punika Polinesia (kalebet Selandia Baru), Melanesia (kalebet
Nugini) lan Mikronesia. Éwadéné ing artosan wiyar, Oseania ugi ngliputi
Australia lan Indonésia bagéyan wètan; nanging langka nglebetaken Jepang lan
Kepuloan Aleut wonten ing klompok Oseania.

Sabagéyan ageng saking Oseania kapèrang saking nagari-nagari pulo ingkang alit.
Australia punika setunggaling nagari kontinental, éwadéné Papua Nugini lan Timor
Timur punika nagari ingkang nggadhahi watesan dharat, kalih-kalihipun kaliyan
Indonésia.

Nagari-nagari ing Oseania nggadhahi kamardikan kanthi jumlah ingkang kathah
ragamipun saking panguwaos-panguwaos kolonial nagari-nagari kasebat lan sampun
angsal pangaturan konstitusional ingkang kathah variasinipun sesuai dengan
keadaan mereka. Australia contonipun, inggih punika nagari ingkang kagabung ing
Persemakmuran, saengga ngakeni Ratu Elizabeth II saking Britania Raya punika
Ratu, sauntara Polinesia Perancis inggih punika setunggaling pays d'outre-mer
("nagara luar negeri") Perancis.

Sacara ekologi, Oseania punika setunggal ing antaraning wolu zona ekologi
terestrial donya. Zona ekologi Oseania ngliputi Mikronesia, Fiji lan Polinesia
kejawi Selandia Baru, Nugini, Kaledonia Baru, Kepuloan Solomon lan Vanuatu
kalebet zona ekologi Australasia.



https://jv.wikipedia.org/wiki/Organisasi_Internasional_kanggo_Standardisasi

Organisasi Internasional kanggo Standardisasi (basa Inggris: International
Organization for Standardization dicekak ISO utawa Iso) iku badan panetepan
standar internasional sing dumadi saka wakil-wakil badan standar nasional saben
nagara. Wiwitané, cekakan jeneng badan kasebut ya iku IOS, dudu ISO. Nanging
saiki luwih kerep nganggo cekakan ISO, amarga jroning basa Yunani isos tegesé
padha (equal). Panggunaan iki disa dideleng ing tembung isometrik utawa isonomi.

Diadegaké tanggal 23 Februari 1947, ISO netepaé standar-standar industrial lan
komersial donya. ISO, sing arupa lembaga nirlaba internasional, wiwitané
dibangun kanggo gawé lan ngenalaké standardisasi internasional kanggo apa waé.
Standar sing wis kita kenal antara liya standar jinis filem fotografi, ukuran
kartu telepon, kartu ATM Bank, ukuran lan kandelé kertas lan liya-liyané.
Jroning netepaké sawijining standar kasebut badan iki ngundang wakil anggotané
saka 130 nagara kanggo lungguh ing Komite Teknis (TC), Sub Komite (SC) lan
Kelompok Kerja (WG).

Senadyan ISO iku organisasi nonpamaréntah, kemampuané kanggo netepaké standar
sing sering dadi hukum liwat pasetujon utawa standar nasional agawé luwih
nduwèni prabawa tinimbang organisasi non-pamaréntah liyané, lan jroning praktek
ISO dadi konsorsium kanthi hubungan sing kuwat karo pihak-pihak pemeréntah.
Peserta ISO klebu siji badan standar nasional saka saben nagara lan
perusahaan-prusahaan gedhé.

ISO nyambut gawé bebarengan karo Komisi Elektroteknik Internasional (IEC) sing
tanggung jawab ngenani standardisasi peralatan elektronik.



https://jv.wikipedia.org/wiki/Omah

Omah iku pangonan sing digawé wong kanggo dedunung utawa netep. Ing sajroning
omah, wong utawa kulawarga mau bisa lèrèn lan nyimpen deduwéné. Ing jaman
modhèrn saiki, isi omah iku werna-werna, ana piranti kanggo nyiapaké pangan lan
kanggo reresik awak kaya dene papan adus lan jamban.

Omah awujud ruangan sing diwatesi témbok lan payon, biasané nduwèni dalan
mlebu/metu arupa lawang, bisa uga mawa jendela kanggo pepadhang lan mlebu metuné
hawa. Dhasaré omah bisa awujud lemah, ubin, babut, keramik, utawa bahan liyané.
Omah modhern biasané pepak nduwèni unsur-unsur iki, lan ruangan ing sajeroné
kabagi-bagi dadi kamar-kamar sing carane nganggo dhewe-dhewe, kayata kamar turu,
pakiwan utawa kakus, ruang mangan, ruang kulawarga, ruang tamu, garasi, gudhang,
téras, lan pekarangan.

Jroning kagiatan sadina-dina, wong biasané ana ing sajabané omah saperlu
nyambutgawé, mlebu sekolah, utawa ngayahi aktivitas liya, ananging paling
sethithik omah duwé fungsi minangka papan kanggo turu kulawarga.



https://jv.wikipedia.org/wiki/Nilon

Nilon arupa sawijining kulawarga polimer sintetik sing diripta taun 1935 déning
Wallace Carothers ing DuPont. Prodhuk pisanan ya iku sikat untu mawa wulu nilon
(1938), diterusaké karo prodhuk sing luwih ditepungi: stoking kanggo wanita taun
1940. Nilon digawé saka rangkéyan unit sing ditautaké mawa ikatan peptida
(ikatan amida) lan asring diistilahaké mawa poliamida (PA). Nilon arupa polimer
pisanan sing suksès sacara komersil, lan arupa serat sintetik pisanan sing
digawé kabèh saka bahan anorganik: batu bara, banyu, lan udhara. Èlemèn-èlemèn
iki kasusun dadi monomer kanthi bobot molekular asor, sing sabanjuré
diréaksikaké kanggo mbentuk ranté polimer dawa.

Bahan iki ditujukaké kanggo dadi pangganti sintetis saka sutra sing diwujudaké
kanthi migunakaké kanggo nggantèkaké sutra minangka bahan parasut sawisé Amérika
Sarékat mlebu Perang Donya II taun 1941, sing nyebabaké stoking angèl diantuki
nganti perang rampung.

Serat nilon saiki dipigunakaké kanggo kain lan tali. Nilon padhet digunakaké
kanggo bagéyan mekanik lan rekayasa.



https://jv.wikipedia.org/wiki/New_York_(negara_bag%C3%A9yan_Am%C3%A9rika_Sar%C3%A9kat)

New York iku salah siji saka 50 nagara bagéyan Amérika Sarékat, lan siji sing
dadi nagara bagéyan asli (wiwitan). Jeneng iki padha karo jeneng kutha sing
dumunung ing sisih kidul-wétan ya iku kutha "New York City".

Nagara bagéyan New York diwatesi déning Tlaga Ontario lan Kanada ing sisih lor,
Tlaga Erie lan Kanada ing sisih kulon, Pennsylvania ing sisih kulon lan kidul,
Vermont, Massachusetts, lan Connecticut ing sisih wétan, lan New Jersey ing
kidul lan kuloné kutha New York City.

New York uga ndarbèni pulo, ya iku Long Island; Long Island iku sawijining pulo
gedhé ing Samodra Atlantik sing dumadi saka dhaérah Queens lan Brooklyn. Bagéyan
sing paling gedhé saka nagara bagéyan iki ya iku ing sisih lor lan wétan-loré
New York City lan Long Island, biasa disebut minangka "upstate New York", lan
dumadi saka kutha-kutha Buffalo, Rochester, Syracuse, lan kutha krajan nagara
bagéyan ya iku kutha Albany.

Miturut Biro Sènsus AS, ing taun 2005, New York minangka nagara bagéyan paling
padhet padunungé ing AS, sawisé California lan Texas. Padunung New York watara
19,297,729.



https://jv.wikipedia.org/wiki/Nagoya

Nagoya (名古屋市, Nagoya-shi?) inggih punika kutha krajan saking Prefektur Aichi,
Jepang. Kutha punika mapan wonten ing pesisir Samodra Pasifik ing wewengkon
Chūbu, bagéyan tengah Pulo Honshu. Papanipun ing tengahipun Tokyo lan Kyoto
saéngga kutha punika asring dipunsebat Chūkyō (kutha krajan bagéyan tengah).
Nagoya kalebet kutha paling ageng angka sekawan ing Jepang babagan cacahing
penduduk. Kutha punika dados pusat saking Laladan Metropolitan Chukyo ingkang
kalebet salah satunggal saking tiga laladan metropolitan Tokyo-Nagoya-Osaka.

Stasiun JR Nagoya kacathet ing Buku rekor Guinness minangka bangungan paling
inggil ing donya ingkang gadhah stasiun sepur (kereta api). Penduduk kutha
Nagoya nyebat Stasiun JR Nagoya minangka Mei-eki (stasiun Mei). Kawasan Stasiun
JR Nagoya lan Sakae kalebet pusat belanja ing ngandhaping lemah ingkang ramé lan
wiyar, déné ing kawasan Ōsu kalebet pusat belanja lan barang elektronik.

Lambang kutha Nagoya mirip kalihan aksara kanji kanggé angka wolu. Lambang
punika kados gambar stempel Maruhachi ingkang naté dipunginakaken déning klan
Owari Tokugawa (cabang klan Tokugawa ing Provinsi Owari).

Kutha Nagoya mapan wonten ing Daratan rendah Nōbi, bagéyan barat daya Prefektur
Aichi. Ing bagéyan barat daya kutha wonten distrik Minato-ku ingkang kalebet
kawasan industri lan Pelabuhan Nagoya.Ing bagéyan kulon distrik Minato-ku wonten
sabin ingkang wiyar. Ing kidul kutha wonten distrik Minami-ku ingkang dados
kawasan industri, déné ing bagyean lor kutha (distrik Mizuho-ku) dados pusat
belanja.

Nagoya wonten Papan anggegana internasional Chūbu Centrair ingkang mapan wonten
ing kutha Tokoname. Papan anggegana Nagoya (Papan anggegana Komaki) ing kutha
Komaki dan Kasugai ingkang nampi penerbangan domestik ingkang dipunoperasiaken
déning J-Air.

Stasiun Nagoya nawekakenTōkaidō Shinkansen lan jaringan sepur regional ingkang
dipunoperasiaken déning JR Tōkai, Meitetsu, lan Kintetsu. Nagoya ugi gadhah
jaringan Kreta ing sangandhaping lemah.



https://jv.wikipedia.org/wiki/Musa

Musa basa Arab: موسى, Mūsā; basa Ge'ez: ሙሴ Musse) (lair ~1527 SM, seda ~1408 SM)
ya iku nabi kang nyampekake Hukum Torèt lan nulisake ing Pentateveh/Pentateukh
(Lima Kitab Torèt) ana ing Alkitab Ibrani utawi Prajanjen Suwé ing Alkitab
Kristen.

Musa iku putrané Amram bin Kehat saka suku Lewi, anak Yakub bin Ishak.
Panjenengane diangkat dadi nabi kira-kira taun 1450 SM. Panjenengane diutus Bani
Israil (Israèl) metu saka Mesir. Asmane disebut akehe 873 ing 803 ayat ing 31
buku ing Alkitab Terjemahan Anyar lan 136 kali ing Al-Quran. Musa kagungan putra
2 cacahe (Gersom lan Eliezer) lan seda ing Tanah Tih (Gunung Nebo).

Allah ngutus Musa lan kadangé Harun nemoni Pirngon lan bala-bala penggedhené,
jalaran iku mau wong sing murka lan ngaku tuhan, lan akèh wong sing padha
nyembah jalaran padha wedi karo dhéwéké. Banjur Pirngon krungu yén ana wong
wadon sing ayu jenengé Asiyah, banjur dhèwèké nyuitani, jan-jané dhèwèké wong
sing duwéniiman marang Gusti Allah karo ndelik-ndelik. Pas wektu Pirngon arep
nggauli Asiyah, ananging awaké dadi kaku, dadi dhèwèké ora bisa nyedaki amng
bisa ndelengi.

Dadi Pirngon ngakon yén ana bayi lanang sing dilaeraké kon mateni. Pas wektu
bojone laeraké Musa, ora ana sing nyangka yèn dheweké ngandhut lan laeraké.
Dados Gusti Allah wahyuaké kanggo dheweké supaya diguwak menyang kali Nil.
simboké Musa gawé peti lan musa didokokaké ing jero kono karo nangis, jalaran
Bapaké wis seda ing wektu iku.

Simboké Musa guwak menyang kali, dadi kena ombak kali lan ngasik teka ing
pinggiré istana Pirngon

Putri Pirngon nemokaké peti mau lan dheweké duwéné lelara belang. Ing wektu iku
dheweké ndemok Musa, lelarané mau langsung mari. Banjur Musa diajak menyang
Asiyah lan manèhi kabar apa kang kadadean mau. Asiyah ngendika marangng Pirngon:
"Aja mbok pateni bayi iki, bayi iki arep dak rumat." Pirngon sarujuk lan ngakon
nekakaké wong-wong wadon sing bisa menehi susu tétéké. Sawisé wis padha teka,
nanging Musa ora gelem néték karo wong wadon sing ana kono mau.



https://jv.wikipedia.org/wiki/Mozilla_Firefox

Mozilla Firefox (asliné jeneng Phoenix banjur dikenal minangka Mozilla Firebird)
iku panjlajah wèb antar-platform gratis sing dikembangaké déning Yayasan Mozilla
lan atusan sukarelawan. Versi 3.0 dirilis ing tanggal 17 Juni 2008.

Sadurungé rilis versi 1.0-nya tanggal 9 November 2004, Firefox wis antuk
sambutan sing apik banget saka pihak médhia, klebu saka Forbes lan Wall Street
Journal. Kanthi luwih saka 5 yuta download jroning 12 dina pisanan rilisé lan 6
yuta nganti 24 November 2004, Firefox 1.0 minangka salah siji piranti alus
gratis, sumber-kabuka (open-source) sing paling akèh dipigunakaké déning
panganggo omahan.

Liwat Firefox, Yayasan Mozilla nduwèni angkah arep ngembangaké sawijining
browser wèb sing cilik, cepet, simpel, lan gampang dikembangaké (kapisah saka
Mozilla Suite sing luwih gedhé). Firefox wis dadi fokus utama perkembangan
Mozilla bebarengan karo client e-mail Mozilla Thunderbird, lan wis nggantèkaké
Mozilla Suite minangka rilis browser resmi Yayasan Mozilla.

Vèrsi 2.0 diluncuraké tanggal 24 Oktober 2006. Ing vèrsi 2.0 ini, Mozilla
nduwèni bug (kakurangan) ya iku bakal "crash" yèn mbuka web page (kaca Wèb) sing
gedhé banget lan nduwèni JavaScript, nanging bab iki wis didandani.



https://jv.wikipedia.org/wiki/Montor_mabur

Montor mabur sing luwih abot saka udhara diburaké pisanan déning Wright
Sasedulur (Orville Wright lan Wilbur Wright) kanthi migunakaké montor mabur
rancangané dhéwé sing dijenengi Flyer sing diluncurké taun 1903 ing Amérika
Sarékat. Saliyané Wright sasedulur, kacathet sapérangan panemu montor mabur liya
sing nemokaké montor mabur, antara liya Samuel F Cody sing nglakokaké aksiné ing
lapangan Fanborough, Inggris taun 1910. Éwadéné kanggo montor mabur sing luwih
ènthèng saka udhara wis mabur adoh sadurungé. Panerbangan pisanan kanthi
migunakaké balon udhara panas sing ditemokaké sawijining wong kabangsan Prancis
sing jenengé Joseph Montgolfier lan Etiene Montgolfier dumadi nalika taun 1782,
nuli disampurnakaké déning wong Jerman sing jenengé Ferdinand von Zeppelin
kanthi modhifikasi balon wangun cerutu sing dipigunakaké kanggo nggawa penumpang
lan barang nalika taun 1900. Ing taun taun sabanjuré, balon Zeppelin nguwasani
pangangkutan udhara nganti musibah kapal Zeppelin ing perjalanan trans-Atlantik
ing New Jersey 1936 sing nengeri akiré era Zeppelin senajan isih dipigunakaké
nyeraksi Perang Donya II. Sawisé zaman Wright, montor mabur akèh ngalami
modhifikasi, saka rancang bangun, wangun lan mesin montor mabur kanggo nyukupi
kabutuhan transportasi udhara.



https://jv.wikipedia.org/wiki/Montenegro

Républik Giri Cemeng (basa Serbiya/basa Giri Cemeng: Црна Гора / Crna Gora,
diucapaké /'t͡sr̩naː 'ɡɔra/, maknané "gunung ireng") ya iku nagara kang dumunung
ing Éropah Kidul, persisé ing tlatah Balkan lan wewatesan karo Segara Adriyatik
ing sisih kidul, Krowasiya ing sisih kulon, Bosniya-Hercegowina lan Serbiya ing
sisih lor, lan Albaniya ing sisih kidul. Kutha krajan nagara ya iku kutha
Podgoritsa.

Miturut konstitusiné, nagara iki minangka nagara demokratik, sosial, lan
ekologikal.

Ing tanggal 28 Juni 2006, Giri Cemeng dadi anggota ka-192 PBB. Pamilihan umum
kapisan sawijining pemilu parlemen sing dilaksanakaké ing tanggal 10 September
2006 ngasilaké koalisi sing dibentuk Perdhana Mentri Milo Dukanowic, Koalisi
Giri Cemeng Éropah minangka pamenang.

Secara internasional, Républik Giri Cemeng wewatesan karo Krowasiya,
Bosniya-Hercegowina (Républik Srpska), lan Albaniya.

Kutha utama Giri Cemeng ya iku: kutha krajan Podgoritsa (padunung 139.000),
Niksic (61.700), Plyewlya (18.800), lan Biyelo Polye (17.100). Tilas kutha
krajan karajan ya iku Setinye.



https://jv.wikipedia.org/wiki/Mohandas_Gandhi

Mohandas Karamchand Gandhi (2 Oktober 1869—30 Januari 1948) (aksara Devanagari:
मोहनदास करमचन्द गांधी) ugi dipun kenal kanthi asma Mahatma Gandhi (basa
Sangskerta: "jiwa agung") punika pamimpin spiritual lan pulitikus saking India.
Wekdal gesangipun Gandhi, kathah negari ingkang dados koloni Britania Raya.
Padunung wargi koloni-koloni kalawau sanget ngimpèkaken kamardhikan, supados
saged nata lan mréntah negarinipun piyambak. Gandhi minangka salah satunggilipun
piyantun ingkang paling wigatiing salebeting Gerakan Kamarddikan India.
Piyambakipun punika satunggiling aktivis ingkang boten ngginakaken kakerasan,
lan ngusung obahan kamarddikan kanthi aksi demonstrasi damai.

Gandhi lair 2 Oktober 1869 ing negari bagéan Gujarat India. Sawetawis anggota
keluarganipun nyambut damel wonten ing pamaréntahan. Wekdal nèm-nèman, Gandhi
pindhah dhateng Inggris kanggé sinau bab hukum. Saksampunipun dados pengacara,
Gandhi késah dhateng Afrika Selatan, satunggiling koloni Inggris, lan salami
wonten ing mrika piyambakipun ngalami diskriminasi ras ingkang dipun wastani
apartheid. Piyambakipun lajeng mutusaken badhé dados aktivis pulitik supados
saged ngrobih hukum-hukum ingkang diskriminatif punika wau. Gandhi lajeng
ngadegaken satunggiling obahan non-kakerasan.

Nalika wangsul dhateng India, piyambakipun mbiyantu proses kamardikan India
saking penjajahan Inggris; bab punika dados inspirasi kanggé rakyat ing
koloni-koloni sanèsipun ndhèrèk berjuang supados pikantuk kamardikan lan mecah
Kemaharajaan Britania lajeng ambangun Persemakmuran.

Rakyat saking sawetawis agami lan suku ingkang bènten-bènten ingkang gesang
wonten ing India wekdal punika yakin yèn India peryogi dipun pecah dados
sawetawis negari supados saben kelompok saged gadhah negari piyambak. Kathah
ingkang péngin supados para pemeluk agama Hindu lan Islam nggadhahi negari
piyambak. Gandhi punika satunggiling pemeluk agami Hindu nanging piyambakipun
remen dhumateng pemikiran-pemikiran saking agama-agama sanès klebet agami Islam
lan Kristen. Piyambakipun percanten yèn manungsa saking sadaya agami kedah
nggadhahi hak ingkang sami lan gesang sesarengan sacara damai wonten ing
satunggaling negari.

Taun 1947, India siyos mardhika lan pecah dados kalih negari, India lan
Pakistan. Bab punika boten dipun sarujuki déning Gandhi.

Prinsip Gandhi, satyagraha, asring dipun terjemahaken dados "margi ingkang leres
" utawi "margi tumuju kabébasan ", sampun maringi inspirasi dhumateng generasi
aktivis-aktivis dhémokrasi lan anti-rasisme kados Martin Luther King, Jr. lan
Nelson Mandela. Gandhi asring mratélaaken yèn nilai-nilai ajaranipun prasaja
sanget, ingkang adhedhasar kapercayan Hindu tradisional: leres (satya), lan
non-kakerasan (ahimsa).

Wonten ing 30 Januari 1948, Gandhi dipun perjaya déning satunggiling tiyang
Hindu ingkang murka amargi Gandhi dipun anggep langkung mihak dhumateng kaum
Muslim.

Selain tokoh-tokoh perjuangan anti kekerasan, keadilan dan perdamaian di tingkat
dunia, di Indonésia pun ajaran Gandhi menemukan lahan yang subur. Ibu Gedong
Bagoes Oka, misalnya, menemukan inspirasi perjuangannya di dalam ajaran Gandhi.
Ia mendirikan Ashram Gandhi di Candhi Dasa, Bali sebagai pusat pendidikan dan
pengamalan ajaran-ajaran Gandhi tersebut.

Gandhi tidak pernah menerima Penghargaan Perdamaian Nobel, meski dia
dinominasikan lima kali antara 1937 dan 1948. Beberapa dekade kemudian, hal ini
disesali secara umum olèh pihak Komite Nobel. Ketika Dalai Lama dianugerahi
Penghargaan Nobel pada 1989, ketua umum Komite mengatakan bahwa ini merupakan
"sebuah wujud mengenang Mahatma Gandhi". Museum elektronik Nobel mempunyai
artikel mengenai hal tersebut. [1] Sepanjang hidupnya, aktivitas Gandhi telah
menarik berbagai komentar dan opini. Misalnya, sebagai penduduk Kerajaan
Britania, Winston Churchill pernah berkata "Menyedihkan...melihat Mr. Gandhi,
seorang pengacara Kuil Tengah yang menghasut, sekarang tampil sebagai seorang
fakir yang tipenya umum di Timur, menaiki tangga Istana Viceregal dengan badan
setengah-telanjang." Begitu juga dengan Albert Einstein yang berkomentar berikut
mengenai Gandhi: "(Mungkin) para generasi berikut akan sulit mempercayai bahwa
ada orang seperti ini yang pernah hidup di dunia ini." Karya Mahatma Gandhi
tidak terlupakan olèh generasi berikutnya. Cucunya, Arun Gandhi dan Rajmohan
Gandhi dan bahkan anak cucunya, Tushar Gandhi, adalah aktivis-aktivis
sosio-pulitik yang terlibat dalam mempromosikan non-kekerasan di seluruh dunia.



https://jv.wikipedia.org/wiki/Mesopotamia

Mésopotamia iku tlatah sing dumunung ing antara loro kali gedhé, Eufrat lan
Tigris. Laladan sing saiki dadi wewengkon Républik Irak iku ing jaman biyèn
diarani Mésopotamia, sing jroning basa Yunani tegesé "(laladan) ing antara
kali-kali". Jeneng Mésopotamia wis dipigunakaké déning para penulis Yunani lan
Latin kuna, kaya Polybius (abad 2 SM) lan Strabo (60 SM-20 M).

Miturut keyakinan Kristen lan Yahudi kaya jroning Prejanjèn Lawas, ana usaha
ngubungaké kulawarga Abraham (sing banjur disebut "Bapa Orang Beriman" lan
diakoni déning telu agama monoteistik donya, Islam, Kristen, lan Yahudi ) karo
Mésopotamia. Jroning kitab Kedadéyan 11,31 disebutaké, ing sawijining mangsa
kulawarga Abraham pindhah saka Ur- Kasdim menyang Haran sadurungé wusanané
pindhah menyang Kanaan (Laladan Israèl lan Palestina saiki). Lokasi Ur-Kasdim
biasané dirujuk ing Tell el-Muqayyar, situs tilas reruntuhan Kutha Ur kuna saka
periode Sumeria. Nanging, akèh ahli isih tidha-tidha marang usulan iki. Déné
Haran dumunung ing pérangan lor Mésopotamia, ing gisiking Kali Eufrat.

Sajarah Mésopotamia diwiwiti kanthi tuwuhing sawiji peradaban, sing diyakini
minangka pusat peradaban paling tuwa ing donya, déning bangsa Sumer(ia). Bangsa
Sumeria mbangun sawetara kutha kuna sing misuwur, ya iku Ur, Ereck, Kish, lll.
Rawuhé tokoh imperialistik saka bangsa liya sing uga manggon ing kawasan
Mésopotamia, bangsa Akkadia, dipimpin Sargon Agung, nyatané ngayahi penaklukan
pulitis, nanging ora penaklukan kultural. Malah jroning manéka budaya Sumer lan
Akkad ngalami prosès akulturasi, saéngga éra kapemimpinan iki kerep disebut
Jilid Sumer-Akkad. Campur tangan Sumer ora bisa dirèmèhaké, nalika Akkad
kadhesek déning bangsa Gutti, bangsa Sumer sing ndhukung Akkad, saéngga isih
bisa kuwasa ing "tanah antara rong kali" kasebut.



https://jv.wikipedia.org/wiki/Marxisme

Marxisme ya iku sawijining paham kang melu ngetutke pandangan-pandangan saka
Karl Marx. Marx nyusun sawijining teori kang ana gegayutane karo ékonomi,
sosial, lan pulitik. Pengikut saka teori iki dijenengi Marxis. Perkara kang
kalebu ana ing Marxisme ya iku materialisme dialektis lan materialisme historis
lan uga panerapane ana ing babagan sosial. Marxisme ya iku dasar teori komunisme
modern. Teori iki ana ing sakjerone buku Manisfesto Komunis kang digawé déning
Marx lan Friedrich Engels. Marxisme ya iku mujudake protes Marx marang paham
kapitalisme. Dhèwèké nganggep yèn wong kapital ngumpulake dhuwit kanthi
ngorbanake wong proletar. Kahanan wong proletar kang nelangsa merga dipeksa
kerja jam-jaman lan dibayar mung sithik, lan kasil saka pegawéyane digunakake
déning wong kapitalis. Akèh saka wong proletar kang uripe ana ing laladan
pinggiran kang papane rusuh. Marx duwé panemu yèn masalah iki ana merga anane
"kepemilikan pribadi" lan panguasan banda kang digunakake déning wong-wong sugih
utawa wong kapitalis. Kanggo nyejahterake kaum proletar, Marx duwé panemu yèn
paham kapitalisme kudu diganti karo paham komunisme. Yen kaya mangkene tetep
diumbarake, miturut panemu saka Marx, wong proletar bakalan mbrontak lan nuntut
keadilan kanggo kaume. Iki kang disebut marxisme.



https://jv.wikipedia.org/wiki/Malware

Piranti pangrusak utawa piranti alus mbebayani (cara Inggris: malicious software
utawa malware) ya iku program komputer kang digawé kang tujuan utamané ya iku
kanggo golèk kalemahan software. Biyasané malware digawé kanggo mbobol utawa
kanggo ngrusak salah sijiné piranti alus (software) utawa sistem operasi
(operating sistem). Conto saka malware ya iku virus, worm, wabbit, keylogger,
browser hijacker, trojan, horse, spyware, bacdoor, dealer, exploit lan rootkit.

Ya iku istilah kang kerep digunakaké kanggo kabèh jinis piranti alus kang
ngganggu komputer. Bisa dadi iki jinis malware pisanan kang ana. Virus bisa
manggon ana ing tipe file-file. Ananging targèt utama virus ya iku file kang
bisa dilakokaké kayata EXE, COM, lan VBS kang dadi salah sijiné piranti alus.
Boot sektor uga kerep didadèkaké sasaran virus kanggo manggon. Pira-pira file
dhokumèn uga didadèkaké panggonan karo virus. Penyebarané marang komputer liya
kanthi bantuan panggunan komputer. Nalika file kainfèksi lan dilakokaké ing
komputer liya, kamungkinan komputer liya iku bakal kaifèksi uga. Virus golèk
file liya kang bisa diserang lan banjur manggon ana ing kono. Bisa uga virus
nyebar liwat jaringan peer-to-peer kang wis ora liya manèh digunakaké kanggo
pira-pira file.

Utawa cacing, kaya mangkono sebutané. Yèn virus manggon ing salah sijiné program
utawa dhokumèn, cacing-cacing iki ora kaya mangkono. Worm utawa cacing ya iku
salah sijiné program kang ngadeg dhéwé lan ora mbutuhaké panggonan kanggo
nyebaraké dhèwèké. Pinteré manèh cacing ora merlokaké bantuan wong kanggo
nyebaraké dhèwèké. Lumantar jaringan cacing bisa ngendhog ing komputer-komputer
kang kagandhèng sajroné lemahé salah sijiné sistem, biyasané ing sistem operasi.
Sakwisé mlebu ing njero prosès boot salah sijiné komputer. Kang liyané mungkin
matèni aksès ing situs antivirus, gawé nonaktif fitur kaamanan ing sistem lan
tindakan liya.

Saumpama komputer kang digunakaké, kok nyoba ngubungaké ing jaringan internèt
padhahal ora ana piranti alus kang dilakokaké mbutuhaké konèksi. Komputer
kamungkinan wis kena malware kang kondhang kanthi istilah dialer. Dialer
ngubungaké menyang internèt guna ngirimaké informasi kang ditemokaké déning
keylooger.

Ngati-ati yèn lagi internètan ing warnèt. Bisa uga komputer ing warnet iku
di-instal kanthi piranti alus kang ditepungi kanthi jeneng keylogger kang
nyathet kabèh tombol keyboard. Cathetan kang disimpen ing njero salah sijiné
file kang isa didelok sak wisé dienggo sacara jangkep. Ing njeroné kétok
informasi kayata aplikasi panggonan ngemèké tombol lan wektu ngemèké. Kanthi
cara iki salah sijiné wong isa ngertèni jeneng pananggo (user name) lan tembung
sandhi (password) lan pira-pira informasi liya kang dilebokaké kanthi cara
ngetik. Ing tingkat kang luwih pinter keylogger ngirim log kang biyasané arupa
file tèks iku marang salah sijiné wong. Temtu baé iku dilakokaké tanpa ora
dingertèni pangguna.

Ngarahaké paramban (browser) kang semesthiné nampilaké situs kang selaras karo
alamat kang dilebokaké marang situs liya. Iku conto paling parah kang disebapaké
déning browser hijacker. Conto liya kang bisa dilakokaké déning pembajak ya iku
nambahaké bookmark, ganti homepage lan ngowahi peraturan paramban. Ngomongaké
babagan paramban ing kéné éntuk percaya lan yakin 10005 paramban kang diomongaké
ya iku internet explorer. Sak liyané internèt explorer gawéyané microsoft,
raseksa pangasil piranti alus kang prodhuké kerep didadèkaké sasaran serangan
cracker, internèt explorer ya iku paramban kang paling akèh digunakaké wong
kanggo internètan. Ora gumun yèn internet explorer wis dadi siji karo windows,
sistem oprasi saka microsoft kang kerep diserang karo cracker.

Backdoor ya iku salah sijiné métodhe kang digunakaké kanggo ngliwati
autentifikasi normal (login) lan bèn ora kadhetèksi. Backdoor iku dhéwé kerep
dilakokaké liwat trojan lan worm.

ya iku salah sijiné piranti alus kang bisa ngaksès root utawa administrator
sacara terus-terusan. Biyasané haker luwih dhisik nginstal rootkit ing komputer
kanthi tujuan bisa mikolèh hak aksès root utawa administrator lan kerep
digunakaké kanggo gawé program mlaku dhéwé tanpa didhetèksi. Rootkit dhéwé bisa
nyerang sajroné pira-pira mode ya iku user mode, kernel mode, lan boot mode
(bootkit).



https://jv.wikipedia.org/wiki/Macapat

Macapat iku tembang tradhisional ing tlatah Jawa. Saben pada macapat ndarbèni
ukara salarik sing diarani gatra, lan saben gatra nduwé sawetara guru wilangan
(suku kata) tinamtu, lan dipungkasi nganggo uni pungkasan sing diarani guru
lagu. Macapat kanthi jeneng sing béda uga bisa ditemokaké jroning kabudayan
Bali, Sasak, Madura, lan Sunda. Sajabané iku macapat uga naté ditemokaké ing
Palembang lan Banjarmasin. Adate macapat ngemu teges minangka maca papat-papat,
ya iku cara maca saben patang wanda (suku kata). Nanging bab iki dudu
siji-sijiné makna, penafsiran liya uga ana. Ana praduga, macapat tuwuh ing
pungkasan jaman Majapahit lan wiwitané prabawa Walisanga, nanging bab iki mung
kanggo kahanan ing Jawa Tengah. Amarga ing Jawa Wétan lan Bali macapat wis
kawentar sadurungé teka Islam.

Karya-karya kasusastran klasik Jawa saka jaman Mataram Anyar, umumé ditulis
nganggo metrum macapat.. Sawijining tulisan jroning wangun prosa utawa gancaran
umumé ora dianggep minangka asil karya sastra nanging mung kayadéné 'daftar isi'
waé. Sawetara conto karya sastra Jawa sing ditulis jroning tembang macapat
kalebu Serat Wedhatama, Serat Wulangreh, lan Serat Kalatidha.

Puisi tradhisional Jawa utawa tembang adaté dipérang dadi telung kategori:
tembang cilik, tembang tengahan lan tembang gedhé. Macapat digolongaké kategori
tembang cilik lan uga tembang tengahan, déné tembang gedhé arupa kakawin utawa
puisi tradhisional Jawa Kuna, nanging ing jaman Mataram Anyar, ora dipatrapaké
prabédan antara suku kata dawa lan cendhak. Saliyané iku tembang tengahan uga
bisa ngarujuk marang kidung, puisi tradhisional jroning basa Jawa Tengahan.

Yèn dibandhingaké karo kakawin, aturan-aturan jroning macapat iku béda lan luwih
gampang dipatrapaké jroning basa Jawa amarga béda karo kakawin sing didhasaraké
marang basa Sangskerta, jroning macapat prabédan antara suku kata dawa lan
cendhak dilirwakaké.

Déné, tembang utawa sekar sejatiné ana werna-werna. Lumrahé dipérang dadi telung
jinis, ya iku: Sekar alit, sekar tengahan lan sekar ageng.

Macapat kerep dijarwakaké minangka maca papat-papat awit carané maca pancèn
rinakit saben patang wanda. Nanging iki dudu siji-sijiné makna, penafsiran
liyané uga ana.. Sawijining nimpuna Sastra Jawa, Arps ngandaraké sawetara makna
liya ing bukuné Tembang in two traditions.

Sajabané sing wis kasebut ing dhuwur, makna liya ya iku tembung -pat ngarujuk
marang cacahing tandha diakritis (sandhangan) jroning aksara Jawa sing relevan
jroning panembangan macapat.

Banjur miturut Serat Mardawalagu, sing dianggit d’ening Ranggawarsita, macapat
minangka cekakan saka frasa maca-pat-lagu sing tegesé "nglgokaké nada kapapat".
Saliyané maca-pat-lagu, isih ana manèh maca-sa-lagu, maca-ro-lagu lan
maca-tri-lagu. Miturut ujaring kandha maca-sa kalebu kategori paling tuwa lan
diciptakaké déning para Déwa lan diturunaké marang pandita Walmiki lan
ditangkaraké déning sang pujangga istana Yogiswara saka Kedhiri. Nyatané iki
klebu kategori sing saiki disebut kanthi jeneng tembang gedhé. Maca-ro klebu
tipe tembang gedhé ya iku cacahing ‘’bait’’ (pada?) saben pupuh bisa kurang saka
papat sauntara iku cacahing sukukata (wanda?) jroning saben bait (pada) ora
mesthi padha lan diciptakaké déning Yogiswara. Maca-tri utawa kategori sing
katelu ya iku tembang tengahan sing miturut ujar diciptakaké déning Resi
Wiratmaka, pandhita istana Janggala lan disampurnakaké déning Pangeran Panji
Inokartapati lan saduluré. Wusanané, macapat utawa tembang cilik diciptakaké
déning Sunan Bonang lan diturunaké marang para wali.

Macapat minangka sebutan metrum puisi jawa tengahan lan jawa anyar, sing nganti
saiki isih ditresnani masarakat, nyatané pancèn angèl dilacak sajarahé.
Poerbatjaraka mratélakaké yèn macapat lair bebarengan karo geguritan basa Jawa
tengahan, nalika macapat wiwit dikenal, durung diweruhi sacara premana. Pigeaud
nduwèni panemu yèn tembang macapat dipigunakaké ing wiwitan periode Islam.
Pratélan Pigeaud sing asipat informasi kira-kira iku isih perlu diupayakaké
kacocogan tauné sing mesthi. Déné Karseno Saputra ngira-ira adhedhasar analisis
marang sawetara panemu lan pratélan. Yèn nyata pola metrum sing dipigunakaké ing
tembang macapat padha karo pola metrum tembang tengahan lan tembang macapat
tuwuh ngrembaka sairing karo tembang tengahan, mula banjur dikira-kira yèn
tembang macapat wis ana ing kalangan masarakat saora-orané taun 1541 masèhi.
Pangira-ira iki adhedhasar angka taun sing ana ing kidung Subrata, Juga Rasa
Dadi Jalma = 1643 J utawa 1541 masèhi. ( Saputra, 1992 : 14 ) Bab iki adhedhasar
pola metrum macapat sing paling wiwitan sing ana ing kidung Subrata. Watara taun
iku tueuh geguritan abasa jawa kuno, jawa tengahan lan jawa anyar ya iku
kekawin, kidung lan macapat. Taun pangira-ira iku cocog uga karo panemuné
Zoetmulder luwih kurang ing abad XVI ing jawa urip bebarengan telu basa, ya iku
jawa kuno, jawa tengahan lan jawa anyar. Jroning Mbombong manah I ( Tejdohadi
Sumarto, 1958 : 5 ) disebutaké yèn tembang macapat ( sing nyakup 11 metrum )
diciptakaké déning Prabu Dewawasesa utawa Prabu Banjaransari saka Sigaluh ing
taun Jawa 1191 utawa taun Masèhi 1279. Ananging miturut sumber liya, macapat ora
mung diciptakaké déning sawiji wong, nanging déning sawetara wali lan bangsawan.
( Laginem, 1996 : 27 ). Para pancipta iku ya iku Sunan Giri Kedaton, Sunan Giri
Prapen, Sunan Bonang, Sunan Gunung Jati, Sunan Murya, Sunan Kali Jaga, Sunan
Drajat, Sunan Kudus, Sunan Geseng, Sunan Majagung, Sultan Pajang, Sultan Adi Eru
Cakra lan Adipati Nata Praja. Nanging miturut kajian ilmiah ana loro panemu sing
nduwèni prabédan ngenani lairé macapat. Panemu sepisan mratélakaké yèn tembang
macapat iku luwih tuwa tinimbang tembang gedhé lan panemu kaloro suwaliké.
Kajaba panemu iku isih ana panemu liya ngenani lairé macapat adhedahsar
perkembangan basa.

B). Tembang macapat luwih anom tinimbang tembang gedhé Panemu kaloro nganggep
yèn tembang macapat lair ing wektu prabawa kabudayan Hindu tansaya tipis lan
rasa kabangsan wiwit tuwuh, ya iku ing zaman Majapahit pungkasan. Lairé macapat
urut-urutan karo kidung banjur muncul tembang gedhé abasa jawa pertengahan,
sabanjuré muncul macapat abasa jawa anyar. Lan ing zaman Surakarta wiwitan
muncul tembang gedhé kawi miring. Wangun gubahan abasa jawa anyar sing akèh
disenengi ya iku kidung lan macapat. Prosès pamunculané wiwit nalika lair
karya-karya abasa jawa pertengahan sing biasa disebut kitab-kitab kidung, banjur
muncul karya-karya abasa jawa anyar arupa kitab-kitab suluk lan kitab-kitab
niti. Kitab suluk lan kitab niti iku mènèhi sumbangan sing gedhé marang
perkembangan macapat.

C). Tembang macapat adhedhasar perkembangan basa Jroning hipotesis Zoetmulder (
1983 : 35 ) disebutaké yèn sacara linguistik basa jawa pertengahan dudu arupa
pangkal basa jawa anyar, nanging arupa rong cawang singkapisah lan divergen ing
basa jawa kuna. Basa jawa kuna minangka basa umum sajroning periode Hindu – Jawa
nganti runtuhé Majapahit. Wiwit tekané prabawa Islam, basa jawa kuna tuwuh
miturut rong arah sing béda siji lan sijiné lan nuwuhaké basa jawa pertengahan
lan basa jawa anyar. Sabanjuré, basa jawa pertengahan lan kidungé berkembang ing
Bali lan basa jawa anyar kanthi macapat-é tueuh ing Jawa. Malah nganti saiki
tradisi panulisan karya sastra jawa kuna lan pertengahan isih ana ing Bali.

Macapat iki uga sinebut tembang macapat asli, kang umumé dienggo sumrambah ing
ngendi-ngendi. Urut-urutané tembang Jawa iku padha karo lelakoning manungsa saka
mulai bayi abang nganti tumekaning pati. Mungguh kaya mangkéné urut-urutané
tembang kaya kang ing ngisor iki:

Macapat jinis iki kayadéné tembang Kidung kang asring dienggo rikala jaman
Majapahit.

Sekar macapat Ageng (gedhé) mung ana siji, ya iku Girisa. Yen dideleng seka
angèlé, sekar macapat ageng kaya tembang Kakawin ing jaman kuna.

Sajarah perkembangan sastra jawa panjang dawa banget. Prof. Dr. R. M. Ng.
Poerbatjaraka wis kasil gawé ikhtisar isi sing nyuguhaké pambabakan adhedhasar
zaman pusaka-pusaka iku tinulis déning para apngriptané.

Jroning lembaran sastra jawa zaman Islam, ana telu pusaka sing judhulé
migunakaké tembung Niti, sing maknané tuntunan. Ya iku Nitisewaka, Nitisruti lan
Nitipraja. Katelu pusaka iku nadané padha, ya iku isi tuntutan. Nitisewaka
dianggit ing zaman pamaréntahan Sinuwun Mangkurat II ing Kartasura,déné
Nitipraja digawé ing zaman pamaréntahan Sultan Agung ing Mataram. Nitisruti
ditulis déning Pangeran Karang Gayam, ya iku sawijining pujangga krajan Pajang
sing manggon ing Karang Gayam. Asma sakbeneré ya iku Pangeran Tumenggung
Sujanapuro, sing miturut silsilah isih gantung siwuré R. Ng. Ranggawarsita.

Sawisé pusat panyebaran agama Islam pindhah saka tlatah pesisir menyang
pedalaman, ya iku Mataram, kabudayan jawa ngalami pembangunan. Ing zaman Sultan
Agung ana restrukturisasi kabudayan jawa. Kabudayan Jawa dikristalisasi lan
dimantebaké, umpamané macapat dilestarèkaké lan dibakokaké strukturé, nanging
uga dimodernaké, umpamané, kanthi pangowahan Kalèndher Jawa minangka asil
rekayasa perpaduan taun Saka lan taun Hijriyah.

Zaman krajan Surakarta wiwitan, sastra Jawa ngalami zaman keagungan. Akèh banget
asil sastra sing diciptakaké lan isiné uga manéka warna. Bab iki tuwuh saka
pengayoman para raja sing pinuju mengku praja lan wektu semana Basa Jawa
dipigunakaké minangka basa dinas pamaréntahan. Saliyané iku, para raja lan para
satriya punggawané mèlu nggubah pustaka. Bab iki minangka stimulan tumrap para
peminat lan sutresna budaya padha nyonto. Sri Susuhunan Pakubuwana III, Sri
Susuhunan Pakubuwana IV, Sri Susuhunan Pakubuwana V, KGPAA. Mangkunagara IV, R.
Ng. Sindu Sastra, KPA. Kusumadilaga lan liyané,minangka tokoh-tokoh pamaréntahan
pinunjul lan mèlu ndhukung ngembangaké kasusatran Jawa saliyané para pujangga
sing diwisuda. Sauntara sing bener-bener anggawa sastra jawa mlebu ing abad
keemasan ing zaman kasebut ya iku R. Ng. Yasadipura I, pujangga pisanan kraton
Kasunanan Surakarta Adiningrat. R. Ng. Yasadipura II utawa R. T. Sastranagara
minangka pujangga Kasunanan sing kaloro.

Ing sajroning tembang macapat kakandhut angkah awujud pesen. I Made Purna
mratélakaké yèn : “ manéka makna lan swasana sing dikandhut ing sajroning
tembang macapat kanggo ngandaraké pesen utawa amanat. Kandhutan peswn sing
kasusun jroning wangun tetalèn tembung mawa kaidah utawa pathokan sing baku “
Miturut Teeuw sing dikutip déning Laginem, miturut konsèp semiotik, karya sastra
dianggep minangka otanam lan komunikatif. Komunikatif nduwèni makna yèn karya
sastra diwadhahi jroning model komunikasi. Jroning model komunikasi ana unsur
komunikator (penyampai), ‘’message’’ (pesan), komunikan (penerima).
Komponen-komponen iku kanthi fungsiné dhéwé-dhéwé bisa dianggo njlèntrèhaké
manéka konsèp jroning macapat. Minangka sawijining pesen, macapat nduwèni ciri
lan makna miturut angkah sing dikarepaké. Conto:

1. Serat Wulangrèh Isi serat iki luwih ditujokaké marang para pemuda. Ing
sajeroné ana pesen ngenani kawaskithan, kapekaan marang tandha-tandha, kajujuran
lan kasabaran, rasa urmat lan sapanunggalané.

2.Serat Tripama Isi pesen serat iki diandaraké liwat pralambang utawa penampilan
lakon pewayangan minangka tuladha utawa simbul. Ana telu tokoh sing dadi tuladha
ya iku Bambang Sumantri utawa Patih Suwanda saka epos Arjuna Sastrabahu,
Kumbakarna saka epos Ramayana lan Adipati Karna utawa Basukarna saka epos
Mahabarata. Miturut katelu tuladha kasebut, isi pesené arupa tuladha sipat
satriya sing pantes dianut.

5.Wulang Estri Isi pesen jroning serat iki ditujokaké marag para wanita sing
bakal nglakoni urip bebrayan. Supaya kauripan rumah tanggané apik, sejahtera
lair batin, isterikudu mangertèni aturan rumah tangga, ngerti watak utawa sipat
bojo, teliti, lan ora olèh ndhisiki kekarepané bojo. Ajaran iki disimbulaké
kanthi paraga Dewi Adaniggar saka Cina, Putri Raja Ternate, Dewi Citrawati lan
lima driji tangan. Simbol-simbol iku mènèhi gambaran ngenani kegagalan kegagalan
lan keberhasilan omah-omah.

6.Candra Rini Isi pesen jroning serat iki arupa ajaran moral tumrap kaum wanita
jroning urip omah-omah. Konsep ajaran sing awangun deskripsi sifat, watak,
prilaku istri Arjuna supaya dadi conto lan dituladhani déning kaum wanita. Istri
Arjuna sing djadi perlambang ya iku Sumbadra, Manuhara, Ulupi, Gandawati,
Srikandi, Manikarja, Maeswara, Rarasati lan Sulastri.

7.Serat Dumbasawala Serat Dumbasawala isi ajaran utawa pesen sing dikarepaké
dadi tuladha déning warga kraton Surakarta wektu semana. Isi pesen iku utamané
ing babagan kepahlawanan (kaprajuritan), Etika ( tingkah laku ), religiusitas
(ketuhanan ) lan sosial.



https://jv.wikipedia.org/wiki/M%C3%A8ter

Mèter iku pétungan dhasar kanggo ngukur dawa-cendhak ing sistem ukur SI.
Pétungan iki adhedhasar let sing katempuh ing lakuné cahya ing awang-uwung
(ruang hampa/vakum) salawasé 1/299.792.458 dhetik. Mèter asring dicekak nganggo
aksara m..

milimèter << sèntimèter << dhèsimèter << mèter << dhékamèter << hèktomèter <<
kilomèter

. Batangan iki kapigunakaké kanggo standar nganti taun 1960. Ing taun iku,
sistem SI sing anyar migunakaké dhasaran pètungan spektrum krypton. Ing taun
1983, pètungan meter kagandhengaké klawan banteré cahya ing awang-uwung.

Mula bukané, meterkatetepaké déning Akademi Sains Perancis (Académie des
sciences) kanthi ukuran 1/10.000.000 jarak sadawané kulit Bumi seka Kutub Lor
nganti Khatulistiwa ngliwati meridian Paris ing taun 1791, lan ing 7 April 1795
Perancis migunakaké meter dadi jarak baku kanggo dawa. Ora trep lan mesthi pasé
pangukuran mau agawé Biro Abot lan Ukuran Internasional (BIPM - Bureau
International des Poids et Mesures) netepaké 1 meter kanggo jarak antara rong
(2) garisan ing batangan platinum-iridium sing disimpen ing Sevres, Perancis ing
taun 1889.

Ing taun 1960, nalika laser kabiwarakaké, Konferensi Umum prakara Abot lan
Ukuran (Conférence Générale des Poids et Mesures/CGPM) ka-11 nggantèaké définisi
meter kanthi 1.650.763,73 png dawané ombak spektrum cahya oranye-abang atom
krypton-86 ing panggonan awang-uwung (vakum). Ing taun 1983, BIPM netepaké meter
kanthi jarak sing diliwati cahya ing vakum ing waktu 1/299.792.458 dhetik
(banteré cahya katetepaké 299.792.458 meter per dhetik). Amarga cepeting cahya
ing vakum iku padha waé ing ngendi waé, pétungan iki dianggep luwih pramana
tinimbang nganggo ukuran dawané kulit bumi.



https://jv.wikipedia.org/wiki/Lyon

Lyon (dipun andharaken mawi basa lisan dados [ljɔ̃] wonten ing Basa Perancis,
utawi kirang langkung kados tembung lie-eyong) inggih punika salah satunggaling
kitha dagang, pariwisata, indhustri, saha hiburan ingkang ageng. Lyon misuwur
minangka pusering coklat, es krim, saha minangka kitha ingkang paling ageng
nomer kalih ing Prancis. Kitha Lyon mapan wonten ing sisih wetan radi lor saking
nagara Prancis. Kitha punika inggih minangka wewengkonipun kutha krajan kanggé
région Rhone-Alpes saha kutha krajan saking departemen Rhone. Papan dumununging
kitha Lyon kanthi langkung njlimet inggih mapan wonten ing pinggir sisih lor
saking Kali Rhone.

Kitha Lyon misuwur minangka punjering wisata musim panas kanthi skyline langit
ing wekdal dalu ingkang éndah sanget. Kejawi saking punika, saben malem taun
enggal ing Lyon sampun temtu dipun adani pesta cahya ngangge laser ingkang
ndadosaken daya tarik piyambak kangge ewunan tiyang wisatawan saking lebet
negeri utawi saking njawi nagari kangge dhateng mirsani pesta laser punika.

Cacahipun pendhudhuk ingkang dumunung wonten ing kitha Lyon punika inggih kirang
langkung 4.567.000 tiyang miturut sensus 2012, kanthi laladan sub- urban ingkang
wonten ing sakiterpun gadhah pendhudhuk ngantos 4 yuta tiyang saha warga
pendhudhuk ingkang dumunung wonten ing wewengkon metropoltanipun gadhah kirang
langkung 6,6 yuta tiyang. Departemen Rhone inggih punika salah satunggaling
wewengkon ingkang paling alit ingkang mapan wonten ing Prancis kanthi ambanipun
laladan namung 1.600 km², saha minangka salah satunggaling kitha ingkang paling
kebak pendhudhukipun, inggih kanthi kirang langkung 6.785.000 tiyang wonten ing
sensus 2005. Menawi kitha Lyon piyambak namung ambanipun 56 km&sup#;. Kitha Lyon
ugi gadhah klub bal-balan ingkang misuwur inggih punika, Olympique Lyonnais.
Kejawi saking punika, ing Lyon ugi wonten papan kangge mbungkusi daging wonten
ing kaleng saha papan lokasi keju ingkang misuwur.

Iklim wonten ing kitha Lyon punika kalebet iklim laut ingkang lembab utawi iklim
subtropical. Musim winters wonten ing kitha punika langkung asrep tinimbang
kitha- kitha sanesipun ing sisih kidul bageyan nagara Prancis, kirang langkung
iklimipun 3.2 °C (37.8 °F) wonten ing sasi Januari. Dene musim summer anget
sanget udaranipun inggih kirang langkung 21.3 °C (70.3 °F) wonten ing sasi Juli.



https://jv.wikipedia.org/wiki/Lemud

Lemud utawa nyamuk iku akèh arané ing tlatah Jawa. Ana sing ngarani jingklong,
lan ana sing ngarani lamuk. Nyamuk kalebu cacahing srangga, utawa Insecta.

Jinising lemud sejatiné ana 2700, saka 35 genusé, lan lemud wis ana ing donya
kira-kira 170 yuta taun. Ing Indonésia, lan tlatah Jawa, sing diweruhi ana 3
rupa, ya iku Anopheles utawa Lemud Malaria, Culex utawa Lemud biasa, lan Aedes
utawa lemud demam berdarah.

Ciri-ciriné lemud ya iku : nduwé suwiwi sing arupa jaring, awaké cilik
menik-menik, lan dawané akèh-akèhé 15 milimeter utawa luwih. Aboté lemud iku
kira-kira 2 nganti 2,5 miligram lan isa mabur 1,5 nganti 2,5 km/ jam.

Sing nyesep getih iku mung lemud babon.Yèn lemud lanang ora nyesep getih,
nanging nyesep sari tetanduran utawa woh-wohan. Lemud babon ndhuwèni moncong
dawa sing diarani proboscis kanggo norèh kulit kurbané lan nyesep getihé. Isa
kéwan-kéwan mamalia, utawa kéwan melata, lan manuk uga manungsa. Lemud babon
nyesep getih kanggo kalangsunganing urip endhogé. Yèn ing pakanan biasané, kaya
sari woh utawa tetanduran ora ana protein sing dibutuhaké kanggo endhog, dadi
lemud babon kudu nyesep getih kanggo nerusaké silsilahé.

Akèh-akèhé lemud babon pada nyesep getih, nanging ana sajinis sing ndilalah ora
nyesep getih babar pisan. Ya iku lemud jinis Toxorynchites.

Lemud akèh nularaké rupa-rupa panyakit kaya : Malaria, Tapak Gajah utawa Demam
Berdarah. Pramila iku akèh cara digawé kanggo ngilangaké lemud saka
panguripaning manungsa, nganggo obat nyamuk, utawa ngresiki saindhenging papan
panggonan dhéwé-dhéwé.



https://jv.wikipedia.org/wiki/Kyoto

Kyoto mirengaken. (京都市, Kyōto-shi?) inggih punika kutha ingkang mapan wonten
Pulo Honshu, Jepang . Kutha punika kalebet bagéyan saking laladan metropolitan
Osaka-Kobe-Kyoto. Kyoto gadhah kathah situs sejarah lan kalebet kutha
krajannipun Prefektur Kyoto. Kutha krajan astana (tojō) anama Heian-kyō minangka
kutha krajan nalika taun 794 . Minangka kutha krajan (miyako), Heian-kyō dados
pusat pamaréntahan lan budaya Jepang. Nalika masa punika, kutha krajan punika
dipunsebat kyō no miyako ingkang salajengipun éwah dados Kyoto. Ing zaman
rumiyin, Kyoto ugi dipunwastani Kyōraku, Rakuchū, utawi Rakuyō. Penamaan kados
punika ndhèrèk pakulinan wonten ing Tiongkok ingkang gadhah kutha krajan ing
Rakuyō (Luoyang)

Sejarah Kyoto kawiwitan saking Kaisar Kammu (kaisar Jepang kaping 50)
mindhahaken kutha krajan saking Nagaoka-kyō dhateng Heian-kyō, amargi Fujiwara
Tanetsugu ingkang dados tanggel jawab marang pambangunan Nagaoka-kyō seda amargi
dipunatèni. Wonten ingkang ngandharaken bilih kutha krajan kedah dipunpindhah
dhateng Kyoto kanggé nanggulangi prabawa agami Buddha ing Nara ingkang
kekwatanipun kanthi pusat wonten ing saperangan kuil-kuil ingkang dipunsebat
Nanto-jiin（南都寺院). Sanèsipun punika ngandharaken kutha krajan prelu dipunpindhah
saking kutha krajan kekaisaran kagunanipun garis keturunan Kaisar Temmu dhateng
kutha krajan énggal kanggé kaisar saking garis keturunan Kaisar Tenji.

Kyoto mapan wonten ing bagéyan kidul saking Prefektur Kyoto. Wonten ing kutha
mili sapérangan lèpèn kadosta Kamogawa (milinipun sareng kalihan Takanogawa ing
tengah) ing wétan, Katsuragawa ing kulon, lan Ujigawa ing kidul. Papanipun
wonten ing Lembah Kyoto (dipunsebat ugi Lembah Yamashiro). Lembah Yamashiro
dipunubengi déning tigang gunung inggih punika Higashiyama, Kitayama, lan
Nishiyama, kanthi dhuwuripun punika kirang langkung 1000 m dpl. Amargi papanipun
ingkangg dipunubengi déning pagunungan punika dados mawi iklim dharat lan damel
bèntenipun suhu antawisipun siyang lan dalu, antawisipun mangsa adhem lan mangsa
panas katingal ageng. Bagéyan pusat kutha ingkang dipundésain kados papan catur
kanthi wujuding dalan ingkang sapérangan lurus. Saben dalan gadhah nama-nama
piyambak lan sapérangan ageng persimpangan dipunparingi nama miturut nama margi
tartamtu. Sapunika pusat bisnis mapan wonten ing bagéyan kidul saking Kyoto
Gosho.

Dumugi taun 2008, kutha Kyoto kagungan jumlah penduduk kanthi gunggung 1.464.990
jiwa lan kepadatan penduduk kanthi gunggung 2.402,68 tiyang per km². Sedaya
wiyaripun wewengkon punika 827,90 km².

Kyoto ingkang kathah mawi tilaran sajarah ingkang kalebet tujuan pariwisata
budaya paling utami wonten ing Jepang. Kyoto tansah éndah sedawaning taun, ing
mangsa adhem, mekaripun kembang Sakura ingukit-bukit ingkang asri nalika mangsa
panas, pemandangan werna-werna ing mangsa gugur.



https://jv.wikipedia.org/wiki/Kresna

Kresna (Dewanagari: कृष्ण; ,IAST: kṛṣṇa,; diwaca [ˈkr̩ʂɳə]) iku salah siji déwa
sing dipuja déning umat Hindhu,arwujud pria kulit peteng utawa biru tuwa,
nganggo dhoti kuning lan makutha saka wulu merak. Jroning seni lukis lan reca,
umumé Kresna digambaraké pinuju main suling sinambi ngadeg kanthi sikil sing
ditekuk. Legendha Hindhu jroning kitab Purana lan Mahabharata mratélakaké yèn
Kresna iku putra kawolu Basudewa lan Dewaki saka krajan Surasena, krajan
mitologis ing India Lor. Sacara umum, Kresna dipuja minangka awatara (inkarnasi)
Dewa Wisnu kawolu ing antara sepuluh awatara Wisnu. Jroning sawetara sekte
Hindhu, upamané Gaudiya Waisnawa, Kresna dianggep minangka manifèstasi saka
bebener mutlak, utawa pawujudan Tuhan, lan jroning tafsiran kitab-kitab sing
mengatasnamakan Wisnu utawa Kresna, kaya Bhagawatapurana, Kresna dimuliakaké
minangka Kapribadèn Tuhan Sing Maha Tunggal. Jroning Bhagawatapurana, Kresna
digambaraké minangka sosok bocah angon anom sing mahir main suling, déné jroning
wiracarita Mahabharata Kresna dikenal minangka sosok pemimpin sing wicaksana,
sekti, lan mrabawani. Saliyané iku Kresna dikenal uga minangka tokoh sing mènèhi
ajaran filosofis, lan umat Hindhu yakin Bhagawadgita minangka kitab sing ngamot
kotbah Kresna marang Arjuna ngenani èlmu rohani.

Kresna iku sawijining paraga Mahabharata. Nalika isih timur, asmané Narayana.
Ing pedhalangan, Kresna kondhang amarga lantip lan pinter micara. Karo Arjuna,
Kresna kapilih dadi titisaning Bathara Wisnu. Raja ing kraton Dwarawati iki
sawijining turuning Yadhu. Miturut padhalangan Kresna iku anake Prabu Basudewa,
nata ing Mandura kang angka loro patutan karo Dewi Mahindra iya Dewaki. Kadange
sepuh asmane Raden Kakrasana iya Prabu Baladrewa, dene rayine asmane Dewi
Bratajaya iya Wara Sumbadra. Garwa-garwane ya iku Dewi Jembawati, putrine Resi
jembawan ing pertapan Gandamadana, peputra Raden Samba Wisnubrata, Dewi Rukmini
putrine Prabu Bismaka (Arya Prabu Rukma) ing Kumbina, peputra Dewi Titisari lan
Raden Saranadewa (arang dikocapake) lan Dewi Setyaboma, atmajane Prabu Setyajid
(Ugrasena) ing Lesanpura, peputra Raden Setyaka. Dewi Pratiwi (Pertiwi) putrine
Sang Hyang Nagaraja ing kahyangan Sumur Jalatundha, peputra Raden Setija
iyaPrabu Bhoma Narakasura, lan Siti Sundari. Miturut padhalangan, Kresna bisa
jumeneng nata ing Dwarawati amarga bisa ngasorake yudhane yaksendra, Prabu
Yudhakalakresna iya Kunjanakresna, nata Dwarawati kang pungkasan. Ing carita
liya, ratu Dwarawati sing dikalahake Narayana iku jejuluke Prabu Narasinga Murti
lan senopatine aran Raden Singamulangjaya kang uga banjur dikalahake déning
Setyaki. Prabu Narasinga banjur manitis ana anggane Prabu Kresna, dene
Singamulangjaya manunggal sajiwa karo Setyaki. Crita iki bisa ditemoni ing lakon
wayng Bedahe Dwarawati. Dasanamane miturut padhalangan : Prabu Sri Bathara
Kresna, Prabu Harimurti (putrane pak SBY asmane
Harimurti),Sasrasumpena,Danardana (Janardana), Sang Padmanaba, Narayana,
Giwangkaton,lan Prabu Lengkawamanik

Ing Bharatayudha, Kresna dadi utusan kanggo Pandhawa menyang Kurawa. Kadadeyan
iki ana ing lakon Kresna Duta. Dene nalika Arjuna arep tandhing lawan Adhipati
Karna, Kresna menehi wejangan marang Arjuna. Arjuna rangu-rangu arep mangkat
perang amarga arep tandhing karo sedulure dhewe.

Narayana sakadang nalika isih timur dititipake marang Ki Demang Antyagopa lan
Nyai Sagopi ing Kadhemangan Widorokandhang. Iki kanggo nyingidake supaya aja
nganthi konganan déning Kangsadewa, putrane kuwalon Prabu Basudewa saka Dewi
Maerah kang jumeneng adipati ing Sengkapura kang kepengin nguwasani nagara
Mandura. Ya nalika ana ing Widharakandang iki, Narayana meguru marang Begawan
Padmanaba ing Pertapan Girituba. Déning Sang Begawan pinaringan pusaka cacah
loro aran Senjata Cakra Baskara, Kembang Cangkok Wijayakusuma lan kaca Paesan
kang bisa kanggo ngawuningani kahanan sing bakal dumadi. Kejaba iku uga
pinaringan aji "Kesawa" iya aji Balsrewu kang dayane manawa Prabu Kresna lagi
duka banjur astane nyenggol bedhore Kesawa bisa triwikrama dadi brahala sagunung
anakan sesilih Ditya Balasrewu. Sabanjure Sang begawan Padmanaba iya banjur
manitis ana anggane Narayasa.



https://jv.wikipedia.org/wiki/Krambil

Krambil utawa klapa iku sawijining tanduran saka kulawarga Arecaceae. Wit iki
siji-sijining spésiés ing genus Cocos, lan wité bisa nganti 30 mèter dhuwuré.
Krambil utawa klapa uga ngarané wohé wit iki sing kulité atos lan dagingé awerna
putih. Wit krambil kalebu tanduran saka laladan tropis, bisa tuwuh kanthi apik
ing laladan pesisir senajan uga bisa urip ing laladan nggunung kang dhuwure 1000
saka segara nanging asile kurang apik.

Kembang klapa arané "manggar". Saliyané bisa dadi woh, manggar uga bisa didèrès
kanggo dijupuk legené lan digawé gula jawa.

Woh klapa uga dienggo dadi bahan panganan.Sari daging klapa sing diperes diarani
santen.

Banjur godhong krambil uga dienggo dadi bungkus panganan lan kagunan
liya-liyané.Godhong krambil sing isih enom lan wernané kuning diarani "janur",
sauntara sing wis ijo wernané utawa wis tuwa diarani "blarak".

Saliyané iku wit klapa kang aran glugu uga dienggo dadi bahan bangunan sing
cukup apik. Kayu wit klapa diarani "glugu" ing Tanah Jawa.

Santen klapa kalebu cairan kang bébas kolésterol, awit lemak kang ana ing santen
klapa kalebu lemak nabati. Santen bisa digunakaké ing akèh masakan. Santen uga
bisa dadi bahan dhasar masakan. Tuladhané masakan kari,nasi lemak,kuih-muih,kek,
biskut, kaya, lan liya-liyané. Saliyané iku uga akèh masakan tradisional kang
nggunakaké santen kanggo kuah utawa bahan dhasar kanggo ngencéraké. Kayata sega
gandhul, sega gandhul iki masakan khas Pati. Conto liyané ya iku soto. Méh saben
laladan nduwé masakan soto, dadi ana kang diarani soto Kebumén, soto Kudus, soto
kebo, soto ayam, soto kanjengan lan liya–iyané. Soto kang nggunakaké santen
biyasané diarani soto butheg, déné soto bening biyasané soto kang ora nganggo
santen.

Santen kang wis distéril luwih gampang digunakaké. Santen iki biyasané diarani
santen instan. Saiki akèh pabrik-pabrik kang mroduksi santen instan. Santen
instan luwih praktis amarga ora usah marut lan meres klapa, mung kari nyuwék
bungkusé lan dicampur ing masakan. Santen instan utawa santen siap paké iki bisa
awét nganti telung dina sawisé dibukak, nanging kudu disimpen ing kulkas supaya
ora mambu. Sadurungé nyampuraké santen masakan , kudu diocak-ocak dhisik.
Tujuwané supa sari utawa santen bisa nyampur kabéh ora menep utawa pecah yèn
dimasak. Santen instan rasane uga ora kalah gurih karo santen kang asalé saka
peresan langsung. Santen kani ya iku santen kang kenthel. Biyasane santen iki
asil peresan kang sepisanan. Dadi klapa kang wis diparut utawa diselépna banjur
diperes nganggo banyu, asil peresan kang sepisanan iki kang diarani santen kani.
Santen kani rasané luwih gurih lan luwih butheg utawa kenthel.

Gula jawa biyasané diarani uga gula abang, gula palem lan gula arèn. Gula iki
asale saka deresan kembang klapa utawa kang diarani manggar. Dèrèsan manggar
banjur diolah utawa dimasak nganti pekat lan dicithak dadi setengan lingkaran.
Gula jawa rasané legi rada gurih. Gula jawa biyasane digawé bumbu rujak lan
kanggo bumbu masakan liyane. Gula jawa uga kena kanggo campuran bumbu lan
marakaké sedhep. Umpamané bumbu cemedhing, bumbu oséng-oséng kangkung, lan
liya-liyané.

Kanggo para wanita gula jawa uga kena kanggo perawatan wajah. Umumé wong wadon
kepengin nduwé praupan kang resik lan cerah. Ananging kadang thukul jerawat,
pori-pori wajah kang gedhé lan penuaan dini. Akéh-akéhé para wadon nggunakaké
perawatan salon kayata ''facial'' lan totok wajah. Nanging ana cara alami kang
ora mbebayani kanggo ngatasi pori-pori besar lan rai kang rada kusam. Carane ya
iku nggunakake gula jawa. Umumé gula jawa pancén kanggo gawé jajanan utawa bolu
lan kanggo nggawé juruh bubur blowok. Ananging saliyne iku, gula palem uga kena
kanggo peremajaan kulit, saéngga kulit katon luwih seger. Gula iki bisa kanggo
nyilikake pori-pori saéngga kulit katon luwih alus.

Carané gampang lan praktis. Gula jawa dicampur madu banjur kanggo maskeran utawa
scrub. Kanggo asil kang maksimal luwih becik yèn perawatan iki dilakokaké rong
dina sepisan.

Saiki gula jawa ora mung diproduksi dadi gula kang padat kang bentuké setengah
lingkaran, nanging uga aana kang digawé butiran utawa serbuk kayak gula pasir
kang rupane coklat.

Jeli klapa uga kena diarani nata de coco. Jeli iki asil perméntasi banyu klapa.
Nata de coco biyasané digawé és utawa ager-ager. Saliyané iku nata de coco uga
kanggo campuran nggawé puding[[.

Es kelapa muda utawa és degan nduwé jeneng ngetrén és klamud. És klamud iki enak
yèn diombe wayah awan. Biyasane es klamud uga dicampuri sirup kanggo nambahai
rasa legi. Klapa klamud iku istilah kanggo klapa kang kemlamud utawa klapa bayi
kang isih empuk lan rasané kaya-kaya bisa dipangan kanthi diklamuti.

Olahan primer daging klapa kang mateng kena kanggo substitusi utawa pengganti
glepung kanggo nggawé jajanan. Jajanan iki kayata roti, biskuit dan kué-kué
kering, permén, és krim lan liya-liyané. Wujud olahan primér kang akèh digawé ya
iku klapa parut kering''desiccated coconut''. Saliyané iku, bisa uga glepung
klapa kang digawé saka ampas klapa kang wis diperes santené.

Klapa sawit ''Elaeis'' ya ikun tanduran kang bisa ngasilaké lenga karbolin.
Lenga iki bisa digunaké kanggo ngoréng panganan. Klapa sawit uga kalebu tanduran
industri kang penting awit bisa ngasilaké lenga masak lan lenga industri, uga
bahan bakar ''biodiese''. Indonesia kalebu nagara kang ngasilake klapa sawit
paling akèh ing donya. Klapa sawit bisa urip ing Indonésia kayata ing laladan
Acéh, pasisir timur Sumatra, Jawa lan Sulawesi.

Klapa kuning ya iku klapa kang kulité wernané kuning. Klapa iki biyasané diarani
klapa gadhing. Klapa gadhing bisa kanggo masak lan digawé és degan.

Klapa ijo ya iku klapa buah kang kulité sing paling njaba wernané ijo. Klapa ijo
kena uga diarani klapa obat, amarga banyu klapa ijo iki bisa kanggo penawar
racun. dadi yèn ana wong keracunan banjur diombéni banyu klapa ijo, bakal mari
lan seger manéh.



https://jv.wikipedia.org/wiki/Konstruksi

Konstruksi iku kagiatan mbangun sarana utawa prasarana. Jroning babagan
arsitèktur utawa tèknik sipil, sawijining konstruksi uga dikenal minangka
bangunan utawa satuan infrastruktur ing sawiji aréa utawa lahan.

Umumé kagiatan konstruksi diawasi déning manajer proyèk, insinyur disain, utawa
arsitek proyèk. Wong-wong iki nyambutgawé ing kantor, déné pangawasan lapangan
biasané dipasrahaké marang para mandhor proyèk sing ngawasi buruh bangunan,
tukang kayu, lan ahli bangunan liyané kanggo ngrampungaké sacara fisik
sawijining konstruksi.

Jroning prosès konstruksi umumé dianakaké perencanaan terpadu. Bab iki
kagandhèng karo métodhe nemtokaké gedhéné béa sing diperlokaké, rancang-bangun,
lan èfèk liya sing bakal kedadéyan wektu pegawéyan konstruksi. Sawijinig jadwal
perencanaan sing apik bakal nemtokaké sukses orané sawiji pembangunan kagandhèng
marang pendanaan, dampak lingkungan, kaamanan lingkungan konstruksi, kacumawisan
material bangunan, logistik, gangguan publik kanthi anané pegawéyan konstruksi,
persiapan dhokumèn dan tender, lan sapanunggalané.



https://jv.wikipedia.org/wiki/Komune_ing_Prancis

Commune minangka tingkat paling andhap saking pérangan administratif wonten ing
Républik Prancis. Tembung commune wonten ing basa Perancis medal wonten ing abad
kaping 12, saking Basa Latin Pertengahan, communia, ateges sekempalan alit
tiyang ingkang sami wonten ing pagesangan saben dinten, saking Basa Latin
communis, satunggaling bab ingkang dipuntindakaken sesarengan.

Komune Prancis sami kaliyan kotamadya/kutha wonten ing Amerika Serikat utawi
Gemeinden wonten ing Jerman. Komune Perancis boten kagungan pepadhan wonten ing
Britania Raya, kagungan status wonten ing sawijining papan antawising dhistrik
lan paroki sipil Inggris.

Sawijining komune Perancis saged arupi kutha kanthi penduduk 2 juta jiwa kadosta
Paris, kutha alit kanthi cacahing penduduk 10.000 jiwa, utawi namung désa kanthi
penduduk 10 jiwa.

Rikala tanggal 1 Maret 2007, wonten udakawis 36.780 komune ing Perancis, 36.568
antawisipun wonten ing Perancis Metropolitan lan 212 ingkang sanès wonten ing
sebrang laut. Cacah punika dipunanggep langkung inggil tinimbang nagara Éropah
ingkang sanès. Bab punika dipunandharaken kanthi gambalang wonten ing pérangan
sajarah ing ngandhap; komune Perancis sampun nggantosaken pamérangan Perancis
dados désa utawi paroki nalika Revolusi Perancis langkung saking kalih abad
kapengker.

Ugi perlu dipunmangertosi bilih, boten kados nagara ingkang sanès kalebet
Amerika Serikat, sadaya tèritori Républik Perancis, ing njawi sapérangan jajahan
sebrang laut alit, kapérang dados komune. Wonten ing tèritori Républik Perancis
boten wonten ing wewengkon ingkang kapisah ingkang dipunpimpin déning sawijining
kabupaten utawi tingkatan ingkang langkung inggil (Punika sami kaliyan New
England wonten ing Amerika Serikat). Bagéyan lemah pundi kémawon wonten ing
Républik Perancis minangka bagéyan saking sawijining komune, kekalihipun wonten
ing Perancis Metropolitan lan sebrang laut (kalebet pegunungan utawi "hutan
hujan" ingkang boten wonten pendudukipun), kanthi pengecualian tumrap:

Wonten ing Perancis Metropolitan, wiyar rerata sawijining komune taun 2004
inggih punika 14.88 km² (5.75 mil persegi, utawi 3.676 ekar). Wiyar mèdian
komune Perancis Metropolitan (wonten ing sensus 1999) langkung alit, inggih
punika 10.73 km² (4.14 mil persegi, utawi 2.651 ekar). Wiyar mèdian inggih
punika pangukuran wewengkon ingkang langkung saé kanggé komune Perancis biasa.

Wiyar mèdian punika langkung alit tinimbang laladan-laladan wonten ing nagara
Éropah, kadosta Italia ing pundi wiyar mèdian komune-nipun (comuni) 22 km² (8.5
mil persegi, Belgia 40 km² (15.5 mil persegi), Spanyol 35 km² (13.5 mil
persegi), utawi Jerman ing pundi kathah-kathahipun Länder kagungan komune
(Gemeinden) kanthi wiyar median ing sanginggilipun 15 km² (5.8 mil persegi).

Wiyar komune Perancis ingkang alit sanget punika dipunsebabaken amargi cacahing
komune ingkang inggil, sampun dipunandharaken ing nginggil, wonten ing tèritori
kanthi ukuran manengah kadosta Perancis. Taun 2000, Swiss lan Länder
Rheinland-Pfalz, Schleswig-Holstein, lan Thüringen ing Jerman dados
satunggalipun laladan ing Éropah ing pundi komune-nipun kagungan wiyar mèdian
ingkang langkung alit saking komune Perancis.

Komune département sebrang laut kadosta Réunion lan Guyana Perancis langkung
ageng saking standar Perancis, langkung ageng saking komune Perancis
Metropolitan. Limrahipun kagolongaken dados komune ingkang sami awujud
sapérangan désa lan kutha alit. Wonten ing Réunion, pawiyaran démografi lan
urbanisasi ingkang nyebar sampun ngasilaken pamérangan administratif awujud
communes.

Cacahing penduduk mèdian komune Perancis Metropolitan wonten ing sensus 1999
inggih punika 380 jiwa. Punika ugi minangka cacah ingkang paling sekedhik, lan
ing ngriki Perancis taksih tebih saking Éropah, kanthi cacahing pendduuk mèdian
komune paling sekedhik saking sadaya nagara Éropah (komune ing Swiss utawi
Rheinland-Pfalz kagungan wiyar ingkang langkung alit, kaandharaken ing nginggil,
ananging langkung padet). Cacahing penduduk mèdian andhap komune Perancis punika
saged kabandhaingaken kaliyan Italia ing pundi cacahing penduduk mèdian
komune-nipun wonten ing taun 2001 dumugi angka 2.343 jiwa, Belgia 11.265 jiwa,
punapa déné Spanyol kanthi cacah 564 jiwa.

Cacah penduduk mèdian ing ngriki boten nyingedaken kasunyatan bilih béda ukuran
ingkang ageng antawisipun komune ing Perancis. Kados ingkang sampun kaandharaken
ing pérangan awal, sawijining komune saged arupi kutha kanthi 2.000.000 jiwa
kados Paris, kutha alit kanthi 10.000 jiwa, utawi désa kanthi 10 jiwa. Punapa
ingkang dipungendikakaken cacahing penduduk mèdian minangka pratandha bilih
kathah-kathahipun komune Perancis namung kagungan kalih atus komune; ananging
ugi wonten sapérangan alit komune ingkang padhet pendudukipun.

Wonten ing Perancis Metropolitan, wonten 20.982 komune ingkang cacahipun
penduduk kirang saking 500 jiwa, ing pundi 57.4% saking sadaya komune. 20.982
komune punika namung kagungan penduduk 4.638.000 jiwa, utawi 7.7% saking
cacahing sadaya penduduk Perancis Metropolitan. Kanthi mekaten, namung 7.7%
penduduk Perancis ingkang dumunung wonten ing 57.4% komune, déné 92.3% penduduk
ingkang netetp ing angka 42.6% komune ing Perancis.

Region Alsace, kanthi wiyar 8.280 km² (3.197 mil persegi), minangka règion
paling alit wonten ing Perancis Metropolitan, ananging kapérang dados 904 komune
(903 komune dumugi taun 2006, ananging komune Bosselshausen lan Kirrwiller,
ingkang sampun dipungabung wiwit taun 1974, dipunpisah malih tanggal 1 Januari
2007, cacahipun dados 904). Cacahipun komune punika boten istiméwa menawi
kabandhingaken kaliyan région ingkang sanès wonten ing Perancis Metropolitan,
ananging nalika dipunlebetaken wonten ing tingkat Éropah, cacah punika katingal
istiméwa kanggé komune Perancis.

Kanthi 904 komune, règion alit Alsace sampun kagungan kotamadya ingkang
cacahipun kaping tiga langkung kathah tinimbang krajan Swedia, ingkang tèritori
paling agengipun kagungan wiyar 449.964 km² (173.732 mil persegi) namung
kapérang dados 290 kotamadya (kommuner). Alsace kagungan cacah kaping kalih
langkung kathah saking kotamadya ing Walanda, éwadéné cacahing penduduk Walanda
kaping sanga langkung kathah lan wiyaripun kaping sekawan langkung ageng saking
Alsace, namung kapérang dados 443 kotamadya (gemeenten).

Éwadéné wonten budaya Jerman ing Alsace, kathahipun komune Alsace sampun medal
saking manéka komune ing règion Perancis sanès saking penolakan tumrap hukum
Perancis ingkang maksa komune saperlu nggabungaken dhiri kaliyan komune ingkang
sanès, ing pundi kathah nagara bagéyan ing Jerman ingkang winatesan kaliyan
Alsace, kotamadya-nipun (Gemeinden) sampun kagabung wonten ing manéka gelombang
wiwit 1960-an, lan kanthi langsung ngirangi cacahipun.

Wonten ing nagara bagéyan Baden-Württemberg, sebrang Kali Rhine, cacahipun
Gemeinden samsaya kirang, saking 3.378 rikala taun 1968 dados 1.108 rikala
September 2007. Minangka perbandhingan, cacah komune wonten ing Alsace namung
kirang saking 945 taun 1971 (sadèrèngipun hukum Marcellin ingkang miwiti komune
Perancis kagabung satunggal kaliyan sanèsipun, pirsani bagéyan perdebatan ing
ngandhap) dados 904 rikala wulan Januari 2007. Kasilipun, règion Alsace, kanthi
wiyar ingkang namung seperlima wiyar Baden-Württemberg lan cacahing penduduk
namung seperenem Baden-Württemberg, kagungan kathah kotamadya tinimbang nagara
bagéyan ing Jerman. Règion alit Alsace kagungan langkung saking kaping kalihipun
cacah kotamadya ing nagara bagéyan paling ageng lan paling kathah pendudukipun
Nordrhein-Westfalen (396 Gemeinden rikala September 2007)ing pundi panggabungan
kotamadya dipuntindakaken langkung cepet saking Baden-Württemberg, lan kotamadya
ing nagara bagéyan paling ageng Niedersachsen (1.022 Gemeinden rikala September
2007).

Amargi pabédan ingkang ageng wonten ing cacahing penduduk, saben komune ing
Républik Perancis ngangkat satunggaling wali kota (maire) lan déwan kotamadya
(conseil municipal) ingkang ngatur komune saking mairie (balai kota), kanthi
kakuwasan ingkang sami éwadéné agengipun komune boten sami (kanthi kutha Paris
minangka pangecualian, ing pundi pulisi kutha dipuntindakaken pamrèntah pusat,
sanès wali kota Paris). Kaseragaman status punika minangka kasil jelas saking
Revolusi Perancis, ingkang nglajengaken kabiyasan lokal ingkang kadamel wonten
ing kerajaan Perancis.

Wiyaripun komune taksih dados perkawi, ananging, wonten ing kalih alesan: hukum
Perancis netepaken ukuran dewan kotamadya miturut cacahing penduduk komune, lan
ukuran cacah penduduk ateges ing pundi prosès pamilihan dipunginakaken kanggé
pamilihan déwan kotamadya papanipun piyambak-piyambak.

Wiwit Hukum PML taun 1982 dipunsahaken, tigang komune Perancis ugi kagungan
status istiméwa ing pundi tigang komune punik kapérang dados arondisemen
kotamadya: inggih punika Paris, Marseille, lan Lyon. Arondisemen kotamadya
minangka satunggalipun unit administratif wonten ing sangandhapipun komune ing
Républik Perancis, ananging namung katetetapaken kanggé tigang komune kasebut.
Arondisemen kotamadya punika boten nyinggung arondisemen ingkang minangka
subdivisi saking département Perancis.

Komune Perancis kagungan "kapribadén" hukum wiwit taun 1837: dipunanggep badan
hukum, lan kagungan kapasitas hukum. Arondisemen kotamadya boten kagungan
kapribadén hukum, lan tanpa pameroléhan pribadi.

Hukum lan obligasi komune dipunatur déning Code général de collectivités
territoriales (CGCT) ingkang nggantosaken Code des communes (kejawi kanggé
perkawis pribadi) kanthi pangesahan hukum tanggal 21 Februari 1996 kanggé
législasi lan kaputusan nomor 2000-318 tanggal 7 April 2000 kanggé régulasi.

Komune Perancis wiwit kabentuk rikala wiwitanipun Revolusi Perancis taun
1789-1790.

Sadèrèngipun Revolusi Perancis, dèrèng wonten pambentukan komune ingkang sami
kaliyan komune wonten ing jaman sapunika. Tingkatan paling andhap saking
pamérangan administratif inggih punika paroki (paroisse), saha wonten sakitar
60.000 paroki wonten ing Krajan Perancis. Sawijining paroki namung awujud
sawijining geréja, papan dunung wonten ing sakitaripun (dipunkenal kanthi nama
désa), lan lahan tetanèn wonten ing sakitaring désa. Kedah dipunémut bilih
Perancis minangka nagara ingkang cacah pendudukipun paling kathah wonten ing
wewengkon Éropah dumugi ing abad kaping 19, Rusia kanthi 25 yuta penduduk
sadèrèngipun Revolusi Industri, (Inggris namung udakawis 6 yuta penduduk
sadèrèngipun Revolusi Industri) - punika dipunsebabaken amargi cacahing paroki
ingkang kathah sanget wonten ing Kerajaan Perancis. Raja Perancis asring maringi
gelar tumrap panguwasa paroki kanthi sebutan "kakuwasan saking 100.000 menara
geréja".

Ananging paroki punika namung sekedhik anggénipun kagungan struktur kotamadya
komune sadèrèngipun Revolusi. Biasanipun namung wonten komite pambangunan
(conseil du fabrique ing pundi 'fabrique' gegayutan kaliyan tembung 'fabricate'
mbiyangun wonten ing basa Inggris), kasusun saking penduduk désa, ingkang
nindakaken pambangunan gereja paroki, plataran gereja, lan manéka papan dunung
saha properti gereja - lan kadang kala nyamektakaken pambiyantu tumrap fakir
miskin, utawi ngelola griya sakit utawi sekolah paroki. Pendeta ingkang nyambut
damel wonten ing paroki punika ugi perlu nyathet pembaptisan, palakrama, lan bab
pepatèn, wiwit Peraturan Villers-Cotterêts taun 1539 déning François I. Kejawi
kanggé tugas kasebut, désa dipuntilaraken kanggé ngurusi perkawis sanès menawi
dipunkeparengaken. Ingkang limrah, penduduk désa sami kempal kanggé ngrembag
perkawis ingkang wigati ingkang gegayutan kaliyan wewengkon punika, kadosta
panganggoan lahan tetanèn, ananging dèrèng madheg badan kotamadya ingkang
permanèn. Wonten ing kathah papan, tuan tanah lokal (seigneur) wonten ing papan
dunungipun taksih dipuntindakaken campurtangan tumrap perkawis wonten ing désa,
mendhet pajeg saking penduduk désa lan meksa penduduk nyambut damel dados
corvée, taksih nemtokaken lahan tetanèn pundi ingkang badhé dipunginakaken lan
kapan, sarta cacahing kasil panèn ingkang kedah dipunparingaken dhateng
piyambakipun.

Wonten ing sisih ingkang sanès, sampun dipunbentuk kota prajanjèn ingkang sampun
dipunsarujuki sadanguning Éra Pertengahan, saking raja piyambak, utawi bangsawan
lokal (kados dènè kutha Toulouse ingkang dipunsarujuki déning bangsawan
Toulouse). Kutha-kutha kasebut dipundhirikaken saking sapèrangan paroki (dumugi
atusan paroki kanggé kutha Paris), lan dipunklilingi déning tembok pertahanan.
Kutha-kutha punika sampun kabébasaken saking kakuwasanipun tuan tanah rikala
abad kaping 12 lan kaping 13, ingkang sampun kagungan badan kotamadya ingkang
ngatur kutha, lan kamiripan kaliyan komune ingkang sampun kabangun sadanguning
Revolusi Peranis kejawi kanggé kalih titik wigati: 1- badan kotamadya punika
boten démokratis, ingkang limrah dipuntangani déning kulawarga bourgeois ingkang
sugih, ingkang kasugihanipun ngundhang kathah perkawis, saèngga kulwarga punika
dipuncap minangka kelompok ingkang kagungan kuasa tinimbang dhémokrasi
kotamadya; 2- boten wonten status seragam kanggé kutha prajanjèn punika, ingkang
kagungan status piyambak-piyambak lan organisasi tartamtu.

Wonten ing sisih lèr Perancis, kutha dipunatur déning échevin (saking basa
Jerman kuno ingkang ateges hakim), déné kutha-kutha ingkang wonten ing kidul
Perancis dipunatur déning consul (sami kaliyan masa Romawi), ananging Bordeaux
dipunpimpin déning jurat (kanthi ètimologi ateges "priyantun kakung ingkang
dipunsumpah") lan Toulouse déning capitouls ("priyantun kakung pengawal").
Limrahipun, boten wonten wali kota nalika masa modèrn; sadaya échevin utawi
consul wonten ing tingkat ingkang sami, lan medalaken kaputusan kanthi kolegial;
ananging kanggé perkawis ingkang sanès namung wonten satunggaling échevin utawi
consul ing ngandhapipun ingkang sanès, dados sajinis wali kota, éwadéné boten
kanthi kakuwasan èksekutif ingkang sami kados déné wali kota modèrn. "Walikota"
punika dipunsebut: wali kota para saudagar (prévôt des marchands) wonten ing
Paris lan Lyon; maire ing Marseille, Bordeux, Rouen, Orléans, Bayonne lan
sapèrangan kutha sanèsipun; mayeur wonten ing Lille; premier capitoul ing
Toulouse; viguier ing Montpellier; premier consul wonten ing sapèrangn kutha ing
sisih kidul Perancis; prêteur royal ing Strasbourg; maître échevin ing Metz;
maire royal ing Nancy; utawi prévôt ing Valenciennes.

Tanggal 14 Juli 1789, rikala wekdal sampun sonten, sasampunipun panyerangan
kunjara Bastille, wali kota para pedagang Paris, Jacques de Flesselles,
dipuntembak rikala kahanan ramé wonten ing anak tangga Balai Kota Paris. Éwadéné
wonten ing Éra Pertengahan wali kota pedagang nandhani kamardikaning Paris lan
miwiti pamberontaken tumrap Raja Charles V, kantoripun ingkang sampun dipuntutup
déning raja, lajeng dipunbikak malih ananging wonten panjagan ingkang ketat
saking raja, saèngga para pamberontak sampun mungkasi pamanggih publik minangka
perwakilan lokal raja ingkang sanès, lan minangka parwujudan kotamadya mardika.

Sasampunipun prastawa punika, sawijining "komune" ing Paris langsung
dipundhirikaken kanggé nggantosaken kutha prajanjèn Paris ingkang dangu rumiyin,
lan panjaga kotamadya dipunbentuk kanggé njagi Paris saking sadaya usaha Raja
Louis XVI kanggé mungkasi revolusi ingkang saweg kadadosan. Sapérangan kutha
ingkang sanès wonten ing Perancis nindakaken cara ingkang sami, lan komune
madheg wonten ing pundi-pundi, kanthi panjaga kotamadya piyambak-piyambak.
Tanggal 14 Desember 1789, Majelis Nasional (Assemblée Nationale) ngesahaken
hukum pambentukan komune, minangka tingkat paling andhap wonten ing pamérangan
administratif Perancis, ingkang nguwaosi komune independen punika, ananging ugi
mbentuk komune-nipun piyambak. Wonten ing laladan ingkang sanès, tugas Majelis
Nasional inggih punika, micanten saperlunipun, kanthi révolusionèr: boten
ngrujuk dhateng éwah-éwahaning sadaya kutha prajanjèn dados komune, Majelis
Nasional ugi mutuskan ngéwahi sadaya paroki désa dados komune kanthi status
jangkep. Para Revolusioner kainspirasi déning pamanggihipun Descartes ugi
filosofi Pancerahan (les Lumières). Para Revolusioner kapèngin nglajengaken cara
masa rumiyin lan mbentuk masyarakat ingkang makmur, ing pundi sadayanipun sami
lan tetep miturut alesan, tinimbang tradisi utawi konservasi.

Para Revolusioner lajeng netepaken pamérangan administratif ingkang seragam
kanggé sadaya nagara: sadaya wewengkon Perancis badhé dipunpérang dados
départements, lajeng arondisemen, kanton, lan komune, tanpa pangecualian. Sedaya
komune kagungan status ingkang sami, kagungan satunggaling wali kota (maire)
minangka pamimpin, lan déwan kotamadya (conseil municipal) ingkang dipunpilih
penduduk komune. Punika minangka revolusi nyata kanggé puluhan èwu désa ingkang
boten naté ngraosaken pagesangan kotamadya ingkang teratur sadèrèngipun.
Sawijining griya komunal (mairie) dipunbangun wonten ing saben désa, ing pundi
dipunadani pepanggihan déwan kotamadya ugi administrasi komune. Sapérangan
Majelis Nasional nentang pamérangan Perancis dados puluhan èwu komune, ananging
Mirabeau lan pamanggihipun ngèngini satunggal komune kanggé saben paroki sampun
lumampah.

Tanggal 20 September 1792, pancathetan lair, palakrama, lan pati ugi dipunbisak
saking pendeta paroki lan dados tanggel jawab wali kota. Palakrama sipil
dipuntetepaken lan dipuntindakaken wonten ing mairie kanthi upacara ingkang béda
saking cara gereja tradisional, kanthi wali kota nggantosaken pendeta, lan nama
hukum nggantosaken nama Gusti ("Au nom de la loi, je vous déclare unis par les
liens du marriage." – "Kanthi nama hukum, kula netepaken kekalih punika nyawiji
kanthi palakrama punika."). Pendeta dipunpaksa mandhegaken pembaptisan,
palakrama, lan buku bab pati ingkang kala rumiyin, ingkang dipunsimpen wonten
ing mairie. Éwah-éwahan ndadak punika ngasoraken sanget umat Katolik, lan
Perancis badhé mlebet masa perang sipil, kaliyan region ingkang kagungan
keagamaan ingkang kiyat ing sisih kilèn Perancis minangka pusatipun. Bab punika
badhé ndhèrèkaken Napoleon I kanggé damel prajanjèn damai wonten ing Perancis,
nyeimbangaken sistem adminsitratif énggal, lan ndadosaken bab punika dipuntampi
déning sadaya rakyat. Napoleon ugi mbisak pamilihan déwan kotamadya, ingkang
sapunika dipunpilih déning prefek, perwakilan lokal pamarèntah pusat.

Ing wekdal punika, wonten ing pamanggihipun tiyang mrika, komune Perancis taksih
sami kaliyan ingkang dipundhirikaken ing purwakaning revolusi Perancis.
Éwah-éwahan ingkang paling ageng kadadosan ing taun 1831, nalike Parlemen
Perancis damel ulang aturan pokok pamiliyan déwan kotamadya, lan ing taun 1837
nalika komune Perancis dipunpringi kapribadèn kukum ingkang sapunika dipunanggep
badan kukum kanthi kapasitas kukum. Pendukung Jacobin ajrih tumrap kekiyatan
lokal indepènden, ingkang dipuntingali minangka konservatif lan nantang
révolusi, lan ngagungaken pamarèntah pusat ingkang langkung kumawasa. Nalika
para révolusionér mbentuk komune, dèrèng kaparingan "kapribadèn" hukum
(tuladhanipun département), kanthi pamarèntah pusat ingkang kagungan
"kapribadèn" hukum. Taun 1837 kahanan punika dipunbiwarakaken boten praktis,
amargi wali kota lan déwan kotamadya boten saged kerjasama wonten ing
pangadilan. Akibat saking wéah - éwahan punika, puluhan éwu désa ingkang dèrèng
naté kagungan "kapribadèn" hukum (sebrangan kaliyan kutha prajanjèn) dumadakan
dados badan hukum ingkang angka pisanan sadanguning sajarahipun. Punika taksih
dados perkawis dumugi sapunika.

Sadanguning Révolusi Perancis sakitar 41.000 komune dipunbentuk, wonten ing
sawijining téritori ingkang ngrujuk dhateng wates nagara nagara Perancis
sapunika (cacah 41.000 kasebut nglingkupi komune wonten ing departemén Savoie,
Haute-Savoie lan Alpes-Maritimes ingkang dipunanèksasi taun 1975, ananging boten
kalebet departemén wonten ing Belgia lan Jerman ing kilèn Rhein, ingkang naté
dados bagéyan saking Perancis antawis taun 1795 lan 1815). Kirang saking 60.000
paroki ingkang madeg sadèrèngipun révolusi (wonten ing kutha, paroki
kagabungaken dados komune tunggal; ing padésan, sapérangan paroki alit
kagabungaken kaliyan ingkang ageng), ananging 41.000 taksih minangka angka
ingkang ageng sanget, tanpa perbandingan ing donya nalika punika, kejawi wonten
ing kekaisaran Tiongkok (ing mrika, namung tingkat kabupaten lan ing nggilipun
ingkang kagungan administrasi permanen).

Wiwit punika, éwah - éwahan ageng sampun ngéwahi Perancis, ugi sadaya wewengkon
ing Éropah: Revolusi Industri, 2 perang donya, lan perpindahan pedalaman,
sadayanipun ingkang ngosongaken padésan lan samsaya miyaraken wewengkon kutha.
Pamérangan administratif Perancis, taksih kaku lan boten éwah. Dinten punika
sakitar 90% komune lan departemèn dipunbentuk sami kaliyan nalika kadadosan
Revolusi Perancis langkung saking 200 taun kapungkur, kanthi wates ingkang sami.
Akibatipun, komune padésan ingkang boten kaétang lan kagungan atusan penduduk
rikala Revolusi Perancis sapunika namung kagungan setunggal atus penduduk utawi
kirang. Ing sisih sanès, kutha sampun ngrembaka kanthi cepet déné wewengkon
ingkang nindakaken urbanisasi samsaya wiyar langkung saking wates komune ingkang
kabentuk rikala révolusi. Tuladhanipun inggih punika Paris, ing pundi wewengkon
urbanisasi dumugi angka 296 komune.

Paris minangka salah satunggal saking sapérangan komune Perancis ing pundi
watesanipun dipunwiyaraken kanggé wewengkon urbanisasi. Komune Paris ingkang
énggal lan langking ageng dipunmadegaken ing sangandhapipun parèntah Kaisar
Napoléon III taun 1859, ananging sasampunipun 1859 wates Paris boten éwah. Boten
kados nagara Éropah ingkang sanès, ingkang nggabungaken komune-nipun kanggé
ngirangi kepadatan populasi sapunika (kadosta Jerman lan Italia sakitar taun
1970), kanthi drastis ngirangi cacahing komune wonten ing prosésipun - Gemeinden
ing Jerman Barat kirang saking angka 24.400 dados 8.400 kanthi wekdal sapérangan
taun - Perancis nindakaken wonten ing pertengahan, lan kathah - kathahipun,
sadanguning abad kaping 19. Saking cacah 41.000 komune rikala Revolusi Perancis,
cacahipun kirang dados 37.963 taun 1921, lan 36.568 taun 2004 (ing Perancis
Metropolitan).

Perancis dados nagara kanthi cacahing komune ingkang paling kathah ing Éropah.
Kanggé tuladha, Jerman ingkang nyawiji pendudukipun namung sepertiga langkung
kathah saking Perancis) namung kagungan 12.291 komune (Gemeinden, tanggal 30
September 2007, sampun kirang, saking 46.300 komune taun 1900 dumugi
nyawijinipun Jerman taun 1990), lan Italia (cacah pendudukipun nyelaki Perancis)
kanthi 8.101 komune (comuni, miturut sénsus Italia 2001). Wonten ing Éropah,
namung Swiss ingkang kagungan kepadatan komune kados Perancis, lan ugi wonten
pergerakan penggabungan ageng ingkang dipunwiwiti sedasa taun pungkasan. Kanggé
seserepan ingkang langkung kathah ngèngingi bab cacahing komune wonten ing
Perancis, wonten kalih perbandingan: 1- Uni Éropah (15 anggota, sadèrèngipun Mei
2004) kasusun saking 75.000 komune, lan Perancis Metropolitan piyambak kanthi
35.568 komune, ingkang ateges 47.5% komune ing Uni Éropah wonten ing Perancis
Metropolitan (16% penduduk Uni Éropah saking 15 anggota dumunung wonten ing
Perancis). 2- Amerika Serikat, kanthi tèritori kaping 14 langkung ageng saking
Républik Perancis, lan kaping gangsal langkung kathah pendudukipun, kagungan
35.937 kotamadya kagabung lan kotapraja miturut Sensus Pamarèntah 2002, langkung
sekedhik saking 36.782 komune kagunganipun Républik Perancis.

Dangunipun langkung saking 30 taun, wonten rantaman wonten ing Perancis kanggé
panggabungan komune kanthi skala ageng, kalebet swanten kinurmatan saking
presiden Cour des Comptes (badan audit administratif pusat wonten ing Perancis).
Satebih punika, konservatisme lokal samsaya kiyat, lan tanpa proposal
panggabungan wajib ingkang kasil wiwit komite wonten ing Parlemèn Perancis. Taun
1971 hukum Marcellin maringi dhukungan lan dana saking pamarèntah kanggé narik
komune saperlu kagabung kanthi bébas satunggallan sanèsipun, ananging hukum
kasebut gagal sadaya (namung sakitar 1.300 komune ingkang sarujuk mbisak
wewengkonipun klan nyawiji kaliyan komune ingkang sanès).

Saèngga, pamanggih panggabungan ngendika bilih kutha-kutha Perancis kagungan
wiyar ingkang sempit menawi kabandhingaken kaliyan nagara Éropah ingkang sanès,
amargi wates wewengkonipun katetepaken 200 taun kapungkur. Tuladhanipun, kutha
Lyon minangka sawijining komune alit kanthi geografis kanthi penduduk 465.300
jiwa ingkang dumunung wonten ing perbatasan administratif, mapan wonten ing
parèngkat ing ngandhapipun kutha-kutha Éropah ingkang sanès, ing pundi
kasunyatanipun wewengkon metropolitan Lyon kagungan 1.7 yuta jiwa lan minangka
salah satunggaling metropolis paling ageng wonten ing Éropah, sami kaliyan
wewengkon metropolitan kados Munich. Cacahing penduduk lan èkonomi wewengkon
metropolitan Munich sami kaliyan Lyon, ananging cacahing penduduk kutha
(Gemeinde) Munich sakitar 1.320.000 jiwa, mèh kaping tiga langkung kathah saking
komune Lyon, mbetahaken téritori kotamadya Munich ingkang langkung ageng
(310 km²/120 mil persegi), kaping 6.5 langkung ageng saking téritori kotamadya
Lyon (48 km²/18.5 mil persegi).

Walikota wonten ing Perancis asring sambat bilih kawontenanipun boten dipunakoni
nalika sami tindakaken wonten ing njawi rangkah Perancis, amargi kasunyatan
bilih para walikota namung jumeneng madeg wonten ing téritori alit wonten ing
tengah wewengkon métropolitan ingkang wiyar. Tuladha saé kanggé perkawis punika
inggih punika Paris: éwadéné wewengkon métropolitan Paris minangka salah
satunggaling ingkang paling kathah pendudukipun wonten ing donya, kanthi 10 yuta
jiwa, cacah penduduk wonten ing kutha Paris piyambak inggih punika 2.145.000
jiwa, kirang saking cacahing penduduk kutha Roma (2.550.000 jiwa), ingkang
wewengkon métropolitanipun kagungan 3.5 yuta penduduk langkung kathah saking
wewengkon métropolitan Paris.

Wonten ing sisih ingkang sanès, wonten sapérangan komune padésan ingkang èksodus
padésanipun sampun nilaraken sapérangan tiyang, lan kagungan perkawis anggénipun
ngelola layanan umum kadosta nglampahaken irigasi, perkawis sampah, utawi margi
komune ingkang dèrèng dipunaspal.

Panggabungan, boten gampil kanggé dipunrengkuh. Perkawis kapisan inggih punika,
bilih menawi komune ngirangi cacahing jabatan ingkang kapilih ingkang kasamekta,
lan boten kondhang kanthi pulitikus lokal. Perkawis ingkang langkung wigati
inggih punika menawi warga nagara saking satunggal désa boten badhé ngarepaken
layanan lokal ing mrika ingkang kalampahaken déning satunggaling badan èksekutif
wonten ing désa ingkang sanèsipun, ingkang mbok menawi boten perduli bab
kabetahan lokal.

Èkspresi "antarkomune" (intercommunalité) ateges sapérangan pambentukan
kerjasama antar komune. Kerjasama kados punika ingkang kapisanan
dipunlaksanakaken wonten ing pungkasaning abad kaping 19 wonten ing hukum
tanggal 22 Maret 1890 ingkang dipunsahaken kanggé pambentukan asosiasi
antarkomune tunggal. Ingkang damel UU Perancis sampun kuwatos wiwit dangu tumrap
kekirangan struktur komune ingkang dipunwarisaken saking Revolusi Perancis
kanggé njumbuhaken kaliyan cacahing komune, hukum Chevènement tanggal 12 Juli
1999 inggih punika pangkuran paling énggal lan majeng ingkang katujokaken wonten
ing panyampurnan èkspresi punika.

Wonten ing taun-taun pungkasan punika sampun samsaya ningkat komune kanggé
kagabung wonten ing konsorsium antarkomune kanggé ancas kacukupanipun layanan
kadosta pamungutan sampah lan suplai toya. Komune pinggiran asring bekerjasama
kaliyan kutha wonten ing wewengkon urbanipun kanggé mbentuk laladan ingkang
dipunjangkepi kanthi angkutan umum utawi ngelola pamungutan pajeg lokal.

Èkspresi "antarkomune" (intercommunalité) ateges sapérangan pambentukan
kerjasama antar komune. Kerjasama kados punika ingkagn kapisanan
dipunlaksanakaken wonten ing pungkasaning abad kaping 19 wonten ing hukum
tanggal 22 Maret 1890 ingkang dipunsahaken kanggé pambentukan asosiasi
antarkomune tunggal. Ingkang damel UU Perancis sampun kuwatos wiwit dangu tumrap
kekirangan struktur komune ingkang dipunwarisaken saking Revolusi Perancis
kanggé njumbuhaken kaliyan cacahing komune, hukum Chevènement tanggal 12 Juli
1999 inggih punika pangkuran paling énggal lan majeng ingkang katujokaken wonten
ing panyampurnan èkspresi punika.

Wonten ing taun - taun pungkasan punika sampun ningkat cacahing komune kanggé
kagabung wonten ing konsorsium antarkomune kanggé njangkepi layanan kadosta
pamungutan sampah lan suplai toya. Komune pinggiran asring kerjasama kaliyan
kutha wonten ing wewengkon urbanipun kanggé mbentuk laladan ingkang
dipunjangkepi kanthi angkutan umum utawi ngelola pamungutan pajeg lokal.

Hukum Chevènement mungkasi sadaya praktik punika, mbisak sapérangan struktur lan
damel ingkang énggal. Kanthi tambahan, hukum punika maringi kauangan pamarèntah
pusat ingkang katujokaken kanggé narik komune supados kagabung wonten ing
struktur antarkomune. Boten kados katetepan taun 1966 ingkang kasil sepalihipun
lan ingkang ngeparengaken komune urban mbentuk wewengkon urban, utawi kalepatan
hukum Marcellin taun 1971, hukum Chevènement dumugi ing kasuksèsan ageng,
saèngga kathah-kathahipun komune Perancis kagayut wonten ing struktur
antarkomune.

Tigang struktur punika dipunparingi tingkat kekiyatan fiskal ingkang béda,
kanthi Perkumpulan Aglomerasi lan Perkumpulan Urban ingkang kagungan kekiyatan
fiskal langkung ageng, maringi pajeg lokal tumrap parusahan (taxe
professionnelle) kanthi namanipun saking nama komune, lan kanthi tingkay
perpajakan ingkang sami wonten ing sadaya komune ing perkumpulan kasebut, kados
pamungutan sampah utawi angkutan, kados sindikat ingkang dangu, ananging hukum
ugi damel punika minangka kuwajiban kanggé perkumpulan kanggé ngelola sèktor
ingkang sanès kadosta rantaman èkonomi lan pambangunan, proyèk perumahan, utawi
pelestarian lingkungan. Perkumpulan Komune dipunsuwun ngelola sajumlah
wewengkon, kanthi maring kabébasan dhateng komune supados langkung otonomi, déné
Perkumpulan Urban nangani kathah bab, mbébasaken komune ing lebetipun kirang
kakuwasan otonomi.

Wonten ing pambentukan perkumpulan, pamarèntah ngalokasikaken dana dhateng
perkumpulan miturut cacahing penduduk, maringi dorongan dhateng komune kanggé
kerjasama lan mbentuk perkumpulan. Perkumpulan Komune dipunparingi sekedhik dana
saben tiyang, déné Perkumpulan Urban dipunparingi kathah dana saben tiyang, lan
ngguggah komune saperlu damel perkumpulan menawi kagungan kekiyatan ingkang
kirang, para komune sampun nolak nindakaken menawi boten pikantuk dana ingkang
asalipun saking pamarèntah.

Hukum Chevènement sampun suksés ageng ingkang dipuntandhani kanthi kathahipun
komune Perancis ingkang sapunika sampun kagabung kaliyan struktur antarkomune
énggal: boten asring wonten ing sawijining nagara konservatif kadosta Perancis.
Tanggal 1 Januari 2007, wonten 2.573 pakempalan kados punika wonten ing Perancis
Metropolitan (kalebet 5 syndicats d'agglomération nouvelle, sawijining kategori
ingkang saweg dipunéwahi), kasusun saking 33.327 komune (91.1% saking sadaya
komune Perancis Metropolitan), lan 52.86 yuta jiwa, 86.7% cacahing penduduk
Perancis Metropolitan.

Wonten ing wewengkon urban, struktur antarkomune énggal langkung jelas,
dipunbentuk déning pendamel kaputusan lokal tebih saking kapitadosan umum wonten
ing kauntungan ingkang kerjasama wonten ing wewengkon urban. Ananging wonten ing
sapérangan papan, tuan tanah lokal samsaya katah, lan boten mungkin madegaken
sawijining struktur antarkomune kanggé sadaya wewengkon urban: sapérangan komune
nolak kanggé gabung, utawi damel strukturipun piyambak, kados wewengkon urban
Marseille ing pundi sampun jumeneng sekawan struktur antarkomune. Wonten ing
kathah wewengkon, komune sugih kagabung kaliyan komune sugih ingkang sanès lan
nolak gabung kaliyan komune ingkang miskin, kuwatos menawi warganipun
dipunparingi pajeg langkung kanggé kauntungan pinggiran kutha miskin wonten ing
wewengkon urban. Sanèsipun, struktur antarkomune wonten ing kathah wewengkon
urban taksih énggal, lan boten stabil: kategangan kadadosan antar komune; kutha
wonten ing tengah wewengkon urban asring dipunduga ngrantam dominasi saking
komune pinggiran kutha; komune saking sisih pulitik ingkang sebrangan ugi saged
nindakakaken bab ingkang sami tumrap sanèsipun.

Kalih tuladha ingkang saé inggih punika Toulouse lan Paris. Wonten ing Toulouse,
wonten ing mrika wonten 6 struktur antarkomune, pakempalan utama Toulouse lan
pinggiranipun namung sawijining Pakempalan Aglomerasi, éwadéné Toulouse lumayan
ageng kanggé damel Pakempalan Urban miturut hukum. Punika amargi kamune wonten
ing pinggiran kutha nolak Pakempalan Urban amargi kuwatos kicalan kakuwasanipun,
lan milih Pakempalan Aglomerasi, déné Pakempalan Aglomerasi nampi sekedhik dana
pamarèntah tinimbang Pakempalan Urban. Tumrap Paris, boten wonten struktur
antarkomune ingkang dipundhirikaken wonten ing mrika, pinggiran kutha Paris
boten pitados konsèp "Paris Raya", lan pemisahan taksih dados peraturan wonten
ing wewengkon metropolitan Paris, kanthi pinggiran Paris ingkang mbentuk
struktur antarkomune ingkang béda kejawi kutha Paris.

Satunggal perkawis ageng ngèngigi antarkomune, asring dipunageng-agengaken,
inggih punika kasunyatan bilih struktur antarkomune boetn kagungan perwakilan
ingkang dipunpilih langsung déning rakyat, saèngga struktur punika minangka
perwakilan saking saben komune ingkang jumeneng wonten ing struktur énggal.
Akibatipun, wakil rakyat lan birokrat minangka pihak-pihak ingkang damel agénda
lan nindakaken, kanthi perwakilan kapilih saking komune ingkang namung
nyengkuyung kaputusan kunci. Wonten ing tingkat lokal, kahanan punika kados
ingkang kadadosan wonten ing Brussels, ing pundi kakuwasan kapérang déning
manéka nagara Éropah mardika sampun ngakibataken kakuwasan punika dinggé dolanan
déning birokrasi ingkang boten kapilih déning rakyat.

Gangsal taun kapisanan wonten ing abab kaping 21 minangka éwah-éwahan ageng
tumrap tingkat komune wonten ing Perancis, ananging kahananipun taksih dèrèng
dipuntetepaken. Struktur antarkomune, dipunbentuk kanggé mungkasi perkawis
nagara kanthi kathah sanget komune alit, sampun dumugi ing kasuksèsanipun,
ananging kakuwasan merak—ugi gegayutan kaliyan komune wonten ing ngandhapipun
lan départements ing nginggilipun—taksih kedah dipundandai malih wonten ing
kasunyatanipun.

Dèrèng jelas ing pundhi bab punika badhé lumampah. Punapa badhé struktur
antarkomune kagungan perwakilan ingkang dipunpilih langsung déning rakyat wonten
ing jaman samangké, kados déné Laporan Mauroy rikala taun 2000? Anananging,
punapa malah boten nilarakaken komune minangka unit administratif ingkang samar?
Sapérangan wali kota ingkang dipunkenal wonten ing kutha ageng Perancis (komune)
sampun nilaraken kursi wali kotanipun saperlu dados presiden Perkumpulan Urban,
tuladhanipun Perkumpulan Urban Lille Métropole. Utawis punapa badhé struktur
antarkomune punika kapecah, ingkang tundhanipun, sasampunipun nagara mandhagaken
pambiyantu dana? Utawi mungkin, hukum Chevènement namung minangka tahap
kapisanan panggabungan ageng komune, sawijining usaha supados komune nyambut
damel sesarengan lan pikantuk kauntunganipun, sadèrèngipun komune-komune punika
dipungabungaken. Wonten ing bab punika, pirembagan badhé dipuntindakaken wonten
ing taun-taun ingkang badhé kalampahan.

Komune paling kathah pendudukipun wonten ing Républik Perancis inggih punika
komune Paris: 2.125.246 jiwa rikala Maret 1999.

Komune paling inggil wonten ing Républik Perancis (lan Éropah) inggih punika
Saint-Véran (267 jiwa), wonten ing Pegunungan Alpen Perancis: inggilipun désa
wonten ing tengah komune inggih punika 1.990 meter (6.529 kaki) lan 2.040 meter
(6.693 kaki) ing nginggiling permukaan laut.

Nama komune Perancis umumipun wonten ing Basa Perancis. Wonten ing wewengkon ing
pundi basa sanès saking Perancis dipunlafalaken, namanipun sampun dipunéwahi
wonten ing pangucapan lan pangejaan Perancis, kadosta Toulouse (Tolosa wonten
ing Basa Occitan), Strasbourg (Straßburg wonten ing Basa Alemanik), utawi
Perpignan (Perpinyà wonten ing Basa Katalan). Ananging, kathah komune alit
ingkang taksih migunakaken nama aslinipun. Punika tuladha nama asli wonten ing
basa ingkang naté dipunngendikakaken, utawi taksih dipunginakaken, wonten ing
tèritori Républik Perancis:

INSEE Kode: INSEE maringi kode pangindèksan numèrik wonten ing manéka éntitas
wonten ing Perancis, utaminipun komune (ingkang boten sami kaliyan kode pos).
Kode 'jangkep' kagungan wolu (8) digit lan tiga ruang lebet, ananging wonten ing
ingkang dipunprasajakaken kodenipun kanthi gangsal (5) angka lan boten mawi
ruang lebet:

Punika minangka dhaptar komune ingkang wonten ing Perancis kanthi cacahing
penduduk ingkang langkung saking 20.000 jiwa rikala sénsus 2006. Sedaya cacah
punika migunakaken métode pangétangan sans doubles comptes INSEE (population
municipale).



https://jv.wikipedia.org/wiki/Kelinci

Kelinci kalebu bangsaning Mamalia utawa kéwan nyusoni, lan tansah sapaduluran
karo Truwèlu lan Pika. Kelinci wis kasebar saindhenging jagad kejaba ing tlatah
Antartika. Jeneng latiné ya iku Oryctolagus cuniculus. Kelinci bisa nglairake
anak kurang luwih nganti ping 5-7 saben setaun. Cacahé anaké kelinci saben
nglairaké ya iku 5-8 kelinci. Rata-rata saben manak kelinci nglairaké anak
cacahé 6.

Kelinci boboté isa nganti 5 kilo yèn dadi raja kaya, lan ing alas mung nganti
3,5 kilo. Kelinci duwé|dhuwe kuping dawa sing bisa dianggo ngrungokaké swara
saka kadohan, rupané lucu dadi bisa didadèkaké dolanan utawa klangenan. Kelinci
uga duwé sikil sing kuwat kanggo mencolot lan awaké buntek tur lucu.

Kelinci ing alas biasané urip ing bolongan-bolongan siti, utawa wit-witan.
Kelinci liar utawa kelinsi alasan biasané ngedhuk lemah kanggo susuhané lan
ngasuh anak-anaké ing kana. Uga, kelinci misuwur amarga cacah lairé sing dhuwur
banget. Kelinci wis isa kawin wiwit umur wulanan lan bisa meteng 31-35 dina.
Anak sing dilairaké isa loro nganti 12 iji.

Kelinci uga kéwan sing paling énggal ngepaské kahananing alam, dadi cepet duwé
anak. Ing Australia, saking akèhé, kelinci wis dadi ama sing nyusahaké amarga
mangani asil kebon para tani ing kana.

Kelinci kalebu ''herbivora'' utawa mangan tetanduran. Ing peternakan, kelinci
saliyané dipakani tetanduran, dhèwèké uga dipakani pèlèt lan campuran-campuran
tambahan kanggo kesehataning kéwan iki. Suket, wortel, kangkung, lan
sapanunggalané apik kanggo uripé kelinci.

Kelinci saindhenging jagat rupa-rupa, ana sing jinis buntut kapas, angora,
nganti ana sing wuluné dawa. Ing Indonésia, kelinci akèh-akèhané diimpor saka
negara|negari manca.

Kelinci biasané didadèkaké kéwan raja kaya, kanggo pakan, nganti dadi klangenan.
Kelinci sing didadèkaké panganan biasané nduwé ukuran sing gedhé, lan sing dadi
klangenan biasané nduwé wulu sing apik. Panganan saka daging kelinci sing paling
misuwur ya iku saté kelinci.

Méh kabéh hasil saka ternak kelinci bisa dimanfaataké, kalebu kotoran lan urine.
Asil kang dimanfaatke iki bisa langsung dimanfaatké utawa diolah dhisik.



https://jv.wikipedia.org/wiki/Karst

Karst utawi istilah aslinipun krst saking Basa Yugoslavia ingkang dados nama
satunggaling kawasan ing winatesan antawisipun Yugoslavia lan Italia Utara,
sekitar kutha Trieste. Istilah karst punika lajeng dipunagem kanggé nyebut
sadaya kawasan watu gamping ingkang nglampahi proses pelarutan. Saged ugi
kaginakaken kanggé fenomena pelarutan watu sanèsipun kadosta Gypsum lan watu
sarem . Pangertosan sanès karst inggih punika bentukan bentang alam wonten ing
watuan karbonat ingkang khas arupi bukit, lembah, dolima ( cekungan ), lan gua .

Karst punika kabentuk saking proses alam ingkang dipunwastani proses
karstifikasi. Kawasan karst punika kawasan watuan karbonat ingkang nedahaken
morfologi karst. Karst lan kawasan karst kabentuk lan dipunpengaruhi déning
proses pelarutan ingkang dipunpengaruhi ugi déning toya. Proses pelarutan punika
langkung cepet awit saking CO2 utawi karbondioksida ingkang wonten ing atmosfer
bagéyan nginggil permukaan lemah ugi ingkang wonten ing sangandhaping permukaan
lemah. Toya jawah ingkang kagungan réaksi kaliyan Karbondioksida ndamel asam
karbonat lan asipat reaktif dhumateng kalsium saéngga kabentuk kalsium karbonat
utawi watu gamping .



https://jv.wikipedia.org/wiki/Kali_Sindu

Kali Sindu {Urdu: سندھ Sindh; Sindhi: سنڌو Sindhu; Punjabi (Shahmukhi: سندھ,
Gurmukhi: ਸਿੰਧੂ) Sindhu; Hindi lan Sangsekerta: सिन्धु Sindhu; Pèrsin:
Hinduحندو ; Pashto: Abasin ّآباسن"Bapaké Kali-kali"; Tibetan: Sengge Chu "Kali
Singa"; Cina: 印度 Yìndù; Yunani: Ινδός Indos} iku kali kang paling dawa lan
wigati ing Pakistan. Kali iki minangka kang paling dawa lan nomer telu paling
gedhé ing babagan iliné banyu saben taun, ing anak bawana India (Indian
subcontinent). Wong Iggris biasa njenengaké 'India' kanggo kabèh anak bawana,
adhedhasar sebutan kali iki. Asal sumber kali iki ing dhataran Tibetan ing
sacedhaké Tlaga Mansarovar. Kali Indus mili ngliwati dhistrik Ladakh ing Jammu &
Kashmir lan laladan lor Pakistan, mili terus sabanjuré mangidul tumuju menyang
Segara Arabia cedhak kutha pelabuhan Karachi. Dawané kali watara 3,180 kilometer
(1,976 mil). Laladan kang digaringaké déning kali iki jembaré luwih saka
1,165,000 km2 (450,000 mil2). Ilèn banyu rata-rata watara 207 km3.

Miwiti saka panggonan kang dhuwur ing donya kanthi lèlèhan ès (glaciers), kali
iki mènèhi warna tumrap ékosistem kang arupa alas kanthi hawa kang sedhengan,
dhataran lan laladan kang gersang. Bebarengan karo kali Chenab, Ravi, Sutlej,
Jhelum, Beas lan kali mati Sarasvati, kali Sindu maujud dadi delta Sapta Sindhu
("Kali Pitu") ing propinsi Sindh ing Pakistan. Kali iki nduwèni 20 anak kali
utama.

Kali Sindu nyadiakaké sumber wigati banyu tumrap ékonomi Pakistan - utamané
lumbung pangan {breadbasket) ya iku propinsi Punjab, kang dadi sumber wigati
produk tetanèn ing Pakistan, lan Sindh. Tembung "Punjab" iku kombinasi saka
tembung basa Pèrsi 'panj' (پنج) lima, lan 'āb' (آب) banyu, kang sacara harfiah
dadi Lemah utawa tlatah limang kali. Lima kali kang dadi jenengé Punjab mau ya
iku, kali Beas, Jhelum, Chenab, Ravi lan Sutlej. Kali iki uga ndhukung anané
indhustri-industri gedhé lan cepakan banyu ngombé (potable water) ing Pakistan.
Sumber utama banyu Kali Sindu ya iku dumunung ing Tibet; miwiti saka patemon
antarané Kali Sengge lan Kali Gar kang mili saka pagunungan Nganglong Kangri lan
Gangdise Shan. Sabanjuré Kali Sindu mili tumuju lor-kulon ngliwati
Ladakh-Baltistan menyang Gilgit, ing kidulé pagunungan Karakoram. Jeram-jeram
Shyok, Shigar lan Gilgit nggawa lèlèhan banyu ès menyang kali utama. Kali iki
mbaka sethithik ménggok mangidul, metu saka pebukitan antarané Peshawar lan
Rawalpindi. Kali Sindu ngliwati jurang-jurang kang gedhé banget, watara
4,500-5,200 meter (15,000-17,000 feet) jeroné, cedhak pagunungan Nanga Parbat.
Sabanjuré mili alon-alon ngliwati Hazara, lan digawé bendungan ing Wadhuk
Tarbela. Kali Kabul nggabung marang kali iki ing cedhak Attock. Sisa rute kali
iki menyang segara ya iku ngliwati dhataran ing tlatah Punjab lan Sind, lan
iliné dadi alon-alon lan ménggak-mènggok. Kali iki nggabung karo Kali Panjnad
ing Mithankot. Sawisé titik patemon iku, kali iki, sawijining wektu diarani Kali
Satnad (sat = pitu, nadi = kali), awit kali mau saiki nggawa banyu saka Kali
Kabul, Kali Sindu lan lima kali ing Punjab. Ngliwati Jamshoro, kali iki mungkasi
ilèné ing sawijining delta gedhé ing sisih wétané Thatta.

Kali Sindu iku saka sethithik kali ing donya kang duwé arus pasang surut ombak
(tidal bore). Sistem Kali Indus iku olèh sumber banyu saka salju lan lèlèhan ès
(glacier) saka Karakoram, Hindu Kush lan pagunungan Himalaya ing Tibet, Kashmir
lan Pakistan sisih lor. Ilèné kali uga ditentokaké déning mangsa - kurang banget
banyuné jroning mangsa anyep winter, nanging banjir ing mangsa ketiga (monsoon),
ya iku saka sasi Juli nganti September. Uga ana bukti yèn tansah nggèsèr ilèné
wiwit jaman prasajarah - ya iku ménggok mangulon saka arah tumuju menyang Rann
of Kutch.

Situs Paleolithic wis ditemokaké ing Pothohar, kanthi piranti saka watu Budaya
Soan. Ing Gandhara kuna, bukti anané manungsa guwa watara 15,000 taun kapungkur
ditemokaké ing Mardan. Kutha utama ing Peradaban Lembah Indus, kaya Harappa lan
Mohenjo-daro, wis ana wiwit 3300 SM, lan makili tlatah kang dipanggoni akèh
manungsa ing jaman kuna. Tlatah Peradaban Lembah Indus gumelar saka Balochistan
tekanGujarat, kanthi mandhuwur tekan darcon(?) saka wétané Kali Jhelum nganti
Rupar ing laladan Sutlej bagéan ndhuwur. Papan padunungan ing pinggir pasisir
gumelar wiwit saka Sutkagan Dor ing tapel wates karo nagara Iran nganti tekan
Lothal ing Gujarat. Ana sawijining panggonan Indus sapinggiring Kali Oxus ing
Shortughai ( Afghanistan lor) (Kenoyer 1998:96), lan panggonan Indus Alamgirpur
ing Kali Hindon dumunung mung 28 km saka kutha Delhi (S.P. Gupta 1995:183).
Nganti dina iki, luwih saka 1,052 kutha lan papan padunungan wis ditemokaké,
utamané ing laladan Kali Ghaggar-Hakra lan anak-anak kaliné. Ing antara papan
padunungan mau klebu kutha-kutha Harappa lan Mohenjo-daro, uga Lothal,
Dholavira, Ganeriwala, lan Rakhigarhi. Amung 90-96 saka 800-an luwih panggonan
Lembah Indus kang dimangertèni sing kasil ditemokaké ing sadawaning Kali Sindu
lan anak-anak kaliné. Kali Sutlej, kang saiki minangka anak kali saka Kali
Sindu, ing jaman "Harappan" mili menyang Kali Ghaggar-Hakra, ing laladan ilèn
kang luwih akèh panggonan Harappan tinimbang kang ana ing sadawané Kali Sindu
(S.P. Gupta 1995: 183).

Kali Sindu ngisi dhasar muara (submarine fan) kang dumunung ing Segara Arabia,
kang dadi endhapan blethok nomer loro paling gedhé ing donya, watara 5 yuta km3
material kang dilorod saka tlatah pagunungan. Studi bab endhapan ing kali
nuduhaké yèn gunung-gunung Karakoram ing Pakistan lor minangka sumber utama
material endhapan, lan pagunungan Himalaya nomer panyumbang loro, akèh-akèhé
liwat ilèn kali-kali ing Punjab (ya iku, Ravi, Jhelum, Chenab lan Sutlej).
Analisis sedimèn saka Segara Arabia déning ahli géologi segara Peter Clift lan
Jerzy Blusztajn nuduhaké yèn sadurungé limang yuta taun kapungkur Kali Sindu ora
kahubung karo Kali-kali Punjab kang mili mangétan tumuju menyang Kali Gangga.
Naskah sadurungé, uga déning Peter Clift, nuduhaké yèn wedhi lan uyah saka Tibet
kulon tekan Segara Arabia wiwit 45 yuta taun kapungkur, nuduhaké ananing Kali
Sidu kuna wektu iku.



https://jv.wikipedia.org/wiki/James_Monroe

James Monroe (lair ing Westmoreland County, Virginia, 28 April 1758 – pati ing
New York, New York, 4 Juli 1831 ing yuswa 73 taun) ya iku Présidhèn Amérika
Sarékat kang kaping lima lan njabat kaping loro période kaprésidhènan ya iku
antarané taun 1817 nganti tekan 1825. Jeneng Monroe dadi misuwur amarga doktriné
kang dijenengi Doktrin Monroe, ya iku Monroe nyatakaké yèn bawana Amérika ora
olèh dijajah menèh déning nagara-nagara saka Éropah. Nalika jaman Présidhèn
Monroe, kamakmuran ana ing nagara iki, ya iku période perdamaian ing hubungan
manca nagara. Monroe ngetokaké pesen présidhèn nalika taun 1823, Amérika Sarékat
metu saka masalah Éropah lan kawicaksanan ing Amérika lan Éropah nuduhaké yèn
penutupan bisa mangaruhi.

James Monroe kapilih dadi présidhèn nalika taun 1817. Monroe mèlu dadi anggota
ana ing Parte Dhémokratik-Républikan. Nalika njabat présidhèn wakilé ya iku
Daniel D. Tompkins.

Monroe miwiti pamaréntahané kanthi mbentuk salah siji kabinèt paling kuwat ing
sajarah A.S. Dhèwèké nyingkiraké rasa kalaladanan nalika milih anggota-anggota
ing kabinèté. Kasil paling gedhé saka pamaréntahan James Monroe ya iku ana ing
urusan manca nagara. Wiwit pisanan dhèwèké duwé rasa simpati marang obahan
kamardikan ing nagara bagéyan jajahan Spanyol ing bawana Amérika lan péngin
sacepeté awèh pangakonan marang nagara - nagara anyar mau, nanging perkara mau
katundha, merga nalika iku Amérika Sarékat lagi nglakokaké perundhingan karo
Spanyol ngenani wewengkon Florida lan dhèwèké péngin yèn perundhingan iki gagal.



https://jv.wikipedia.org/wiki/James_Madison

James Madison (lair ing Port Conway, Virginia, 16 Maret 1751 – pati ing
Montpelier, Virginia, 28 Juni 1836 ing yuswa 85 taun) ya iku politikus Amerika
lan Presiden Amerika Serikat kaping-4 (1809–1817). James ya iku Bapak Pendiri
nagara Amerika Serikat. James Madison dilairake ing Port Conway, Virginia,
tanggal 16 Maret 1751. James sekolah jurusan ilmu kesusastraan, filsafat,
teologi lan dasar-dasar pemerintahan ing Universitas kang saiki dikenal dadi
Universitas Princeton, New Jersey. Sakwise lulus saka universitas, James banjur
nerusake pelajarane babagan ukum lah filsafat ana ing ngomah. Sakdurunge njabat
presiden, James wis duwé pangalaman kang akèh lan pengalamane uga duwé kesan,
salah sijine ya iku ; ketua panitia revolusioner ing Virginia, anggota delegasi
Konvensi Virginia kang ngusulake supaya dibentuk Kongres Kontinental, dadi
anggota kongres kontinental lan melu gawé lan ngesahake ke-10 amandemen pisanan
saka Konstitusi Amerika. Amandemen iki banjur dikenal dadi Piagam Hak-Hak Azazi,
kang isine kayata, njamin kebebasan pers lan kebebasan ngomong ing Amerika
Serikat. Merga peranane nyusun lan ngesahake Konstitusi Amerika Serikat, mula
banjur James Madison dikenal dadi "Bapak Konstitusi". Saksuwene Konvensi
penyusunan konstitusi, saben dina James Madison gawé cathetan paling penting
ngenani kegiatan - kegiatan konvensi kasebut.James Madison asale saka partae
Democratic-Republican, nalika njabat James dikancani déning wakil presiden
Elbridge Gerry.



https://jv.wikipedia.org/wiki/Gr%C3%A9ja_Ortodoks

Gréja Ortodoks, iku dhénominasi gréja Kristen sing pandhèrèk utamané ana ing
Éropah Wétan lan laladan pesisir wétan Laut Tengah. Saliyané iku, Gréja Ortodoks
uga ana ing India, Jepang, lan saiki uga ing Indonésia.

Gréja Ortodoks Wétan, sacara resmi disebut Gréja Katulik Ortodoks[note 1] lan
asring disebut minangka Gréja Ortodoks, iku Gréja Kristen paling gedhé nomer
loro ing donya, kanthi gunggung pandhèrèk watara 225–300 yuta, utamané ing Wétan
lan Éropah Kidul-wétan lan Wétan Tengah. Iki arupa dhénominasi agama sing
mayoritas saka populasi ing Rusia, Belarus, Ukraina, Moldova, Georgia, Romania,
Serbia, Montenegro, Makedonia, Bulgaria, Yunani, lan Siprus; populasi minoritas
sing signifikan ana ing Lebanon, Yordania, lan Suriah. Iki mulangaké yèn Gréja
sing Siji, Suci, Katulik, lan Apostolik didegaké déning Yésus Kristus lan para
Rasulé watara 2,000 taun kepungkur.

Gréja Ortodoks kasusun saka sapérangan lembaga gréjawi kanthi
pamaréntahan-dhéwé, sacara geografis lan nasional sing béda nanging tunggal
téologis. Saben lembaga pamaréntahan-dhéwé (utawa otosefalus), asring nanging
ora mesthi nyakup sawijining nagara, dituntun déning sawijining Sinode Suci sing
tugasé, ing antarané, ya iku kanggo nglestarèkaké lan mulang karasulan lan
tradhisi patristik lan pratik gréja kagandhèng. Kayadéné Gréja Katulik Roma,
Komuni Anglikan, Greja Asiria Wétan, Ortodoks Oriental lan sapérangan gréja
liyané, uskup Ortodoks nlusuri silsilahé marang para rasul liwat proses
panggantian apostolik.

Adhedhasar gunggung umat, Ortodoksi Wétan iku komunitas Kristiani paling gedhé
kaloro ing donya sawisé Gréja Katulik Roma. Èstimasi paling umum ngenani
gunggung umat Kristen Ortodoks Wétan ing saindhenging donya kisarané watara
225-300 yuta jiwa . Ortodoksi Wétan iku agama tunggal paling gedhé ing Belarusia
(89%), Bulgaria (86%), Républik Siprus (88%), Georgia (89%), Yunani (98%),
Républik Makedonia (70%), Moldova (98%), Montenegro (84%), Romania (89%), Rusia
(88%), Serbia (88%), lan Ukraina (83%). Ortodoksi Wétan uga arupa agama dhominan
ing Républika Srpska (92%) èntitas ing Bosnia lan Herzegovina, sarta agama
dhominan ing Kazakhstan Lor (48% saka populasi Kazakhstan). Saliyané iku, ana
uga sapérangan gedhé komunitas Ortodoks ing Afrika, Asia, Australia, Amérika
Lor, lan Amérika Kidul.



https://jv.wikipedia.org/wiki/G-20

G-20 utawa Kelompok 20 nagara-nagara ékonomi gedhé iku klompok 19 nagara kanthi
ékonomi gedhé ing donya ditambah Uni Éropah. Sacara resmi, G-20 dijenengaké The
Group of Twenty (G-20) Finance Ministers and Central Bank Governors utawa
Klompok Rongpuluh Mentri Kauangan lan Gubernur Bank Sentral. Klompok iki
dianakaké taun 1999 minangka forum sing sacara sistematis ngimpun
kakuwatan-kakuwatan ékonomi maju lan temuwuh kanggo ngrembug isu-isu utama
ngenani ékonomi donya. Patemon pisanan G-20 lumangsung ing Berlin, 15-16
Desember 1999 lan sing dadi tuwan omah menteri kauangan Jerman lan Kanada.

Latar mburi pambentukan forum iki diwiwiti anané Krisis Kauangan 1998 lan panemu
sing muncul ing forum G-7 ngenani kurang efektif-é patemon iku yèn ora ngajak
kakuwatan-kakuwatan ékonomi liya supaya kaputusan-kaputusan sing digawé nduwèni
prabawa sing luwih gedhé lan ngrungokaké kepentingan-kepentingan sing mbokmanawa
ora kacakup jroning klompok ciliki iku. Klompok iki ngimpun mèh 90% GNP donya,
80% total dol tinuku donya lan rong protelon padunung donya.

G-20 ora nduwèni staf tetep. Kursi ketua dirotasi ing antara anggota-anggotané
lan diwengku déning Troika sing anggotané telu anggota: ketua taun lumaku, ketua
taun kapungkur, lan ketua taun sabanjuré. Sistem iki pinilih kanggo njamin
kesinambungan kagiatan lan pangelolaan. Ketua taun lumaku mbuka sekretariat ora
tetep sing buka mung sajroning masa tugasé.

Sebagéan gedhé anggota ya iku nagara-nagara kanthi purchasing power parity
paling gedhé lan sethithik modifikasi. Walanda, Polen, lan Spanyol, sing klebu
big 20, diwakili déning Uni Éropah. Iran lan Taiwan ora diilokaké. Thailand uga
ora diilokaké, senadyan posisiné sadhuwuring Afrika Kidul.

Patemon G-20/G-20 Summits of Financial Ministers dianakan setaun sepisan ing
nagara sing dadi anggota G-20. Patemon G-20 pisanan dianakaké ing Berlin,Jerman
taun 1999. Indonesia bakal dadi tuwan omah patemon G-20 ing taun 2013.



https://jv.wikipedia.org/wiki/Debian

Debian iku sawijining proyèk pangembangan saka mardika, sistem operasi lengkap
kang digawé gotong-royong bebarengan déning para sukarelawan sadonya. Gampané,
Debian iku salah sawijining distro Linux sing nganggo jeneng resmi Debian
GNU/Linux.

Debian kondhang amarga ngresepi filsafat Unix lan piranti empuk mardika, lan lan
akèhing pilihan — gagrag paling anyar ngandhut luwih saka 18.000 paket piranti
empukkanggo 7 (pitung) arsitektur komputer, sumrambah seka arsitektur ARM sing
lumrah tinemu ing sistem katanem (embeded system) lan IBM eServer zSeries
arsitektur mainframe nganti sing lumrah manèh kaya arsitektur Intel x86 lan AMD
x86-64 sing ana ing komputer pribadi (personal computer). Debian GNU/Linux iku
uga dadi lelandhesané sawetara distribusi, klebu Knoppix, Linspire, lan Ubuntu.

Debian uga kawentar amarga sistem pangaturan paket (package management system)
(utamané APT), sing migunakaké pangaturan sing kenceng kanggo njaga kualitas.
Debian sinengkuyung déning derma liwat Software in the Public Interest, Inc.,
sawijining organisasi nirlaba organisasi sing mayungi proyèk piranti empuk
mardika.

Distribusi Debian kabiwarakaké pisanan ing 16 Agustus 1993 déning Ian Murdock,
sing banjur dadi mahasiswa ing Purdue University. Murdock nyebut sistemé iku
"Debian Linux Release".

Ing Debian Manifesto, Murdock ngajab supaya digawee distribusi sing kagulawentah
ing pangrasa tinarbuka, rasa sejatining Linux lan GNU. Jeneng "Debian" iku
gabungan seka jeneng pisanan pacaré (saiki dadi bojoné) "Debra" karo jeneng
dhèwèké ("Ian"). Ing sabanjur, Debian kaucap sesambungané silabel ingpangrasa
Inggris Amerika: /'dɛbiən/.

The Debian Project grew slowly at first and released its first 0.9x versions in
1994 and 1995. The first ports to other architectures were begun in 1995, and
the first 1.x version of Debian was released in 1996. In 1996, Bruce Perens
replaced Ian Murdock as the project leader. In the same year, fellow developer
Ean Schuessler suggested that Debian establish a social contract between the
project and its users. Perens distilled the resulting discussion on Debian
mailing lists into the Debian Social Contract and the Debian Free Software
Guidelines, defining fundamental commitments for the development of the
distribution. He also initiated the creation of the legal umbrella organization
Software in the Public Interest.

Bruce Perens left in 1998 before the release of the first glibc-based Debian,
2.0. The Project proceeded to elect new leaders and made two more 2.x releases,
each including more ports and more packages. APT was deployed during this time
and the first port to a non-Linux kernel, Debian GNU/Hurd, was started as well.
The first Linux distributions based on Debian, Corel Linux and Stormix's Storm
Linux, were started in 1999. Though no longer developed, these distributions
were the first of many distributions based on Debian.

In late 2000, the Project made major changes to archive and release management,
reorganizing software archive processes with new "package pools" and creating a
testing branch as an ongoing, relatively stable staging area for the next
release. Also in that year, developers began holding an annual conference called
Debconf with talks and workshops for developers and technical users.

On 6 Februari 2011 the Debian Project announced the official release of Debian
GNU/Linux version 6.0, codenamed "squeeze".

Software packages in development are uploaded to project branches named unstable
(alias sid) and experimental. Software packages uploaded to unstable are
normally stable versions released by the original upstream developer, but with
packaging and other Debian-specific modifications introduced by Debian
developers that may be new and untested. Unstable software or software otherwise
not ready for the unstable branch is typically placed in experimental.

After a version of a software package has remained in unstable for a certain
length of time (depending on the urgency of the software's changes), that
package is automatically migrated to the testing branch. The package's migration
to testing occurs only if no serious (release-critical) bugs in the package are
reported and if other software needed for package functionality qualifies for
inclusion in testing.

Since updates to Debian software packages between official releases do not
contain new features, some choose to use the testing and unstable branches for
their newer packages. However, these branches are less tested than stable, and
unstable doesn't receive timely security updates. Starting September 9th, 2005 a
testing security team provides security updates. In particular, incautious
upgrades to working unstable packages can sometimes seriously break software
functionality.

After the packages in testing have matured and the goals for the next release
are met, the testing branch becomes the next stable release. The latest stable
release of Debian (squeeze) is 6.0. It was released on 6 Februari, 2011.

Currently, the project includes more than a thousand developers. Each of them
sustains some niche in the project, be it package maintenance, software
documentation, maintaining the project infrastructure, quality assurance, or
release coordination. Package maintainers have jurisdiction over their own
packages, although packages are increasingly co-maintained. Other tasks are
usually the domain of smaller, more collaborative groups of developers.

The project maintains official mailing lists and conferences for communication
and coordination between developers. For issues with single packages or domains,
a public bug tracking system is used by developers and end-users both.
Informally, Internet Relay Chat channels (primarily on the OFTC and freenode
networks) are used for communication among developers and users as well.

Together, the Developers may make binding general decisions by way of a General
Resolution or election. All voting is conducted by Cloneproof Schwartz
Sequential Dropping, a Condorcet method of voting. A Project Leader is elected
once per year by a vote of the Developers; in April 2007, Samuel Hocevar was
voted into this position, succeeding Anthony Towns. The Debian Project Leader
has several special powers, but this power is far from absolute and is rarely
utilized. Under a General Resolution, the Developers may, among other things,
recall the leader, reverse a decision by him or his delegates, and amend the
constitution and other foundational documents.

Perhaps a more important person to Debian than the Leader is the Release
Manager, who sets goals for the next "stable" release, supervises the process,
and makes the final decision as to when to release.

A list of many important positions in the Debian Project is available at the
Debian organization web page.

The Debian Project has a steady influx of applicants wishing to become
Developers. These applicants must undergo an elaborate vetting process which
establishes their identity, motivation, understanding of the Project's goals
(embodied in the Social Contract), and technical competence. More information on
the "New Maintainer" process is available at the Debian New Maintainer page.

Debian Developers may resign their positions at any time by orphaning the
packages they were responsible for and sending a notice to the developers and
the keyring maintainer (so that their upload authorization can be revoked).

Periodically, a package maintainer makes a release of a package by uploading it
to the "incoming" directory of the Debian package archive (or an "upload queue"
which periodically batch-transmits packages to the incoming directory). Package
uploads are automatically processed to ensure that the upload is well-formed
(all the requisite files are in place) and that the package bears the digital
signature -- produced with OpenPGP-compatible software -- of a Debian developer.
All Debian developers have public keys. Packages are signed to be able to reject
uploads from hostile outsiders to the project, and to permit accountability in
the event that a package contains a serious bug, a violation of policy, or
malicious code.

If the package in incoming is found to be validly signed and well-formed, it is
installed into the archive into an area called the "pool" and distributed every
day to hundreds of mirrors worldwide. Initially, all package uploads accepted
into the archive are only available in the "unstable" suite of packages, which
contains the most up-to-date version of each package.

As of Februari 2011, the latest stable release is version 6.0, code name
squeeze. When a new version is released, the previous stable is labeled
oldstable; currently, this is version 5.0, code name lenny.

In addition, a stable release gets minor updates (called point releases) marked,
for example, like 3.1r1.

Debian has made the following major stable releases (with code names and release
dates):

The code names of Debian releases are names of characters from the movie Toy
Story.

The unstable, developmental distribution is nicknamed sid, named after the
emotionally unstable next-door neighbour boy who destroyed toys on a regular
basis from the first Toy Story.

The Project describes itself as creating a "Universal Operating System" and
several ports of all userland software to various operating system kernels are
under development:

The Debian system provides more than 18,700 precompiled packages. Since the
stable release has been through a rigorous release cycle, the system and
packages are stable. Since the rigor of the release cycles can take some time,
one technical criticism of Debian is that, the released stable branch can become
too old for those on the bleeding edge. Almost three years elapsed between
Debian 3.0 and Debian 3.1. Although Debian 4.0 was announced for December 2006
(a mere 18 months after the release of 3.1) it was released on April 8 2007.
This criticism is countered to some degree by the existence of:

Documents using the GNU Free Documentation License with sections that the author
does not permit to be altered or removed are considered non-free by Debian. In
such cases, the software or documentation may be obtained from third-party
sources or from the auxiliary non-free section of Debian fileservers, or there
may be alternative software in the Debian distribution that serves the same
purpose. For example, the proprietary Adobe Acrobat reader is not distributed by
Debian, but other free PDF readers are, and the Acrobat reader can be downloaded
from Adobe and installed manually on a Debian system.

The Debian Project is criticized by some in the free software community for
making available certain proprietary software in the non-free section, rather
than excluding it entirely. Similarly, Debian has in the past included free
packages with non-free components in its main distribution, but now separates
software such as proprietary device drivers in the Linux kernel.



https://jv.wikipedia.org/wiki/Cicero

Marcus Tullius Cicero (basa Latin klasik uniné [ˈkikeroː], biasané uniné
/ˈsɪsəroʊ/ jroning basa Inggris; 3 Januari, 106 SM – 7 Desember, 43 SM) iku
sawijining nagarawan Romawi, ahli hukum, èlmuwan pulitik, lan filsuf. Cicero
dianggep salah siji ahli pidhato (orator) kang paling pinter ing Roma, lan uga
seniman prosa.

Cicero biasané dianggep salah siji pamikir budaya Romawi kang komplit lan sarwa
bisa (versatile) lan tulisané dadi tuladha (paragon) tumrap Latin klasik. Cicero
ngenalaké bab Romawi jroning pamikiran utama ing filsafat Yunani lan ngripta
kosa kata ing filsafat Latin. Minangka ahli pidhato kang ngédap-édapi lan ahli
hukum kang suksès, Cicero mbokmanawa mikir yèn karir pulitiké minangka prèstasi
kang paling wigati. Ananging, dina iki Cicero luwih diregani utamané saka
tulisané bab humanisme filsafat lan pulitik. Layang-layangé kang akèh banget,
akèh-aké ditujokaké marang mitrané: Atticus, nduwèni prabawa kang khusus, lan
ngenalaké seni nulis layang tumrap budaya Éropah. Cornelius Nepos, panulis
biografi Atticus saka abad ka-1 SM, nyathet yèn layangé Cicero marang Atticus
ngandhut rincian "bab katundhukan / kacendherungan (inclination) para pamimpin,
kasalahan / tanggung jawab (faults) para jendral, lan revolusi jroning
pamaréntahan", kang para pamacané ora pati butuh bab sejarah mangsa kasebut.



https://jv.wikipedia.org/wiki/Chicago,_Illinois

Chicago iku kutha paling gedhé ing negara bagéyan Amérika Sarékat Illinois,
didegaké tanggal 12 Agustus 1833. Misuwur kanggo peternakan lan area indhustriné
sing kasebar, pelabuhané sing strategis ing Tlaga Gedhé, posisiné minangka pusat
jaringan KA paling wigati ing AS bagéyan lor, lan semangaté sing ora mati-mati
sakwéné Kobongan Gedhé 1871. Uga ditepungi kanthi sastrawan misuwur kayadéné
Saul Bellow, Gwendolyn Brooks, Carl Sandburg, lan Theodore Dreiser, sarta
arsitèktur kelas donyané sing diasilaké para master kayadéné Frank Lloyd Wright.

Ukuran Chicago saiki -± 762 mil2 (1.973 km2)- ngrembaka saka pos perdagangan ing
kéné déning John Kinzie taun 1796.

Gedhung sundhul langit sing dikuwataké déning baja asal saka Chicago. Gedhung
Asuransi Omah Chicago rampung diwangun (1885) lan 9 taun sabanjuré, 21 gedhung
diwangun kanthi dhuwur ±12-16 tingkat. Tuwuh dadi kutha misuwur abad 19 amarga
panggonan lan posisi wigatiné minangka pusat transportasi, Chicago ditunjuk
nyelenggarakaké Ekspo Kolumbia Donya 1893, ngalahaké NYC lan Washington DC.

Sakwéné mangsa pelarangan 1920an, Chicago misuwur amarga para boss organisasi
kajahatané kayadéné Al Capone sing ngendhalèkaké bisnis lan sok-sok pulitik.
Merangi mafia ateges siap ngadhepi tindak kekerasan, lan pendhudhuké nyeksèkaké
kanthi waspada nalika kakejian ningkat, lan puncaké ing manéka prastawa kayata
Pembantaian Dina Valentine 1929. Wektu iku, kutha iki nglakoni urip kanthi musik
lan werna, ndhelik ing kedai MiRas papan wanita dansa lan dhuwit mili kaya
banyu.

Chicago arupa pangkalan sebagéyan klompok téater ing Amérika, klebu Kutha Kaloro
lan Institut Seni Chicago.

Walikuthané akèh sing narik kawigatèn nasional kayata Richard J. Daley sing
nguwasani pulitik ing Chicago pirang-pirang dekade nganti patiné taun 1976, nuli
putrané sing kuwasa ing dekade sabanjuré.



https://jv.wikipedia.org/wiki/Buwana

Buwana ya iku dharatan amba kang bagèyan tengahé asipat garing merga ora kena
prabawa saka angin laut kang lembab. Buwana iku dharatan ing permukaan bumi sing
jembar banget, umum diarani kontinèn. Jaman saiki ana 5 buwana ing permukaan
bumi ya iku: Asia, Afrika, Amerika, Australia lan Éropah ning pembagian iku erat
kaitane kaliyan pasebaran penduduk, padhahal nék didelok saka fisiké, buwana
Amerika iku ana Amérika Kidul lan Amérika Lor, uga ana buwana Antartika.

Miturut Alfred Wagner, ilmuwan saka Jerman kang nemokaké téori babagan
pembentukan buwana, sadurunge jaman Karbon (+- 300 juta taun kepungkur), kabèh
buwana sing ana saiki nggabung dadi siji kang sinebut Buwana Pangea. Buwana
Pangea banjur pecah dadi 2, ya iku Buwana Laurasia lan Buwana Gondwana. Pecahé
buwana Pangea iki kedadeyan sawetara 135 juta taun kepungkur. Banjur Buwana
Laurasia sebelah kulon obah ngadoh mangalor, ngadohi buwana Gondwana kang akhiré
dadi Buwana Amerika Utara. Déné buwana Gondwana ning kidul pecah dadi patang
bagéyan, ya iku:

Bagéyan paling cilik sing bagéyan wètan terus obah ning lor wetan lan dadi
India.



https://jv.wikipedia.org/wiki/Botswana

Botswana /bɒtˈswɑːnə/, resminé Républik Botswana (basa Tswana: Lefatshe la
Botswana), iku sawijining negara sing kakurung dharatan dumunung ing Afrika
Kidul. Wargane nyebut dhèwèké minangka Batswana (tunggal: Motswana). Biyèn
protèktorat Britania Bechuanaland, Botswana ngadopsi jeneng anyaré sawise
mardika ing Persemakmuran tanggal 30 September 1966. Wiwit iku, Botswana nganut
kuwat tradisi démokrasi perwakilan stabil, karo rékor konsistèn pamilihan umum
démokratis kang ora pedhot.

Botswana iku topografiné rata, karo nganti 70 persèn saka wilayahé yaiku Gurun
Kalahari. Negara iki wewatesan karo Afrika Kidul ing sisih kidul lan
kidul-wétan, Namibia ing sisih kulon lan lor, lan Zimbabwé ing sisih lor-wétan.
Wewatesané karo Zambia ing sisih lor cedhaké Kazungula wis ditetepake kanthi ora
apik nanging paling dawa sawetara atus meter.

Negara ukuran sedhengan mung liwat 2 yuta wong, Botswana iku salah siji negara
paling arang pedunungé ing donya. Watara 10 persen pedunung urip ing kutha
krajan lan kutha paling gedhé, Gaborone. Biyèné siji negara paling miskin ing
donya—PDB per kapitané kira-kira US$70 saben taun ing pungkasan taun
1960-an—Botswana wis wiwit ngrubah awaké dhéwé dadi salah siji ékonomi paling
cepet tuwuh ing donya. Ékonomi didominasi dening pertambangan, sapi, lan
pariwisata. Botswana nduwé PDB (paritas daya tuku) per kapita watara $18.825 per
taun as of 2015[update], salah siji saka paling dhuwur ing Afrika. Pendhapatan
nasional brutoné kang dhuwur (miturut sapérangan prakiraan paling gedhé kaping
papat ing Afrika) menehi negara iki standar urip kang andhap asor lan Indhèks
Pangembanging Manungsa paling dhuwur ing Afrika Sub-Sahara bawana.

Botswana iku anggota Uni Afrika, Komunitas Pembangunan Afrika Kidul,
Persemakmuran lan PBB. Negara iki salah siji negara kang paling parah kena
epidemi HIV/AIDS. Tingkat pati amarga AIDS utawa sebab gegandhèngan-AIDS wis
mudhun banget (57%) saka 2005 nganti 2013Rp. 27 lan gunggung infèksi anyar ing
bocah uga wis mudhun.Rp. 38 Éwadéné suksès ing program kanggo nggawé pangobatan
kasedhiya kanggo wong sing kainfèksi, lan kanggo ngajari pendhuduk umum bab
carané kanggo mungkasi panyebaran HIV AIDS, gunggung wong kang nduwe AIDS
munggah saka 290.000 ing taun 2005 dadi 320.000 ing 2013.Rp. A20 Senadyan alasan
iki kanggo pangarep-arep, Botswana tingkat katelu paling dhuwur tingkat
prévalènsi HIV AIDS, kacarita ing 2014.



https://jv.wikipedia.org/wiki/Bayi

Bayi inggih punika manungsa ingkang nembe mawon miyos ngantos yuswa 12 sasi,
ananaing boten wonten watesan pasti. Miturut Psikologi, Bayi inggih punika
periode parkembangan antawisipun miyos ngantos 18 utawi 24 sasi. Masa bayi
inggih punika masa ingkang gumantung sanget kaliyan tiyang dhewasa. Kathah
kagiyatan psikologis ingkang kadadosan minangka wiwitan kadasta basa, pamikiran
simbolis, koordinasi sensorimotor, saha gladhen sosiyal. Wonten ing masa punika
bayi kaperang dados kalih, kapejahan neonatal ( kapejahan ing 27 dinten sepindha
miyos, saha post-neonatal (sasampunipun 27 dinten). Bayi dipun paringi panganan
lumantar susu industri kusus. Bayi kagungan pamikiran nyedot, ingkang damel
piyambakipun saged nyedot susu saking Prembayun. Menawi ibu boten saged nyosoni,
saged dipun gantos kanthi formula bayi ingkang biyasa dipun ginakaken wonten ing
nagari kulon. Ing nagari sanés wonten jasa sewa perawat basah(wet nurse) kanggé
nyosoni bayi kasebut. Bayi boten saged ngatur pambuangan kotoranipun, pramila
dipun ginakaken popok. Popok ingkang dipun ginakaken bayi saged awujud popok
saking jarit biyasa utawi popok ingkang sekali ageman (diapers). Sapunika popok
sekali ageman asring dipun ginakaken amargi praktis ugi boten ngrepotaken,
ananging wonten prekawis saking popok sekali ageman inggih punika prekawis ruam
popok. Kulit bayi ingkang sensitif asring katutup saha éwed ambékan saéngga
mungkinaken kawontenanipun perkawis ruam saha iritasi kulit bayi. Menawi boten
dipun tangani nyebabaken peradangan kulit bayi saha infeksi.

Salah satunggaling faktor punika kekirangan gizi, rikala nggarbani Ibu kedah
nyukupi asupan gizi supados janin kajaga kasarasanipun. Sanésipun, faktor usia
ibu ugi gegayutan kaliyan awratipun janin. Ibu ingkang usia remajasaha usia
inggilipun 40 taun biyasanipun ukuran bayi punika langkung andhap.



https://jv.wikipedia.org/wiki/Baya

Baya utawa kerep kasebut bajul (Jawa Kuna wuhaya) iku reptil sing awak'e gedhé
sing urip ing banyu. Sacara ilmiah, baya nyakup kabèh spesies kulawarga suku
Crocodylidae, klebu uga baya iwak (Tomistoma schlegelii). Senadyan mangkono
jeneng iki bisa uga sacara longgar kanggo nyebut ‘baya’ aligator, kaiman lan
gavial; ya iku krabat-krabat baya saka suku liya.

Baya umume manggon ana ing banyu tawar kayata kali, danau, rawa lan papan
panggonan kang teles, nanging ana uga kang manggon ana ing banyu payau kaya baya
muara. Pangonone baya kayata bangsa iwak, reptil lan mamalia, kandhang uga
mangan moluska lan krustasea gumantung spesiese. Baya kagolong kéwan purba, sing
ngalami evolusi sithik awit jaman dinosaurus.

Ana uga jeneng liyane baya, kaya dene buhaya (Sd.); buhaya (bjn); bicokok
(Btw.), bekatak, utawa baya kodhok kanggo ngarani baya kang nduwèni awak cilik
nanging lemu; senyulong, baya jolong-jolong (Mly.), utawa baya julung-julung
kanggo ngarani baya iwak; baya pandan, ya iku baya kang wernane ijo; baya
tembaga, baya kang wernane kuning semu soklat; lan liya liyane.

Akèh-akèhé baya kagolong jroning marga Crocodylus. Loro marga liya sing isih
urip anggota suku Crocodylia ya iku Osteolaemus lan Tomistoma, saben jinis
asipat monotipik.

Jinising baya kang ana ing Indonésia kapengkar minangka pitu spesies (utawa
subspesies) kang ditemukake ing sakubenge kapuloan Indonésia., yakni:



https://jv.wikipedia.org/wiki/Bathik

Bathik iku kasil kerajinan tèkstil ingkang ngginaaken malam (lilin) lan canthing
kanggo mènèhi motif utawa gambar ing kain. Bathik wis suwé ana, kurang luwih
kawit 2000 taun kepungkur. Asal tembung bathik ya iku ambathik saka tembung amba
lan titik (basa Jawa) sing maknané: nggambar utawa nulis.

Werna-werna utama bathik Jawa ya iku werna biru nila lan soklat. Celupan biru
lan soklat sing digabung kain putih iku dadi perlambang 3 déwa Hindhu (Siwa,
Wisnu, lan Brahma).

Bathik iku uga salah sawijining cara gawé rerupan ing bahan sandhangan. Kejaba
iku, bathik uga ngrujuk marang rong perkara. Sing sepisan, cara mernani (gawé
werna) kanthi migunakaké malam kanggo nulak werna ngresep ing kain. Ing
literatur Internasional, tèknik iki ditepungi kanthi peparab wax-resist dyeing.
Pangertèn kaloro ya iku kain utawa busana sing digawé kanthi migunakaké cara
kasebut, klebu kagunan motif-motif tartamtu sing khas.

Bathik Indonésia, kanthi midhangetaké sakabèhané tèknik, tèknologi, sarta motif
lan budaya sing gepok-sénggol, déning UNESCO wis ditetepaké dadi Warisan
Kamanungsan kanggo Budaya Lisan lan Ora Wujud Barang (Masterpieces of the Oral
and Intangible Heritage of Humanity) wiwit 2 Oktober, 2009.

Seni gawé kelir ing kain kanthi migunakaké malam iku tèknik lawas saka jaman
kuna. Panemon ing Mesir nuduhaké yèn cara iki wis ditemokaké ing abad ka-4 SM,
kanthi ditemokaké kain bungkus mumi sing dilapisi malam kanggo gawé pola. Ing
Asia, tèknik kaya bathik uga ditrapaké ing Tiongkok jaman Wangsa Tang (618-907)
sarta ing India lan Jepang jaman Periodhe Nara (645-794). Ing Afrika, tèknik
kaya bathik ditepungi Suku Yoruba ing Nigeria, sarta Suku Soninke lan Wolof ing
Senegal.

Ing Indonésia, bathik dipercaya wis ana wiwit jaman Majapahit, lan dadi populèr
nalika pungkasané abad XVIII utawa wiwitané abad XIX. Bathik kang diasilké ya
iku kabèh bathik tulis nganti wiwitané abad XX lan bathik cap nembé ditepungi
sakwisé ana Perang Donya I utawa taun 1920-an. Tembung "bathik" asalé saka basa
Jawa, nanging bathik ana ing Jawa ora kacathet sajarah metuné. G.P. Rouffaer
duwé pandhapat yèn tèknik bathik iki dimungkinaké ana lan ditepungaké saka India
utawa Srilangka nalika abad kaping 6 utawa kaping 7. Sakliyané iku, J.L.A.
Brandes (arkéolog saka Walanda) lan F.A. Sutjipto (arkéolog saka Indonésia) duwé
kapercayan yèn tradhisi bathik ya iku asli saka laladan kaya Toraja, Flores,
Halmahera, lan Papua. Wewengkon-wewengkon mau dudu wewengkon kang kena prabawa
saka Hindhuisme ananging bisa dingertèni yèn wewengkon mau duwé tradhisi kuna
kanggo gawé bathik.

G.P. Rouffaer uga nglapuraké yèn pola gringsing wis ditepungi wiwit abad kaping
12 ing Kediri, Jawa Wétan. Dhèwèké uga nyimpulaké yèn pola kaya mau iku mung
bisa digawé nganggo wewujududan kang jenengé canthing, mula dhèwèké banjur duwé
pendhapat yèn canthing ditemokaké ing Jawa ana ing jaman semono. Dhetil ukiran
kain kang mèh kaya pola bathik dianggo déning Prajnaparamita, ya iku ana ing
reca dèwi kawicaksanan buddhis saka Jawa Wétan abad kaping 13.

Dhetil klambi kang nampilaké pola sulur wit-witan lan kembang-kembang kang angèl
mèh kaya pola bathik tradhisional Jawa kang bisa ditemokaké jaman saiki. Iki
nudhuhaké yèn gawé pola bathik paling angèl lan mung bisa digawé nganggo
canthing wis ana ing Jawa wiwit abad kaping 13 utawa malah sadurungé iku uga wis
ana.

Legendha ana ing literatur Melayu abad kaping 17, Sulalatus Salatin nyritakaké
Laksamana Hang Nadim kang diwènèhi préntah déning Sultan Mahmud kanggo berlayar
menyang India kanggo golèk 140 lembar kain serasah kanthi pola 40 jinis kembang
ana ing saben lembaré. Merga ora bisa netepi wajib kang diwènèhké Sultan Mahmud,
dhèwèké banjur gawé dhéwé kain-kain mau. Nanging kapal kang dinggo banjur kèrem
ana ing lelaku bali lan mung bisa nggawa patang lembar kang ndadèkaké Sultan
kuciwa.

Ana ing literatur Éropah, tèknik bathik iki pisanan dicritaké ana ing buku
History of Java (London, 1817) tulisané Sir Thomas Stamford Raffles. Dhèwèké tau
dadi Gubernur Inggris ing tlath Jawa nalika jaman Napoleon saka Walanda. Taun
1873 saudagar Walanda Van Rijekevorsel mènèhi saklembar bathik kang olèh nalika
ana ing Indonésia marang Museum Etnik ing Rotterdam lan wiwitané abad kaping 19
iku bathik wiwit ana ing mangsa kajayané. Nalika dipamèraké ana ing Exposition
Universelle ing Paris taun 1900, bathik Indonésia ngagètaké publik lan seniman.

Bathik ya iku kerajinan kang duwé pangaji seni dhuwur lan dadi bagéan kang ora
bisa dipisahaké saka budaya Indonésia (khususé budaya Jawa). Wong wadon Jawa
jaman dhisik ndadèkaké ketrampilan ana ing babagan bathik dadi pagawéyan, dadi
ing jaman dhisik pagawéyan mbathik duwé kalungguhan kang èksklusif nganti
ditemokaké jinis "Bathik Cap" kang ana kamungkinan wong lanang bisa mlebu ana
ing pagawéyan mbathik iki. Ana pangecualian kanggo fénoména iki, ya iku bathik
pesisir kang duwé garis maskulin kaya kang ana ing motif bathik "Mega Mendhung",
bathik saka laladan pesisiran biasané dilakokaké denong para wong lanang.
Tradhisi mbathik wiwitané dadi tradhisi kang turun temurun, iku ndadèkaké sok
sok motif bathik bisa dingertèni yèn iku bathik saka kulawarga ngendi. Motif
bathik kang dinggo bisa nuduhaké statusé wong. Saiki ana motif bathik khusus
kang dinggo déning para kulawarga ing Kraton Yogyakarta lan Kraton Surakarta.
Bathik dadi salah siji warisan leluhur Jawa kang nganti saiki isih ana. Bathik
pisanan ditepungaké menyang nagara manca déning Présidhèn Soeharto, ya iku
nalika ana ing konfrènsi PBB.

Awalé bathik digawé ing sandhuwuré bahan kanthi werna putih sing kagawé saka
kapas sing diarani kain mori. Diwasa iki bathik uga digawé ing sandhuwuré bahan
liya kayata sutra, poliester, rayon lan bahan sintetis liyané.

Motif bathik dibentuk nganggo cuwéran lilin kanthi migunakaké alat sing diarani
canthing kanggo motif alus, utawa kuwas kanggo motif mawa ukuran gedhé, saéngga
cuwéran lilin mresep jroning serat kain. Kain sing wis dilukis nganggo lilin
banjur dicelup kanthi werna sing dikarepaké, biasané diwiwiti saka werna-werna
enom. Panyelupan banjur dilakokaké kanggo motif liya kanthi werna luwih tuwa
utawa peteng. Sawisé makaping-kaping ngliwati prosès pawernan, kain sing wis
dibathik dicelupaké menyang bahan kimia kanggo nglarutaké lilin.

Banji ya iku motif bathik kang isih dianggo déning bathik Banyumas kang digawé
kanthi motif gedhé lan wernané soklat utawa ireng sarta digawé sacara bedésan.
Bedésan ya iku salah sijiné cara nggawé bathik tanpa ngilangi lilin bathik ing
tengah-tengah prosèsé nggawé bathik kanthi prosès kang diwalik ya iku dicet ing
tèmbok lan dicelup soga, dicap klowong, dicelup wedel banjur dilorod.

Ceplokan utawa ceplok ya iku motif bathik kang ing njeroné ana gambar-gambar
kang wujudé bunderan, rosèt, lintang lan variasi liyané. Kanthi gambar kang ana
ing motif ceplokan iku isih ngandhut segi papat lan bunderan, semono uga motif
ceplok uga bisa digolongake ing motif géometris.



https://jv.wikipedia.org/wiki/Basa_Ibrani

Basa Ibrani (עברית, ‘Ivrit) iku basa Semitik saka rumpun basa Afro-Asia sing
saiki dipituturaké déning luwih saka 7 yuta jiwa ing Israèl lan sacacahing wong
sajeroning komunitas Yahudi saubenging donya. Ing Israèl, basa iki basa nagara
de facto lan salah sijining basa resmi. Basa resmi sijiné ya iku basa Arab. Ing
Israèl basa Ibrani dipituturaké déning mayoritas padunung nagara iki.

Intisarining Tanakh (Alkitab Ibrani תנ"ך) iku tinulis ing basa Ibrani Klasik,
lan akèh sing bentuké ditilasaké nganti saiki iku utamané dhialèk Ibrani Alkitab
sing naté berkembang sakiwa-tengené abad kaping 6 SM, nyedhaki Pangguwangan
Babilonia. Amerga iki basa Ibrani wiwit mbiyèn diarani Leshôn Ha-Kôdesh (לשון
הקודש), "Basa Kudus", déning wong-wong Yahudi.

Mayoritas para nimpuna basa sarujuk yèn sawisé abad kaping 6 SM, nalika
Kakaisaran Neo-Babilonia mbedhah Yerusalem lan ngguwang padunungé menyang
Babilon lan Sirus Agung, utawa Maharaja Pèrsi maringi idin pareng mulih, basa
Ibrani Alkitab sing katulis ing Alkitab ing panggunan sadina-dina diganti déning
dhialèk-dhialèk anyar Ibrani lan sawijining vèrsi lokal basa Aram. Sawisé abad
kaping 2, nalika Kakaisaran Romawi mbuwang padunung Yahudi saka Yerusalem lan
bagéan-bagéan nagara Bar Kokhba, basa Ibrani angangsur-angsur ilang ora dadi
basa sing dipituturaké manèh nanging tetep dadi basa sastra wigati.
Layang-layang, kontrak, dagang, sains, filsafat, kadhokteran, tembang, lan
undhang-undhang tetep tinulis ing basa Ibrani sing miwiti nyerep lan nyilih
tembung-tembung saka basa liya lan inovasi tembung anyar.

Basa Ibrani salawasé 2.000 taunan dadi basa tinulis waé sing digunakaké déning
komunitas Yahudi sadonya nganti dicoba digunakaké dadi basa lisan manèh ing
pungkasan abad kaping 19 ing Palèstina déning usahané Eliezer Ben-Yehuda,
sawijining aktivis Yahudi sing dudu nimpuna basa. Ben-Yehuda iku Zionis. Nalika
iku Palèstina sing kala semana sawijining propinsi Turki Ottoman, ditekani
wong-wong Yahudi sing ngungsi saka Éropah. Para pangungsi iki mituturaké basa
sing séjé-séjé, kayata basa Yiddish lan basa Rusia, dadi sawijining basa
panunggal diprelokaké.

Basa Ibrani banjur digunakaké manèh lan ditambah-tambahi tetembungan saka
basa-basa Éropah, utamané basa Rusia, basa Jerman, lan basa Prancis. Saliyané
iku utamané Ben-Yehuda uga nambah-nambahi tetembungan saka basa Arab sing isih
kerabat. Sawisé iku basa Ibrani dadi basa resmi ing Laladan Mandat Britania
Palestina ing taun 1921 karo basa Arab lan basa Inggris. Banjur ing taun 1948
nalika nagara Israèl diproklamasèkaké, basa Ibrani dadi basa resmi Nagara
Israèl.



https://jv.wikipedia.org/wiki/Badminton

Badminton utawa bulu tangkis iku ulah raga mawa rakèt sing dimainaké déning wong
loro (tumrap tunggal) utawa rong pasangan (tumrap gandha) sing silih
tetandhingan.

Mèmper karo tenis, badminton nduwèni tujuan nampèl bal permainan ("kok" utawa
"shuttlecock") ngliwati jaring supaya tiba ing bidang permainan lawan sing wis
ditemtoké lan ngupaya nyegah lawan nglakoni bab sing padha.

Lapangan badminton awangun pesagi dawa lan nduwèni ukuran kaya katon ing gambar.
Garis-garis sing ana nduwèni kandel 40 mm lan kudu awarna kontras karo warna
lapangan. Warna sing diprayogakaké kanggo garis ya iku putih utawa kuning.
Lumahing lapangan diprayogakaké kagawé saka kayu utawa bahan sintetis sing
empuk. Permukaan lapangan sing kagawé saka beton utawa bahan sintetik sing atos
ora diprayogakaké banget amarga bisa agawé cidra pemain. Jaring sing dhuwuré
1,55 m dumunung ana ing tengah lapangan. Jaring kudu awarna peteng kajaba lambé
jaring sing nduwèni kandel 75 mm kudu awarna putih.

Sacara tradhisional rakèt digawé saka kayu. Sabanjuré saka aluminium utawa logam
ringan liyané dadi bahan sing dipilih. Saiki, mèh kabèh rakèt badminton
profèsional digawé saka komposit serat karbon (plastik abalung grafit). Serat
karbon nduwèni kakuwatan hébat tumrap perbandingan bobot, kaku, lan mènèhi
perpindahan energi kinetik sing apik. Nanging, sawetara modèl sing luwih murah
isih migunakaké waja utawa aluminium kanggo sebagéyan utawa sakabèhané bahan
rakèt.

Manawa salah siji saka bagian sing paling diwigatèkaké jroning badminton ya iku
senar. Jinis senar béda nduwèni ciri-ciri tanggap sing béda-béda. Awèt orané
senar sacara umum uga béda-béda. Akèh-akèhé senar mawa katebalan 21 ukuran lan
diuntai kanthi ketegangan 18 nganti 30+ lb. Pilihan pribadi sang pemain nduwèni
peran sing utama jroning selèksi senar.

Kok iku bal sing dipigunakaké jroning ulah raga badminton, kagawé saka rangkaian
wulu banyak sing disusun mbentuk kerucut, kanthi pangkal awangun setengah bola
sing kagawé saka gabus. Jroning latihan utawa pertandingan ora resmi digunakna
uga kok saka plastik.

International Badminton Federation (IBF) diadegaké taun 1934 kanthi Inggris,
Irlandia, Skotlandia, Wales, Denmark, Walanda, Kanada, Selandia Anyar, lan
Prancis minangka anggota-anggota pelopor. India gabung minangka afiliat ing taun
1936. Jroning IBF Extraordinary General Meeting ing Madrid, Spanyol, September
2006, usulan kanggo ngowahi jeneng International Badminton Federation dadi
Badminton World Federation (BWF) ditampa déning kabèh 206 delegasi sing rawuh.

Ulah raga iki dadi ulah raga Olimpiade Musim Panas ing Olimpiade Barcelona taun
1992. Indonésia lan Korea Kidul antuk loro medhali emas taun iku.



https://jv.wikipedia.org/wiki/Badan_Koordinasi_Penanaman_Modal

Badan Koordinasi Penanaman Modal (basa Inggris: Investment Coordinating Board)
inggih punik Lembaga Pemerentah Non Departemen Indonésia ingkang gadhah tugas
kanggé ngrumusaken kawicaksanan pamarentah ing bidhang nandur modal, saé punika
saking lebet negeri utawi saking manca nagari. Badan punika dipunmadegaken wiwit
taun 1973, nggantosaken fungsi ingkang dipuntindakaken déning Panitia Teknis
Penanaman Modal ingkang dipunbentuk saderengipun ing taun 1968. Kanthi
dipuntemtokaken Undang- undang ngengingi Penanaman Modal ing taun 2007, BKPM
sampun dados satunggaling lembaga pamarentah ingkang dados koordinator ing
kawicaksanan nandur modal, saé punika koordinasi ing antawisipun instansi
pamaréntah, pamarentah kaliyan Bank Indonésia, saha pamarentah kaliyan
pamarentah dherah utawi pamarentah laladan kaliyan pamarentah laladan. BKPM ugi
dipunpitados dados badan advokasi kanggé para investor, tuladhanipun inggih
punika njamin boten wontenipun ékonomi kanthi beya ingkang inggil.

Struktur organisasi ing Badan Koordinasi Penanaman Modal kaperang dados mekaten:



https://jv.wikipedia.org/wiki/Archaea

Archaea (utawa Archea) iku sawijining klompok organisme sèl tunggal. Jenengé
asal saka Basa Yunani: αρχαία, "sing tuwa". Jeneng liya ya iku Archaebacteria.

Archaea iku wujudé cilik, arupa organisme sing prasaja. Wiwitan ditemokaké
jroning kahanan èktrim extremophile, nanging saiki dianggep umum jroning kandisi
sing biasa. Akèh sing bisa tahan urip ing suhu dhuwur banget (luwih saka 80 °C)
utawa cendhèk banget, utawa ing banyu sing asem, asin banget utawa banyu
alkalin. Sawetara ditemokaké ing geyser, black smoker, sumur lenga, lan ing
samodra sing jero. Riset anyar nemokaké archea sing mangan amonia ing lemah lan
banyu segara. Bab iki nuduhaké tansaya wigatiné peran archaea tinaimbang
sadurungé.

Archaea, Eukariota lan Baktèri dumunung ana ing karajan jroning sistem sing
béda-béda. Archaea, kayadéné baktèri, organisme sèl tunggal sing ora nduwèni
nukleus lan merga saka iku diklasifikasèkaké minangka prokariota — dikenal
minangka monera jroning lima karajan taksonomi.



https://jv.wikipedia.org/wiki/Annelida

Annelida utawa cacing gelang ya iku klompok cacing kanthi awak awujud
sègmèn-sègmèn. Annelida iku kéwan sing wis nduwèni rongga awak sejati (kéwan
selomata) sing struktur awaké paling prasaja. Tembung Annelida asalé saka basa
Yunani, ya iku tembung annulus sing tegesé cincin lan oidos sing tegesé bentuk.
Dadi, Annelida ya iku cacing sing bentuké cincin. Cacing iki urip ing banyu
tawar, banyu segara, lan ing dharatan.

Annelida nduwèni awak sing simetris bilateral. Dinding awaké kapérang dadi telu,
ya iku endoderm, mesoderm, lan ektoderm. Ing bagéyan jaba awak ditutupi lapisan
kutikula sing tipis. Ing lapisan jaba uga ana sèl sensoris utawa sèl panarima
rangsang. Awak Annelida simetri bilateral lan awujud sègmèn-sègmèn. Saben sègmèn
katon kaya cincin saéngga awak Annelida mèmper kaya rantaman cincin.

Dawa awak Annelida ya iku watara 1 mm nganti 3 m. Tuladha Annelida sing dawané
nganti 3 m ya iku cacing lemah sing ditemokaké ing Australia.

Annelida nduwèni sègmèn ing bagéyan jaba lan jero awaké. Antarané sègmèn siji
lan sègmèn liyané ana singgetané sing diarani septa. Pembuluh getih, sistem
èkskresi, lan sistem saraf ing antarané sègmen duwé gegayutan lan bisa nembus
septa. Rongga awak Annelida kaisi cairan sing mrabawani kanggo obahé Annelida.
Obahé Annelida uga njalari kontraksi otot. Ototé kawangun saka otot mubeng (otot
sirkuler) lan otot ndawa (otot longitudinal). Sistem pencernaan Annelida wis
jangkep, ya iku lambé, faring, esophagus, usus, lan anus. Cacing iki wis nduwèni
pembuluh getih, saéngga sistem peredaran getihé katutup. Getihé ngandhut
hemoglobin sing awerna abang. Pembuluh getih sing ngubengi esophagus nduwèni
struktur sing luwih ngotot. Pembuluh getih iki kanggo mompa getih menyang
saawak. Sistem saraf Annelida ya iku sistem saraf tangga tali. Ganglia utek
dumunung ing ngarepé faring ing bagéyan anterior awak. Ekskresi ditindakaké
déning organ ekskresi, ya iku nefridia, nefrostom, nefrotor. Nefridia ya iku
organ ekskresi arupa saluran, nefrostom ya iku corong sing ana siliané, lan
nefrotor ya iku pori-pori papan metuné regetan.

Akèh Annelida sing urip bébas, ana uga sing urip parasit kanthi cara nèmpèl ing
awak vertebrata kalebu manungsa. Annelida urip ing dhasar segara lan banyu
tawar. Sawatara jinis liyané urip ning lemah lan ing papan-papan sing lembab.
Ana uga Annelida sing urip ing luwangan lemah sing digawé dhéwé.

Réprodhuksi Annelida ya iku kanthi cara sèksual mbentuk gamèt. Sawatara jinis
Annelida bisa réprodhuksi asèksual ya iku kanthi cara fragmèntasi, banjur
nindakaké regenerasi. Organ kelamin jantan (testis) lan organ kelamin betina
(ovarium) ana sing mapan ing siji individu lan ana sing misah ing individu liya
(gonokoris).

Annelida kapérang dadi telung kelas, ya iku Polychaeta (cacing rambut akèh),
Oligochaeta (cacing rambut sithik), lan Hirudinea.

Polychaeta (basa Yunani, poly = akèh, chaetae = rambut kaku) ya iku Annelida
sing rambuté akèh. Awak Polychaeta dibedakaké dadi bagéyan sirah (prostomium)
karo mripat, anténa, lan sensor palpus. Polychaeta nduwèni sepasang struktur
kaya dayung diarani parapodia (tunggal = parapodium) ing saben sègmèn awaké.
Fungsi saka parapodia ya iku kanggo alat obah lan ngandhut pembuluh getih alus,
saéngga bisa uga kaya insang kanggo ambegan. Saben parapodium nduwèni rambut
kaku sing diarani seta sing kasusun saka kitin. Habitat Polychaeta ing segara.
Tuladha cacing iki ya iku Eunice viridis (cacing wawo) lan Lysidice oele (cacing
palolo) sing asring dikonsumsi wong-wong ing Maluku. Tuladha liyané ya iku
Sabellastarte indica (cacing kipas), Nereis virens, lan Marphysa sanguinea.

Oligochaeta (ing basa Yunani, oligo = sithik, cjaetae = rambut kaku) ya iku
Annelida sing rambuté sithik. Oligochaeta ora nduwé parapodia, nanging nduwèni
seta ing sègmèn awaké. Tuladha Oligochaeta sing kawentar ya iku cacing lemah.
Jinis cacing iki antara liya cacing lemah Amerika (Lumbricus terrestris), cacing
lemah Asia (Pheretima), cacing abang (Tubifex), lan cacing lemah raseksa
Australia (Digaster longmani). Oligochaeta mangan organisme liya sing urip ing
jero lemah kanthi cara ndhudhuk lemah. Cara ndhudhuk lemah iki bisa mawuraké
lemah. Mupangat liya saka cacing iki ya iku digunakaké kanggo bahan kosmetik,
obat, lan campuran pangan sing ngandhut protein dhuwur kanggo kéwan ingon-ingon.
Oligochaeta urip ing dharatan utawa ing banyu tawar, asifat hermafrodit, saéngga
ing jero awaké ana ovarium lan testis. Ing sawatara sègmèn, epidermise dadi
kandel sing banjur diarani klitellum. Nalika réprodhuksi, ing bagéyan klitellum
ngetokaké kokon. Kokon iki sing mengkoné netes dadi individu anyar. Déné
respirasi dilakokaké kanthi cara difusi liwat kabèh permukaan awaké.

Hirudinea ya iku kelas Annelida sing cacahé sithik. Kéwan iki ora nduwé
arapodium utawa seta ing sègmèn awaké. Dawa awak Hirudinea manéka werna, saka
1 cm nganti 30 cm. Awaké gèpèng kanthi pucuk anterior lan posterior lancip. Ing
anterior lan posterior ana alat kanggo ngisep sing gunané kanggo nèmpèl lan
obah. Hirudinea kalebu kéwan ektoparasit ing permukaan awak inangé. Inangé ya
iku vertebrata kalebu manungsa.

Hirudinea kalebu cacing sing ngisep getih. Déné sing kalebu kelas cacing iki ya
iku bangsané lintah. Tuladhané lintah ya iku (Hirudo medicinalis) lan pacèt
(Haemadipsa javanica). Lintah biasané urip ing laladan anyep, sadurungé ngisep
getih, lintah nyuntikaké zat anastesi utawa bius menyang awak mangsané. Saéngga
nalika diisep gatihé, mangsané ora krasa lara. Lintah uga bisa ngasilaké zat
antikoagulan (zat anti beku getih) sing diarani harudin. Anané zat antikoagulan
iki nyebabaké getih reget sing diisep ora mbeku. Lintah nduwèni alat isep sing
cacahé loro ing bagéyan anterior lan posterior. Kanggo nyegah supaya kita ora
dicokot utawa nalika dicokot lintah ya iku kanthi cara diwènèhi banyu mbako
utawa uyah, bisa uga awaké dilèlèti balsem utawa minyak kayu putih.



https://jv.wikipedia.org/wiki/Amerika_Serikat

Amérikah Sarékat (basa Inggris: United States of America) utawa biasané dicekak
dadi AS iku nagara fédheral sing wewengkoné ana ing Amérikah Lor lan Oséania.
Ditilik saka padunungé, nagara iki sing paling gedhé kaping telu sadonya sawisé
Républik Rakyat Cina lan India. Kutha krajan Amérikah Sarékat ya iku Washington,
DC. Amérikah Sarékat iku nagara adidaya. Nagara fédheral iki kasusun saka 50
nagara perangan. Saka 50 nagara bagéan iki, loro papané ana ing dharatan, banjur
saiki minangka èksklav ing sisih lor lan siji iku laladan kapulowan. Saliyané
iku Amérikah uga nduwé jajahan: Puerto Riko, Guam, Samoa Amérikah, Kapuloan
Mariana Lor, lan Kapuloan Virgin.

Amérikah Sarékat iku nagara dhémokrasi konstitusional kanthi sistem three-tier
lan institusi kehakiman kang bebas. Ana telung tataran ya iku tataran nasional,
nagara bagéyan lan pamaréntahan lokal yang duwèni badan legislatif sarta
eksekutif kanthi bidhang kuwasa dhéwé-dhéwé. Nagara iki migunakaké sistem
persekuthuan utawa federalisme ya iku arupa pambagéan kakuwasan ing antara
nagara pusat lan nagara bagéyan. Nagara pusat kuwasa marang sawetara prakara
kayata pancithakan dhuwit sarta kawicaksanan pertahanan. Nanging, nagara-nagara
bagéyan kuwasa nemtokaké hak lan undhang-undhang dhéwé-dhéwé kayata hak
ngguguraké bayi lan ukuman maksimal jroning undhang-undhang.

Siji èlemèn kang cetha ing Amérikah ya iku dhoktrin pambagéan kuwasa. Pasal 1
nganti 3 Konstitusi Amérikah, wis nggarisaké sacara rinci bab kuwasa-kuwasa
Nagara kang utama ya iku eksekutif, legislatif dan kehakiman. Checks and
Balances utawa kontrol lan kaseimbangan minangka siji ciri utama jroning nagara
Amérikah lan bab iki komplit banget saéngga ora ana siji cabang nagara kang duwé
kuwasa mutlak kanggo ngawal cabang kakuwasan liyané.

Ing nagara iki kabèh rakyat kang umuré wis ngancik 18 taun duwé hak milih.
Pemilu kanggo pamilihan presidhèn dianakaké saben patang taun sepisan lan sing
pungkasan ya iku ing sasi November 2004.

Saliyané Pemilu kanggo milih presidhèn, ana uga Pemilu paruh wektu, kang
dianakaké ing pertengahan mangsa jabatan presidhèn. Jroning pemilu iki kang
dipilih dudu presidhènn nanging kabèh anggota Dewan Perwakilan lan saprotelon
senator saka saben nagara bagéan. Pemilu iki pungkasan dianakaké ing tanggal 7
November 2006.

Nalika nyatakaké kamardikan Amérikah Sarékat, telulas koloni owah dadi
nagara-nagara bagéyan. Wiwitané nagara-nagara bagéyan iki nyawiji minangka
sawijining persekuthuan nanging banjur dadi nagara kang nyawiji. Taun-taun
sabanjuré, cacahing nagara bagéyan tansaya tambah kanthi mlebuné nagara-nagara
bagéyan ing tlatah kulon, panukon lemah lan pamekaran sawetara nagara-nagara
bagéyan kang wis ana. Saben nagara bagéyan dipérang jroning counties (kayadéné
kabupatèn), cities (kayadéné kuthamadya utawa kutha otonom) lan townships
(kayadéné kacamatan).

Amérikah Sarékat uga nduwèni laladan federal, Washington, DC, lan tanah jajahan
kayataPuerto Riko, Samoa Amérikah, Guam lan Kapuloan Virgin.

Uga duwèni iklim werna-werna gumantung kahanan geografis, wiwit saka iklim
tropis (panas lan garing ing mangsa panas, anget ing mangsa anyep) ing Florida
nganti tundra (anyep sadawaning taun) ing Alaska. Sebagéan nagara iki nduwèni
mangsa panas kang anget lan mangsa salju kang anyep. Sawetara bagéan AS, kayata
bagéyan California, nduwèni iklim Mediterrania.



https://jv.wikipedia.org/wiki/Am%C3%A9rika_Latin

Amerika Latin (Basa Portugis lan Basa Spanyol ipun América Latina, Basa Prancis
ipun Amérique Latine) inggih punika satunggiling tlatah ing Bawana Amérika ing
pundi Basa Roman, ingkang asalipun saking Latin (utaminipun Basa Spanyol lan
Basa Portugis), dados basa pengantar wicara ingkang utami. Amérika Latin bènten
sanget kaliyan tlatah Anglo-Amérika, ingkang basa wicara paling dominan basa
Inggris.

Aslinipun saking istilah pulitik, Amérique latine ingkang dipun wiwiti déning
Kaisar Prancis Napoleon III, ingkang nyebataken Amérique latine lan Indochine
minangka sasaran kanggé ekspansi salami piyambakipun kuwaos.

Tabel ing ngandhap punika nedahaken manéka werni klompok ras lan persèntasenipun
ing negari-negari Amérika Latin, kajawi Bonaire, Curaçao, Guyana Prancis,
Guadeloupe lan Martinique.

Basa Spanyol minangka basa ingkang paling dominan ing negari-negari Amérika
Latin, déné Basa Portugis kaanggé ing negari Brasil,minangka basa resmi lan basa
nasional.. Basa Perancis ugi dipun ginaaken wonten sawetawis negari alit, wonten
Caribbean, lan wonten ing Guyana Prancis. Basa Walandi minangka basa resmi ing
sawetawis pulo-pulo Karibia lan ing Suriname; senaos makaten amargi Basa Walandi
kagolong Basa Jerman, pramila tlatah punika umumipun boten dipun anggep klebet
tlatah Amérika Latin.

(a) Estimasi (b) Proyèksi (c) Angka saking Kantor Statistik Nasional Kuba,
ingkang dipun évaluasi déning ECLAC

Data dipun pendhet saking The CIA World Factbook</ref> Wonten warsa ingkang
sami, Brazil nggadhahi Gross Domestic Product (GDP) nominal ingkang paling ageng
inggih punika 1,067,706 yuta USD, sementawis Chili gadhah nominal GDP per capita
paling ageng, 8,864 USD. Dipun owahi dados purchasing power parity (PPP) boten
nganggé aji liron (exchange rate) nominal, Brasil tetep paling ageng, inggih
punika 1,701,183 yuta USD, sementawis Argentina gadhah GDP per capita paling
inggil ing PPP = 15,937 USD.



https://jv.wikipedia.org/wiki/Akkadia

Akkadia sapunika dinasti kakekaisaran ingkang wonten tlatah Mesopotamia,
sejarahipun dipun milai taun 2350 SM. Dinasti punika kalogong dinasti ingkang
kapisan wonten tlatah Mesopotamia ( ananging tasih dipunteliti, tasih rumiyinan
dinasti Akkadia punapa dinasti Sumeria). Amergi data ingkang boten cekap, boten
saged dipunjlentrehaken abasa pundi ingkang ngriyini, abasa Akkadians utawi
abasa Semit. Sistem pamarintahanipun dipun sebat Akkadians, nama kasebut
dipunpendhet saking nama kutha Akkad, ingkang dipundadosaken raja Sargon tlatah
pamarintahan (tlatah punika dereng gambalang wonten pundi, ananging menawi boten
klentu tlatah punika wonten lepen Efrat watara Sippr kaliyan Kish). Jeneng Akkad
dipungandhengaken kaliyan kelompok penduduk ingkang maju bareng kaliyan bangsa
Sumeria. Akkadia punika ugi dados basa ingkang dipunginakaken sarta dados neraca
peradaban seni. Jeneng Akkadia dipanggihi wonten sumber-sumber ingkang kaserat
wonten catethan sejarah abad ka-27. Asma-asma para ahli Torèt saking Akkadia uga
dipunpanggihi wonten arsip Tall Abu Salabikh, caketipun Nippur wonten Babel
pusat. ananging cathetan punika sinkron kaliyan cathetan ingkang dipungadhahi
tiyang-tiyang saking Shuruppuk.

Wonten sejarah abasa, abasa Akkad angsal prestise sastra ingkang andadosaken
abasa kasebut sami kaliyan abasa Sumeria Dipunsebapaken ugi amerga garnisum
Akkadia(skrip) ingkang wonten tlatah Susa. Seni plastik, Seni grafis, ugi seni
patung ingkang ingkang dados pamujaan kanthi segel silider saged sampurna,
tèknologi pertanianipun ugi sampun maju. Pamerintahan Akkad ingkang dipunpimpin
lima raja sapunika dipunanggep pamerintahan ingkang paling produktif wonten
sejarah Mesopotamia. Ananging pasukan separatis boten sarujuk menawi sadaya
tlatah ingkang sampu dikuasai dipunsatunggalaken, Dinasti Akkad tetep
ngeluasaken cakrawala polotik kaliyan dimensi. Priode Akkadia punika remen
kaliyan historiographers sami kaliyan era saderengipun. Amergi rasa remenipun
bangsa Akkadia kaliyan ilmu historiographers, sahingga wonten frase ingkang
artosipun " Bakal wonten raja saking papat panjuru bumi, " nalika iku
ngramalaken kadadian sapunika ngagem ilmu dukun, kayata mirsani bentukipun ati
domba.

Miturut cathetan raja-raja ingkang wonten Sumeria, gangsal raja ingkang dados
panguasa wonten Akkadia ya iku, Sargon, Rimush, Manishtusu, Naram-Sin, kaliyan
Shar-kali-sharri sadayanipun dados raja Akkadia kanthi 142 taun. Menawi namung
raja Sargon, piyambakipun dados raja laminipun 56 taun (data kasebat boten saged
dipunpriksa, ananging wonten cathetan ingkang saged dipungandhengaken sumarga
saged dipunpitados, ya iku cathetan raja Ur ingkang kaping III ). Saderengipun
dados raja Akkadia, Sargon dados juru minum saking Raja Ur-Zababa Kish. Miturut
legendha, Sargon sapunika bocah ingkang dibuang nalika lahir, lajeng dipunrumat
kaliyan tukang tandhur wonten kerajaan, ngantos dipunremeni kaliyan dewi Isthar
nuli dipunboyong wonten pangadilan kerajaan.

Sumber sejarah ingkang utama pamarintahan Raja Sargon dipunangsal saking salinan
ahli-ahli Torèt Babilonia Tuwa wonten Nippur. Para ahli Torèt punika saking
Akkadia, ngagem kalih abasa teks, yapunika abasa Sumeria kaliyan abasa teks
Akkadia. Saking chatetan punika dipunmangertosi sejarah saking Raja Sargon,
inggih punika:

Kangge ngelancaraken niatipun Raja Sargon kangge nyatunggalaken sadaya tlatah,
piyambakipun ngutus putrinipun Enheduanna dados pendeta ageng wonten kuil Dewi
Bulan Nanna, tlatah Ur. Boten namung punika, Enheduanna ugi dipunutus Sargon
dados pendeta ageng wonten kuil dewa Langit An, tlatah Uruk. Sargo ugi nyerat
kalih himne kangge nyembah para dewa. Pamarintahan Dinasti Akkadia sukses,
tlatahipun mbentang saking Lebanon wonten pasisir Mediterania, kanthi Loripun
Turki kaliyan tlatah kidul Lempongan Pèrsi.

saking raja-raja saderengipun Shar-kali-sharri (2217 SM-2193 SM), namung wonten
prasasti ingkang singkat nuli selamat. Perang sederek ingkang dipunsebapaken
suksesi andamel cathetan sejarah punika rusak. faktor ingkang andamel dinasti
Akkadia bubar inggih punika:



https://jv.wikipedia.org/wiki/ATR_72

ATR 72 ya iku montor mabur penumpang régional jarak cendhak kanthi mesin
twin-turboprop kang dibangun déning perusahaan montor mabur Prancis-Italia ATR.
Montor mabur iki nduwèni kapasitas nganti 78 penumpang sajroné konfigurasi kelas
tunggal lan dioperasèkaké déning kru juru anggegana kang cacahé loro.

ATR 72 dikembangaké saka ATR 42 sajroné upaya kanggo ningkataké kapasitas
penumpang (saka 48 dadi 78) kanthi ndawakaké lambung montor mabur nganti 4.5 m
(14 ft 9 in), ningkataké dawa swiwi, mènèhi mesin kang luwih gedhé tenagané, lan
ningkataké kapasitas bahan bakar nganti 10 persèn. ATR 72 diluncuraké taun 1986,
lan ngleksanakaké pamaburan pisanané nalika tanggal 27 Oktober 1988. Pas setaun
sakwisé iku, ya iku tanggal 27 Oktober 1989, Finnair dadi maskapé pisanan kang
migunakaké montor mabur kasebut sajroné pamaburan.

Penumpang ngleboni montor mabur migunakaké lawang mburi (kang langka banget
digunakaké sajroné montor mabur penumpang) wondéné lawang ngarep digunakaké
kanggo nglebokaké kargo. Finnair mesen ATR 72 kanggo dhèwèké kanthi lawang
penumpang ngarep nganti dhèwèké isa migunakaké garbarata jèt ing Papan Anggegana
Helsinki-Vantaa.

Montor mabur ATR ora duwé Auxiliary Power Unit (APU) kayadéné umumé montor mabur
liya, APU mung arupa pilihan tambahan lan bakal disèlèhaké ing bagéyan kargo C4.
Sebagéyan gedhé montor mabur dijangkepi kanthi rèm baling-baling (biyasané
diarani minangka "Hotèl Mode") kang ngendhegaké baling-baling ing mesin #2
(tengen), mungkinaké mesin kanggo urip lan nyepakaké udhara lan tenaga kanggo
montor mabur tanpa muter baling-baling. Rèm baling-baling kasebut arupa
panggunan kang ora wigati, lan akèh maskapé ngeculaké rèm kasebut, lan akiré
perusahaan ngilangaké saka montor mabur sakpenuhé. Iki ngilangaké kabutuhan abot
tambahan lan pametu kanggo perawatan APU lan rèm baling-baling.

Loro sub-tipe dipasaraké minangka sèri 200 (-200). Vèrsi -200 iku vèrsi
prodhuksi awal, ditenagani kanthi mesin Pratt & Whitney Canada PW124B kanthi
tenaga 2400 dk.

Loro sub-tipe dipasaraké minangka sèri 210 (-210), vèrsi -211, (lan kang kanthi
lawang kargo luwih gadhé, disebut vèrsi -212), ya iku vèrsi -200 kanthi mesin
PW127 kang ngasilaké tenaga 2750 dk kang kabèh dikembangaké kanggo kahanan panas
lan kadhuwuran luwih. Dibédakaké andhedhasar jinis lawang utama lan lawang
dharurat.



https://jv.wikipedia.org/wiki/%C3%89ropah_W%C3%A9tan

Éropah Wétan sacara geografis ya iku tlatah ing bagéan wétan bawana Éropah.
Sacara umum kawasan iki dumunung ing antara pagunungan Ural lan Kaukasus sarta
tapel wates Rusia kulon, utawa sacara alternatif uga nyakup nagara-nagara sing
cedhak karo tapel wates Rusia kulon. Kayadéné bawana, sawijining wewengkon mung
arupa konstruksi sosial saéngga aja dipadhakaké karo aspèk fisik sing adhedhasar
kriteria abstrak lan netral.

Frase iki dipigunakaké ing nagara-nagara Kulon kanggo nglompokaké kabèh nagara
Éropah sing mauné minangka rezim komunis sing dijuluki Blok Wétan. Konsep Éropah
Wétan diperkuat kanthi dominasi ideologi Komunisme lan utamané Uni Soviet sawisé
Perang Donya II. Gagasan sawijining "Tirai Wesi" sing misahaké Éropah Kulon lan
Wétan minangka pandhangan umum jroning mangsa Perang Dingin iki munculaké
wwerna-werna masalah awit konsèp iki gagal kanggo nyakup komplèksé tlatah iki.
Contoné, nagara komunis kaya Yugoslavia lan Albania nulak dikuwasani déning
Moskwa, ananging bab iki ora digatèkaké déning wong kalangan Kulon.

Sabanjuré, pandhangan yèn Éropah mung dipérang dadi Kulon lan Wétan diyakini
pejoratif déning padunung nagara bagéan wétan Éropah, utamané wiwit runtuhé
Tembok Berlin lan Komunisme ing Éropah. Padunung nagara bagéan wétan Éropah ora
nganggep mèlu tlatah Éropah Wétan, nanging luwih seneng ing grup-grup liya, ya
iku Éropah Tengah, lan Skandinavia (ing Éropah Wétan), utawa karo Éropah Kidul.
Perlu dicathet yèn nagara bagéan wan sing ora tau nganut ideologi komunis,
kayadéné Finlandia ing sisih lor lan Yunani ing kidul, ora tau dikategorèkaké
minangka bagéan saka Éropah Wétan, déné sawetara nagara sing dumunung luwih adoh
ing kulon nanging ana ing sangisoré prabawa komunis klebu bagéan Éropah Wétan.

Mula bukané frase "Éropah Wétan" wiwit muncul ing pungkasan iki. Mataun-taun
Éropah kabagi dadi poros Lor-Kidul, kanthi nagara-nagara bagéan kidul
Mediterania sing nduwèni akèh kamèmperan, lan sisih lor Samodra Atlantik lan
Segara Baltik uga nduwèni kamèmperan. Frase "Éropah Wétan" pisanan muncul ing
abad kaping-18 lan ke-19, lan dipigunakaké kanggo nggolongaké aréa sing luwih
kèri ékonominé saka kabèh Éropah. Kawasan iki didelelng minangka laladan sing
ana ing sangisoré kakuwasan pamaréntahan otokratik. Dhéfinisi iki ora cetha, lan
akèh nagara sing ora klebu kriteria pandhangan stereotipikal iki.

Éropah Wétan nduwèni hubungan karo wétan lan kulon. Nalika kabèh nagara
diprabawai kuwat déning agama Katulik utawa Protestan lan nduwèni hubungan
sajarah lan budaya raket karo Jerman, Italia, Prancis utawa Skandinavia
(umpamané Liga Hanseatik ing Baltik), akèh nagara sing duwé hubungan karo blok
Wétan. Rusia dikuwasani déning bangsa Mongol maabad-abad suwéné saéngga konvensi
pulitik lan sosialé mèmper karo Rusia. Luwih adoh ing bagéan kidul ana Karajan
Ottoman lan Islam sing nduwèni prabawa kuwat. Nagara-nagara Balkan sarta
Hongaria lan Rumania biyèné tau dikuwasani déning bangsa Turki.

Nagara-nagara yang digolongkan sebagai Éropah Wétan semuanya bekas pecahan Uni
Soviet:

Saliyané iku ana uga Yunani lan bagéan Éropah Turki nanging ora nduwèni paham
komunis.

Sadurungé Reunifikasi Jerman, Jerman Wétan kerep digolongak minangka salah siji
nagara Éropah Wétan.



https://jv.wikipedia.org/wiki/%C3%88nzim

Ènzim iku siji utawa sapérangan gugus polipeptida (protein) kang duwé fungsi
minangka katalis (senyawa kang nyepetaké prosès réaksi tanpa entèk ngréaksi) ing
sawijining réaksi kimia. Carané kerja enzim ya iku nèmpèl ing sanjaban molekul
dat-dat kang lagi réaksi lan kanthi mangkono nambah cepeting prosès réaksi.
Panyepetan dumadi amargi enzim ngedhunaké energi pangaktifan kang banjur
nggampangaké dumadiné réaksi. Sabagéyan gedhé enzim kerja kanthi cara khas, kang
ateges saben jinis enzim mung bisa kerja ing samacem senyawa utawa réaksi kimia.
Iki amarga bédaning struktur kimia saben enzim sing sifaté tetep. Minangka
conto, enzim α-amilase mung bisa dipigunaaké ing prosès pangrombakan pathi dadi
glukosa.

Perkara sing gegandhèngan karo enzim disinaoni ing enzimologi. Ing donya
pendhidhikan dhuwur, enzimologi ora disinaoni dhéwé minangka sajurusan dhéwé
nanging sagunggungan program studi maringaké mata kuliah iki. Enzimologi utamané
disinaoni ing kadhokteran, èlmu pangan, tèknologi pangolahan pangan, lan
cawang-cawang èlmu tetanèn.

Kerja enzim diprabawai déning sapérangan faktor, utamané ya iku substrat, suhu,
kaasaman, kofaktor lan inhibitor. Saben enzim merlokaké suhu lan pH (tingkat
kaasaman) optimum kang béda-béda amarga enzim iku protèin, kang bisa ngalami
owah-owahan wangun yèn suhu lan kaasamané owah. Ing sanjabaning suhu utawa pH
sing selaras, enzim ora bisa kerja sacara optimal utawa strukturé bakal ngalami
karusakan. Iki bakal njalari enzim kèlangan fungsiné babar pisan. Kerja enzim
uga diprabawai déning kofaktor lan inhibitor.

Saiki, enzim iku senyawa sing umum dipigunaaké ing prosès prodhuksi. Enzim kang
dipigunaaké umumé asalé saka enzim sing diisolasi saka bakteri. Panggunaan enzim
ing prosès prodhuksi bisa ningkataké èfisiènsi sing bakal ningkataké cacahing
prodhuksi.



https://jv.wikipedia.org/wiki/%C3%88l%C3%A8ktron

Èlèktron iku partikel subatomik sing mawa muatan negatif lan umumé ditulis
minangka e-. Èlèktron ora nduwèni komponèn dhasar utawa substruktur apa-apa sing
diweruhi, saéngga dipercaya minangka partikel èlemèntèr. Èlèktron nduwèni massa
watara 1/1836 massa proton. Mometum sudut (spin) instrinsik èlèktron iku
setengah aji intèger jroning satuan ħ, sing maknané kalebu fermion. Antipartikel
èlèktron kasebutake minangka positron, sing idhèntik karo èlèktron, kajaba mawa
muatan positif. Nalika sawijining èlèktron tumbukan karo positron, kaloroné
kamungkinan bisa silih hambur utawa musnah total, ngasilaké sepasang (utawa
luwih) foton sinar gama. Èlèktron, sing kalebu jroning generasi kulawarga
partikel lepton peisanan, partisipasi jroning interaksi gravitasional, interaksi
elektromagnètik lan interaksi lemah. Padha karo kabèh materi, èlèktron nduwèni
sipat bak partikel lan bak gelombang (dualitas gelombang-partikel), saéngga bisa
tumbukan karo partikel liya lan difraksi kaya cahya. Amarga èlèktron kalebu
fermion, ora ana loro èlèktron sing bisa nglungguhi kahanan kuantum sing padha
ngarujuk marang asas pengecualian Pauli.



https://jv.wikipedia.org/wiki/Winston_Churchill

Sir Winston Leonard Spencer Churchill (lair ing Oxfordshire, Inggris, 30
Novèmber 1874 – pati 24 Januari 1965 ing yuswa 90 taun) punika tokoh pulitik lan
pangarang saking Inggris ingkang paling dipuntepangi mianangka Perdhana Mentri
Britania Raya nalika Perang Donya II. Peranipun minangka ahli strategi, orator,
diplomat lan pulitisi misuwur ndadosaken Churchill salah satunggal saking tokoh
paling kagungan prabawa ing sajarah donya. Nalika taun 1953, Churchil
dipunanugrahi bebungah Nobel ing bidang literarur amargi sumbangan ingkang
panjenenganipun paringaken salebetipun buku-buku karanganipun perkawis basa
inggris lan sajarah donya.

Nami kuluwarga Churchill ingkang sabeneripun inggih punika Spencer-Churchill
(amargi panjenenganipun kagungan hubungan getih kaliyan kuluwarga Spencer),
nanging dipunmilai kaliyan bapanipun, Lord Randolph Churchill, sadaya
kuluwarganipun wiwit ngginaaken nami kuluwarga Churchill.

Winston Churchill punika keturunan saking kuluwarga Churchill sepindhah ingkang
dipuntepangi sacara wiyar, John Churchill, Duke Marlborough sepindhah. Bapanipun
Winston, Lord Randolph Churchill, punika tokoh pulitik ingkang ugi arupi putra
angka tiga saking John Spencer-Churchill, Duke Marlborough kaping 7. Ibu Winston
punika Lady Randolph Churchill (Jennie Jerome), putrinipun jutawan Amérika
Leonard Jerome.

Winston Churchill dipunwiyosaken ing Blenheim Palace ing Woodstock, Oxfordshire;
panjenenganipun dipunwiyosaken tanpa persiapan nalika ibunipun milai ngalami
kontraksi nalika saweg lelampahan kanthi kréta jaran.

Kadosdéné anak jaler sanèsipun ingkang asalipun saking kelas ingggil ing wekdal
punika, mangsa alitipun kathahipun dipuntelasaken ing asrama sekolah. Salah
satunggil anekdot ingkang kasebar wiyar inggih punika cariyos nalika Churchill
nyerat ujian mlebet dhumateng Sekolah Harrow. Nalika ujian basa Latin,
panjenenganipun namung nyerat titel, naminipun, nomor 1 lan titik. Senadyan
panjenenganipun dipuntampi mlebet, panjenenganipun dipunparingaken ing kelas
kanggé murid ingkang boten kagungan prestasi, pelajaran dipunkonsentrasikaken
dhumateng basa Inggris, bidang pelajaran ingkang dipunkuwaosi kanthi becil
sanget déning Churchill. Sapunika, saben taun, sekolah Harrow maringi bebungah
Churchill (Churchill essay-prize) kanggé karangan ingkang membahas topik ingkang
sampun dipuntemtokaken sadèrèngipun déning kepala bagéyan basa Inggris.

Hubungan antawisipun Churchill lan bapanipun boten caket, senadyan mekaten
panjenenganipun mesthi nggatosaken karir bapanipun. Nalika taun 1816,
panjenenganipun mroklamiraken, "Bapa kula punika kanselir kauangan (Chancellor
of the Exchequer) lan satunggal dinten samangké, kula ugi bakal nglampahaken
perkawis ingkang sami." Panjenenganipun boten kagungan kathah rèncang nalika
timur lan perkawis punika tansal dipunéling-éling. Churchill caket sanget
kaliyan pangasuhipun, Elizabeth Anne Everest, lan sedhih sanget nalika Elisabeth
tilar donya tanggal 3 Juli, 1895. Churchill mbayar biaya panguburanipun ing City
of London Cemetery and Crematorium.

Prestasinipun ing Harrow boten saé, Churchill asring dipunukum amargi bijinipun
ingkang ala lan dipunanggep boten ngupados sinau langkung becik. Prilakunipun
ingkang indhepèndhen lan sipatipun ingkang asring mbaléla dados alangan kanggé
nyinaoni mata pelajaran klasik kadosdéné basa Latin lan sajarah Yunani kuna.
Senadyan mekaten panjenenganipun nedahaken bakat agengipun ing mata pelajaran
sanès, kadosdéné sajarah, ing pundi panjenenganipun asring pikantuk biji paling
saé. Churchill asring dipunanggep, utamaminipun amargi panjenenganipun piyambak
kagungan anggepan mekaten, gagal kanggé pikantuk prestasi ing sekolah. Nanging
panjenenganipun naté kagungan prestasi kanthi dados jawara pertandhingan anggar
ing sekolah.

Churchill naté dados anggota freemason watawis taun 1895, sapérangan wekdal
sasampunipun bapanipun tilar donya dumugi watawis taun 1912.

Churchill tumut akadhemi militèr ing Sandhurst. Sasampunipun lulus nalika yuswa
20 taun, Churchill nggabung kaliyan tentara minangka Subaltern (mèmper kaliyan
pangkat letnan) ing regimen kavaleri Hussar IV (kanthi nami regimen Queen's
Own). Regimen punika dipuntugasaken ing Bengaluru, India. Sasampunipun
panjenenganipun dugi ing India, Churchill ngalami cidra ing pundhakipun.

Ing India, Churchill nelasaken sebagéyan ageng wekdalipun dolanan polo. Situasi
punika boten damel remen Churchill ingkang tasih anèm lan ngelak pangalaman
militèr. Panjenenganipun wiwit pados kesempatan kanggé saged nggabung salebeting
perang. Taun 1895, Churchill lan Reggie Barnes pikantuk idin tindak dhumateng
Kuba kanggé dados pangamat perang antawisipun prajurit Spanyol lan gerilyawan
Kuba. Churchill ugi pikantuk komisi kanggé dados korèspondhèn koran Daily
Graphic. Churchill gambira sanget nalika panjenenganipun kalibat salebeting baku
témbak sepindhahipun nalika ambal warsanipun ingkang kaping 21. Nalika
salebeting lelampahan dhumateng Kuba, panjenenganipun sempat ngunjungi Amérika
Sarékat sepindhahipun lan dipuntepangaken dhumateng komunitas New York déning
rèncang caket ibunipun, Bourke Cockran.



https://jv.wikipedia.org/wiki/Weda

Weda (Sanskerta: वेद; Vid, "èlmu kawruh") iku kitab suci agama Hindhu. Weda
minangka kumpulan sastra-sastra kuna saka jaman Indhia Kuna sing cacahé akèh
banget. Jroning ajaran Hindhu, Weda kalebu golongan Sruti (sacara harfiah
maknané "sing dirungokna"), amarga umat Hindhu percaya yèn isi Weda minangka
kumpulan wahyu saka Brahman (Tuhan). Weda diyakini minangka sastra paling tuwa
jroning peradaban manungsa sing isih ana nganti saiki. Ing mangsa wiwitan
mudhuné wahyu, Weda diudhunaké/diajaraké nganggo sistem lisan saka guru menyang
siswa. Sawisé tulisan ditemokaké, para Resi nulis ajaran-ajaran Weda jroning
wangun tulisan. Weda asipat apaurusheya, amarga asal saka wahyu, ora dikarang
déning manungsa, lan abadi. Maharesi Byasa, nyusun manèh Weda lan mérang Weda
dadi patang bagéan utama, ya iku: Regweda, Yajurweda, Samaweda lan Atharwaweda.
Kabèh iku disusun ing mangsa wiwitan Kaliyuga.

Sacara etimologi, tembung Weda asal saka tembung vid, sing jroning basa
Sangskreta tegesé "meruhi", jroning rumpun basa Indo-Éropah asal saka tembung
weid, sing maknané "ndeleng" utawa "meruhi". weid uga minangka akar tembung saka
wit jroning Basa Inggris, kayadéné ing tembung vision jroning basa Latin.



https://jv.wikipedia.org/wiki/Wanda

Wanda (cara Indonésia: suku kata, cara Walanda: lettergreep, cara Inggris:
syllable) iku ijining panata tumrap urut-urutaning uni wicara. Contoné, tembung
banyu dumadi rong wanda: ba lan nyu. Wanda racaké dumadi saunderan (asring wujud
uni swara) sarta pinggiran ngarep lan mburi sing manasuka (racaké wujud uni
wyanjana).

Wanda asring ingaran "umpakaning" tembung ing fonologi. Wanda bisa ngaribawani
irama basa, prosodhi, guru gatra, lan pola panindhes.

Tulisan awanda tuwuh atusan taun kapungkur sadurungé muncul hurup. Wanda-wanda
lawas dhéwé kacathet ana ing ampo-ampo kuna saka udakara taun 2800 SM ing kutha
Ur ing laladan Sumèr. Owahing adat panulis saka piktogram dadi wanda disebut
dadi "kamajuan wigati dhéwé tumrap sujarahing tulisan".

Tembung sing dumadi sawanda (kaya tembung Jawa dom) ingaran ékawanda.
Istilah-istilah sing magepokan kalebu dwiwanda, tembung dumadi rong wanda;
triwanda, tembung dumadi telung wanda; lan manékawanda, tembung dumadi punjul
telung wanda utawa tembung dumadi punjul sawanda.



https://jv.wikipedia.org/wiki/W%C3%A9tan_Tengah

Wétan Tengah (Basa Indonésia: Timur Tengah) punika setunggal wewengkon ingkang
sacara pulitis lan budaya dados bagéyan saking bawana Asia, utawi
Afrika-Eurasia. Puser saking wewengkon punika inggih dharatan ing antaraning
Laut Mediterania lan Lempongan Pèrsi sarta wewengkon saking Anatolia, Jazirah
Arab dumugi Ujung Sinai. Kadhangkala dipunsebataken ugi area punika ngliputi
wewengkon saking Afrika Utara ing sisih kilèn dumugi Pakistan ing sisih wètan
lan Kaukasus lan/utawi Asia Tengah ing sisih lèr. Medhia lan sapérangan
organisasi internasional (kados PBB) umumipun nganggep wewengkon Wétan Tengah
punika wewengkon Asia Barat Daya (kalebet Siprus lan Iran) dipuntambah kaliyan
Mesir.

Wewengkon kasebat njangkep sapérangan klompok suku lan budaya kalebet suku Iran,
suku Arab, suku Yunani, suku Yahudi, suku Berber, suku Assyria, suku Kurdi lan
suku Turki. Basa utaminipun inggih punika: basa Pèrsi, basa Arab, basa Ibrani,
basa Assyria, basa Kurdi lan basa Turki.

Kathahipun sastra kilèn ndhefinisiaken "Wétan Tengah" punika nagari-nagari ing
Asia Barat Daya, saking Iran (Pèrsi) tumuju Mesir. Mesir kaliyan ujung Sinai
ingkang wonten ing Asia umumipun dipunanggep dados bagéyan saking Wétan Tengah,
éwadéné sabagéyan ageng wewengkon nagari punika sacara geografi wonten ing
Afrika Lèr.

Kawit tengahing abad kaping 20, Wétan Tengah sampun dados pusat dumadosipun
prastawa-prastawa donya, lan dados wewengkon ingkang sénsitif sanget, inggih
saking segi kstrategisan lokasi, pulitik, ékonomi, kabudayan lan agami. Wétan
Tengah ndarbèni cadhangan minyak mentah ingkang ageng cacahipun lan dados
panggénan kalairan lan pusat spiritual agami Yahudi, Kristen lan Islam.

Istilah 'Wétan Tengah' ngarah ing wewengkon budaya, dados boten nggadhahi wates
tartamtu. Dhéfinisi ingkang umum diagem inggih punika wewengkon ingkang kapérang
saking: Bahrain, Siprus, Mesir, Turki, Iran (Pèrsi), Irak, Israèl, Yordania,
Kuwait, Lebanon, Oman, Qatar, Arab Saudi, Suriah, Uni Emirat Arab, Yaman, Tepi
Barat lan Jalur Gaza.

Iran dados wates paling wètan, kadhang ugi nglebetaken Afganistan lan Pakistan
kulèn amargi caketipun (sacara suku lan agami) kaliyan klompok mayoritas saking
masyarakat Iran. Ugi amargi sesambetan sejarah amargi naté dados bagéyan saking
kerajaan ingkang wewengkonipun njangkep laladan-laladan kasebat. Afganistan,
Tajikistan lan Pakistan kilèn nggadhahi sesambetan budaya, basa lan sejarah
kaliyan Iran. Sauntara punika sesambetan antaranipun Iran kaliyan nagari-nagari
Arab amargi wontenipun sesambetan agami lan caketipun sacara geografi.

Sapérangan sampun ngritik istilah 'Wétan Tengah' amargi kaErosentrismeanipun.
Wewengkon punika papanipun ing wètan Éropah Kilèn. Kanggé India, Wétan Tengah
papanipun ing sisih kilèn; kanggé Rusia Russia papanipun ing sisih kidul.
Tembung 'Tengah' ugi sampun nyebabaken kabingungan kanggé sabagéyan tiyang.
Sadèrèngipun Perang Dunia I, 'Timur Dekat' dipunginaaken Inggris kanggé nunjuk
ing laladan Balkan lan Kerajaan Ottoman, éwadéné 'Timur Tengah' kanggé Pèrsi,
Afganistan, lan Asia Tengah, Turki, lan Kaukasus. Éwadéné 'Timur Jauh' nunjuk
ing nagari-nagari 'Asia Timur', kados Tiongkok, Jepang, Hong Kong, lan
sanès-sanèsipun.

Kanthi ilangipun Kerajaan Ottoman ing taun 1918, 'Timur Dekat' méh ilang ing
pangginaan umum, éwadéné 'Timur Tengah' dipunginaaken kanggé nunjuk ing
nagari-nagari Islam. Nanging pangginaan 'Timur Dekat' tetep dipunginaaken déning
sapérangan dhisiplin akadhemi, kalebet arkéologi lan sejarah kuno.

Kritikan Erosentrisme ugi sesambetan kaliyan fakta bilih Wétan lan Kulon
dipundhéfinisiaken ing sesambetanipun kaliyan garis lintang relatif tumrap
Meridian Utama utawi Meridian Greenwich. Punika amargi standar kartografi
Britania ingkang dipuntampi wiyar ing taun 1884 ing Konferensi Meridian
Internasional.



https://jv.wikipedia.org/wiki/Viking

Viking inggih punika suku bangsa saking Skandinavia ingkang nggadhahi padamelan
minangka bakul, tani, lan ingkang paling misuwur inggih punika dados perompak
(asring sanget dipunlaksanakaksen nalika boten kasil anggénipun dol-tinumbas]],
ingkang ing antawisipun taun 800 lan 1050 njarah, nguwaosi lan dol-tinumbas ing
pesisir, lèpèn lan pulo ing Éropah lan pesisir lor wétanipun Amérika Lèr, sarta
wewengkon sisih wétanipun Éropah ngantos dumugi Rusia lan Konstantinopel. Tiyang
viking nyebat dhiri piyambakipun mawi tetembungan Norsemen (tiyang lèr]], lan
sumber-sumber utami saking Rusia lan Bizantium nyebat viking kanthi tetembungan
Varangian. Tiyang Skandinavia modern ngantos sapunika nyebat viking kaanthi
tetembungan nordbor (tiyang lèr).

Leif Eriksson, ingkang wonten ing saga Islandia dipunpratelakaken minangka
katurunan trah pangarsanipun Viking Norwegia ingkang damel perkampungan ingkang
sepisanan ing Greenland watawis taun 985, kadosiun dados tiyang ingkang kapisan
ingkang manggihi Amerika watawis taun 1000. Perkampungan ingkang dipundamel
kadosipun inggih punika ing L'Anse aux Meadows, inggih punika ing Newfoundland
lan Labrador, Kanada.

Tetembungan Abad Viking sampun dipunanggé kanggé nyebat periode sajarah
Skandinavia saking taun 800 ngantos 1066, inggih punika nalika tilar donyanipun
Harald III Sigurdsson.



https://jv.wikipedia.org/wiki/Uler

Uler iku tahap larva saka spesiés jroning ordho Lepidoptera, sing nyakup
kupu-kupu lan ngengat. Akèh-akéarupa kéwan pamangsa senadyan sawetara spesiés
arupa pamangsa srangga. Uler dianggep minangka ama jroning tetanèn. Akèh spesiés
ngengat kang tahap uleré nyebabaké krusakan ing woh-wohan lan produk pertanian
liyané.

Uler umumé nduwèni awak dawa awangun gilig (silinder). Uler nduwé telung pasang
tungkai sing sejati ana ing telung segmen dada, ditambah patang pasang tungkai
semu sing disebut tungkai weteng ing ségmén tengah weteng lan inga sepasang
tungkai weteng ing ségmén weteng pungkasan. Uler nduwèni sepuluh ségmén weteng.

Ama uler wulu kang paling parah ya iku kang kadadédan ing Purbolinggo. Ing
Probolinggo ana pitung désa kang kaserang ama uler wulu. Uler wulu cacahé ora
mung éwonan nanging yutonan. Uler wulu padha tumémplék ing wit-witan lan ing
témbok-témbok omah, lan ana kang mlebu omah warga. Saliyané akéh, uler wulu iki
uga nggawé gatel. Wulu kang ana ing awaké uler iki kang marakaké rasa gatel.
Amarga ama uler kang ngebaki désa, para warga dadi keganggu lan ora bisa nyambut
gawé amarga kudu ngresiki uler-uler mau.

Carané mbrantas ama uler iki kanthi nyemprotaké pestisida ing wit-wit kang
ditémpléki uler lan ngetoki pang-pang kang ana ig wit, tujuwané supaya godhongé
bisa kurang. Saliyané iku uga bisa kanthi nambah populasi manuk ing dhaérah kang
kaserang ama uler, supaya manuk bisa mangani uler-uler mau lan populasi uler
bisa kurang. Kanggo ncegah uler saya akèh uga bisa kanthi penyemprotan
insèktisida lan obat srangga ing tandurané warga, supaya uler bisa mati yèn
mangan tanduranne. Salah sawijining uler kang cepet banget gedhé ya iku jinis
desgiria inclusa. Ama uler wulu kang akèh cacahé disebabaké karana kurangé
populasi predator manuk liar kang mangan uler. Yen manuk terus diburu terus
kanggo dipangan lan didol, koléksi utawa kasenengan bakal nukulaké bencana
ékologi lan bisa ndadekaké populasi uler lan kupu-kupu kang urip dadi akèh
banget.

Uler kang akèh banget iku uga disebabaké karana iklim kang molah-maleh ora
tinamtu. Iklim kang molah-maleh uga nyebabaké temperatur lingkungan kang
molah-malih. Yen temperatur lagi panas uler wulu saya akèh lan cepet anggoné
manak. Uler bisa ngendhog cacahé kurang luwih 70-300 endhog saben uler. Uler
bisa dikendalikaké nganggo mungsuh alami uler ya iku manuk, parasitoid, lan kena
uga nganggo lampu UV, lan perangkap feromon séks.

Hoang Duc Huy, Ilmuwan Biologi saka HCM City University of Natural Sciences
negasaké yèn manuk pelatuk kang mangan uler cacahé saya sithik amarga
manuk-manuk padha ngaléh migrasi awit ing panggonan asalé akèh polusi. Faktor
polusi uga dadi faktor kang nyebabaké saya akéhé uler wulu. Perburuan saya akèh
lan konséntrasi polutan udara saka asap karbon, saya taun tambah mundhak.

Uler urip ing wit-witan kang akèh godhongé, amarga godhong wit iku kang dadi
pakanné. Ananging ana uga uler kang urip ing wit-wit kang tinamtu, upamané ing
wit jeruk, wit pelem, wit klapa, wit palem, wit jambu. Biyasané uler-uler iki
nduwé jeneng kayak wit sing ditémpléki, upamané uler kang urip ing wit jeruk
diarani uler jeruk, uler kang urip ing wit jambu diarani uler jambu. Yèn wayah
awan uler biyasané ngiyup ing wit-witan kang nggrembuyeng, biyasane urip
gemantung ing sakwaliké godhong. Uler uga seneng ngiyup ing omah lan kandhang
amarga adhem. Uler wulu nduweni sifat noktural ya iku uler kang aktif ing wayah
bengi.

Gatel kang disebabaké wulu uler bisa ditambani nganggo wiji rimbang. Rimbang
dipecah dadi loro lan digosok-gosokaké ing kulit kang gatel, wiji-wiji rimbang
dijarké tetep némplék ing kulit kang gatel. Sawisé iku enténi kurang luwih 5
nganti 10 menit, banjur rasa gatel sithik mbaka sihik bakal ilang. Rimbang uga
bisa kanggo netralaké racun kang ndadékaké gatel-gatel ing kulit kang kena wulu
uler. Rimbang iki biyasané digunakaké masyarakat Tobing Tinggi, Madina.



https://jv.wikipedia.org/wiki/Ubur-ubur

Ubur-ubur iku sajinis kéwan segara saka suku Scyphozoa. Awaké awangun kaya
payung mawa rumbai, bisa agawé rasa gatel yèn kasénggol. Ubur-ubur ditemokaké
sepisanan kurang luwih 650 yuta taun kapungkur. Nalika iku, ubur-ubur ditemokaké
ing saben segara. Saliyane iku, ubur-ubur uga ditemokaké ing banyu kang tawa.
Ubur-ubur nduwèni istilah liya ya iku Medusa (Plural Medusae). Medusa iku dadi
istilah kanggo ubur-ubur kang urip ing Yunani, Finlandia, Portugis, Rumania,
Ibrani, Serbia, Kroasia, Spanyol, Perancis, Italia, Hungaria, Polen, Ceko,
Slowakia, Rusia lan Bulgaria. Ubur-ubur ora kalebu jinis iwak, mulané American
Public Aquariumsk wis menehi jeneng jeli laut (sea jellies) kanggo ubur-ubur.
Umume sakelompok ubur-ubur biyasané diarani kanthi jeneng bloom utawa swarm.
Ubur-ubur ora nduwèni sistem pernafasan awit kulité kang tipis lan awaké kang
wis kaisi oksigen kanthi sistem difusi. Ubur-ubur ora nduwé utek apadené sistem
saraf pusat, ananging ubur-ubur nduwèni jaringan saraf kang longgar kang manggon
ing epidermis kang uga diarani jaring saraf. Awak ubur-ubur ngandhut banyu luwih
saka 90%. Payung ubur-ubur nduwèni bahan kaya ager-ager utawa jeli. Payung iki
diarani mesoglea. Payung iki nduwèni lapisan sel kang cacahe loro kang manggon
ing sandhuwuré payung. Dene bageyan ngisor awaké diarani bel. Ubur-ubur nduwèni
sistem reprodhuksi kang unik ya iku ubur-ubur lanang bakal ngetokaké sperma lan
ubur-ubur wadon bakal ngetokaké sel telur, sawisé iku sel telur bakal dibuahi
sperma lan bakal urip dadi organisme anyar. Ubur-ubur nduwèni racun kang bisa
nggawe mati. Saben tentakel nduwèni kurang luwih 500.000 harpun sindasites kang
bentuké kaya dom kang bisa disuntikaké ing mungsuhé.

Ubur-ubur uga tau nganggu salah sijiné pembangkit listrik tenaga nuklir kang ana
ing Skotlandia, Inggris. Tumpukan ubur-ubur kang ana ing sakupengé PLTN nyumpeli
saluran-saluran kang ana ing PLTN.



https://jv.wikipedia.org/wiki/UNDP

United Nations Development Programme (UNDP) utawa Badan Program Pembangunan PBB
(Basa Arab: برنامج الامم المتحده الانماءي , Basa Prancis: Programme des Nations
Unies pour le développement, Basa Spanyol: Programa de désarrollo de Naciones
Unidas ) iku organisasi multilateral kang paling gedhé mènèhi bantuan teknis lan
pembangunan ing donya.

Nduwèni kantor pusat ing New York City la uga minangka organisasi paling gedhé
jroning Perserikatan Bangsa-Bangsa. Organisasi iki dibiayai déning donor.
Donor-donor iki biasané mbiyantu nyediaké ahli lan penaséhat, pelatihan, lan
perlengkapan pembangunan kanggo nagara berkembang, kanthi nambah bantuan kanggo
nagara berkembang

UNDP didegaké ing taun 1965 minangka penggabungan rong organisasi sadurungé
(Program Bantuan Teknis PBB lan Program Dana Khusus PBB). Organisasi iki
disawang minangka organisasi kang nglakokaké tugas pokok PBB saliyané mujudaké
perdamaian lan kaamanan donya.

Total dana Operasional PBB nganti taun 2004 ya iku watara $ 4 milliar (setara
Rp. 36.900.000.000.000 'Telung puluh enem triliun sangang atus milyar rupiah',
ya iku yèn 1$ = Rp. 9.225)

Nagara donor paling gedhé ya iku Amérika Sarékat, nyumbang $ 243 yuta, nuli
Britania Raya, kang nyumbang $ 233 yuta menyang UNDP. Jepang, Walanda, Norwegia
lan Swedia nyumbang luwih saka $ 100 yuta. Sauntara, Uni Éropah nyumbang luwih
saka $921 yuta ($ 226 yuta asal saka Komisi Éropah lan sisané asal saka
nagara-nagara anggota Uni Éropah.

UNDP nduwé anggota luwih kurang 166 nagara ing donya, nyambut gawé bebarengan
karo bantuan pamaréntah lan LSM lokal.



https://jv.wikipedia.org/wiki/Tumbak

Tumbak utawa lembing ya iku pusaka utawa gaman kang akèh tinemu ing tlatah donya
karana peradaban mangsa, utamané amarga saka panggawéné kang luwih gampang.
Tumbak uga kagolong pusaka kanggo ajag utawa perang, pérangané kabagi dadi rong
pérangan ya iku watang kang ndhuwèni mupangat kanggo cekelan lan mata utawa
endhas tumbak kang lancip. Bebarengan karo piranti kampak, tumbak iku minangka
piranti (perkakas) kang digawé manungsa miturut mangsa lan tuwuhing pradaban.
Mata tumbak lan kampak kang asal usulé arupa balung utawa watu banjur diganti
karo waja utawa logam kang luwih becik lan kuwat.

Tumbak/lembing kang diucalaké (lempar) ya iku ndhuwèni wujud padha karo tumbak
kang ora diuncalaké, sing béda mung babagan pigunané. Amarga saka iku lembing
(tumbak kang diuncalaké), bisa luwih ènthèng tinimbang kang ora diucalaké. Ing
Mangsa kang pakembang iki ana ulah raga donya kang migunakake lembing utawa
tumbak ya iku jenengé ing basa Indonésia lempar lembing (javelin throwing).



https://jv.wikipedia.org/wiki/Titanium

Titanium iku unsur kimia jroning tabel périodik kang nduwèni simbol Ti lan nomer
atom 22. Logam iki minangka logam transisi kang ènthèng, kuwat, 'lustrous',
tahan korosi (kalebu tahan marangp banyu segara lan chlorine kanthi werna
putih-metalik-kaperakan. Titanium digunakaké minangka alloy kuwat lan ènthèng
(utamané karo wesi lan aluminum) lan minangka senyawa paling akèh, titanium
dioxide, digunakaké kanggo pigmen putih.

Unsur iki tinemu ana ing mineral kanthi sumber utama ya iku rutile lan ilmenite,
kang kasebar ing saindhenging bumi. Ana loro wangun allotropic lan lima isotop
alami saka unsur iki; Ti-46 nganti Ti-50 lan Ti-48 kang paling akèh tinemu ing
alam (73,8%). Salah siji karakteristik Titanium kang paling misuwur ya iku padha
kuwaté karo waja nanging mung duwé bobot 60% saka boboté waja. Sipat Titanium
mèmper karo zirconium sacara kimia apa déné fisika. Amarga saka kakuwatané,
unsur iki digunakaké kanggo nggawé peralatan perang (tank) lan pesawat ruang
angkasa.



https://jv.wikipedia.org/wiki/Tikus

Tikus iku kéwan sing kalebu kulawarganing Rodentia. Saka ukurané ana sing gedhé,
lan ana sing cilik. Tikus uripé ing ngendi-ngendi panggonan. Ana sing urip ing
got, alas, gladhak kapal, sawah, nganti urip ning omah-omah karo manungsa.

Tikus pakanané rupa-rupa, wiwit saka pari, nganti kadhang daging uga dipangan.
Tikus bisa manak nganti puluhan lan angèl dituntaské déning manungsa amarga
tikus iku cepet yèn nduwé anak. Anaké tikus diarani cindhil.

Tikus saliyané dadi mungsuhing manungsa lan nyebaraké penyakit kaya sampar , ing
nagara-nagara Walanda akèh sing ndadèkaké tikus minangka kéwan klangenan, malah
disayembarakaké kaya Miss Universe, Ratu ayu tikus lan olèh hadhiah medali lan
dhuwit.

Kanggo mbasmi tikus pancén rada angél. Tikus kalebu kéwan kang pinter lan titèn
yèn ngerti racun utawa jebakan. Saliyané iku tikus cepet banget manak saéngga
cacahé cepet banget tambah. Yèn ora dibasmi tikus bisa nggawe koloni. Ana cara
kang jitu supaya tikus bisa lunga saka omah. Sepisan bisa kanhti cara
ngendhalékaké gasangan lan jebakan nganggo alat lan racun. Cara kang nomer loro
ya iku cara kang nggunakaké perangkap kanggo ngusir tikus. Alat iki bisa
nggunakaké aliran listrik utawa setrum. Saben cara ana kaluwihan lan
kakurangané.

Ana akèh metode utawa cara kanggo mateni ama tikus, cara iku bisa nganggo
gasangan utawa jebakan. Kang paling umum ya iku nganggo penjepit, kurungan lan
lém tikus.

Jebakan kanthi model kurungan relatif luwih aman amarga ora nggunakaké bahan
kimia kang ana racuné. Bathang tikus uga ora angél yèn diluru amarga tikus bakal
mati ing njero perangakap, némplék ing lem utawa ing njero kurungan. Saben
kurungan bisa dileboni kurang luwih 15-20 tikus. Tikus got kang ukuran awaké 25
cm uga bisa mlebu ing kurungan iki. Kurungan tikus uga nduwèni kakurangan.
Kurungan tikus gampang dititéni tikus. Umpamané ana tikus kang mlebu lan kajebak
ing njero kurungan, wayah iku uga tikus liyané bisa ucul saka kurungan. Tikus
kang wis bisa metu mau bakal nduwèni akal lan ora bakal liwat ing area kurungan
iku manéh. Racun tikus bisa maténi tikus kanthi cepet. Cara iki éféktif nalika
populasi tikus akèh banget cacahé. Racun tikus wujudé bubuk lan nduwèni werna
ireng. Racun iki bisa diwuwurna ing panganan tikus kayata keju utawa
kacang-kacangan. Tikus banjur mangan panganan kang ana racuné mau banjur klenger
yèn wis sak jam. Racun mau bakal ana reaksiné ing awak. Gasangan nganggo racun
tikus uga nduwèni kalemahan. Tikus kadhang-kadhang ora mangan racuné yèn kancan
wis mati gara-gara mangan gasangan mau. Saliyané iku, tikus kang wis kena racun
bakal mati saenggon-enggon saéngga bathang tikus bakal angél ditemukaké.
Biyasané bathang tikus ditemokaké yèn wis bosok lan wis mambu. Ananging yèn ora
cepet-cepet ditemokaké, bathang tikus bakal maragaké penyakit.

Racun tikus uga ana sing wujude bunder lan ana bahan campuran kang disenengi
tikus. Racun tikus ngandhut warfarin. Cara kerjané kanthi nggawé pendarahan ing
rètina mata tikus. Racun iki bakal ngurangi daya pandang tikus. Saya suwé tikus
bakal mati keselen luru panggonan kang padhang supaya bisa ndelok. Tikus mati
kurang luwih patang dina sawisé mangan racun.

Saliyané alat kanggo nyekel tikus kanthi konvénsional, ana uga alat perangkap
tikus éléktrik. Alat iki nggunakaké listrik AC lan uga kena nganggo batré.
Prinsip kerjané padha kaya perangkap tikus biyasa. Tikus dipancing nganggo umpan
ln mlebu ing perangkap. Sawisé iku, tikus bakal mati amarga kena setrum listrik
saka alat élektrik iku. Perangkap iki uga ana lampu indikatoré kang murup ijo
yèn ana tikus kang mlebu. Lampu indikator iki tujuwane supaya pengguna bisa
gampang mangerténi lan mbuang bathang tikus.

Kang dadi kaluwihané alat iki ya iku ora ana zat kimia kang ngandhut racun ing
alat iki. Bathang tikus uga bisa dibuak lan ora marakaké kecing ambuné. Saliyané
nganggo listrik, nyekel tikus uga kena nganggo karbondioksida. Béda karo alat
kang éléktrik, alat iki nggunakaké gelombang éléktronik. Gelombang ultrasonik
iki bisa nganggu saraf ing kuping tikus lan srangga liyané, anangin bisa aman
kanggo manungsa lan kéwan liyané. Sawisé tikus padha mati, resiki omah saéngga
tikus ora teka manéh. Saliyané iku tutup dalan tikus kanggo mlebu omah lan
resiki panggonan kang bisa dadi sarang tikus.

RatTropik ya iku racun tikus kang biyasa dianggo maténi tikus ing dhaérah
tropis. Racun iki ngandhut bahan aktif Bromadiolon. Tikus kang wis mangan racun
iki, 3-4 dina sawisé mangan racun bakal terus luru banyu ing peceren, got amarga
krasa ngorong terus. Tikus bakal metu luru banyu saengga tikus ora bakal mati
ing njero omah, saéngga ora marai kecing ambuné.

Ana uga racun tikus jinis petrokum 0,005 RB. Racun iki bisa maténi tikus ing
kebun klapa sawit, ing sawah, utawa tikus omah. Racun iki ora dicampur ing
panganan utawa ombénan. Racun iki nggawé tikus mati kanthi cara garing dadi ora
mambu kecing.

Kuman kang nyebabaké penyakit kencing tikus utawa leptospirosis bisa nular saka
kéwan ning manungsa.

Miturut Pakar Perunding Veterinar, Dr. Intan Suriati Abdul Manaf, leptospirosis
disebabaké bakteria Leptospira sp. Bakteri iki wujudé tipis, lilit-lilitan kaya
mata gerudi. Bakteria Leptospira uga bisa urip ing banyu kang tawa nganti
sesasi. Bakteri iki uga bisa manak ing banyu masin. Kéwan kang nggawa bakteri
Leptospira akéh-akéhé kéwan ingon kayata kucing, arnab, sapi, babi, jaran,
kirik. Saliyané iki bakteri iki uga bisa ditularaké kéwan liar kayata rakun lan
srenggala. Penyakit kencing tikus iki uga diarani penyakit Weil, Demam
Icterohemorrhage, Penyakit Swineherd's, Demam pesawah (Rice-field fever), Demam
Pemotong tebu (Cane-cutter fever), Demam Swamp, Demam Blethok, Jaundis berdarah,
Penyakit Stuttgart, Demam Canicola. Penyakit iki nular kanthi banyu kang wis
tercemar karo kuping, kulit, iler irung, cangkem lan mata tikus.

Dr Christopher Lee nerangaké yèn penyakit iki bisa nyerang ing kabéh tlatah
donya khususé ing nagara kang iklimé tropis. Bakteri leptospirosis bakal akèh
populasiné nalika wayah udan utawa banjir. Wong kang kerep kerja lan nduwèni
kagiyatan ing jaba luwih gampang kaserang leptospirosis.

Rekod WHO nuduhake kes wabak leptospirosis kang paling akèh maténi wong ya iku
nalika jaman Taufan Mitch pada 1995.

Penyakit iki bisa nyerang otak utawa diarani meningitis, kegagalan fungsi hati
lan buah pinggang, pendarahan kang ora mandheg-mandheg.



https://jv.wikipedia.org/wiki/T%C3%A8knik_pertanian

Tèknik pertanian utawa keteknikan pertanian (Inggris: agricultural engineering)
ya iku panerapan dasar-dasar teknik ing bidhang pertanian kang ngemot bidhang
teknik mesin budidaya pertanian, teknik sumber daya alam pertanian, teknik
proses hasil pertanian/pangan, energi, lan listrik pertanian, perbengkelan lan
instrumentasi ing bidhang pertanian, ergonomika alat lan mesin pertanian, sistem
lan manajemen keteknikan pertanian, lingkungan lan bangunan pertanian, sarta
teknik tanah lan teknik sumber daya air. Tèknik pertanian ya iku sawijining cara
kanggo ningkatake efisiensi usaha pertanian, ningkatake produktivitas, mutu,
kontinuitas pasokan produk-produk pertanian, kesejahteraan petani, lan
kelestarian lingkungan. Efisiensi iku ngemot lahan, tenaga kerja, energi, lan
sumber daya (benih, abuk, lan banyu).

Spesialisasi bidang teknik pertanian ngemot akèh babagan ngenani desain proses
lan alat mesin pertanian. Pertanian teges jembare ya iku kegiatan manen sinar
srengene kang digunakake kanggo kesejahteraan manungsa lan lingkungan [1]; iki
ateges ngemot budidaya tanaman pertanian, peternakan, perikanan, pemrosesan asil
pertanian, nganti produk asil pertanian siap dikonsumsi masyarakat.



https://jv.wikipedia.org/wiki/Sulawesi_Kidul-w%C3%A9tan

Propinsi Sulawesi Kidul-wétan (basa Indonésia: Propinsi Sulawesi Tenggara), iku
katata jroning 10 kabupatèn lan 2 kutha. Kutha krajanné ya iku Kutha Kendhari.
Propinsi Sulawesi Kidul-wétan dumunung ing di Jazirah Kidul-wétan Pulo Sulawesi,
sacara geografis dumunung ing pérangan kidul garis khatulistiwa ing antara
02°45' - 06°15' Lintang Kidul lan 120°45' - 124°30' Bujur Wétan sarta nduwèni
wewengkon dharatan sing jembaré 38.140 km² (3.814.000 ha) lan tlatah banyu
(segara) sing jembaré 110.000 km² (11.000.000 ha). Sulawesi Kidul-wétan wiwitané
arupa salah siji kabupatèn ing Propinsi Sulawesi Kidul Kidul-wétan kanthi Kutha
Bau-Bau minangka kutha krajan kabupatèn. Sulawesi Kidul-wétan ditetepaké dadi
Laladan Otonom miturut Perpu No. 2 taun 1964 Juncto UU No. 13 Tahun 1964.
Wiwitané nung dumadi saka 4 (papat) kabupatèn, ya iku: Kabupatèn Kendari,
Kabupatèn Kolaka, Kabupatèn Muna lan Kabupatèn Buton kanthi Bau-bau minangka
kutha krajan propinsi. Nanging, sabanjuré Kendari dadi kutha krajan Propinsi
iki. Sawisé pamekaran, Sulawesi Kidul-wétan nduwèni 10 kabupatèn lan 2 kutha.

Taun 1990 gunggung padunung Sulawesi Kidul-wétan watara 1.349.619 jiwa. Banjur
ing taun 2000 ningkat dadi 1.776.292 jiwa lan miturut asil Survei Sosial Ekonomi
Nasional Badan Pusat Statistik taun 2005 gunggungé ana 1.959.414 jiwa.

Laju tuwuhing padunung Sulawesi Kidul-wétan jroning taun 1990-2000 ya iku 2,79%
per taun lan taun 2004-2005 dadi 0,02%.[butuh rujukan] Laju tuwuhing padunung
miturut kabupatèn sajroning kurun wektu 2004-2005 mung kutha Kendhari lan
Kabupatèn Muna sing nuduhaké tuwuhé positif, ya iku 0,03 % lan 0,02 % per taun,
déna kabupatèn liyané negatif.



https://jv.wikipedia.org/wiki/Spyware

Spyware ya iku program kang kainstal ing sajroning sistem komputer, lan bisa
ngumpilaké pira-pira informasi kang diduwèni user banjur ngirimaké informasi
kasebut marang lokasi katentu. Kabèh mau dilakokaké tanpa dingertèni panganggo
utawa user. Ing internèt biyasané kasebut spybot utawa tracking-software. Béda
karo virus utawa worm kang ngrusak kinerja salah sijiné aplikasi, spyware justru
ngawasi aktivitas komputer lan ngrimaké marang pihak kaping telu. Virus biyasané
digawé mung kanggo iseng utawa mbuktèkaké kapinteran salah sijiné wong. Ananging
yèn spyware sengaja digawé kanggo kapentingan komersil utawa kriminal. Sakliyané
iku spyware ora ngréplikasi dhèwèké dhéwé kayadéné virus. Biyasané spyware
ngaksès salah sijiné sistem lumantar iklan pop-up ing internèt, layang
èlèktronik lan situs internèt katentu. Nganti saiki serangan spyware mung
nyerang sistem Microsoft Windows. Sistem oprasi liya kayata MacOS X utawa Linuk
durung katemokaké kaserang spyware.

Komputer biyasané wis nduwèni program antivirus, kayata windows kang wis nduwèni
Microsoft Windows Security Center. Program antivirus kudu rutin di-update supaya
luwih maksimal ngreksa komputer saka serangan virus. Pilih antivirus kang trep
karo kabutuhan. Gunakna antivirus gratis utawa kang mbayar. Bédané yèn antivirus
kang mbayar iku luwih manéka saéngga kemampuanané ngreksa komputer saka virus
luwih kuwat lan mumpuni ketimbang kang gratis. Program kang mbebayani kanggoné
komputer ora mung virus, ananging uga spyware. Spyware bisa luwih mbebayani saka
virus amerga bisa ngertèni aktifitas panganggo komputer saben wektu kanthi
komputeré kasebut.

Bédané antarané spyware lan virus ya iku ing cara panyebarané. Virus sacara
mandhiri mrodhuksi awaké dhéwé ing saben bagéyan data ing komputer. Wondéné
spyware nyebar minangka cookie kang ana ing saben panganggo komputer kang
ngaksès internèt.

Cara paling ampuh ngreksa komputer saka spyware ya iku terus nambah pangertènan
babagan perkembangan virus lan antivirus. Kanggoné panganggo komputer wigati
banget supaya ngertèni perkembangan informasi kang anyar kususé babagan kepriyé
ngreksa komputer saka virus lan informasi babagan jinis-jinis virus kang bisa
mbebayani kanggoné komputer.



https://jv.wikipedia.org/wiki/Slumdog_Millionaire

Slumdog Millionaire (basa Inggris "Yutawan Asu Kampung Kumuh") iku sawijining
filem Britania Raya taun 2008 sing disutradarani déning Danny Boyle, mawa
asistèn sutradara Loveleen Tandan, lan ditulis déning Simon Beaufoy. Film iki
adhedhasar gubahan saka buku roman Q and A (2005) sing ditulis déning Vikas
Swarup, sawijining panulis lan diplomat India. Bukuné menang bebungah Boeke
Prize lan Commonwealth Writers.

Syuting filem iki dianakaké ing India. Crita filem iki ngenani sawijining wong
mlarat ajeneng Jamal Malik sing mélu kuis kondhang Who Wants To Be A Millionaire
ing India. Nanging amarga dhèwèké bisa mangsuli kabèh pitakonan, Jamal dicekel
pulisi lan diinterogasi mawa disiksa, sebab wong ora percaya yèn ana wong
mlarat, bocah dalanan kok bisa pinter banget.

Film iki diwiwiti kanthi adhegan nalika inspèktur pulisi (Irrfan Khan) ing
Mumbai, India lagi interogasi lan nyiksa Jamal Malik (Dev Patel), tilas bocah
gelandhangan saka kampung kumuh Dharavi. Jamal iku sawijining kontèstan ing
acara télévisi Who Wants to be a Millionaire vèrsi India kanthi panatacara Prem
Kumar (Anil Kapoor). Jamal wis tekan pitakonan pungkasan, sing dijadwalaké
kanggo sésuk, nanging dhèwèké disalahaké pulisi dianggep culika amerga dianggep
anèh yèn sawijining wong kampung bisa ndarbèni kawruh sing jembar utawa kabegjan
banget, olèh pitakonan sing bisa diwangsuli kabèh.

Jamal banjur carita yèn pitakonan bab bintang filem Bollywood Amitabh Bachchan
iku gampang banget, banjur dhèwèké ngerti pitakonan liya-liyané déning kabeneran
waé, tau ngalami akèh perkara sing nggawé dhèwèké ngerti rena-rena. Banjur
sawisé iku filem dibanjuraké mawa adhegan-adhegan flashback sing nuduhaké
pengalaman-pengalamané nalika cilik. Nalika iku Jamal lan Malik urip ing kutha
Bombay/Mumbai lan sekolah. Ing sekolah diajari carita The Three Musketeers.
Saliyané iku uga dituduhaké kepriyé Jamal olèh tapaktangané Amitabh Bachchan.
Banjur anuju sawijining dina ana gègèran ing kutha Bombay antara kaum Hindhu lan
kaum Muslim. Salim lan Jamal Malik iku kalebu wong Muslim lan ibuné tiwas ing
gègèran iki. Bocah loro iki dadi yatim. Nalika iku bocah loro iki ketemu
sawijining bocah wadon anama Latika. Amarga Jamal seneng karo carita The Three
Musketeers Salim diarani Athos, Jamal dhéwé Porthos lan Latika Musketeer katelu.

Anuju sawijining dina, bocah telu iki ditemu déning Maman (Ankur Vikal) ing
pawuhan, papané urip. Telu-teluné banjur diajak lunga menyang sawijining panti
asuh. Tibakné ing panti iki bocah-bocah iki diajari dikon ngemis lan mbarang.
Ing sawijining dina Salim weruh ana bocah sing jenegé Avindh dikon nyanyi banjur
dibiyus lan sawisé matané digawé wuta, amerga bocah pangamèn wuta olèh dhuwit
luwih akèh. Salim déning Maman dikon nyeluk adhiné, adhiné uga arep digawé wuta
matané. Nanging Salim ora lila, dhèwèké banjur ngajak mlayu Jamal lan Latika.
Kateluné dioyak déning Maman lan wong-wongé. Jamal lan Malik bisa mlebu sepur
nanging Latika ora bisa. Latika dicekel Maman manèh.

Bocah loro iki banjur golèk panguripan rena-rena carané, ya halal, ya ora.
Kanthi numpak sepur, bocah loro iki tekan Taj Mahal lan nyambut gawé ing kono.
Nanging Jamal tetep waé ora bisa nglalèkaké Latika. Jamal banjur ngajak Salim
mulih menyang Bombay. Tibakné Latika iku dilatih dadi WTS kelas dhuwur, supaya
mengko bisa didol larang minangka prawan. Jamal nemu Latika ing kawasan
lokalisasi Bombay lagi dilatih nari. Dhèwèké ngajak Latika lunga, nanging banjur
Maman tibakné ana ing kono. Salim sing nggawa pistul banjur némbak Maman nganti
mati lan kateluné mlayu. Banjur karo Salim olèhé matèni Maman dianggo alesan
nglamar kerja karo Javed (Mahesh Manjrekar), wong jahat liyané. Salim banjur
ngehaki Latika, lan nalika Jamal protès, dhèwèké dithungi pistul, Latika nengahi
lan pasrah dipèk Salim. Jamal dadi nlangsa atiné lan lunga mlayu.

Pirang taun sawisé iku, Jamal olèh gawéyan dadi "chai-wallah" (sawijining bocah
sing nyuguhaké tèh) sing sawijining call centre ing Mumbai. Banjur sawijining
dina dhèwèké dijaluki tulung kancané kerja nggantèni. Kancané soalé péngin
nonton acara TV sadélok. Nalika iku Jamal iseng nggolèki jeneng Latika lan Salim
sajroning basis data komputer. Jenang Latika tibaké èwon kasilé nanging "Salim
K. Malik" namung ana 15 wiji. Banjur Jamil tilpun siji-siji lan olèh kangmasé.
Salim tibaké pangkaté wis dhuwur sajroning organisasiné Javed. Jamal banjur
ngetutaké Salim menyang omahé Javed. Tibaké Latika saiki dadi pacaré Javed.
Jamal mlebu èthok-èthok dadi réwang lan ngajak lunga Latika. Nanging Latika ora
gelem. Sanadyan mengkono Jamal celathu yèn dhèwèké bakal nunggoni Latika saben
dina ing Stasiun Victoria (Stasiun Chhatrapati Shivaji) saben dina ing jam 17.00
nganti dhèwèké teka. Banjur ing sawijining dina, Latika teka tenan, nanging
dioyak déning Salim lan salah siji wongé Javed. Salim nglebokaké Latika
sajroning mobil, mènèhaké HP-né, lan rainé Latika diiris mawa lading. Banjur
mobilé lunga. Jamal mlayu menyang omahé Javed, nanging omahé tibaké wis kothong.

Banjur kanggo nemokaké Latika, Jamal nyoba cara liya, ya iku dadi kontèstan kuis
Who Wants to be Millionaire amerga dhèwèké ngerti yèn Latika seneng karo acara
iku lan diarepaké mesthi nonton. Dhèwèké kasil tekan pitakonan pungkasan,
senadyan pembawa acarané ora simpatik lan mbujuki dhèwèké mènèhi wangsulan sing
salah. Ing pungkasané acara, tibakné isih ana 1 pitakonan manèh kanggo menangaké
Rs. 20.000.000. Banjur dhèwèké dicekel pulisi lan disiksa amerga dikirané
culika. Nanging sawisé carita yèn kabèh iku kebeneran dhèwèké diculaké déning
pulisi. Sésuké dhèwèké olèh ngrampungaké kuis iku manèh lan pitakonan pungkasan
perkara The Three Musketeers. Sapa jeneng musketeer sing katelu. Jamal banjur
coba nganggo fungsi Phone-a-friend. Siji-sijiné nomer tilpun sing diduwèni Jamal
ya mung nomeré Salim, nanging HPné digawa Latika, mula bareng ditilpun ya
ditampa déning Latika. Jamal kagèt nanging bungah bisa krungu swarané Latika.
Banjur dhèwèké ngarang wangsulané ya iku Aramis lan tibakné bener.

Sawetara iku Javed uga nonton TV lan kagèt weruh Jamal. Banjur digolèki Latika
wis ilang. Dhèwèké banjur nggolèki Salim, Salim wis ngunci awaké dhéwé ing
pakiwan. Lawang pakiwan digedhor lan sawisé mbukak Salim némbak Javed nganti
mati. Salim uga ketémbak nganti mati. Tembung-tembung pungkasané ya iku Allahu
Akbar. Nalika iku Jamal bisa menang lan dianggep pahlawan lan mlayu menyang
stasiun Victoria lan rangkulan saha ambung-ambungan karo Latika.

Panulis Simon Beaufoy nulis Slumdog Millionaire adhedhasar buku roman Q and A
sing ditulis déning Vikas Swarup. Supaya katon otèntik, Beaufoy lunga nglakoni
studi bandhing ping telu menyang India lan mawancarani sawetara bocah-bocah
dalanan lan olèh kesan apik. Sang panulis iki celathu yèn tujuané nulis skrip
iku: "Aku kepéngin olèh rasa lucu, ngguyu, ngobrol lan ngrasakaké silaturahmi
antara komunitas sing urip ing kawasan kumuh iki. Apa sing dak tampa iku ènèrgi
gedhé." Ing tengahan taun 2006, perusahaan filem Britania Celador Films lan
Film4 ngundhunaké sutradara Danny Boyle supaya maca skripé Slumdog Millionaire.
Sajatiné pisan-pisané Boyle rangu-rangu amarga dhèwèké emoh nggawé filem perkara
Who Wants to Be a Millionaire? Boyle nanging banjur ngerti yèn sang panulis
skénario iku Beaufoy, sing tau nulis The Full Monty (1997), salah siji filem
favorité saka Britania. Boyle gumun kepriyé Beaufoy bisa nggabungaké carita sing
akèh sajroning bukuné Swarup dadi carita siji lan sang sutradara iki banjur
mutusaké miwiti proyèk filem anyar iki. Anggaran nggawé filem iki wiwitané US#
15 yuta, dadi Celador golèk dhistributor kanggo ngedum béya. Fox Searchlight
Pictures banjur nawani sing kabaré kira-kira sakiwa-tengené $2 yuta, lan Warner
Independent Pictures nawani $5 yuta sing ora bisa disaingi déning Fox
Searchlight.

Gail Stevens uga dadi anggota panitya sing ngawasi para paraga saka saindhenging
donya. Stevens tau makarya bebarengan karo Boyle lan dianggep bisa weruh wong
sing nduwé bakat anyar. Meredith Tucker ditugasi nangani para paraga saka AS.
Banjur para tukang filem iki lunga menyang Mumbai ing September 2007 mawa
panitya separo lan miwiti nampani paraga lokal lan anggota kru prodhuksi ing
Karjat. Loveleen Tandan, salah siji saka sutradara paraga ing India, celathu yèn
dhèwèké mènèhi pamrayoga marang Danny lan Simon Beaufoy supaya nganakaké
sawetara dialog mawa basa Hindi supaya filemé luwih krasa urip. Banjur Boyle
mutusaké supaya kira-kira sapratelon dhialog dianakaké mawa basa Hindi. Banjur
Tandan dikon nulis dialog-dialogé lan dhèwèké gelem. Sawisé iku dhèwèké dijaluk
dadi ko-sutradara.

Lokasi syuting kalebu kawasan kumuh ing Mumbai lan Juhu. Olèhé para tukang filem
iki bisa ngontrol massa iku carané ngapiki wong-wong sing pada ndeleng. Syuting
diwiwiti ing tanggal 5 November 2007.

Saliyané adhedhasar bukuné Vikas Swarup, filem iki uga diilhami filem-filem
India. Miturut Tandan, Slumdog Millionaire bisa dianggap ngajèni filem-filem
komèrsial abasa Hindhi. Simon Beaufoy iku nyinaoni filem-filemé Salim-Javed
sacara tlatèn.

Bintang filem Bollywood Shahrukh Khan sing saiki dadi panatacara Who Wants to be
a Millionaire? vèrsi India sajatiné ditawani dadi pembawa acara ing filem,
nanging ora gelem. Peran iki pungkasané dimainaké déning Anil Kapoor, bintang
filem Bollywood liyané. Paul Smith, produser èksèkutif Slumdog Millionaire lan
ketua Celador Films sadurungé tau nduwé hak internasional acara Who Wants to Be
a Millionaire?.

Ing sasi Agustus 2007 Warner Independent Pictures olèh hak distribusi ing
Amérika lan Pathé olèh hak distribusi internasional Slumdog Millionaire ing
bioskop. Senadyan Warner Independent Pictures mbayar $5 yuta kanggo nuku hak
filem iki, studio iki rada ragu-ragu bab prospèké bakal payu ora. Ing sasi Mei
2008, Warner Independent Pictures ditutup lan mula-mulané mènèhi kesan filem iki
ora dirilis ing layar amba nanging langsung ing vidéo. Ing Agustus 2008, studio
iki sacara aktif golèk sing gelem ngréwangi lan pungkasané Warner Independent
Pictures lan Fox Searchlight Pictures dadi kongsi mbagi distribusiné. Fox
Searchlight gelem nuku sahamé 50%. Per 18 Februari 2009, filem iki wis ngasilaké
dhuwit $150.522.967 sadonya.

Soundtrack kanggo filem Slumdog Millionaire dikomposisi déning A. R. Rahman sing
nulis lagu-laguné ing wektu rong sasi lan ngrampungaké rekaman ing wektu rong
minggu. Rahman menangaké Golden Globe Award for Best Original Score taun 2009
lan menangaké loro saka telung nominasi kanggo Oscar, kalebu siji kanggo Best
Original Score lan siji kanggo Best Original Song.



https://jv.wikipedia.org/wiki/Situs_Warisan_Donya

Situs Warisan Donya UNESCO iku arupa situs-situs spesifik (kayadéné alas,
gunung, tlaga, segara wedhi, monumèn, bangunan, komplèks, utawa kutha) kang wis
dinominasèkaké lan disarujuki kanggo dilebokaké jroning daftar kang direksa
déning Program Warisan Donya Internasional kang digulawenthah déning Komité
Warisan Donya UNESCO, kang dumadi saka 21 nagara anggota, kang dipilih déning
Majelis Umum Nagara-nagara Anggota kanggo mangsa jabatan tinamtu. Tujuan program
ya iku gawé katalog, milih, lan ngreksa situs-situs warisan budaya kang kawentar
(pinunjul) utawa warisan alam kang wigati minangka warisan kanggo kamanungsan.
Kanthi kondisi tartamtu, situs-situs kang wis kadaftar bisa olèh dana saka "Dana
Warisan Donya". Program iki diadegagaké bareng karo anané Konvènsi bab
pangreksan budaya donya lan warisan alam, kang disahké déning Konferènsi Umum
UNESCO ing 16 November 1972. Wiwit iku, 184 (data Juli 2007) nagara-nagara
anggota wis ngratifikasi konvènsi kasebut.

Nalika taun 2007, ana 851 situs kang wis kadaftar: 660 situs budaya, 166 situs
alam, lan 25 campuran, dumunung ing 142 nagara anggota. UNESCO nyathet saben
situs kanthi nomer idhentifikasi kang béda siji lan sijiné; nanging usulan anyar
sering klebu situskang wis mlebu sadurungé, banjur didaftar minangka bagéan
panjelasan kang luwih gedhé. Akibaté, sistem penomeran nganti luwih saka 1200,
senajan luwih sethithik ana ing daftar kang sabeneré.

Ing taun 1959, pamaréntah Mesir mutusaké arep mbangun bendungan Aswan,
sawijining proyèk kang bakal ngelepaké lembah kang ngandhut warisan peradababn
kuna kayadéné kuil Abu Simbel. UNESCO banjur nganakaké kampanye gedhèn-gedhèn
ing donya kanggo njaga situs mau kanggo ngadhepi usulan Mesir lan Sudan. Kuil
Abu Simbel lan Kuil Philae sidané diprithili secuil mbaka secuil lan ditata
manèh, dipindhah menyang papan kang luwih dhuwur. Béya kanggo proyèk mau udakara
US $80 yuta, watara $40 yuta saka béya mau dikumpulaké saka 50 nagara. Bab iku
dianggep suksès, lan dadi conto kanggo kampanye proyèk-proyèk liya ya iku ing
antarané panylametan Venesia lan lagunané, ing Italia, reruntuh Mohenjo-daro ing
Pakistan, lan Candhi Borobodur ing Indonésia). UNESCO banjur miwiti gawé
rancangan konvènsi Déwan Internasional bab Monumèn lan Situs, kanggo ngreksa
warisan budaya umum kanggo kamanungsan.

Amérika Sarékat miwiti gagasan kanggo nggabungaé konsèrvasi budaya lan
konsèrvasi alam. Konferènsi Gedhung Putih ing taun 1965 mutusaké kanggo
ngadegaké sawijining Badan Warisan Donya (World Heritage Trust) kanggo ngreksa
"situs-situs alam lan tlatah éndah pang pinunjul ing donya lan situs mawa
sajarah kanggo padunung donya mangsa saiki lan sing bakal teka." Badan
Internasional kanggo Konsèrvasi Alam ( International Union for Conservation of
Nature ) uga gawé usulan kang padha ing taun 1968, lan diusulaké taun 1972
marang Konferènsi Lingkungan Urip PBB ing Stockholm, Swedia.

Pungkasané siji tèks disarujuki déning kabèh nagara kang mèlu guyub, lan
Konvènsi bab protèksi warisan budaya lan alam donya" disahaké déning Konferènsi
Umum UNESCO ing tanggal 16 November 1972.

Tekan seméné, file iki diévaluasi sacara mandhiri déning loro organisasi: Déwan
Internasional bab Monumèn lan Situs lan Badan Konsèrvasi Donya. Badan-badan iki
banjur gawé rékomendhasi marang Komité Warisan Donya. Komité iki rapat setaun
pisan kanggo nemtokaké pilihan endi usulan kang bisa mlebu Daftar Warisan Donya,
lan kadhangkala angèl mutusaké saéngga njaluk katrangan luwih akèh saka nagara
kang ngajokaké. Ana sepuluh kritéria pemilihan kang kudu diduwèni supaya bisa
mlebu daftar Warisan Donya.

Nganti pungkasan taun 2004, ana enenm kritéria kanggo warisan budaya lan papat
kritéria kanggo warisan alam. Ing taun 2005, kritéria iki diowahi dadi siji sèt
kritéria waé. Situs kang dadi nominasi kudu "nduwèni biji pinunjul kang
universal" lan njukupi paling ora siji saka sepuluh kritéria.

Sawetara iki ana 851 situs warisan donya duunung ing 142 nagara anggota. Saka
cacah iki mau, 660 ing antarané arupa situs budaya, 166 situs alam lan 25 situs
campuran. Klasifikasi sabanjuré klebu klasifikasi miturut nagara anggota ing
lima zona geografis: Afrika, Nagara-nagara Arab (dumadi saka nagara-nagara
Afrika Lor lan Wétan Tengah), Asia-Pasifik (klebu Australia lan Oseania), Éropah
lan Amérika Lor (utamané, USA lan Kanada), lan Amerika Latin lan Karibia.

Minangka cathetan: Rusia lan nagara-nagara Kaukasus diklasifikasèkaké mlebu zona
Éropah lan Amérika Lor.

Zona-zona geografis UNESCO uga mènèhi tekanan marang bab administratif tinimbang
hubungan geografis. Mula, Pulo Gough, dumunung ing Atlantik Kidul, didadèkaké
mlebu zona Éropah & Amérika Lor awit nagara Inggris kang ngusulaké tlatah mau.

Komité Warisan Donya nganakaké rapat bola-bali setaun, kanggo ngrundhingaké
cara-cara nggulawentah situs warisan donya kang ana, lan nampa usul nominasi
saka nagara kang ngajokaké. Rapat mau dilaksanakaké saben taun kanggo nglebokaké
sawijining situs jroning daftar situs warisan donya sawisé presentasi déning
IUCN lan/utawa ICOMOS, lan tanggapan utawa kabotan saka nagara-nagara anggota.

Rapat taunan dilaksanakaké pidhah-pindhah ing kutha-kutha ing saidhenging donya.
Kajaba kang dianakaké ing Paris (Prancis), dunungé kantor markas UNESCO, mung
nagara-nagara anggota Komité Warisan Donya kang duwé hak dadi tuan rumah rapat
sabanjuré.



https://jv.wikipedia.org/wiki/Sirius

Sirius (α CMa / α Canis Majoris / Alpha Canis Majoris) ya iku lintang paling
padang ing langit wengi, nganggo magnitudo tampak −1.47. Lintang iki mapan ing
rasi Canis Major lan minangka sistem lintang ganda kanthi piranti primèr lintang
deret utama kelas A lan piranti sekunder siji katai putih.

Sirius bisa dideleng mèh ing kabèh papan ing lumahing Bumi kajaba déning
wong-wong sing mapan ing lintang ing nduwur 73,284° lor. Wektu paling apik
kanggo bisa ndeleng lintang iki ya iku sekitar tanggal 1 Januari, lintang iki
tekan meridian ing tengah wengi.

Ing kahanan sing jumbuh, Sirius bisa dideleng nganggo mata nalika Srengéngé isih
mapan ing nduwur horison. Nalika mapan ing nduwur sirah, lintang iki bisa
dideleng ing kahanan hawa sing resik, asal sing ndeleng mapan ing papan sing
dhuwur, lan posisinè Srengéngé cukup endek.

Jeneng lintang iki asalé saka basa Yunani Σείριος (Seirios, sing artine
"murup-murup" utawa "panas banget"). Minangka bintang paling padang ing rasi
"Asu Gedhe", kerep disebut uga minangka "Bintang Kirik".

Jeneng Latin kanggo lintang iki ya iku Canicula ("Asu cilik") lan ing basa Arab:
الشعرى, aš-šyi‘rā ing astronomi Islam, ing kunu jeneng alternatif Al Shira
mudun. Kanthi jeneng aš-šyi‘rā, lintang iki disebut ing Al-Quran Surah An-Najm
ayat 49, sing unine :lan Panjenengane ya iku Gusti (sing nduwèni) lintang
syi'ra.

Saliyane rasi Canis Major, lintang iki uga minangka anggota saka pirang-pirang
rasi, asterisma utawa kelompok ing ngisor iki :



https://jv.wikipedia.org/wiki/Sar%C3%A9ngat_Islam

Saréngat Islam utawa panulisan cara Indonésia Syariat Islam (Basa Arab: شريعة‎
šarīʿah, ʃaˈriːʕa, "legislation" ugi Hukum Islam, قانون إسلامي qānūn ʾIslāmī)
inggih punika angger-angger pranating agami utawi sadaya paugeran ingkang gayut
kaliyan ngibadah ingkang sampun dipun sebutaken wonten ing Al-Qur'an saha
Hadits. Inggih punika sadaya aturan ingkang nata lampahipun gesang tiyang Muslim
Islam. Sasanèsipun aturan ugi ngewrat pirembagan perkawis gesang.

Saréngat saged dideleng saking segi basa utawi istilahipun. Saking segi basa,
saréngat jarwané margi ingkang dipunlangkungi nanging saking segi istilah
jarwané gandhèng-cènèng manungsa kaliyan Allah, manungsa kaliyan satunggalipun,
lan manungsa kaliyan alam. Saréngat ugo saged gadhah jarwa aturan ingkang
ngéngini kaliyan kelakuanipun manungsa. Kejawi punika, saréngat jarwané tujuan
gesang manungsa inggih punika alam ndonya lan akérat. Saréngat kantuk pinara
kalih bab, ya iku ibadah lan mu'amalah.



https://jv.wikipedia.org/wiki/Sandhangan

Sandhangan (basa krama: rasukan) iku kabutuhan pokok manungsa saliyané panganan
lan papan padunungan (omah). Manungsa mbutuhaké sandhangan kanggo nglindhungi
lan nutupi awaké. Nanging sairing karo perkembangan kauripan manungsa,
sandhangan uga dipigunakaké minangka simbul status, jabatan, utawa kalungguhan
sing nganggo. Perkembangan lan jinis-jinis sandhangan gumantung marang
adat-istiadat, kabiasaan, lan budaya sing nduwèni ciri khas dhéwé-dhéwé.
Sandhangan uga ningkataké kaamanan jroning ngayahi kagiatan mbebayani kayata
hiking lan masak, amarga mènèhi penghalang antara kulit lan lingkungan.
Sandhangan uga mènèhi penghalang higienis, njaga toksin saka badan lan mbatesi
panularan kuman.

Sandhangan iku umum dipadhakaké karo busana utawa ing basa Indonésia: pakaian.
Sejatiné sandhangan iku maknané klambi, utawa makna sing luwih wiyar ya iku
kabèh sing dianggo ing bagéyan tengah raga, dadi yèn ing sandhangan adat Jawa
uga kalebu sabuk, epek, timang, benik lan wiron.

Sandhangan utawa busana dadi salah sijining kabutuhan utama manungsa. Manungsa
merlokake busana kanggo nutupi ragané, utamané bagéyan raga sing wajib ditutup.

Sandhangan sing digawé lan dianggo manungsa iku, miturut perkembangané pancèn
suwé banget, awit digawé miturut kabutuhan lan kabudayan manungsa dhéwé. Awaké
dhéwé banget ngerti dhéwé yèn manungsa sing kapisanan iku, ya iku bapa Adam lan
ibu Hawa diandapaké ana ing alam donya iku ora nganggo sandhangan siji waé, mula
saka iku bapa Adam lan ibu Kawa banjur gawé sandhangan amarga dicocokaké karo
kahanan alam ing jaman semana, mung gawé sandhangan nganggo kulit kayu lan kulit
kéwan sing ana. Banjur jaman tamsaya maju lan manungsa uga nduwèni kabudayan,
mula saka iku banjur padha gawé sandhangan miturut kahanan alam lan kahanan
budaya saben laladan lan nagarané.

Salah siji ancas sing utama sandhangan ya iku kanggo njaga supaya ngrasa nyaman.
Ing iklim panas busana nyadiakaké tutupan saka cahya srengéngé utawa dhampak
liyané, déné ing iklim adhem sipat insulasi termal umumé luwih wigati.

Sandhangan nglindhungi bagéan awak sing ora katon. Sandhangan minangka
perlindungan saka unsur-unsur sing ngrusak, kalebu udan, salju lan angin utawa
kondhisi cuaca liyané, sarta saka srengéngé. Sandhangan uga ngurangi tingkat
risiko jroning kagiatan, kaya nalika nyambut gawé utawa ulah raga. Sandhangan
kadhang-kadhang dianggo minangka perlindungan saka bebaya lingkungan tinamtu,
kaya srangga, bahan kimia mbebayani, sanjata, lan kontak karo zat abrasif.
Suwaliké, sandhangan bisa nglindhungi lingkungan saka panganggo sandhangan,
kayata nganggo masker. Sandhangan iku akèh kagunaané, kayata wis disebautake ing
dhuwur mau. Mila wong jaman saiki duwéni werna-werna sandhangan lan kabilang
unik-unik.

Ing sawetara budaya, prabédan sandhangan antara kaloro jinis kelamin dianggep
pasisirs kanggo lanang lan wadon. Prabédan jroning gaya, werna lan kain.

Ing masarakat kulon, rok, gaun lan sepatu hak dhuwur biasané dianggep minangka
sandhangan wong wadon, déné dasi biasané dianggep sandhangan pria. Celana tau
dianggep mung sandhangan mligi lanang, ananging wektu iki dianggo déning lanang
lan wadon.

Klambi iku kain kanggo nutupi awak bagéyan ndhuwur. Klambi akèh jenisé, ana
klambi tradhisional lan modhèrn. Jinising klambi tradhisional kayata ulos
(Sumatra Lor), suri-suri (Sumatra Lor), anak daro lan marapulé (Sumatra Lor),
Tapis (Lampung), èwèr (Papua Kulon), manawou (Papua Wétan) lan liya-liyané.

Klambi sing diarani klambi modhèrn iku ana sing saka klambi tradhisional kang
wis diowahi, lan uga ana klambi saka budaya liyan, kaya saka Éropah, Jepang uga
Cina.



https://jv.wikipedia.org/wiki/Rodha

Rodha ya iku barang kang bentuké bunder lan nduwèni ruji (ana uga sawetara rodha
sing tanpa ruji). Rodha ngasilaké obahan kanthi gesekan cilik kanthi cara muter.
Rodha akèh digunakaké kanggo transportasi. Istilah roda uga ditemokaké ing
barang-barang kang bentuké lingkaran liyané, saliyané bentuké lingkaran lan bisa
muter kayata kincir air. Rodha kang sepisanan digawé ing Mésopotamia Kuno,
nalika iku rodha dianggo tembikar ing taun 3000 SM. Ana uga kang nemoké yèn
rodha iku digawé ing Cina nalika taun 2000 SM. Roda nduwèni ukuran lan bahan
kang béda-béda. Gedhé ciliké rodha iki miturut gunané. Rodha kanggo sepedha béda
karo rodha kang kanggo montor.

Arkeolog kang jenengé Ron Wyatt ing akhir taun 1988 nemokaké rodha kreta tempur
kuno ing dhasar Laut Merah. Rodha iki dianggep rodha kreta tempur Pirngon kang
ambles ing segara nalika digunakaké kanggo ngajak Musa karo para pasukané nalika
metu saka Mesir. Saliyané nemokaké rodha kreta tempur kang ditarik nganggo
jaran. Wyatt karo anak buahé uga nemokaké balung-balung menungsa lan balung
jaran ing panggonan kang padha. Asil kang ditemokaké iki banjur diséléhaké ing
muséum kang dinduwèni Wyatt. Balung-balung iki dianggep balung-balung utawa
kerangka tentara Pirngon kang ambles ing Laut Merah.

Balung lan rodha kang ditemokaké iki banjur diuji ing Stockhlom University. Ing
kéné dingerténi yèn balung iki kasusun saka struktur lan zat-zat saka balung
kang umuré wis 3500 taun kepungkur. Lan miturut sejarah kadadéyan Pirngon kang
ngajak Musa lan anak buahé iku kadadéan ing wektu kang padha.



https://jv.wikipedia.org/wiki/Republik_Irlandia

Républik Irlandia iku nagara ing banawa Éropah. Padunungé cacahé kira-kira ana 4
yuta. Kutha krajanné iku Dublin. Nagara iki ing sisih lor awatesan karo Irlandia
Lor. Populasi Irlandia luwih saka 4 yuta jiwa lan klebu anggota Uni Éropah.
Wewengkon Pulo Irlandia sing ora klebu republik iki diduwèni déning Irlandia
Lor, bagéan saka Britania Raya.

Tanggal 29 Desember 1937, prajanjèn sing ngakoni kamardikan Républik Irlandia
ditapakasmani déning pamimpin Irlandia Kidul lan pamaréntah Britania Raya.
Nanging, kanthi alesan isih ana Perang Donya II, Inggris ora nglaksanakaké isi
prajanjèn kasebut. Sawisé perang rampung, ing taun 1949, rakyat Irlandia kidul
sing mayoritas umat Katulik, ngumumaké sacara resmi kamardikan saka Britania
Raya. Kamardikan iki kasil direngkuh sawisé rakyat Irlandia sajroning wolung
abad berjuang nglawan Britania Raya.

Républik Irlandia nyakup tlatah 70.273 km² utawa 83% saka jembaré Pulo Irlandia
ing sisih kidul, lan sisané arupa wewengkon Irlandia Lor. Tapelwatesé sisih
kulon karo Samudra Atlantik, déné sisih wétan Segara Irlandia sing kasambung
karo samudra liwat Selat St. George lan Segara Keltik. Pesisir kulon Irlandia
dumadi saka tebing, bukit, lan gunung cilikl. Bagéan jeroné diliwati werna-werna
kali, salah sijiné ya iku Kali Shannon. Kutha-kutha ing Irlandia antara liya
Dublin, Cork, Galway, lan Limerick.



https://jv.wikipedia.org/wiki/Rasul

Cithakan:Aqidah Rasul inggih punika manungsa utusaning Gusti ingkang pikantuk
wahyu kanthi syari'at ingkang kedah dipun lampahi. Wahyu punika kedah dipun
wulangaken dhumateg kulawarga saha pendhèrèkipun.

Rasul ya iku manungsa sing pinaringan wahyu saka Gusti Allah ngenani agama lan
misiné.

Rasul (Arab:رسول Rasūl; Plural رسل Rusul) iku wong sing pinaringan wahyu saka
Allah kanthi syari'at lan diprintahaké supaya ngandaraké lan ngamalaké. Saben
rasul mesthi nabi, nanging ora kabèh nabi iku rasul. Dadi cacahing para nabi iku
luwih akèh tinimbang para rasul.

Miturut syariat Islam gunggung rasul ana 312,[note 1] sarujuk karo hadits sing
wis disebutaké déning Muhammad, sing diriwayataké déning At-Turmudzi.

Miturut Al-Qur'an Allah wis ngirimaké akèh nabi marang umat manungsa. Rasul
anduwèni tingkatan luwih dhuwur amarga dadi pimpinan ummat, sauntara iku nabi
ora kudu dadi pimpinan. Ing antarané rasul sing anduwèni julukan Ulul Azmi ya
iku Nuh, Ibrahim, Musa, Isa lan Muhammad. Para rasul mau diarani anduwèni
tingkatan paling dhuwur ing anatara para rasul. Rasul paling akèh di utus déning
Allah ya iku marang Bani Israèl, wiwit saka Musa nganti Isa lan ing antarané ana
sèwu nabi.

Saka Al-Quran lan hadits disebutaké sawetara jeneng nabi sekaligus rasul, antara
liya ya iku:

Déné Adam lan Syits sing diutus sadurungé mung tataran nabi waé, dudu rasul
amarga ora anduwèni umat utawa kaum lan ora anduwèni kewajiban marang
menyebarkan risalah sing mereka yakini. Déné Khaḍr sewong nabi sing dianggap
misterius, ia ora diketahui luwih lanjut marang kaum apa dia diutus.



https://jv.wikipedia.org/wiki/Pulo_Wake

Pulo Wake iku sawiining atol koral (sawijining tipe pulo) ing Samudra Pasifik
bageyan lor, cedhak Hawaii. Dununge ana ing 3.700 km sisih kulone Hawaii lan
2.430 km ing sisih wetane Guam. Pulo paling gedhé (uga diarani Pulau Wake) iku
punjere aktivitas ing wewengkon iki lan nduwèni landasan pacu dawane 3.000 m.
Pulo iki dijenengke karo Kapten Willaim Wake, kapten kapal Prince William Henry
sing mampir ing taun 1796, kamangka pengejaan pulo iki melu pengejaan basa
Inggris (wek), dudu wa ke.

Minangka bageyane kepulowan paling jaba sing cilik, Pulo Wake kalebu wewengkon
kang ora digabung (unincorporated territory) kang dikelola déning Kantor Urusan
Insuler, Departemen Interior Amerika Serikat. Wates penanggalan internasional
dumunung ing sisih wetan pulo iki, kamangka wektu luwih cepet sedina tinimbang
wektu ing AS Daratan. Pulo iki tertutup kanggo umum lan diurusi déning Angkatan
Udara Amerika Serikat, Angkatan Darat Amerika Serikat, lan Chugach McKinley,
Inc., perusahaan babagan layanan pengelolaan lan pengoperasian pangkalan sipil.
Duweke Pulau Wake disengketakake déning Kepulauan Marshall.

Sanajan kanthi resmi arani pulo, Wake sabenere mung awujud atol kang kaperang
saka telu pulo (Wake, Wilkes, lan Peale) kang ngupengi laguna. Istilah 'pulo'
kawiwitan saka kepenginane Angkatan Laut Amerika Serikat nalika Perang Donya II
kanggo mbedakake Wake saka atol-atol liyane sing wis dikuasai Jepang. Jepang
banjur nguasai wewengkon iki nalika sasi Desember 1941 nganti sasi September
1945. Pulau Wake bisa kondhang amarga ana ing serial dolanan Battlefield (Kajaba
Battlefield Vietnam)



https://jv.wikipedia.org/wiki/Papat_Limpad_2012

Papat Limpad 2012 iku istilah jroning Basa Jawa sing maknané Papat Pinunjul
minangka ajang kompetisi nulis ing situs Wikipedia Basa Jawa. Kompetisi iki
diangkah bakal diiloni déning para mahasiswa-mahasiswa Jurusan Sastra Jawa saka
universitas-universitas ing Jakarta, Jawa Tengah lan Yogyakarta. Katahanan para
peserta bakal diuji sajroning pitung sasi(September 2012 - April 2013). Liwat
kompetisi iki diangkah bakal ana panambahan gunggung lan kualitas
artikel-artikel abasa Jawa ing situs Wikipedia basa Jawa. Para pamenang
kompetisi iki bakal antuk aprésiasi arupa komputer laptop lan sèrtifikat saka
Wikimedia Indonésia. Kompetisi Papat Limpad 2012 iki didhukung kanthi dana
bebarengan Wikimedia Indonésia, Wikimedia Prancis lan Wikimedia Swiss.

Kompetisi nulis iki dirancang minangka acara kaintegrasi arupa pelatihan, uji
katahanan lan upaya panambahan artikel mawa kwalitas artikel abasa Jawa ing
ranah internèt. Kompetisi iki diselenggarakaké minangka upaya mbébasaké kawruh
supaya bisa dianggo déning masarakat kanthi bébas.

Kompetisi nulis Papat Limpad diluncuraké kaping 7 Mèi 2012 mapan ing kampus IKIP
PGRI Semarang, dirawuhi déning luwih saka 200 mahasiswa lan dosèn pendhamping
wakil-wakil saka pawiyatan luhur sing mèlu nyengkuyung proyèk iki ya iku
Universitas Diponegoro, Universitas Gajah Mada, Universitas Indonésia,
Universitas Negeri Semarang, Universitas Negeri Yogyakarta lan minangka sing
amengku gati IKIP PGRI Semarang dhéwé. Kompetisi sacara resmi dibuka déning
Dirèktur Jéndral Komunikasi dan Informasi Publik sing tumindak makili Mentri
Komunikasi lan Informasi Républik Indonésia lan diseksèni déning Kepala Dinas
Pendhidhikan Propinsi Jawa Tengah minangka sesulih saka Gubernur Jawa Tengah.
Saka Jakarta saliyané para pangarsa Wikimedia Indonésia uga rawuh Dhuta Bébasna
Kawruh Wikimedia Indonésia, Christian Sugiono.

Sadurungé acara peluncuran sacara resmi dianakaké adicara tapak asma Memorandum
of Understanding antarané Wikimedia Indonésia lan IKIP PGRI Semarang minangka
simbol karya bebarengan jroning proyèk kompetisi iki. Adicara tapak asma karo
pawiyatan luhur liyané dijadwalaké mapan ing kampus saben pawiyatan luhur
peserta. Ing adicara peluncuran kasebut para pangarsa uga paring ular-ular
ngenani karya bebarengan sing ora mung wigati tumrap Wikimedia Indonésia nanging
uga wigati tumrap pawiyatan luhur sing mèlu nyengkuyung lan para mahasiswa sing
dadi peserta kompetisi.

Béda karo proyèk sadurungé ya iku Papat Limpad 2011 sing mung ngajak siji
pawiyatan luhur ya iku Universitas Negeri Semarang, Papat Limpad 2012 ngrangkul
luwih akèh pawiyatan luhur saka Jakarta, Semarang lan Yogyakarta. Sing mèlu
anyengkuyung proyèk kompetisi nulis ing abasa Jawa Papat Limpad 2012 iki ya iku:
IKIP PGRI Semarang, Universitas Diponegoro, Universitas Gajah Mada, Universitas
Indonésia, Universitas Negeri Semarang lan Universitas Negeri Yogyakarta.



https://jv.wikipedia.org/wiki/Pangant%C3%A8nan_adat_Jawa

Upacara pengantenan adat Jawa iku salah sawijiné upacara sakral adat Jawa sing
duwé rantaman upacara lan tata cara sing wis pakem. Upacara pengantenan iki
nglambangaké sapatemonan antarané pengantèn putri lan penganten kakung ing
kahanan sing kusus kayadéné raja lan ratu. Padatan, rantaman inti upacara
dileksanaake ing dalemé pengantèn putri, sing dadi pamangku gati yaiku wongtua
utawa kulawarga pengantèn putri dibiyantu déning kulawarga saka pengantèn
kakung.

Rantaman adicara pengantènan adat Jawa ing saben laladan béda miturut ékonomi
saben kulawarga.

Kanggo tulisan luwih gamblang prakawis iki mangga pirsani: Siraman Acara siraman
iku sejatiné upacara perlambang kanggo ngresikake jiwa calon pengantèn. Upacara
iki diselenggarakaké sedina sadurungé ijab kabul lan dilakokaké ing omahé calon
pengantèn putri lan kakung, padatan ing bageyan omah sing rada amba kaya ing
mburi omah utawa ing taman ngarep omah. Sing nyiram sepisan padatan wong tua
calon mantèn banjur sedulur liyané uga kalebu pemaes.

ꦩꦶꦢꦺꦴꦢꦫꦺꦤꦶ==Midodaren== Kanggo tulisan luwih gamblang prakawis iki mangga
pirsani: Midodaren Tembung midodaren iku asale saka basa Jawa ya iku widodari
utawa bidadari ing basa Indonésia. Acara iki duwé kekarepan yèn mbengi
sakdurunge acara mantenan iku, kabèh para widadari mudhun saka suwarga kanggo
aweh pengestu uga kanggo pralambang yèn sesuk ing acara utama, penganten putrine
bakal ayu kaya widodari.

Rerangken acara ing wengi midodaren iki séjé-séjé ing saben laladan, kadhang ana
sing dibarengaké karo acara peningsetan lan srah-srahan.

Srah-srahan iku uga diwastani "asok tukon" ya iku calon pengantèn kakung
mènèhaké uba rampe lan ragat sing bakal kanggo ngleksanakaké pahargyan
penganténan. Tuladhané uba rampé, kayata: beras, sayuran, pitik, jajan pasar lan
liya-liyane. Saliyané iku sing paling penting ana ing pepasrahan ya iku dhuwit
sing tumprapé kanggo ngragati upacara pahargyan ing omahé pengantèn putri.

Sarampunge acara ijab kabul (akad nikah)dianakake acara Panggih. Ing acara iki
kembang mayang digawa metu saka omah lan didelehake ing prapatan cedhak omah.
Tujuané ya iku kanggo ngusir roh jahat. Sawise iku pengantèn putri ketemu
(panggih) karo pengantèn kakung kanggo nerusaké upacara: balang suruh, Wiji
dadi, Pupuk, Sinduran, Timbang, Kacar-kucur, Dhahar klimah, Mertui, lan
Sungkeman.

Kendurèn utawa kenduri iku dadi puncak acara pengantènan, uga kadang diarani
resèpsi utawa walimahan. Sejatiné kagiyatan iki nduwé makna upacara slametan,
slamet merga inti acarane ya iku ijab kabul wis rampung diselenggarakaké. Ing
acara iki, pasangan pengantèn nrima mangayubagya saka sedulur, kanca uga kabèh
sing teka ing acara iki.



https://jv.wikipedia.org/wiki/Pananggalan

Pananggalan utawa kalèndher iku sistem pètungan wektu kanggo mènèhi jeneng
sawijining jangka wektu (kaya ta dina). Araning sistem pètungan iki asring
kasebut tanggal pananggalan. Pananggalan iku umumé adhedasar lakuning srengéngé
lan rembulan. Panangggalan uga bisa ngrujuk marang piranti kanggo nuduhaké
sistem kasebut (upamané jam tembok).

Pananggalan sing umumé digunakaké ya iku pananggalan solar, pananggalan lunar,
pananggalan lunisolar, utawa pananggalan pasetujon

Pananggalan Lunar iku pananggalan sing diselarasaké marang lakuning rembulan
(fase bulan); upamané pananggalan Islam.

Pananggalan Solar iku pananggalan sing nganggo landhesan mangsa lan lakuning
srengéngé . Contoné Pananggalan Pèrsi.

Pananggalan Lunisolar iku pananggalan sing diselarasaké karo lakuning rembulan
lan srengéngé, kaya ta Pananggalan Yahudi.

Pananggalan Pasetujon iku pananggalan sing ora diselarasaké marang lakuning
rembulan lan srengéngé, contoné dina lan minggu Julian sing kagunakaké para
nimpuna palintangan.

Ana uga pananggalan sing katoné diselarasaké marang obahing Venus kaya sing
kagunakaké ing penanggalan Mesir Kuna. Penanggalan kaya mangkono mau uga asring
katemon ing panggonan cedhak khatulistiwa.



https://jv.wikipedia.org/wiki/Opera

Opera ya iku jeneng Italia kanggo drama kang diwujudaké musik (vokal,
instrumental, lan kala-kala disartani tarian utawa beksan), asipat duniawi.

Opera wiwit ngrembaka kang pisanan ing Florence utawa Italia Lor. Ing ngisor
pimpinan ksatria kang jenengé Giovani Bardi, pangeran ing Vernio (1534-1614).
Dené, dhèwèké ora arep nyiptakaké jinis musik anyar (opera), ananging mung
kepéngin mujudaké drama Yunani kang muniné uga nggunakaké musik. Asal-usul opera
cukup prasaja (sederhana) : drama Yunani kang terjemahan Itali dideklamasikaké
karo tembang solo vokal karo iringan pira-pira alat musik.

Ing Venetia, ana komponis kang nyempurnakaké wujud musik iki, ya iku Claudio
Monteverdi. Monteverdi lair ing kutha Cremona (Italia Lor) kang misuwur kanthi
kutha panggawé biola. Jasa Monteverdi ya iku dhèwèké usaha kanggo ngungkapaké
makna ing jero musik. Opera kang kapisan karangan Monteverdi duwéni irah-irahan
Orfeo taun 1607. Opera iki dipentasake kapisan ing Mantua ing dina tanggap
warsané Fr. Gonzaga. Pietro Francesco Cavalli ya iku komponis opera sakliyané
Monteverdi. Gayané rada dramatis, tuladhané ing opera II Giasone. Pietro (Marc)
Antonio Cesti ya iku komponis liya ing Venetia. Nyiptaaké musik kang luwih
duwéni sipat lyris.

Opera gaya Venetia sugih ing resitatif lan accompagnato (liris utawa dramatis),
arioso lan aris (kanthi iringan cembalo utawa orkes, ansambel). Ananging, paduan
swara lan balèt ora ana amarga babagan biaya. Liberatto utawa teks opera biasané
dicétak lan didol kanggo diwaca saksuwéné opera karo lilin kanggo dilah.

Ing Roma, ngrembaka siji gaya khas, ya iku Opera Rohani.. séje iku, Roma uga
dadi panggonanan lairé opera buffa utawa opera jenaka.

Napoli ing akhir abad-17 miwiti dadi pusat vokal, amarga ing kéné ana papat
konservatori sarta sekolah-sekolah vokal swasta kang misuwur ing Éropah.
Komponis-komponis kang misuwu saka Opera-Napoli biasané dipérang dadi 3
golongan :

Ballet de cour ya iku tarian istana. Jinis seni iki ditujokaké kanggo pujian
marang sang Raja, awujud adegan-adegan kang ditarékaké utawa ditembangakè utawa
disajekaké kanthi cara akrobat.

Pelopor opera-balet ya iku Jean-Philippe Rameau (1683-1764). Rameau ngarang 26
Opera, ananging musiké ora diterima kabéh pihak.

Ing wiwitan abad 17 ing Inggris wis ana siji pelopor opera kang istilahé Masque.
Diarani kaya mengkono, sebab para peran migunakaké topeng (masque). Masque
ngalami mangsa jaya wektu pementasan The Triumph of Peace kang naskahé dikarang
déné Shirley. Musiké ditulis William Lawes lan Simon Ives.



https://jv.wikipedia.org/wiki/Modem

Modem iku piranti kasar komputer, saka tembung MOdulator DEModulator. Modulator
iku dhéwé piranti kang bisa ngubah sinyal informasi dadi sinyal kang nganteraké
(carrier) lan bisa langsung dikirimaké, ananging Demodulator iku bagiyan saka
piranti kang bisa misahaké sinyal informasi (kang isiné data utawa seratan)
saking sinyal kang nggawa pawarta saking sinyal iku, mula data iku mau bisa
diterima kanthi apik. Modem iku gabungan saka sakloroné, bisa diomong modem iku
piranti komunikasi. Piranti komunikasi kang dinggo saka panggonan kang beda,
umumé nganggo bagiyan kang disebut "modem", kayata VSAT, Microwave Radio, lan
sakpanunggalané, nanging biyasané jeneng uatawa sebutan kanggo modem iku luwih
kondhang karo jeneng Piranti Kasar kang sering digunakaké kanggo komunikasi kang
disambungaké ning komputer.

Data saking komputer kang wujudé sinyal digital diwenehaké maring modem kanggo
diubah manèh dadi sinyal analog, nalika modem narima data (ya iku kang awujud
sinyal analog)saking njaba, modem ngubah dadi sinyal manèh. Supaya bisa diwaca
ning komputer. Sinyal analog kasebut bisa dikirimaké maring media telekomunikasi
tartemtu, kayata telepon lan radio. Sawise data kang wujude sinyal iku tekan
ning modem, sinyal kasebut diubah dadi sinyal digital manèh lan dikirimaké
maring komputer. Menawa dideleng saka wujudé, modem iku ana loro jenisé, ya iku
modem eksternal lan modem internal.



https://jv.wikipedia.org/wiki/Melon

Melon (Cucumis melo L.) arupa jeneng woh uga jeneng tetanduran sing ngasilaké
woh mau, sing klebu jroning suku labu-labuan utawa Cucurbitaceae. Wohé biasané
dipangan seger minangka woh meja utawa diiris-iris minangka campuran ès woh.
Bagéyan sing dipangan ya iku daging wohé (mesokarp). Teksturé empuk, awerna
putih tekan abang, gumantung kultivaré.

Tetanduran sausum, mrambat nanging njalar, ora munggah. Godhongé wangun ndriji
mawa lekuk modherat saéngga kaya bunderan mawa pojok-pojok. Watangé biasané ora
ngandhut kayu.

Tetanduran iki omahé siji kanthi rong tipe kembang: kembang jantan lan
hermafrodit. Kembang jantan muncul biasané nalika tetanduran isih enom utawa yèn
tuwuhé kurang becik.

Tipe wohé pepo. Bagéyan mesokarp saya kandel dadi daging woh sing ngandhut
banyu. pamuliaan diarahaké ing daging woh sing kandel, legi, sarta yèn mungel,
wangi. Mélon nduwèni jeneng latin Cucumis melo. Mélon kalebu tanduran saka
famili Cucurbitaceae. Mélon asalé saka Lembah Panas Pèrsi utawa laladan
Mediterania. Laladan iki manggone ing perbatasa Asia Barat lan Éropah, Afrika.
Mélon nyebar ing Timur tengah lan Éropah. Ing abad kaping 14, melon digawa ing
Amerika. Déné kang nggawa ya iku Cristoper Columbus. sawise iku mélon banjur
ditandur ing Colorado, California, lan Texas. Mélon urip subur ing laladan
tropis lan subtropis kalebu ing Indonésia.

Melon akèh banget ragamé, utamané dideleng saka wangun wohé. Ana wolung klompok
budidaya ('Group') jroning spesies iki. Telu sing paling populèr ya iku
Cantalupensis (ing jeroné klebu bléwah, true European cantaloupe), Reticulatus
(melon sing biasa ditepungi, kulit wohé biasané "mawa jala"), lan Inodorus
(melon 'Honeydew', sing wanguné oval kanthi kulit ngerut). Ana siji klompok liya
sing wohé uga dipangan, Group Dudaim.

Jinis mélon kang misuwur ya iku melon Christianism (1850); melon Sill Hybrid
(1870); melon Surprise (1876); mélon Ivondequoit, Miller Cream, Netted Gem,
Hacken Sack lan Osage (1881–1890); mélon Honey Rock dan Improved Perfecto
(1933); melon Imperial (1935); melon Queen of Colorado dan Honey Gold (1939).

Jinis mélon kang paling disenengi ya iku jinis melon swing lan sky rocket. Melon
swing asale saka Jepang. Melon iki rasane legi lan daginge luwih kandel. Yen
dibandingake karo sky rocket, melon swing nduwèni jaring kang luwih kasar lan
luwih kasar. Melon swing bentuke bunder lan abote kurang luwih 1,4 kg. Dene
melon sky rocket boboté nganti tekan 2 kg.

Nandur melon mbutuhae panas srengéngé. Melon kang kakéyan kodan marakaké wite
kebaceken lan mati. Yèn mélon kodanan terus nalika wayah panén bisa nggawé woh
melon rasané anyep ora legi manéh. Suhu udara kang diperlokake ya iku antarane
20-30 derajat celcius.

Mélon kena dipangan dadi buah yén rampung mangan. Mélon uga kena kanggo nggawé
sirup rasa mélon. Saliyané iku mélon uga kena digawé jus melon, ès buah, lan uga
bubur. Mélon uga kena digawé bolu utawa pay mélon. Melon kalebu woh kang
ngandhut vitamin C kang akeh.

Melon ngandhut vitamin C kang akèh mulané mélon kena kanggo tamba sariawan.
Saliyané iki, mélon uga kena kanggo tamba hiperténsi utawa darah tinggi.

Sadurungé taun 1980 mélon kalebu woh-wohan kang diimpor ing Indonésia. Ananging
akèh perusahaan agribisnis kang nandur lan mbudidayakaké mélon ing laladan
Cisarua (Bogor) lan Kalianda (Lampung). Mélon kang ditandur iki kalebu mélon
variétas saka Amerika, Taiwan, Jepang, Cina, Prancis, Denmark, Walanda lan
Jerman.

Mélon banjur ditandur lan dibudidayakaké ing laladan Ngawi, Madiun, Ponorogo
nganti tekan wewengkon ing èks-karesidènan Surakarta (Sragén, Sukaharja,
Bayalali, Karanganyar lan Klathèn). Laladan-laladan iku kalebu laladan kang akèh
ngasilaké mélon.



https://jv.wikipedia.org/wiki/Mazhab

Mazhab (basa Arab:مذهب, madzhab) iku istilah ing basa Arab sing artiné dalan
sing dipecaki lan diliwati, sawijining panggayuh sanyatané lan uga abstrak.
Mazhab iku karacik seka metodhe (manhaj) seka pamikiran lan panlitèn, banjur
wong sing nganut ngleksanakaké kanggo pituduh sing jelas watesané, pérangané,
karipta seka paugeman lan aturan.

Mazhab, miturut ulama fiqih, iku metodhologi fiqih khusus sing dilakoni
sawijining ahli fiqih mujtahid, sing béea karo ahli fiqih liyané, sing
nglantaraké milih sawetara ukum ing laladan ilmu furu '.

Mazhab sing akèh digunakaké ya iku mazhab Hanafi, mazhab Maliki, mazhab Syafi'i
dan mazhab Hambali seka kalangan Sunni. Sawetara ing kalangan Syi'ah nduwé
mazhab Ja'fari, Ismailiyah dan Zaidiyah.

Sunni utawa luwih lengkapé Ahlus-Sunnah wal Jama'ah ing jaman wiwitan nduwé akèh
aliran. Ing sabanjuré, ana patang mazhab sing diakoni kanthi wiyar ing antarné
muslim sunni.

Mazhab iki dipandhégani déning Abu Hanifah, Mazhab Hanafi klebu paling dominan.
Laladan sing antarané nganut mazhab iku antara liya Asia Kidul (Pakistan, India,
Bangladesh, Sri Lanka, lan Maladewa), Mesir sisih lor, separo Irak, Siria,
Libanon lan Palestina (campuran Syafi'i lan Hanafi), Kaukasia (Chechnya,
Dagestan).

Mazhab Maliki dipandhégani déning Imam Malik, udakara 25% muslim ing ndonya sing
nganut. Mazhab iki dominan ing nagara-nagara Afrika Kulon dan Lor. Mazhab iki
ngrujuk marang tatacara sing dianut warga Madinah .

Mazhab Syafi'i dipandhégani déning Imam Syafi'i lan udakara 28% muslim ing dunia
nganut. Mazhab iki kondhang ing Indonésia, Turki, Irak, Siria, Iran, Mesir,
Somalia, Yaman, Thailand, Singapura, Filipina, Sri Lanka lan dadu mazhab resmi
nagara Malaysia lan Brunei.

Mazhab Hambali disebaraké déning para murid Imam Ahmad bin Hambal. Mazhab iki
kurang luwih dianut déning 5% muslim ing donya lan dominan ing ujung Arab.
Mazhab iki dianut ing Arab Saudi.

Syi'ah (lengkapé seka kalimat Syi`ah `Ali ) ing awalé akèh alirané. Saiki, mung
ana telung aliran sing akèh dianut, ya iku Itsna 'Asyariah (paling akèh),
Ismailiyah lan Zaidiyah. Ing Syiah, kapercayan utamané iku ya iku Ali bin Abu
Thalib dan anak-cucunya dianggep luwih nduwé hak jumeneng dadi khalifah lan imam
kanggo muslim. Ing antarané telung mazhab Syiah, ana prabédan ngenani sapa sing
dadi imam lan ngganti para imam.

Mazhab Ja'fari utawa Mazhab Rolas Imam (Itsna 'Asyariah) iku mazhab sing akèh
dianut wong Syi'ah. Kanisbataké tumuju Imam ka-6, ya iku Ja'far ash-Shadiq bin
Muhammad bin Ali bin Husain bin Ali bin Abi Thalib. Sawisé iku banjur katerusaké
tumuju Muhammad al-Mahdi bin Hasan al-Asykari bin Ali al-Hadi bin Muhammad
al-Jawad bin Ali ar-Ridha bin Musa al-Kadzim bin Ja'far ash-Shadiq. Iki mazhab
resmi Nagara Républik Islam Iran.

Mazhab Ismaili utawa Mazhab Pitung Imam percaya Ismail bin Ja'far iku imam sing
gantèaké ramané, Jafar as-Sadiq, dudu seduluré Musa al-Kadzim. Imam kanisbataké
tumuju Ismail bin Ja'far ash-Shadiq bin Muhammad bin Ali bin Husain bin Ali bin
Abi Thalib. Garis Imam Ismailiyah turun-temurun nganti tekan Imam-imam Aga Khan,
sing ngaku dadi keturunané.

Mazhab Zaidi utawa Mazhab Limang Imam nduwé panemu yèn Zaid bin Ali iku sing
luwih nduwé hak nggantèkaké ramané, Ali Zainal Abidin, tinimbang sedulur
kwalonné, Muhammad al-Baqir. Mazhab iki ngrujuk marang Zaid bin Ali bin Husain
bin Ali bin Abi Thalib. Sawise imam ka-4, Ali Zainal Abidin, séda, kaimaman
katerusaké Muhammad al-Baqir, Ja'far ash-Shadiq. Zaid bin Ali mratélakaké yèn
imam iku kudu nglawan panguwasa sing sawenang-wenang kanthi pedang. Sawisé Zaid
bin Ali séda ing jaman Bani Umayyah, kaimaman diterusaké anaké, Yahya bin Zaid.

Mazhab Khawarij ngrungkebi sawetara aliran ing Islam sing wiwitané ngakoni Ali
bin Abi Thalib dadi khalifah. Nanging, ing kahanan sabanjuré, wong-wong mau
nolak amarga takhrif (bedhamèn/perdamaian) karo Muawiyah bin Abu Sufyan sing
dianggep sawenang-wenang. Mula bukané, mazhab iki kapusataké ing Irak sisih
kidul . Kaum Khawarij umumé fanatik lan atos marang apa sing dibela, sarta sinau
Al-Quran kanthi wantah lan béda karo Sunni lan Syi'ah.



https://jv.wikipedia.org/wiki/Massa

Massa (saka basa basa Yunani μάζα) ya iku sipat fisika saka dzat kang digunakaké
kanggo njlentrehaké macemé kelakuané objek kang dititeni. Ning kagunaané nggal
dina, massa biasané dipadhakaké karo berat. Ananging miturut pamahaman ilmiah
modern, berate dzat iku diakibataké déning interaksi massa karo medan gravitasi.

Tuladhané iku, aboté dzat sing digawa déning wong sing ana ning Bumi bisa
mengasosiasi aboté dzat iku karo istilah massané. Asosiasi iki bisa uga diterima
kanggo dzat-dzat liyané sing ana ning Bumi. Ananging bedha manèh manawa dzat iku
ana ing Bulan, aboté bakal luwih entheng lan luwih gampang digotong, ananging
massané tetap padha.

Awaké manungsa kang dijangkepi karo indera-indera perasa kang nggawe awak iki
bisa ngrasakaké fenomena-fenomena kang macem-macem anané diasosiasikaké karo
massa.

Konsep modern massa dikenalaké déning Sir Isaac Newton (1642-1727) ya iku
gravitasi lan inersia kang dikembangaké. Sadhurungé, ana fenomena gravitasi lan
inersia dideleng dadi masalah kang bedha lan ora duwé hubungan. Ananging, Isaac
Newton nggabungaké fenomena-fenomena iki lan ngendika manawa kabèh fenomena iki
disebabaké amarga anané massa.

Piranti kang digunakaké kanggo ngukur massa biasané iku timbangan. Ning satuan
SI, massa diukur ning satuan kilogram, kg. Ana uga satuan massa liyané, kayata:

Ning kahanan kang normal, aboté objek iku sabanding karo massané. Ananging
kanggo ngerteni bedhané massa karo abot diperlukaké pangukuran kang presisiné
gedhe. Mulané iku amarga anané relativistik antarané massa karoan energi, iku
bisa digunakaké kanggo satuan energi makili massa. Tuladjané, eV normalé
digunakaké kanggo satuan massa (kira-kira 1,783×10−36 kg) ning ilmu fisika
partikel.

Ning ilmu mekanika klasik, massa duwéni peranan kang penting kanggo nentukaké
sifat-sifaté dzat. Hukum Newton kang kaping loro njlentrehaké manawa gaya F ya
iku massa benda (m) dipingaké karo percepatan a:

Ning ilmu fisika, bisa dibagi sacara konseptual mbedakaké paling ora pitung
macem massa utawa pitung fenomena fisika kang bisa dijlentrehaké migunakaké
konsep massa:



https://jv.wikipedia.org/wiki/Martin_Van_Buren

Martin Van Buren (lair ing Decatur, Alabama, 5 Dhésèmber 1782 – pati ing
Kinderhook, New York, 24 Juli 1862 ing yuswa 79 taun), jeneng julukan Old
Kinderhook ya iku Presiden Amerika Serikat kaping-9 (1837-1841). Sakdurungé
Martin njabat dadi Wakil Prèsidèn kaping-9 (1833-1837) lan menteri luar negeri
kaping-10 ana ing ngisoré pimpinané presidèn Andrew Jackson. Martin lair tanggal
5 Desember 1782 ing Kinderhook, New York lan kang dadi presidèn pisanan kang
lair sakwisé Amerika Serikat merdéka. Martin Van Buren wong keturunan Walanda,
bapaké petani lan duwé warung. Nalika umuré 14 taun martin lunga menyang kutha
New York lan kerja ing kana dadi juru-tulis, lan ana ing wektu kang padha Martin
uga sekolah ing babagan ukum. Nalika umuré wis 21 taun Martin éntuk ijin kanggo
buka praktèk ana ing babagan ukum. Martin Van Buren dikenal dadi wong kang
pinter, jujur, lan disenengi déning wong akèh. Kualitas-kualitas iki ndadèkaké
Martin dadi pulitikus kang suksès. Martin jarang banget ngolèhaké perselisihan
pulitik ngganggu persahabatan pribadhi. Martin Van Buren kanthi cepet dadi
populèr ana ing babagan pulitik ing New York. Taun 1812, nalika umuré 30 taun,
dhèwèké kapilih dadi anggota senat nagara bagian, lan patang taun sakbanjuré
Martin dadi Jaksa Agung New York. Taun 1821, Martin kapilih dadi Senator Amérika
Serikat, lan kapilih menèh ana ing wiwitan taun 1827. Nanging ing taun iki
Martin banjur mundur saka jabatan senator kanggo dadi Gubernur New York. Taun
1829, Martin mundur saka jabatan Gubernur kanggo njupuk jabatan dadi Menteri
Luar Negeri ana ing pimpinan Andrew Jackson. Taun 1833 Martin kapilih dadi Wakil
Presidén Amérika Serikat, ndampingi Presidèn Andrew Jackson.



https://jv.wikipedia.org/wiki/Macan

Macan, ing basa Latin dipunwastani Panthera tigris, punika sato ingkang kagolong
kulawargi Felidae utawi jinis kucing. Macan biyasané mburu mangsané nganggo
cakar lan taringé. Macan mlayuné cépet banget. Mangsané macan kalebu kéwan kang
rada gedhé, kayata rusa sambar, kidang, babi, lan kancil. Saliyané kéwan-kéwan
mau, macan uga seneng mburu kéwan-kéwan cilik kayata landak yèn kéwan gedhé wis
ora ana. Sanajan saka famili kang padha, ananging macan béda karo kucing. Kucing
luwih cilik saka macan. Macan kalebu kéwan kang seneng nglangi ananging kucing
kalebu kéwan kang wedi banyu.

Macan Sumatra urip ing Pulo Sumatra. Saiki kahanan alas ing Sumatra kang saya
suda amarga didadékaké pemukiman sangsaya nggegirisi tumprap uriping macan
Sumatra. Kurangé alas uga ndadékaké akèh menungsa kang kepéngin mburu macan
Sumatra iki.

Kahanan alas Sumatra khususé alas ing Bengkulu kang rusak banget maragaké macan
Sumatra sangsaya kurang habitat lan panggonan uripé. Kahanan kang kaya mengkéné
nggampangaké manungsa kanggo mburu lan nyekel macan Sumatra.

Ing Bengkulu, saka 900 éwu héktar alas, 40 perséné wis rusak amarga penebangan
liar. Miturut catetan BKSDA, populasi macan sumatra ing Bengkulu mung ana 50-70
macan. Ing sakabéhé wewengkon Sumatra, populasiné mung ana 300-400 macan.

Saliyané karana diburu manungsa, populasi satwa macan iki uga kurang amarga
konflik perbatasan alas lan pemukiman manungsa.

Macan jawa(Panthera tigris sondaica) kalebu kéwan langka kang dilindungi
pamaréntah. Macan Jawa kalebu kéwan kang kudu dikembangbiaké amarga wis akèh
sing punah. Spesies macan jawa iki urip ing alas-alas kang akèh wit-witane.
Padha kaya macan-macan liyane, macan Jawa mangané daging. Macan jawa kalebu
karnivora ya iku kéwan kang mangané daging. Macan jawa uga diarani macan
''gémbong''. Kéwan iki awaké gedhé lan mlayuné banter banget.

Macan jawa kalebu kéwan buas lan galak. macan jawa uga bisa mangan menungsa
kayadéné mangsa kéwan. Yèn mangsa menungsa bakal dipangan dagingé lan disisakéé
balung-balunge. Macan jawa tau urip ing Pulo Jawa lan resmi dikabaraké punah
taun 1980-an. Macan jawa punah awit diburu menungsa lan amarga habitat uripe
kang saya ciut. Habitat macan jawa kurang amarga dianggo lahan pertanian lan
kanggo pemukiman panduduk.

Kahanan macan jawa Panthera tigris sundaica isih dadi pitakonan. Ananging akèh
para panduduk ing pinggir alas kang kerep krungu swarané macan jawa lan ndeleng
kéwan iki. Kayata panduduk ing cedhak als Boyolali, Wonogiri, alas ing kawasan
Taman Nasional Meru Betiri, Jawa Timur. Macan jawa kalebu kéwan buas kang luwes
mlakune. Macan jawa corake belang-belang.

Macan putih ya iku jinising macan kang nggawa gen resesif saéngga wernané pucet.
Genetik kang marakaké corak belang ing wuluné uga dadi pucet. Macan putih irungé
nduwé werna abang nom utawa jambon (pink), tlapakan sikilé uga nduwèni werna
pink, kulité klawu rada putih, matané biru, lan wuluné putih utawa putih rada
kuning utawa putih kuning belang-belang ireng, rada soklat. Ana uga kang wernané
putih semu klawu.



https://jv.wikipedia.org/wiki/Kupat

Kupat utawa ketupat iku panganan khas Asia Kidul-Wétan mawa bahan dhasar beras
sing dibungkus nganggo slongsong saka nam-naman godhong klapa (janur). Kupat
paling akèh tinemu wektu ngrayakaké Lebaran, nalika umat Islam ngrayakaké
rampungé sasi pasa.

Panganan khas sing migunakaké kupat antara liya: kupat tahu (Grabag, Kabupatèn
Magelang), lan kupat glabet (Kutha Tegal). Kupat uga kerep dihidangaké nganggo
saté utawa opor. Saliyané ing Indonésia, panganan kupat uga ditemokaké ing
Malaysia, Brunei lan Singapura.

Ana rong jinis wangun kupat ya iku kepel (luwih umum) lan jajaran genjang. Saben
wangun nduwèni alur nam-naman sing béda. Kanggo gawé selongsong kupat perlu
dipilih janur sing kualitasé apik, ya iku sing dawa, ora kanomen lan ora
ketuwan.

Ing sawetara kalangan ing Jawa, kupat kerep digantung ing sandhuwuring lawang
omah minangka jimat. Masyarakat ing laladan kasebut isih ngugemi tradhisi supaya
ora gawé kupat ing dina-dina biasa, saéngga kupat amung disuguhaké wektu ariaya
lan nganti sepasar sawisé iku. Déné ing Bali, kupat kerep diaturaké minangka
sesajèn upacara.



https://jv.wikipedia.org/wiki/Kukul

Kukul ya iku kahanan nalika pori-pori kulit kesumpelan saengga nyebabaké nanah
kang dadi radhang. Kukul kalebu penyakit kulit kang akèh nyerang manungsa. Kukul
disebabaké hormon kang owah saéngga ngrangsang kelenjar minyak ing kulit.
Owahing hormon liyané kang bisa ndadékaké kukul ya iku nalika lagi ménstruasi,
lagi meteng, lan nggunakaké pil KB utawa nalika lagi stress.

Kukul ora mung disebabaké amarga regedan ananging uga disebabaké faktor kang ana
ing jero awak. Kukul ya iku kondisi abnormal kulit kang diakibatké amarga
gangguan prodhuksi kelenjar minyak (sebaceus gland) kang luwih kang nyebabaké
saluran folikel rambut lan pori-pori kulit kasumpelan. Kukul umumé disebabaké
hormon, minyak utawa sebum ing kulit kang kacampuran karo baktéri. Kukul
disebabaké kelenjar minyak kang luwih kang diprodhuksi hormon androgen. Kukul
disebabaké amarga kelenjar minyak iku kecampur karo sèl kulit mati. Nalika
sèl-sèl kulit iku nyampur karo sebum, campuran kandel lan kanthil iku bisa
mentuk zat kang nyumpeli saèngga malih werna dadi ireng utawa putih. Kukul ora
mung thukul ing rai ananging uga ana kang thukul ing awak kayata ing geger,
dhadha, lan lengen bagéyan dhuwur.

Pori-pori kang kasumpelan biyasané uga disebabaké kosmetik kang ngandhut akèh
minyak utawa wedhak kang nyampur karo foundation. Konsumsi obat kortikosteroid,
kayata oral (obat kang diombé) utawa topical (obat oles),kang ngakibatké daya
tahan awak saya suda uga ningkataké thukulé kukul awit aktivitas baktèri patogen
kang saya akéh.



https://jv.wikipedia.org/wiki/Kode_Batang

Kode Batang utawi langkung kawéntar kanthi Basa Inggris barcode punika
kempalaning data optik ingkang kawaos déning mesin . Kodé batang ugi saged
dipunwastani kempalaning kodé ingkang awujud garis ingkang kandel lan tipising
garis béda gumantung isi kodé . Sejatosipun, kode batang punika ngempalaken data
dhateng garis lan spasi pararel lan saged diwpunwasatani 'kode batang utawi
simbologi linear saged ugi 1D (1 Dimensi). Ananging ugi awujud persegi, titik,
heksagon, lan wujud geometri sanesipun ing gambat ingakng dipunwastani kode
matriks utawi simbologi 2D (2 Dimensi). Kathah smbol lan pangginaan ananging
sadaya kanthi ancas ingkang sami, inggih punika mengencode string karakter
minangka garis batang lan spasi.

Wonten jinis kode batang ingkang sanes kanthi ancas ingkang béda ugi ingkang
dipunwastani simbol utawi symbiology. Saben jinis simbol utawi jinis kode batang
kalebet standar ingkang nerangaken simbol ingkang kacetak lan kados pundi
pirantinipun kados scanner kode batang, maos lan damel decoding simbol ingkang
kacetak kasebut.

Kodé batang utawi barcodé mliginipun UPC sampun dados bagéyan ingkang wigati
tumprap peradapan modern. Panganggénan ingkang sampun wiyar ndadosaken kodé
batang tasih kaginakaken lan ngalami pangembangan kanthi saé kados ing ngandhap
punika :



https://jv.wikipedia.org/wiki/Khartoum

Khartoum (basa Arab: الخرطوم al-Ḫarṭūm "tlalé gajah") iku kutha krajan nagara
Sudan, sekaligus kutha krajan nagara bagéan Khartoum. Dunungé ing titik patemon
Kali Nil, kang mili saka Uganda, karo Kali Nil Biru, kang mili saka arah kulon
ing Ethiopia.

Wewengkon kutha Khartoum nduwèni populasi 1.974.780 jiwa (1 Januari 2005),
ndadèkaké kutha iki kutha paling gedhé kaloro ing Sudan. Koordinat Khartoum ya
iku 15° 34′ 34″ LU 32° 32′ 5″ BT.

Khartoum diadegaké taun 1821 minangka pos militèr Mesir, nanging tuwuh dadi
pusat perdagangan regional. Para tentara kang loyal marang Mahdi Muhammad Ahmad
ngepung Khartoum wiwit 13 Maret 1884, nglawan pasukan kang dipimpin Jenderal
Britania Charles George Gordon. Kutha kang rusak kasebut karebut déning para
pendhukung Mahdi ing tanggal 26 Januari 1885.

Sadawaning taun 1970-an lan 1980-an, Khartoum dadi tujuan atusan èwon
pangungsi-pangungsi konflik saka Chad, Ethiopia lan Uganda. Para pangungsi mau
manggon ing kawasan-kawasan kumuh ing [inggir kutha, wiwit tengahan taun
1980-an, akèh pangungsi kang mlayu saka Perang Sedulur II Sudan lan konflik
Darfur uga manggon ing Khartoum.



https://jv.wikipedia.org/wiki/Kerak_bumi

Kerak bumi iku lapisan paling njaba planet bumi sing kasusun saka pirang-pirang
lèmpèng téktonik. Lapisan iki ana 2 wujudé ya iku kerak/lèmpèng samudra lan
lèmpèng bawana. Lèmpèng samudra iku umumé luwih tipis tinimbang lèmpèng bawana.
Lèmpèng-lèmpèng téktonik iku obah terus, siji lan sijiné padha tubruk-tubrukan.
Kerak bumi iku lapisan bagéyan bumi sing paling dhuwur dhéwé. Bagéyan kerak bumi
iku subur amarga ngandhut lemah humus kang akèh sing gawé tanduran thukul subur.
Kerak bumi iku adem lan padet ngapung ing dhuwur lapisan mantel sing awujud cair
liat.

Tumpukan kerak bumi katebelane udakara 5-7 kilometer saka ngisor samudra lan
30-80 kilometer ing ngisor daratan bawana. Ing ngisor kerak bumi ana selubung
kang sifate lembek. Batas tumpukan kerak bumi karo lapisan selubung ditemukake
marang ilmuwan saka Nagara Kroasia jenenge Andrija Mohorovicic tahun 1909.

Kerak Bumi saged disebat crust. Tumpukan kerak bumi iki kang ana ing bagian
paling luar sing katebelane 6-50 kilometer. Kandelé tumpukan iki ora pada ing
panggonan liyane, ing bawana tebel tumpukan 20-50 kilometer, ing samudra 0-5
kilometer utawa bebarengan karo banyu kang saka dhuwur udakara 6-12 kilometer.

Kerak bumi kang kasusun saka materi-materi padet sing kaya silium lan uluminium.
Kerak bumi dibagi dadi 2 bagiyan, ya iku:

Kerak bumi saged owah saka asale lan uga bisa dadi bencana alam kanggo makhluk
hidup. Miturut, kasimpulan para peneliti saka tim Géologi Bandung ya iku
geseranipun kerak bumi ing Fatuleu uga terus dadi kanyatan. Kanthi mungkinake
kadaden putusan kang gedhé sing bisa dadi wewengkon Kabupatèn Kupang kabelah
dadi loro bageyan.



https://jv.wikipedia.org/wiki/Israel

Israèl (basa Ibrani מדינת ישראל Medinat Yishra'el, Arab دولة إسرائيل Dawlat
Isrā'īl) iku nagara ing Timur Tengah, sing diubengi déning Segara Tengah,
Libanon, Suriah, Yordania, Mesir lan ara-ara wedhi Sinai. Saliyané iku Israèl
uga diubengi rong laladan otoritas Palèstina: Lurung Gaza lan Gisik Kulon.

Kanthi populasi 7,28 yuta jiwa, Israèl minangka siji-sijiné nagara Yahudi ing
donya. Saliyané iku, ana uga sawetara klompok etnis minoritas liyané, ya iku
etnis Arab sing nduwèni warganagara Israèl, sarta klompok-klompok kaagamaan
liyané kaya Muslim, Kristen, Druze, Samaritan, lan sapanunggalané.

Madegé nagara modhèrn Israèl adhedhasar konsèp Lemah Israèl (Eretz Yishra'el),
sawijining konsèp pusat Yudaisme wiwit zaman kuno, sing uga minangka pusat
wewengkon Krajaan Yehuda kuna. Sawisé Perang Donya I, Liga Bangsa-Bangsa
nyetujoni Mandat Britania tumrap Palestina minangka "nagara wong Yahudi". Ing
taun 1947, PBB nyetujoni Pembagian Palestina dadi rong nagara, ya iku siji
nagara Yahudi lan siji nagara Arab. Tanggal 14 Mei 1948, Israèl mroklamasèkaké
kamardikané lan iki banjur dadi paprangan karo nagara-nagara Arab ing saubengé
sing nulak rencana pembagéyan iki. Israèl sabanjuré menangake perang iki lan
ngukuhaké kamardikané. Saka perang iki uga, Israèl kasil njembaraké wates
wewengkon nagarané ngluwihi wates wewengkon sing ditemtokaké déning Rencana
Pembagian Palestina. Wiwit wektu iku, Israèl terus memungsuhan karo
nagara-nagara Arab tanggané, nyebabaké perang sing ora lèrèn-lèrèn nganti saiki.
Wiwit pambentukan Nagara Israèl, wates nagara Israèl lan hak Israèl kanggo madeg
wis dadi pasulayan, utamané déning nagara Arab lan para pangungsi Palestina.
Israèl wis nandhatangani perjanjèan damai karo Mesir lan Yordania, nanging usaha
perdamaian antara Palestina lan Israèl nganti saiki durung kasil.

Israèl minangka nagara dhémokrasi kanthi sistem pamaréntahan parlementer lan hak
pilih universal. Perdana Menteri Israèl njabat dadi kepala pamaréntahan lan
Knesset minangka badan legislatif Israèl. Jroning bab prodhuk domèstik bruto,
ékonomi nagara iki ana ing peringkat ka-44 ing donya. Israèl nduwèni peringkat
Indèks Pembangunan Manungsa, kabébasan pèrs, lan daya saing ékonomi sing paling
dhuwur dibandingaké karo nagara-nagara Arab ing saubengé. Miturut ukum nagara
Israèl, kutha krajan Israèl ya iku Yerusalem, (kutha krajan sadurungé kutha Tel
Aviv). Senadyan mangkono badan PBB lan akèh nagara ing donya ora ngakoni.



https://jv.wikipedia.org/wiki/Internet

Manut basané, internèt (cekakan saka tembung 'inter-network') iku artiné
rerangkèn komputer sing kaubung ngliwati sawetara rerangkèn. Déné, nalika
Internet (aksara 'I' murda/gedhé) iku artiné sistem komputer umum, sing kaubung
ing tlatath global lan migunakaké TCP/IP dadi protokolé kanggo ijol-ijolan pakèt
(packet switching communication protocol). rerangkèn internèt sing paling gedhé
dijenengi Internet. Cara ngubungaké rerangkèn kanthi tatacara kaya mangkéné iku
dijenengî internetworking.

Rerangkèn pusat sing nggawé Internèt diwiwti ing taun 1969 sing disebut ARPANET.
ARPANET iki dibangun déning ARPA (United States Department of Defense Advanced
Research Projects Agency). Sawetara panalitèn kawitan sing disumbangaké déning
ARPANET klebu tatacara rerangkèn tanpa-pusat (decentralised network), teori
queueing, lan ijol-ijolan paket (packet switching).

Ing 1 Januari 1983, ARPANET ngijoli protokol rerangkèn pusaté, seka NCP menyang
TCP/IP. Iki dadi wiwitaning Internet kaya sing kita sawrungi saiki.

Ing udakara taun 1990-an, Internet sumrambah lan nyambungaké jaringan-jaringan
komputer sing ana



https://jv.wikipedia.org/wiki/ISO_639-1

ISO 639-1:2002, Codes for the representation of names of languages Part 1:
Alpha-2 code, iku pérangan kapisan saka sèri ISO 639 stadar kodhe basa
international standard. Pérangan kapisan nyakup registrasi kodhe rong aksara.
Ana 136 kode sing kadaftar sing nyakup basa-basa utama ing donya.

Kodhe iki minangka cekakan basa sing migunani kanggo ngenali sawijining basa.
Contoné:

ISO 639, minangka standar kodhe basa, ditampa ing taun 1967. Standar iki
dipérang dadi loro, lan ing taun 2002 ISO 639-1 dadi révisi anyar saka standar
asli. Kodhe pungkasan sing ditambahaké yakuwi ht, makili Haitian Creole ing
26-02-2003. Panggunaan standar iki disurung déning IETF language tag, sing
dikenalaké ing RFC 1766 ing sasi Maret 1995, lan sabanjuré déning RFC 3066 wiwit
Januari 2001 lan RFC 4646 wiwit September 2006. Versi saiki yakuwi RFC 5646
wiwit September 2009. Infoterm (International Information Center for
Terminology) iku minangka badan registrasi tumrap kodhe ISO 639-1.

Kodhe anyar ISO 639-1 ora ditambahaké yèn wis ana kodhe ISO 639-2, mula sistems
sing migunakaké kodhe ISO 639-1 lan 639-2, kanthi kodhe pilihan 639-1, ora usah
ngganti kodhe sing wis lumaku.



https://jv.wikipedia.org/wiki/Honda

Honda Motor Company, Ltd. (Japanese: 本田技研工業株式会社, Honda Giken Kōgyō
Kabushiki-gaisha?, Honda Technology Research Institute Company, Limited)
 pirengaken (pitulung·info) (TYO: 7267) inggih punika prodhusèn montor, trek,
motor, lan skuter ingkang asalipun saking negri Jepang. Honda wiwit wonten ing
tanggal 24 September 1948, déning Soichiro Honda. Honda dados prodhusen montor
ingkang paling ageng sadonya wiwit taun 1959. Honda ugi dados prodhusen mesin
pembakaran dalam paling ageng sadonya kanthi prodhuksi langkung saking sekawan
welas juta saben setunggal taun.

Honda sukses nggeser Nissan minangka prodhusen mobil paling ageng utawa kathah
nomer kalih ing Jepang taun 2001. Honda ugi suksès nggèsèr Chrysler supados
dados prodhusèn mobil paling ageng nomer sekawan ing pasar Amérika Sarékat.
Sapunika, Honda dados pabrikan mobil paling ageng nomer enem sadonya. Taun 2004,
Honda sampun mrodhuksi montor diesel, ingkang kaunggulanipun inggih punika boten
mbetahaken saringan kagem nglangkungi standar polusi. Honda dados pabrikan
Jepang ingkang wiwitan damel mobil mewah kanthi merek Acura kagem mobil mewah
ing Amerika Ler. Kaunggulanipun prodhuk Honda inggih punika kiyat lan jarang
risak. Mligi ing Indonesia, prodhuk Honda ingkang palung misuwur utawi
memasyarakat inggih punika prodhuk montor. Kantor pusat Honda wonten ing Tokyo.
Saham Honda dipunsade ing kathah bursa saham, kados Bursa Saham Tokyo, Bursa
Saham New York, Osaka, Nagoya, Sapporo, Kyoto, Fukuoka, London, Paris, lan
Swiss.



https://jv.wikipedia.org/wiki/Harry_S._Truman

Harry S. Truman (lair ing Lamar, Missouri 8 Mei 1884, lan tilar donya ing Kansas
City, Missouri tanggal 26 Desember 1972) inggih punika Presiden Amerika Serikat
kaping-33 (taun 1945 ngantos dumugi taun 1953). Saderengipun Truman nggadhahi
jabatan minangka Wakil Presiden Amerika Serikat Amerika Serikat. Panjenenganipun
nggantosaken Franklin D. Roosevelt amargi tilar donya.

Nalika panjenenganipun njabat presiden ingkang kaping kalihipun, Truman
nggadhahi wakil presiden Alben W. Barkley. Truman punika asalipun saking Parte
Dhémokrat Amerika Serikat.

Harry S. Truman dipunlairaken ing negeri bagian Missouri ing tanggal 8 Mei 1884.
Panjenenganipun ageng ing kutha Independence, Missouri.

Nalika Perang Dunia I Truman tindak dhateng Perancis minangka tamtama ingkang
nggadhahi jabatan kapten. Sasampunipun wangsul inggih nalika taun 1919,
panjenenganipun "nandhur artanipun" wonten ing salah satunggalipun toko
parusahaan pakaian, ananging usahanipun boten kasil. Wekdal mudhanipun, Truman
sengkut banget kaliyan Parte Dhémokrat.

Harry S. Truman mangun bale wisma kaliyan Bess Wallace nalika tanggal 28 Juni
1919, lan pikantuk setunggal putri. Nalika semanten panjenenganipun kalebet
tiyang tani ingkang makmur sadangunipun kalih welas taun. Taun 1922 Truman
kapilih minangka jaksa laladan, sanajan panjenenganipun sanes ahli ing bab ukum.
Kagem ngicali kekiranganipun punika, Truman ndherek kuliah dalu wonten ing salah
setunggalipun Sekolah Ageng Hukum sadangunipun kalih taun.

Nalika Perang Dunia II, panjenenganipun dados Ketua Panitia Penyelidik Perang
ing Senat, ingkang nalisir pamborososan arta kagunganipun negari lan korupsi.
Kinten-kinten nalika Truman njabat jabatan punika, panjenenganipun sampun
nylemetaken arta nagara kathahipun 15 milyar dollar.

Taun 1944, Harry Truman dados wakil presidenipun Franklin Roosevelt. Nalika
Presiden Roosevelt tilar donya tanggal 12 April 1945, lajeng Harry s. Truman
dipundadosaken presiden. Minangka presiden, Harry S. Truman sampun nate mendhet
sawetawis kaputusan ingkang awrat tumrap sajarah. Sasampunipun Jerman saged
dipuntelukaken wonten ing Perang Dunia II, Amerika Serikat saged mendésak Jepang
supados nyerah, ananging Jepang boten kersa nyerah. Sasampunipun musyawarah
kaliyan sadaya penasihatipun, Presiden Truman paring dhawuh supados kutha-kutha
ing Jepang ingkang nggadhahi usaha perang dipunserang kemawon, kados kutha
Hiroshima lan Nagasaki. Sasampunipun kutha-kutha dipunbom kanthi bom atom lajeng
Jepang nembe kalah.



https://jv.wikipedia.org/wiki/Hadits

Kadis (basa arab: الحديث) sacara harfiah maknané tetembungan utawa ujar. Jroning
terminologi Islam tetembungan mau arupa ujar utawa sabdané Muhammad. Nanging
asring tembung iki ngalami perluasan makna saéngga disinonimaké karo sunnah
saéngga maknané kabèh sabda, lelaku, katetapan lan parsetujon saka Muhammad kang
didadèkaké paugeran utawa hukum jroning agama. Kadis minangka sumber hukum
jroning agama Islam nduwèni kalungguhan kaloro ana ing tingkatan sumber hukum
ngisoré Al Qur'an. Ing panganggone, ora samubarang kadis bisa katampa lan bisa
kanggo dasar hukum. Kanthi ilmu kadis (disebut ilmu mustholah kadis),
kadis-kadis kang ana diteliti sanad lan matane kanggo mangerteni sawijining
kadis asli saka Muhammad utawa dudu kaya kang kapratelakake ing ngisor.

Sacara struktur kadis kapérang dadi rong komponen utama ya iku sanad / isnad
(ranté penutur) lan matan (redhaksi).

Sanad iku ranté penutur/perawi (periwayat) kadis. Sanad dumadi saka kabèh
penutur wiwit saka wong kang nyathet kadis mau jroning bukuné (kitab kadis)
nganti tekan Rasulullah. Sanad, mènèhi gambaran asli orané sawijining riwayat.
Yèn dijupuk saka conto ing ndhuwur, sanad kadis iku mau:

Sawijining kadis bisa nduwé sawetara sanad kanthi cacah penutur/perawi béda-béda
jroning lapisan sanad-é, lapisan jroning sanad mau diarani thaqabah. Wigatiné
cacahing sanad lan penutur jroning saben thaqabah sanad bakal nemtokaké derajat
kadis mau, bab iki dijelasaké luwih cetha ana ing klasifikasi kadis. Dadi kang
perlu dicermati jroning mangertèni kadis, kagandhèng karo sanad-é ya iku :

Asli orané kadis kang kabagi jroning golongan iki gumantung marang sawetara
faktor liya kaya kahanan ranté sanad utawa penutur-é. Nanging klasifikasi iki
tetep wigati banget amarga klasifikasi iki mbédakaké ucapan lan lelaku
Rasulullah SAW saka ucapan para sahabat utawa tabi'in saéngga mupangati banget
jroning perdhébatan jroning fikih ( Suhaib Hasan, Science of kadis).

Shahih Bukhari lan Shahih Muslim biasané dianggep sing paling dipercaya saka
koleksi iki. Ana sawetara perdhbatan bab apa anggota ka-6 saka aturan iki kuduné
Ibnu Majah utawa Al Muwaththa saka Imam Malik. Saliyané iku, ana uga sing
nglebokaké Musnad saka Ahmad bin Hanbal minangka bagéyan saka aturan kasebut.

Muslim Syi'ah mung percaya kadis sing diriwayataké déning katurunan Muhammad
saw, liwat Fatimah az-Zahra, utawa déning pameluk Islam wiwitan sing mihak Ali
bin Abi Thalib. Syi'ah ora migunakaké kadis sing asalé utawa diriwayataké déning
wong sing miturut kaum Syi'ah diklaim mungsuhi Ali, kaya Aisyah, garwa Muhammad
saw, sing nglawan Ali ing Perang Jamal.



https://jv.wikipedia.org/wiki/Genetika

Génétika iku cabang biologi kang nyinaoni gen, variasi genetis, lan hereditas
ing organisme urip. Iku dianggep lapangan biologi, nanging kereb nugel akeh karo
èlmu kauripan lan banget sambungané karo sinau saka sistem informasi.

Bapak saka génétika yaiku Gregor Mendel, ilmuwan abad-19 pungkasan lan friar
Agustinian. Mendel nyinaoni 'pawarisan sipat', pola ing carané sipat tumurun
saka tuwane kanggo turunane. Dhèwèké ngamati yen organisme (tetanduran polong)
warisan sipat kanthi cara "unit warisan" kang diskrét. Istilah iki, isih
digunakake saiki, iku definisi kang luwih ambigu saka kang diarani gen.

Pawarisan sipat lan mékanisme pawarisan molekul gen isih prinsip utama saka
génétika ing abad ke-21, nanging génétika modern wis ngluwihi pawarisan nganti
sinau fungsi lan prilaku gen. Struktur lan fungsi, jenis, lan distribusi gen
disinaoni ing kontèks saka sèl, organisme (tuladhane dominasi) lan ing kontèks
saka populasi. Génétika wis menehi munggah kanggo sawetara sub-babagan kalebu
epigénétika lan génétika populasi. Organisme sing disinaoni ing lapangan kang
amba iki nyakup domain gesang, kalebu baktèri, tetanduran, kéwan, lan manungsa.

Prosès genetik ing kombinasi karo lingkungan lan pengalaman kanggo mengaruhi
perkembangan lan prilaku organisme, asring diarani minangka alam mungsuh
piwulang. Lingkungan intra- utawa ekstra-sèlulèr saka sèl utawa organisme bisa
nguripké utawa matèni transkripsi gen. Tuladha klasik iku loro wiji saka jagung
kang gèné podho rupo, siji diselehake ing iklim sedheng lan siji ing iklim
garing. Nalika dhuwur rata-rata ing loro jagung uga ditemtokake gen dadi padha,
kang ing iklim garing mung mundak setengah saka dhuwuré sijiné ing iklim sedheng
amarga kurang banyu lan gizi ing lingkungan.



https://jv.wikipedia.org/wiki/Gelas

Gelas ya iku piranti kanggo ngombé. Wujudé wangun tabung lan digawé saka bahan
kaca, plastik lan aluminium..Wangun gelas miturut parkembangan jaman wujudé
dirancang miturut kabutuhan lan nduwèni corak lan motif kang aneka warna. Ukuran
gelas uga werna-werna miturut kabutuhan, ana kang gedhé ana kang cilik.

Gelas wis digunaké wiwit 300 SM,uga digunakaké nalika bangsa Mesir Kuno. Nalika
jaman perunggu pucuké panah uga migunakaké gelas kang digawé saka bahan kang
asalé saka gunung geni.

Pliny ngelaporaké ing abad pisanan pelaut Venesia kang ndarataké kapal ing salah
sawijiné pulo nggawe tungku pangapean ing pinggir segara kanggo ngurangi anyep
lan peteng ing wayah wengi. Tungku perapian iki digawé ing sandhuwuré pasir
nggunakaké soda abu. Esuke ing panggonan iku ditemokake gumpalan bening. Saka
iki dingerteni yèn soda lan pasir kang dipanasaké ing suhu kang dhuwur bisa
nglebur dadi gelas. Déné unsur-unsur kang ana ing gumpalan bening iku ya iku
silika oksida (SiO2), kalsium oksida (CaO) lan natrium oksida (Na2O). Saka
proses iku ditemokaké yèn perapian ing sandhuwuré pasir putih akèh ngandhut
kulit kerang, lan bongkahan soda abu, mulané bahan gelas kena digawé kanthi
ngreakséké utawa nglebur bahan campuran pasir kang dadi sumber silika (SiO2),
kulit kerang kang dadi sumber kapur utawa CaO, lan awu kayu utawa soda abu kang
dadi sumber natrium utawa Na2O.

Kanthi dhasar penalitén iku, bangsa Asiria lan Mesir Kuno nggawé gelas saka
pasir kuarsa, kulit kerang lan arang kayu. Ananging gelas kang diasilaké kenthel
banget saéngga angél dibentuk kanthi cara disebul, saéngga mung digunakaké
kanggo nggawé manik-manik utawa gelang kanggo hiasan. Saka iki banjur dingerténi
yèn arang kayu kang digunanaké ngandhut unsur kalium oksida utawa K20 dudu
natrium oksida (Na2O).



https://jv.wikipedia.org/wiki/Filologi

Filologi iku sawijining kawruh ngenani sastra-sastra sajroning pangertèn amba
sing uga ngandhut wengkon basa, sastra lan budaya. Filologi iku nyinaoni tèks
utawa sastra mawa kombinasi ngèlmu sastra, sajarah lan linguistik. Ing Tanah
Jawa utawa ing Indonésia sacara umum, objèk panlitèn filologi iku naskah-naskah
kuna sing diturunaké ing dluwang utawa rontal. Dadi filologi diréwangi ngèlmu
kodikologi lan paléografi. Kodikologi iku ngèlmu perkara buku-buku lan
paléografi iku ngèlmu perkara sajarah aksara. Anggenipun panaliten filologi
utawi panaliten wontwn ing naska-naskah kuna, kedah nggatosaken tata caraning
panaliten. amargi objek filologi utawi naskah punika kalebet benda bersejarah
ingkang kedah dipunjaga kawontenanipun.

Tembung filologi iku dijupuk saka basa Yunani φιλολογία (philologia), sing
kabangun saka tembung φίλος (philos), tegesé "asih, sayang, katresnan, kanca"
lan λόγος (logos), sing tegesé "tembung, sabda, artikulasi lan akal". Tembung
majemuk iki karepé katresnan marang kawruh, sastra utawa ngèlmu argumèntasi.

Don utawa tujuan ngelmu filologi iku utamané kanggo mbenakaké teks-teks lawas
sing rusak lan uga diarani kritik tèks. Nanging iki dudu siji-sijiné obyèk
panlitèn filologi. Filologi uga ngenani tafsir utawa interpretasi tèks.



https://jv.wikipedia.org/wiki/Determinisme

Dètérminismé asalipun saking basa Latin determinare ingkang tégésipun nentuaken
utawi nétépakén batas utawi batesi. secara umumipun , gadahi pémanggih sanès
ménawi kahanan gésang lan tingkah manungsa dipuntémtuakén dèning faktor-faktor
fisik gèografis, biologis, psikologis, sosiologis, èkonomis saha agami ingkang
sami . determinasi ugi nyépéng ménika solah bawa etis manungsa dipuntémtuakén
déning lingkungan, adat istiadat, tradisi, norma saha aji etis bebrayan. istilah
punika dipunlebetaken dados istilah filsafat déning William Hamilton ingkang
nerepaken ing Thomas Hobbes. nganut wiwt pemikiran determinisme inggih punika
demokritos ingkang pinercaya sebapipun dados pangertosa kangge sadaya kedadosa.
Paham ingkang nganggep saben kedadosan utawi tondakan, menawinipun ingkang gayuh
jasmani utawi rohani, punika konsekuensi. determinisme inggih punika
de.ter.min.is.me [n] paham ingkang nganggep saben kedadosan utawa tindakan,
ingkang nyangkut jasmani lan rohani. determinisme inggih punika détérminisme/ n
paham ingkang nganggep saben kedadosan utawa tindakan, ingkang nyangkut jasmani
lan rohani.

Teori monocausal ing kang nganggep ing faktor tunggal ingkang nyebapaken
pangnguwahan. Frederic Le Play (1806-1882) ginaaken perspektif kangge nganalisis
faktor adat saha nilai-nilai budaya tradisional ing salebeting proses damel
tertib sosial. Kahananipun keluarga miturut Le Play dipunpengaruhi déning
lingkungan saha merdamel, ingkang pukasaning dipunpengaruhi kaliyan pola relasi
keluarga. Pola relasi punika ngaruhi tukule perkawis saha faktor-faktor sasial.
Le Play ningali bebraya Asia Tengah ingkang wonten ing padang suket,
saklajengipun ngelahiraken pola merdamel dados pengembara, saha bangun pola
keluarga ingkang nepati rama dados kuasa hukum. Ledakan penduduk nyebapaken
sadaya terdislolasi, lajeng madosi ladang ingkang eggal. Ing perubahan ladang
enggal, sadaya mangertosi lingkungan ingkang geografis ingkang benten ing darat
pinggir Samudra Atlantik. Saklajengipun sadaya tepang kaliyan ingkang dados
nelayan. Sedaya punika boten malih ginaaken odel keluarga ageng, anangong ngubah
dados keluarga alit. Individualisme dados kapribaden punika, lan tukul saingan
ingkang ngelahirake kasadaran ingkang wigati hubungan kontrakstual. Masyarakat
saking Asia Tengah kasebut dados ing antawis daratan Afriks saha ]]Ameriks
Tengah]] ingkang saklajengipun maksa dados pemburu amargi lingkungan ingkang
dipunmangertosi inggig punika awon belantara. Budaya lan hukum rimba
saklajengipun dados sebap struktur kluarga ingkang boten stabil. Punika ingkang
kiat dados pamimpim saha dektikaken punapa ingkang kedhah dipunlampahi déning
bebraya. Teori determinisme geogrefis Le Play, ing samping nunjuaken
determinisme faktor struktural ugi dipunwarnani spirit etnosentrisme ingkang
kiat. Punika gadahi pemanggih menawi manungsa kulon punika gadahi kaunggulan
piyambak dipunbandingaken ras-ras sanesipun. Gadahi keyakinan kaliyan faktor
lingkuangan alam sanget kiat pramila ngabaikna manungsa ingkag saged jinaake
alam punika. Tasih gegayutan kaliyan konteks punika, veeger ningkataken amergi
pandangan determinisme geografis namung guna menawi manungsa punika sampun
dipunparingati manungsa punika dipunbatasi kaliyan kahanan, anaging ing
salebeting gerak manungsa ingkang kawates



https://jv.wikipedia.org/wiki/De_jure

De jure (ing basa Latin Klasik : de iure) iku unen-unen sing artine "miturut
hukum", sing dibedaake karo de facto, sing artine "ing nyatane (fakta)". Istilah
de jure karo de facto digunakake dadi ganti "ing prinsipe" karo "ing praktike",
nalika wong nggambarke situasi pulitik. Punika praktik saged dadi de facto,
nalika wong naati kontrak kaya ana hukum sing ngature ananging ning kenyataane
ora ana. Suatu proses sing dikenal dadi " desuetude" isa mungkinake
praktik-praktik de facto nggantike hukum-hukum sing wis ketinggalan jaman. Ing
pihak liyane, suatu praktik mungkin ana ning peraturan utawa de jure, sautara
ana kenyataane ora ditaati utawa diikuti wong. Miturut sifate, de jure dibagi
loro : 1. Kebak De jure sifate kebak iku dadine hubungan antarnagara sing ngakui
lan diakui ing hubungan dagang, ékonomi, lan diplomatik. Nagara sing ngakui
berhak nduwèni konsulat utawa mbukak kedutaan ing nagara sing diakui. 1. tetep
De jure sifate tetep iku pengakuan saka nagara liyane sing lumaku kanggo
sesuwene amarga kenyataan sing nunjukake anane pamaréntahan sing stabil.



https://jv.wikipedia.org/wiki/Crenarchaeota

Crenarchaeota ya iku filum kang kalebu domain Archaea. Mikroorganisme kang
kalebu filum kasebar ing habitat kang panas banget utawa atis banget kayata
banyu umub lan banyu es. Kabeh Crenarchaeota kang kasil dikultur nganti seprene
minangka mikroorganisme hipertermofil kang urip optimal suhu ing duwure 80 °C
lan ing antarane duwéni suhu optimum duwure titik didih banyu. Akeh-akehe
Crenarchaeota hipertermofil diisolasi saka lemah panas geotermal lan banyu kang
ngedhut sulfur lan sulfida. Lingkungan terestrial, sumber banyu panas kang akèh
sulfure, blethok umub, lan lemah kanthi suhu ngancik 100 °C umume asipat asam
banget amarga anane oksidasi biologis H2S lan S0 ngasilake asam sulfat (H2SO4).
Lingkungan kang panas lan kang akèh sulfure mau diarani minangka solfataras,
kayata kang ana ing Italia, Selandia Baru, lan Taman Nasional Yellowstone,
Wyoming, Amérika Sarékat. Solfataras asipat asam nganti alkali (pH 5-8) utawa
asam banget (pH«1) tergantung saka lingkungan geologis ing sekitare. Mayoritas
Crenarchaeota hipertermofil ditemokaka ing laladan netral atawa kanthi
tingkatake keasaman sedang, lan spesies liyane ditemokake urip ing sumber banyu
panasing njero laut kang diarani hydrothermal vents. Sumber banyu panas ing
njero laut suhune luwih tinimbang banui kang ana ing permukaan amarga banyu ana
ing ngisor tekanan.



https://jv.wikipedia.org/wiki/Budaya_Jawa

Budaya Jawa iku pranataning uripé wong Jawa nuju kasampuraning jalma manungsa.
Pranatan iki tegesé pangertèn lan cara. Pangertèn bab urip nuduhaké sapa
sejatinging manungsa iku, jejer lan kewajibané. Déné cara nuduhaké pakeming
tumindak ing purwa, madya, lan wusana ning kahanan. Uripé wong Jawa tansah njaga
larasing swasana. Dadi kabèh pérangané urip kaya ta pribadiné dhéwé, liyan,
alam, lan apa waé sing ana sakliyané dhèwèké kudu isa nampa lan nyengkuyung
budiné sing nuju marang kasampurnaning urip.

Budaya utawa kabudayan Jawa iku kabudayan sing wis mapan, amarga wis suwé banget
anané. Budaya Jawa ora madeg dhéwé. Animisme, Dinamisme miwiti ananing Budaya
Jawa. Hindhu, Budha, Nasrani, lan Islam ya akèh banget pasumbangé marang Budaya
Jawa. Budaya Jawa wiwit mula bukané gampang nampa lumebuné bab-bab anyar saka
njaba angger ora sisip sembir karo pokok ugerané. Budaya Jawa urip bebarengan
karo Agama lan Kapitadosan sing ana. Wataking Budaya Jawa sing tansah nggolèki
larasé swasana gampang nampa ananing budaya liya.

Sub budaya Jawa Wétanan iku sing umumé ana ing Propinsi Jawa Wétan. Sub budaya
iki sebagéyan dipengaruhi budaya Madura lan sebagéyan manèh isih nganut budaya
Jawa kuna, Tuladhané kaya déné sing dianut suku Tengger lan suku Osing.

Sub budaya Jawa Tengahan iku ana ing sisih wétan propinsi Jawa Kulon lan sisih
kuloné Jawa Wétan. Umumé dipengaruhi budaya sing urip ning kratonan.

Sub budaya Jawa Banyumasan iku ana ing sisih kulon Propinsi Jawa Tengah. Sub
budaya iki luwih prasaja lan nganut nilai-nilai egaliter, cablaka lan baworan.



https://jv.wikipedia.org/wiki/Bono

HIDDEN ERROR: Usage of "Voice_type" is not recognizedHIDDEN ERROR: Usage of
"Died" is not recognizedHIDDEN ERROR: Usage of "Birth" is not recognized

Paul David Hewson (lair 10 Mei 1960), ditepungi kanthi jeneng panggung Bono (
/ˈbɒnoʊ/ BON-oh), iku penyanyi Irlandia, musisi, kapitalis ventura lan
kamanungsan paling dikawruhi amarga dadi vokalis utama saka band Dublin kanthi
basis rock U2. Bono lair lan gedhé ing Dublin, Irlandia, lan sekolah ing Mount
Temple Comprehensive School ing ngendi dhèwèké ketemu calon bojoné, Alison
Stewart, lan ing tembé mburi dadi anggota U2. Bono nulis mèh kabèh lirik U2,
asring migunakaké téma-téma sosial lan agama, lan sok-sok téma pulitik. Sakwéné
taun-taun awalé, lirik-lirik Bono mènèhi kontribusi kanggo nada mbrontak lan
spiritual U2. Minangka band diwasa, lirik-liriké dadi luwih kainspirasi déning
pengalaman pribadi bebarengan karo anggota U2.

Ing sanjaban band, dhèwèké wis kolaborasi lan rekaman karo akèh seniman, arupa
direktur pangleksana lan mitra pangleksana Elevation Partners, lan wis
dianyaraké lan nduwèni The Clarence Hotèl ing Dublin karo The Edge. Bono uga
akèh ditepungi amarga aktivitasé ngenani Afrika, ing ngendi dhèwèké madegaké
DATA, EDUN, ONE Campaign lan Product Red. Dhèwèké wis ngorganisasi lan main ing
sapérangan konsèr sing nguntungaké lan wis ketemu karo pulitisi-pulitisi sing
duwé prabawa. Bono wis dialembana lan dikritik amarga aktivitasé lan
gegandhèngané karo U2. Dhèwèké wis dinominasikaké kanggo Nobèl Perdamaian,
diwènèhi kinurmatan satriyo déning Ratu Elizabeth II saka Britania Raya, lan,
déning Bill lan Melinda Gates, dijenengi Time Person of the Year nalika taun
2005, ing antarané bebungah lan nominasi liyané.

Bono lair ing Rotunda Hospital, Dublin, tanggal 10 Mei 1960. Dhèwèké digedhèkaké
ing Northside pinggiran Finglas karo kakangné, Norman Robert Hewson (wolung taun
luwih tuwa saka Bono), déning ibuné Iris (née Rankin), sawijining anggota saka
Gréja Irlandia lan bapakné, Brendan Robert "Bob" Hewson, kang nganut agama
Katulik Roma. Wong tuwané awalé sarujuk yèn anak mbarepé bakal dianutaké
Anglikan lan anak kaloroné mèlu Kalutik. Senajan Bono anak kaloro, dhèwèké uga
mèlu leladiné Gréja Irlandia bebarengan ibu lan kakangné.

Dhèwèké sinau ing Glasnevin National School, sekolah dhasar sing ana ing kana.
Bono umur 14 taun nalika ibuné ninggal tanggal 10 September 1974 sakwisé
nandhang aneurisma utek nalika panguburan bapakné. Akèh lagu-lagu U2, kalebu "I
Will Follow", "Mofo", "Out of Control", "Lemon", lan "Tomorrow", munjeraké
kawigatèn marang prastawa sédané ibuné. Lagu-lagu liya munjeraké kawigatèn
marang téma mangsa silik vs kadiwasan, kayadéné "Into the Heart," "Twilight",
lan "Stories for Boys."[butuh rujukan]

Bono nekani Mount Temple Comprehensive School, sawijining sekolah
multi-denominasi ing Clontarf. Sakwéné mangsa bocah lan remaja, Bono lan
kanca-kancané iku bagéyan saka geng dalanan surealis sing arané "Lypton
Village". Bono ketemu karo salah siji kanca cedhakké, Guggi, ing Lypton
Village.[butuh rujukan] Geng iku duwé kabiyasan mènèhi jeneng julukan. Bono duwé
sapérangan jeneng: pisanan, dhèwèké iku "Steinvic von Huyseman", banjur mung
"Huyseman", diterusaké karo "Houseman", "Bon Murray", "Bono Vox of O'Connell
Street", lan pungkasané mung "Bono".

"Bono Vox" iku owah-owahan saka Bonavox, sawijining tembung Latin sing ateges
"swara sing apik." Dhèwèké dijuluki "Bono Vox" déning kancané, Gavin Friday.
Awalé, Bono ora seneng marang jeneng iku. Nanging, nalika dhèwèké nyinaoni
tembung iku pertalané "swara sing apik", dhèwèké nampa sesebutan iku. Hewson uga
dikawruhi minangka "Bono" wiwit pungkasan taun 1970an. Senajan dhèwèké
migunakaké Bono minangka jeneng panggung, kulawarga cerak lan kanca-kanca uga
ngrujuk dhèwèké minangka Bono, kalebu pepadha anggota band. Nalika bojoné
nuduhaké dhèwèké minangka Bono, nalika guneman karo dhèwèké, bojoné nyebut
dhèwèké 'B' adhedhasar saka Bono.

Bono bebrayan karo Alison Hewson (née Stewart). Pasangan iki duwé anak papat:
anak wadoné iku Jordan (lair 10 Mei 1989) lan Memphis Eve (lair 7 Juli 1991) lan
anak lanangé iku Elijah Bob Patricius Guggi Q (lair 17 Agustus 1999) lan John
Abraham (lair 20 Mei 2001).

Bono mèh ora tau katon ing ngarep umum tanpa kacamata. Nalika Rolling Stone
wawancara, dhèwèké nélakaké:

Taun 2002, dhèwèké kacathet minangka salah siji 100 Warga Inggris Paling Gedhé
jroning jajak pendhapat sing dilakokakaké ing kalangan masarakat umum, sanajan
sejatiné dhèwèké iku wong Irlandia.

Ing sasi Mei 2010, Bono ngalami tatu balung mburi nalika nyiapaké tur U2
sabanjuré, lan digawa menyang sawijining klinik Jerman ing Munich kanggo bedhah
saraf darurat. Kabèh pèntas ing Amérika Lor ditundha lan dijadwalaké manèh taun
2011.

Taun 2004, Bono diwènèhi gelar kinurmatan Dhoktor Ukum saka Univèrsitas
Pennsylvania.

Bono dinobataké minangka siji saka 17 seniman Irlandia sing bisa dibombongaké
déning Irish Post nalika tanggal 9 April 2013. Kalawarti Time meringkataké
dhèwèké ing papan ka-8 ing dhaptar "Selebriti Paling Duwé Prabawa" taun 2013;
dhèwèké iku siji-sijiné pawongan saka indhustri musik sing ana ing Top 10.

Nalika tanggal 25 September 1976, Bono, David Evans ("The Edge"), Dik seduluré,
lan Adam Clayton nanggapi sawijining iklan ing papan pariwara ing Mount Temple
sing dipasang déning Larry Mullen Jr., padha-padha mahasiswa kanggo mbentuk
sawijining band rock.

Saliyané karyané bebarengan karo U2, dhèwèké wis kolaborasi karo Frank Sinatra,
Johnny Cash, Willie Nelson, Luciano Pavarotti, Sinéad O'Connor, Green Day, Roy
Orbison, Bob Dylan, Tina Turner, B.B. King lan Zucchero. Dhèwèké wis gawé
rekaman karo Ray Charles, Quincy Jones, Kirk Franklin, Bruce Springsteen, Tony
Bennett, Clannad, The Corrs, Wyclef Jean, Kylie Minogue, Carl Perkins, Jay-Z lan
Rihanna, sarta dilapuraké ngrampungaké duet sing durung dirilis karo Jennifer
Lopez. Ing album eponymous Robbie Robertson taun 1987, dhèwèké main gitar bass
lan vokal. Ing album eponymous sawisé patiné Michael Hutchence taun 1999, Bono
ngrampungaké rekaman "Slide Away" minangka duet karo Hutchence.

Bono lan The Edge uga nulis musik lan lirik kanggo filem musikal Broadway
Spider-Man: Turn Off the Dark. Ing tanggal 25 Mei 2011, sawijining single kanthi
judhul "Rise Above 1" déning Reeve Carney sing nampilaké Bono lan The Edge
dirilis sacara digital. Vidéo musiké dirilis tanggal 28 Juli 2011.



https://jv.wikipedia.org/wiki/Bledh%C3%A8g

Bledhèg ya iku gejala alam kang biasané ana ing mangsa udan ya iku nalika ing
langit metu kilatan cahya kang mblerengi lan biasané dijenengi kilat kang mung
sedhéla lan biasané langsung ana swara Guntur. Kang mbédakaké lan kekarone ora
bareng ya iku merga ana bédané antarané kacepetan swara lan kacepetan cahya.
Bledhèg awujud gejala alam kang bisa digolongaké ana ing kapasitor raseksa, ya
iku lèmpèng pisanan méga (bisa lèmpèng negatif utawa lèmpèng positif) lan
lèmpèng kaping loro ya iku bumi (dianggep netral). Kaya kang dingerteni
kapasitor ya iku sawijining komponèn pasif ana ing rangkaian listrik kang bisa
nyimpen ènèrgi (energy storage). Bledhèg uga bisa kadaden saka awan siji menyang
awan sijine (intercloud), ya iku sawijining kang duwé muatan negatif lan awan
liyané kang duwé muatan positif. Bledhèg kadadéyan amarga ana béda potènsial
antarané awan lan bumi utawa uga karo awan liyané. Prosèsé merga muatan ana ing
awan kang obah kanthi teratur, lan ana ing pergerakane awan mau banjur
berinteraksi karo awan liyane kang andadèkaké muatan negatif banjur kumpul ana
ing sisih, lan muatan positif kumpul ana ing sisih kang suwaliké. Yen béda
potensial antarane awan lan bumi rada gedhe, mula banjur ana pambuwangan muatan
negatif (elektron) saka méga menyang bumi utawa suwaliké kanggo kasetimbangan.
Ana ing prosès pambuangan muatan iki, méedhia kang dianggo elektron ya iku
udara.



https://jv.wikipedia.org/wiki/Bilyar

Biliar ya iku salah siji cabang ulah raga kang klebu ana ing kategori cabang
ulah raga konsèntrasi. Bilyard mbutuhaké konsèntrasi lan ketahanan mental kang
kuwat lan uga mbutuhaké katahanan fisik kang prima supaya bisa duwé prestasi
sing luwih dhuwur lan luwih stabil. Cabang ulah raga iki dimainaké ana ing
sakndhuwuré méja lan nganggo piranti bantu mligi lan uga peraturan dhéwé.
Permainan iki dipérang dadi pirang jinis ya iku jinis Carom, English Billiard
lan Pool. Bilyar bisa dimainake individu utawane. Thuladane ya iku jinis Carom
kang dimainake ana ing meja kang ora ana bolongane. Modhèl iki béda karo English
Billiard lan Pool kang dimainaké ana ing méja kang bolongané ana 6 iji.
Padha-padha duwé bolongan 6 nanging ukuran utawa ambane meja jinis English
Billiar lan Pool ora padha ya iku luwih amaba meja kanggo bilyar jinis English
Billiard. Nganti tekan taun 2008, kang jinis bilyar kang tuwuh ngrembaka ing
Indonésia ya iku jinis Pool. Jinis pool iku dibagi dadi telung jinis ya iku
nomer bola 15, bola 8 dan bola 9. Jaman dhisik ulah raga bilyar idhèntik karo
ulah raga kang dimainaké déning wong lanang. Nanging jaman saiki ulah raga
bilyar wis umum dimainaké déning wong wadon. Citra ulah raga bilyar bisa munggah
citrané nalika Bapak Putera Astaman, mantan Ketua Umum PB. POBSI, kang bisa
mainaké Citra Ulah raga Biliar, ana ing Indonésia ya iku bilyar ora mung kanggo
Ulah raga Rékréasi waé nanging saiki dadi Ulah raga Prestasi.



https://jv.wikipedia.org/wiki/Beton

Ing babagan konstruksi, beton iku sawijining bahan bangunan komposit / campuran
sing kagawé saka kombinasi agrégat lan pengikat semèn. Wangun paling umum saka
beton ya iku beton semèn Portland, sing dumadi saka bahan kasar / agrégat
(biasané krikil lan pasir), semèn lan banyu. Lumrahe dipercaya yèn beton dadi
garing sawisé pencampuran lan pamasangan. Sabeneré, beton ora dadi padhet amarga
banyuné nguap, ananging semèn ngalami hidrasi, ngelèm komponèn liyané lan
wusanané mbentuk material kaya watu. Beton dipigunakaké kanggo gawé nguwataké
dalan, struktur bangunan, pondhasi, dalan, kreteg panyabrangan, struktur
parkiran, dhasar kanggo pager/gerbang, lan semèn jroning bata utawa témbok blok.
Jeneng lawas beton ya iku watu cuwèr. Jroning perkembangané akèh ditemokaké
beton anyar asil modhifikasi, kayata beton ènthèng, beton semprot (eng:
shotcrete), beton fiber, beton kakuwatan dhuwur, beton kakuwatan dhuwur banget,
beton madhet dhéwé (eng: self compacted concrete) dll.

Bangsa Assyria lan Babylonia migunakaké lempung minangka semèn nalika gawé
bangunan beton. Bangsa Mesir migunakaké semèn watu kapur lan semèn gipsum. Ing
Kakaisaran Romawi semèn digawé saka awu pozzolanic lan agrégat saka pumice
kanggo gawé beton, mèmper banget karo beton semèn portland. Ing taun 1756,
insinyur Inggris John Smeaton mlopori panggunaan portland semèn nalika gawé
beton, lan nganggo pebbles lan bubuk bata minangka agrégat. Ing jaman modhèrn,
panggunaan material dhaur ulang minangka bahan beton tansaya populèr amarga
tansaya ketaté aturan lingkungan urip. Sing paling pinunjul ya iku pulverized
fuel ash (pfa), dhaur ulang saka awu sisa pembangkit tenaga tenaga batubara. Bab
iki nduwèni prabawa tumrap upaya pangurangan panambangan (pasir) lan ngurangi
kewajiban pangurugan sisa panambangané.

Sajroning prosès hidrasi lan pangerasan, beton mbutuhaké sipat fisik lan kimia
tinamtu, antara liya, kakuwatan mékanikal, low permeability to ingress of
moisture, lan stabilitas isi dan kimiawi. Beton rélatif nduwèni kakuwatan
komprèsif (compressive strength) sing dhuwur, nanging sacara signifikan
kakuwatan tensil tensile strength sing luwih asor (watara 10% saka kakuwatan
komprèsif. Akibaté, beton tansah gagal ing tensile stresses – senadyan wis di
komprèsi. Amarga saka iku, sacara praktis èlemèn beton sing perlu tensile
stresses iku dikuwataké. Beton paling kerep digawé nganggo tambahan panguwatan
watang waja utawa fiber. Panguwatan iki bisa nganggo watang (rebar), mesh, utawa
fiber supaya ngasilaké beton sing wis dikuwataké (reinforced concrete). Beton
bisa uga di pratekan kanggo ngurangi tekanan tensil (tensile stress), nganggo
kabel waja, supaya beam utawa slab bisa luwih dawa tinimbang nganggo beton sing
dikuwataké (reinforced concrete).

Daya kerja iku kamampuan saka campuran beton kanggo ngisi wangun utawa cithakan
kanthi apik tanpa ngurangi kualitas beton. Daya kerja gumantung marang unsur
banyu, aditif, agrégat (wangun lan ukuran dhistribusi) lan umur (level hidrasi).
Nambah isi banyu utawa nambah plasticizer bakal ningkataké daya kerja. Kakèhan
banyu bakal nyebabaké bleeding (kélangan banyu) lan/utawa segregasi (beton dadi
ora homogin) lan asilé bakal ngurangi kualitas beton. Daya kerja umumé di priksa
utawa di tès nganggo ukuran slump, Kanthi nguji slump, bisa ngerti sepira encer
kenthele beton. Slump 0 ateges beton kenthel banget, slump 30 (cm) ateges beton
encer banget. Umume angka slump yaiku antarane 8 tekan 12 cm. Beton sing lincir
(high flow) kayadéné beton self compacting, umumé di tès nganggo salah siji
métoda pangukuran ilèn.

Beton semprot utawa Shotcrete, migunakaké hawa sing ditekan (compressed air)
kanggo nyemprot (cast) beton kango gawé frame utawa struktur. Shotcrete paling
akèh dianggo rock support, utamané nalika gawé trowongan. Saiki ana rong métoda
aplikasi kanggo gawé shotcrete: prosedhur campuran garing (dry-mix ) lan
campuran teles. Jroning Dry-mix, campuran semèn agrégat garing dilebokaké mesin
lan disaluraké nganggo tekanan hawa liwat selang pipa. Banyu sing dibutuhaké
kanggo hidrasi ditambahaké ing nozzle. Ing campuran teles, bahan dicampur
nganggo banyu sacukupé kanggo hidrasi. Asil campuran dipompa liwat selang. Ing
nozzle banjur disemprot nganggo angin. Kaloro métoda iku dat tambahan kaya
plasticizer lan akselerator bisa dipigunakaké. Shotcrete biasa dikuwataké
nganggo serat (fiber).



https://jv.wikipedia.org/wiki/Basa_pamrograman

Basa pamrograman, utawa kerep uga diistilahké kanthi jeneng Basa komputer, iku
tèknik komando/instruksi standar kanggo mrintah komputer. Basa pamrograman iki
minangka sawijining sèt aturan sintaks lan semantik sing dianggo ndefinisi
program komputer. Basa iki andadèkaké programmer bisa nemtokaké sacara persis
data endi sing bakal diolah déning komputer, kepriyé data iki bakal
disimpen/diteruskan, lan jinis langkah apa sacara persis sing bakal dijupuk
jroning manéka kahanan.

Komputer iku mesin sing bisa nglaksanakaké saprangkat printah dhasar
(instruction sèt). Komputer mung bisa diwènèhi préntah sing dumadi saka
préntah-préntah dhasar kasebut. Préntah-préntah sing luwih rumit (upamané ngurut
dhaptar miturut abjad) kudu diterjemahna dadi serangkaian préntah-préntah dhasar
sing bisa dimangertèni komputer (préntah-préntah sing klebu jroning instruction
sèt komputer kasebut) sing wusanané bisa ngrampungaké tugas sing dikarepaké,
senadyan dilakokaké nganggo sawetara operasi dhasar, dudu sasawijining operasi
rumit. Basa Pamrograman minangka notasi sing dipigunakaké kanggo deskripsi
prosès komputasi jroning format sing bisa diwaca déning komputer lan manungsa.
Prosès komputasi umumé didefinisi sacara formal migunakaké konsèp matematika
saka Mesin Turing. Sayektiné Basa Pamrograman dirancang kanggo fasilitasi
komunikasi antara manungsa karo komputer



https://jv.wikipedia.org/wiki/Basa_Minangkabo

Basa Minangkabo utawa Baso Minang iku anak cawang basa Austronesia sing
dipituturaké ing wewengkon Sumatra Kulon, bagian kulon propinsi Riau sarta
kasebar ing sawetara kutha liya ing Indonésia.

Ana loro kontroversi ngenani Basa Minangkabo karo basa Melayu. Sapéragan nimpuna
basa nganggep basa iki minangka dhialèk Melayu, amarga akèhé kosakata lan wangun
tuturan sing padha. Déné nimpuna liyané nganggep yèn basa iki minangka basa
mandhiri sing béda karo basa Melayu.

Sacara historis, laladan sebar tutur Basa Minangkabo nyakup tilas wewengkon
kakuwasan Krajaan Pagaruyung sing punjeré ing Batusangkar, Sumatra Barat.
Wates-watesé biasa dinyatakaké jroning ungkapan basa Minang kaya mangkéné:

Sikilang Aia Bangih iku wates lor, saiki dumunung ing dhéerah Pasaman Kulon,
wewatesan karo Natal, Sumatra Lor. Taratak Aia Hitam iku laladan Bengkulu.
Durian Ditakuak Rajo iku wewengkon ing Kabupatèn Bungo, Jambi. Sing pungkasan,
Sialang Balantak Basi iku wewengkon ing Rantau Barangin, Kabupatèn Kampar, Riau
saiki.

Basa Minangkabo uga dadi basa lingua franca ing kawasan pasisir kulon Sumatra
Lor, malaan nganti tekan pesisir kulon Aceh. Ing Aceh, penutur basa iki disebut
minangka Aneuk Jamee. Saliyané iku, basa Minangkabo uga dipituturaké ingeh
masarakat Negeri Sembilan, Malaysia sing embah buyuté asal saka ranah Minang
wiwit maabad-abad kapungkur.

Dialek basa Minangkabo uga werna-werna, malah antar kampung sing dipisahaké kali
wis duwé dhialèk dhéwé. Prabédan paling gedhé ya iku dhialèk sing dipituturaké
ing kawasan Pesisir Kidul lan dhialèk ing wewengkon Muko-Muko, Bengkulu.

Séjéné iku dhialèk basa Minangkabo uga dipituturaké ing Negeri Sembilan,
Malaysia lan sing disebut minangka Aneuk Jamee ing Aceh, utamané ing wewengkon
Aceh kidul-kulon lan Aceh Kidul. Ing ngisor iki prabédan antara sawetara
dhialèk:

Kanggo komunikasi antar penutur basa Minangkabo sing werna-werna iki, wusanané
dipigunakaké dhialèk Padang minangka basa baku Minangkabo utawa disebut Baso
Padang utawa Baso Urang Awak. Basa Minangkabo dhialèk Padang iki sing dadi acuan
baku (standar) jroning nguasani basa Minangkabo.

Karya sastra tradisional abasa Minang duwé kamèmperan wngun karo karya sastra
tradisional abasa Melayu umumé, ya iku awangun pantun, carita rakyat, hikayat
nènèk moyang (tambo) lan adat-istiadat Minangkabo. Penyampaiané biasa nganggo
wanguncarita (kaba) utawa dinyanyèkaké (dhéndhang).

Wong Minangkabo umumé nduwèni panemu yèn akèh kamèmperan antara Basa Minangkabo
karo Basa Melayu/Indonésia. M. Rusli jroning Peladjaran Basa Minangkabo
nyebutaké yèn intiné prabédan antara Basa Minangkabo lan Basa Indonésia ya iku
béda lafal, séjéné béda sawetara tembung.



https://jv.wikipedia.org/wiki/Bambi

Bambi iku sawijining filem animasi saka Amérika Sarékat diprodhuksi Walt Disney
lan dirilis ing bioskop déning RKO Radio Pictures tanggal 13 Agustus 1942. Film
iki dadi filem kaping 5 ing sérial filem animasi klasik Walt Disney. Critané
diangkat saka buku Bambi, A Life in the Woods déning pengarang Austria Felix
Salten.

Tokoh utamané kidang abuntut putih (Odocoileus virginianus) aran Bambi, wong
tuwané (sang bapak aran Great Prince of the Forest, lan sang ibu ora disebutaké
jenengé), kanca-kanca Bambi kayata Thumper (truwèlu irung jambon), Flower
(sigung), lan Faline, kanca mangsa cilikan sekaligus pasangané img dina mburi.
Jroning filem, Disney ngowahi paraga Bambi dadi kidang abuntut putih. Alesané,
"kidang roe" ora ana ing Amérika Sarékat, lan wong Amérika luwih kenal kidang
abuntut putih. Film iki antuk 3 nominasi Academy Award kanggo tata swara paling
apik, lagu pang apik kanggo "Love Is a Song", lan musik asli paling apik.

Paraga: Bobby Stewart, Donnie Dunagan, Hardie Albright, John Sutherland, Paula
Winslowe, Peter Behn, Tim Davis, Sam Edwards, Will Wright, Cammie King, Ann
Gillis, Fred Shields, lan Stan Alexander mèlu ngisi swara filem iki. Sekuel
filem iki, Bambi II, dirilis ing taun 2006.

Sasi Juni 2008, American Film Institute ngumumaké "10 Top 10" sing isi 10 filem
paling apik Amérika ing antara 10 genre filem "klasik". Peringkat kasebut asal
saka survé 1.500 wong saka kalangan komunitas kreatif. Bambi ana ing peringkat
katelu jroning genre animasi.



https://jv.wikipedia.org/wiki/Asma

Asma ya iku penyakit kang dijalari amarga ana gangguan ing piranti ambegan
kayata gorokan abuh utawa ciyut, mula ambegan kaganggu utawa sesek.
Kadhang-kadhang napas dadi seseken. Asma iku disebabake amarga saluran kanggo
ambegan kang dadi sempit amarga hiperaktivitas amarga rangsangan kang ndadekake
radang lan saluran ambegan kang nyempit sauntara wektu.

Lara asma dijalari saka ciute saluran ambegan amarga respon marang rangsangan
kang ana ing paru-paru. Ciute saluran ambegan disebabake amarga pirang-pirang
rangsangan, kayata saka serbuk sari, abluk, wulu kewan, keluk, hawa atis, lan
ulah raga.

Nalika kena serangan asma, otot polos saka bronki ngalami kejang lan jaringan
kang nglapisi saluran udara dadi aboh amarga ana peradangan (inflamasi) lan
pelepasan lendir ing sajroning saluran udara. Kaya ngene iku bakalan nyilikake
diameter saka saluran udara (kasebut bronkokonstriksi) lan penyempitan iki
ndadekake penderita kudu ngupayakake sekuwat tenaga supaya bisa ambegan.

Sel-sel tartamtu sajroning saluran udara, ya iku mastosit kang nduweni
tanggungjawab karo mula bukane panyempitan iki. Mastosit ing sadawane bronki
nguculake bahan kaya histamin lan leukotrien kang ndadekake: - kontraksi otot
polos - peningkatan pembentukan lendir - pindahing sel darah putih tartamtu
menyang bronki. Mastosit ngetokake bahan iku minangka respon marang barang asing
(alergen), kayadene serbuk sari, abluk alus kang ana ing jero omah utawa wulu
kewan.



https://jv.wikipedia.org/wiki/Asia_Tengah

Asia Tengah iku kawasan sing kakurung dharatan ing bawana Asia. Akèh makna sing
béda-béda ngenani komposisi wewengkon sing sakbeneneré.

Miturut sawijining dhéefinisi, Asia Tengah nyakup watara 9.029.000 km², utawa
21% saka jembaré bawana. Nagara-nagara sing klebu wewengkon Asia Tengah miturut
makna iki ya iku Républik Rakyat Tiongkok (Propinsi Qinghai, wewengkon otonomi
Xinjiang lan Tibet), Kazakhstan (wewengkon sisih wétan Kali Ural), Kirgizia,
Tajikistan, Turkmenistan, lan Uzbekistan.

Dhéfinisi kapindho uga nyakup wewengkon-wewengkon dhéfinisi kapisan ditambah
Azerbaijan-Iran, nagara-nagara Transkaukasus (Azerbaijan, Armenia, lan Georgia),
wewengkon Turkic/Muslim kidul Rusia (Siberia kidul), Mongolia, Tiongkok bagéyan
kulon (Xinjiang lan Tibet), Afganistan, lan sebagéyan wewengkon lor Pakistan.

Dhéfinisi katelu njelasaké wewengkon Asia Tengah minangka tilas nagara
Républik-republik Asia Tengah Uni Soviet sing dumadi saka Kazakhstan, Kirgizia,
Uzbekistan, Tajikistan, lan Turkmenistan.

Asia Tengah wis wiwit biyèn dadi wewengkon perdagangan antara Tiongkok lan
masarakat Kulon, kanthi Jalur Sutra ngliwati wewengkon iki lan akèhé karajan ing
tlatah iki.

Ing limang abad pungkasan, racaké wewengkon iki dijajah déning Kekaisaran Rusia
lan Karajan Tiongkok, déné Britania Raya ndhudhuki India ing bagéyan kidul Asia
Tengah. Nalika abad kaping-20, racaké wewengkon ing Asia Tengah minangka bagéyan
saka tilas nagara aliran komunis Uni Soviet, sing pecah taun 1991. Wewengkon
sing ora klebu ya iku Mongolia lan laladan duwèké Tiongkok kaya Xinjiang.
Nagara-nagara kasebut wis méngo saka sistem komunis, lan saiki nganut
werna-werna sistem pulitik antara liya wiwit saka demokratis lemah nganti
otoriter banget. Nanging Tiongkok lan Rusia isih duwé prabawa kuwat jroning
ngontrol wewengkon iku. Racaké nagara ing Asia Tengah gabung jroning Organisasi
Kerjasama Shanghai.



https://jv.wikipedia.org/wiki/Am%C3%A9rika_Kidul

Amérika Kidul punika bawana wonten ing antaraning Samodra Pasifik lan Samodra
Atlantik ingkang kasambung kaliyan Amerika Lor ngliwati Tanah Genting Panama.
Bawana punika kaliwatan déning garis khatulistiwa, lan sabagéyan ageng dhataran
bawana kasebat wonten ing wilahan bumi kidul.

Bagéyan kilèn bawana Amerika kidul arupi barisan pagunungan Andes saking lèr
dumugi kidul, éwadéné bagéyan wètan bawana punika dhataran rendah sabagéyan
ageng arupi basin kali Amazon, kanthi hutan tropis ingkang lebat.

Dipunkinten Amérika Kidul dipunpanggèni sepisanan déning menungsa ingkang
migrasi saking Asia ngliwati Tanah Genting Bering (sapunika Selat Bering) tumuju
Amérika Lèr lan ngidul tumuju Amérika Kidul. Dipunkinten migrasi tumuju Amérika
Kidul punika saking bagéyan kidul Samodra Pasifik ngliwali kepuloan ing Oseania.

Wiyaripun Amérika Kidul punika nomer sekawan sasampunipun Asia, Afrika lan
Amérika Lèr éwadéné populasinipun wonten ing nomer gangsal sasampunipun Asia,
Afrika, Éropah lan Amérika Lèr.

Ing taun 2002, tingkat pangangguran ing Amérika Kidul inggih punika 10,8%.
Amargi inflasi ingkang inggil ing mèh sadaya nagari-nagari Amérika Kidul, suku
bunga tumut ningkat lan investasi nurun. Suku bunga biasanipun langkung kalih
lipat tinimbang Amérika Serikat. Contonipun, suku bunga ing Venezuela kirang
langkung 22% lan 23% ing Suriname. Kejawi ing Chili, ingkang dipunwiwiti kawit
taun 1973 ing mangsa pamrémtahan Augusto Pinochet.

South American Community of Nations punika setunggaling zona dagang bebas
ingkang dipunrencanaaken ing bawana punika kanggé nyetunggalaken kalih
organisasi perdhagangan bebas ingkang sampun wonten; Mercosur lan Andean
Community.



https://jv.wikipedia.org/wiki/Abraham_Lincoln

Abraham Lincoln inggih punika Présidhèn Amérika ingkang kaping enem welas (16),
kanthi mangsa jabatan 1861 - 1865.

Présidhèn Lincoln misuwur minangka/dados pancetus Proklamasi Pambébasan ingkang
nedahaken bilih sadaya budak belian ing Amérika kidul utawi lér, kedah bebas
wiwit 1 Januari 1863. Abraham Lincoln ugi dipunkenal kanthi sebatan Abe Lincoln
lan ngginakaken asma julukan (nicknamed) Honest Abe, Rail Splitter, lan Great
Emancipator. Panjenenganipun ugi kagungan julukan 'Abe kang Jujur', awit saking
integritas lan panyaruwé (argumén) -ipun ingkang tajem.

Sadèrèngipun mangrèh dados Présidhèn, piyambakipun ugi dados Wakil Présidhèn
sepisanan saking Parté Républik.

Abraham Lincoln miyos (lair) ing satunggaling gubuk alit ing Kentucky tanggal 12
Februari 1809. Tiyang sepuhipun punika sarwa kacingkrangan lan boten kagungan
pendidikan. Lincoln piyambak namung ngraosaken pendidikan dangunipun
kinten-kinten satunggal taun, nanging ing wekdal ingkang cekak punika
piyambakipun saged maos, nyerat lan ngétang. Nalika piyambakipun nuju diwasa,
piyambakipun ngupados kanggé nambah kawruhipun. Piyambakipun ngginakaken sadaya
buku ingkang saged dipunwaos saksaé-saénipun, lan ing wusananipun
panjenenganipun kasil dados setunggaling ahli hukum ing yuswa 28 taun.

Nalika taksih timur, Abraham Lincoln nyambut damel ing manéka warna bidang.
Piyambakipun naté nyambut damel dados pamilah kayu pager, dados tentara, dados
kelasi ing kapal-kapal bengawan, juru serat, ngurus kedai, kepala kantor pos,
lan pungkasanipun dados pengacara.

Piyambakipun sregep mbéla hak-hak para budak Afrika. Ing mangsa jabatanipun,
kathah budak ing Kidul lan piyambakipun péngin para budak punika dipunbébasaken.
Kathah tiyang boten sarujuk kaliyan rencananipun, lajeng mbentuk Persatuan Kidul
lan setunggaling pasukan kanggé perang nglawan pasukan Lèr Lincoln ing Perang
Lèr-Kidul. Pasukanipun mimpang ing paprangan punika.

Piyambakipun sepisanan mlebet lapangan pulitik ing taun 1832 nalika yuswa 23
taun. Panjenenganipun mbudidaya supados kapilih dados anggota Dewan Perwakilan
Rakyat Laladan nagara bagéyan Illinois, ing bagéyan kilén-tengah Amérika.
Nanging piyambakpiun asor nalika pamilihan, kalih taun salajengipun piyambakipun
ngupados malih lan mimpang. Salajengipun panjenenganipun kapilih malih ngantos
kaping tiga kanthi urut sasampunipun.

Ing taun 1847, nalika yuswa 38 taun, panjenenganipun kapilih dados Dewan
Perwakilan Rakyat Amérika.

Abraham Lincoln dados tiyang pulitik misuwur ing saindhenging nagari, amargi
perdhebatanipun kaliyan setunggaling lawan Stephen A. Douglas ing kampanyé
pamilihan Sénator Amérika ing taun 1858. Sanajan piyambakipun asor ing pamilihan
sénator, parté Républik milih Abraham Lincoln dados calon présidhèn ing
pamilihan taun 1860. Ing wekdal semanten Amérika Sarèkat sampun mèh kapecah
belah amargi perkawis perbudakan.

Ing tanggal 6 November 1860, Lincoln dipunlantik dados Présidhèn Amérika Sarékat
ingkang kaping 16 lan setunggal wulan salajengipun, perang sedulur Amérika
antawis nagari-nagari bagéyan Lér lan nagari-nagari bagéyan Kidul dumadi.
Sanajan piyambakipun sengit kaliyan perang, Presiden Lincoln nampi namung punika
setunggaling cara kanggé nylametaken persatuan nagari.

Ing tengahing perang sadhèrèk, Présidhèn Abraham Lincoln ngedalaken Proklamasi
Pambébasan ingkang ngéwahi kagesangan kathah tiyang ing Amérika. Proklamasi
punika nelakaken bilih sadaya budhak belian ing nagari-nagari bagéyan utawi
laladan-laladan nagari-nagari bagéyan ingkang nglawan Amérika Sarékat badhé
bébas wiwit 1 Januari 1863. Proklamasi punika nyetusaken semangat sadaya tiyang
ingkang merjuwangaken kabébasan, lan dados panyurung dhumateng pambisakan
perbudakan ing Amérika Sarékat.

Présidhèn Abraham Lincoln kapilih malih ing taun 1864, ing tengah-tengah
kamenangan-kamenangan militer Amérika Sarékat ingkang pinuju wonten ing
pungkasaning Perang Sadhèrèk. Salebetipun nggagas perdamaian Présidhèn Abraham
Lincoln kagungan sifat flèksibel lan loma. Piyambakpipun ngajak tiyang-tiyang
kidul ingkang mbrontak supados nyèlèhaken gegaman lan wangsul ing pangkon
Amérika Sarékat. Semangat ingkang dados pedomannipun cetha sami kaliyan semangat
pidato pelantikanipun ingkang kaping kalih. Ukaranipun sapunika kaukir ing salah
satunggaling tembok tugu péngetan Lincoln (Lincoln Memorial) ing Washington DC
ingkang ungelipun;

Présidhèn Lincoln katembak ing teater Ford, Washington, AS, tanggal 14 April
1865 lan séda tanggal 15 April 1865 énjing ing yuswa 56 taun. Ingkang nyédani
Présidhèn Lincoln inggih punika John Wilkes Booth, setunggaling pemain sandiwara
ingkang ngalami gangguan jiwa, ugi salah setunggaling panyengkuyung Konfederasi
ingkang nentang panyerahan tentara Konfederasi menyang pamaréntah sasampunipun
perang sadulur rampung.

Présidhèn Lincoln dipunsarèaken ing Springfield, AS lan dipunkenang déning
Amérika lan donya dados pejuwang dhémokrasi amargi jasa-jasanipun.



https://jv.wikipedia.org/wiki/%C3%88s

Ès ya iku banyu sing mbeku. Pambekuan iki amarga dianyeske ing suhu sakngisoré
0 °C (273.15 K, 32 °F) ing tekanan atmosfer standar. Es bisa dadi ing suhu luwih
dhuwur karo tekanan sing luwih dhuwur uga, lan banyu tetep dadi cairan utawa gas
tekan suhu -30 °C ing tekanan sing luwih endhek. Tembung "ès" dijupuk saka basa
Walanda ijs amarga ing Indonésia ora ditemokaké es alami. Ing Malaysia "es"
dijenengake "air batu" sakliyané ais. Ès ana ing alam awujud kepingan salju ,
udan ès , ès , gletser , lan kabèh polar ice caps .Sakliyane iku, ès nduwèni
aplikasi saka budaya-budaya, saka ès kanggo ngademke omben lan seni patung ès.

Ès iku kristal anorganik alami sing solid lan teratur, ès dianggep mineral.
Nduwéni kristal sing tumata saka oksigen atom kovalen siji sing kaiket ing atom
hidrogen loro.

Ès sing ditemokaké ing laut bentuké ès segara, ès pak utawa gunung ès. Ès iku
komponen penting ing iklim global, khususé sehubungan karo siklus banyu. Gletser
lan snowpacks ya iku mekanisme panyimpenan penting kanggo banyu tawar, sing saya
suwe bisa dadi banyu. Aufeis ya iku lapisan ès sing kabentuk ing kutub lor lan
lembah kali subartic. Ès uga bisa mirip stalaktit saka tampilané utawa kaya
staklagmit kaya wujud tetesan banyu.

Salju kristal kabentuk nalika ana tetesan awan sing anyes banget(sekitar 10 pM
diameter) beku . Tetesan iki bisa tetep cair ing temperatur sing luwih endhek
saka -18 °C (0 °F ), amarga kanggo dibekukake.

Ès saiki diproduksi ing skala industri, kanggo kaperlon nyimpen panganan lan
pangolahan panganan, industri kimia, penyampuran beton lan perawatan, lan ès
kemasan. Produsen biyasané mroduksi telung jinis ès fragmentaris : serpihan,
tabung lan piring. Ès uga diproduksi kanggo panganan kayata ès krim, ès buah, ès
pisang ijo, ès lilin lan sapiturute.



https://jv.wikipedia.org/wiki/Yohanes_Calvin

John Calvin utawi saged dipunsebat Yohanes Calvin (lair ing Noyon, Picardie,
Kerajaan Perancis, 10 Juli 1509 – pati ing Jenewa, Swiss, 27 Mèi 1564 ing yuswa
54 taun) inggih punika téolog Kristen saking Prancis ingkang misuwur ing wekdal
Réformasi Protèstan. Sapunika asmanipun kawentar minangka tiyang ingkang wonten
gayutanipun kaliyan sistem téologi Kristen ingkang dipunsebat Calvinisme
(Kalvinisme). Panjenenganipun miyos kanthi asma Jean Chauvin (utawi Cauvin) ing
Noyon, Picardie, Prancis, saking Gérard Cauvin lan Jeanne Lefranc. Basa Prancis
punika dados basa ibunipun. Calvin asalipun saking vèrsi Latin asmanipun,
Calvinus.

Nalika alit Yohanes Calvin asring dipungayutaken kaliyan Charles de Hangest,
salah satunggal saking kalih welas bangsawan inggil ing Prancis (twelve Peers of
France) ingkang mréntah ing Ngoyon (panggènan Calvin dipunwiyosaken). Calvin
nggadhahi gayutan ingkang caket kaliyan anggota kulawarga Hangest. Gayutan
ingkang caket punika dados alesan Calvin nggadhahi tata krama kados déné
aristokrtat.

Wonten ing yuswa 14 (sekawan welas) taun, Calvin dipunkuliahaken dhateng
Universitas Paris supados sinau bab humaniora lan hukum. Calvin tindak dhateng
Prancis kaliyan tiga nèm-nèman saking kulawarga Hengest. Taun 1532,
panjenenganipun dados Dhoktor Hukum ing Orléans. Karyanipun ingkang sepindhah
inggih punika buku karya filsuf Romawi Seneca, De clementia, ingkang
dipunkomentari kanthi manthes.

Taun 1536, panjenenganipun manggen ing Jenewa. Panjenenganipun dados pendhéta
ing Strasbourg taun 1538-1541, lajeng kondur malih dhateng Jenewa.
Panjenenganipun manggèn ing Jenewa ngantos dumugi tilar donya ing taun 1564.



https://jv.wikipedia.org/wiki/WikiLeaks

WikiLeaks utawa Wikileaks iku sawijining organisasi internasional sing markasé
dumunung ing Swédia. Situs Wikileaks mbabar dhokumèn-dhokumèn winadi kanthi
njaga idhèntitas para sumber-sumberé. Situs kasebut diluncuraké ing taun 2006.
Wektu iki alamat situs wis dialihaké menyang http://www.wikileaks.ch kanggo
alesan kaamanan.

Organisasi iki diadegaké déning disidhèn pulitik Cina, lan uga jurnalis,
matematikawan, lan para tèknolog saka Amérika Sarékat, Taiwan, Éropah,
Australia, lan Afrika Kidul. Artikel koran lan kalawarti The New Yorker
njlèntrèhaké yèn Julian Assange, jurnalis lan aktivis internèt Australia,
minangka dirèktur Wikileaks. Situs Wikileaks migunakaké mesin MediaWiki.

WikiLeaks wis menangaké sawetara bebungah, klebu New Media Award saka kalawarti
The Economist ing taun 2008.

Ing sasi Juni 2009, WikiLeaks lan Julian Assange menangaké UK Media Award saka
Amnesty International (kategori New Media) kanggo publikasi taun 2008 lan
judhulé Kenya: The Cry of Blood – Extra Judicial Killings and Disappearances,
sawijining laporan déning Komisi Nasional Hak Asasi Manusia Kenya perkara
rajapati déning pulisi ing Kenya. Ing sasi Mei 2010, New York Daily News ndokok
WikiLeaks ing peringkat kapisan minangka "situs sing tenan-tenan bisa ngowahi
warta".



https://jv.wikipedia.org/wiki/Wedhus

Wêdhus|Wèdus (Capra aegagrus hircus) iku subspesies saka wêdhus alasan (liar)
ingkang jalaran alami kasêbar ing Asia Kidul-kulon (laladan "Bulan sabit yang
subur" lan Turki) lan Éropah. Wêdhus minangka kéwan memamah biak kang ukurané
sêdhêng. Wêdhus liar lanang utawa wadon nduwèni sungu sêpasang, nanging sungu
ing wèdhus lanang|[[lanang] luwih gêdhé. Umumé, wêdhus nduwèni jénggot, bathuk
cêmbung, buntut rada munggah, lan akèh-akèhé nduwèni wulu kasar.

Wêdhus kacang ya iku wêdhus saka ras unggulan kang sêpisanan dikembangaké ing
Indonésia. Wêdhus jinis iki awaké cilik. Dhuwuré gumba utawa jenggot ing wêdhus
lanang kurang luwih 60 cm nganti 65 cm, ananging yèn wêdhus wédok mung 56 cm.
Boboté wêdhus lanang bisa nganti 25 kilogram, ananging wêdhus wédok mung 20 kg.
Wêdhus iki kupingé têgak, wuluné lurus lan cêkak. Wêdhus lanang lan wêdhus wédok
padha-padha nduwé sungu kang cacahé loro.

Wêdhus Étawa kalêbu wêdhus kang asalé saka India kang diarani wêdhus Jamnapari.
Awaké gêdhé, dhuwuré gumba nganti 90 cm nganti tekan 127 cm ing wedhus lanang,
ananging wedhus wedok mung 92 cm. Boboté wedhus lanang nganti 91 kilogram, lan
wedhus wedok 63 kilogram. Wedhus iki nduwèni kuping dawa lan madhep mengisor.
Bathuk lan irungé nduwèni wujud cembung. Wedhus lanang apadéné wedhus wédok
nduwèni sungu kang cekak. Wedhus jinis iki bisa ngasilaké susu nganti telung
liter saben dina. Keturunan silangan utawa hibrida wedhus etawa lan wedhus lokal
diarani wedhus peranakan etawa utawa PE. Wedhus PE ukurané méh padha karo wedhus
étawa ananging luwih bisa adaptasi ing lingkungan lokal Indonésia. Salah sijiné
kunci suksés saka peternakan wedhus étawa ya iku kabisan kanggo ngawinaké wedhus
ing wayah kang pas saéngga asilé bakal cepet ntuk anakan utawa kang diarani
cempé. Wedhus étawa betina wis bisa dikawinake nalika umure 6 sasi.

Wedhus Jawarandu ya iku wedhus asil persilangan antarané wedhus Étawa karo
wedhus kacang. Wedhus iki nduwèni ciri separo mirip wedhus wtawa lan separo
mirip wedhus kacang. Wedhus Jawarandu bisa ngasilaké susu kang akéhé 1,5 liter
saben dina.

Wedhus Saenen ya iku wedhus kang asalé saka Saenen, Swiss. Wedhus jantan lan
betina saka jinis iki leloroné ora nduwé sungu. Wuluné awerna putih utawa krem
pucet. Irung lan kupingé wedhus Saenen nduwèni werna belang ireng. Bathuké amba,
nanging kupingé nduwèni ukuran kang ora patiya gedhé lan ora patiya cilik,
kupingé nduwèni wujud tegak mendhuwur. Wedhus iki kalebu jinis wedhus kang bisa
ngasilaké susu.

Wedhus kacukan ya iku wedhus asil saka perkawinan wedhus kacang lan baka-baka
saka luar negeri kayata Anglo Nubian, Jamnapari lan uga kacukan karo baka-baka
kang bisa ngasilaké susu kayata Saanen,Toggenburg lan British Alpine. Wedhus
kang biyasané ana ing kampung-kampung ya iku wedhus kacukan. Rupané wedhus iki
mirip kaya induké, lan boboté kurang-luwih 23 nganti 35 kg yèn umuré wis setaun.
Wedhus kacukan kang déwasa uga nduwèni bobot kang luwih tinimbang wedhus kacang.
Nalika lahir boboté kurang luwih 2 kg nganti 2,5 kg saben wedhus.

Wedhus boer kalebu wedhus pedaging kang paling moncèr ing Indonésia. Wedhus
jinis iki cepet banget gedhé lan nduwèni kualitas kang apik. Saliyané iku wedhus
Boer uga nduwèni daging kang rendah kolésterol, ora gampang kaserang penyakit,
lan gampang anggoné adaptasi ing iklim lan sistem pemeliharaan.

Wedhus Boer asalé saka [Afrika Selatan]]. Tembung Boer tegesé petani. Wedhus
boer kalebu wedhus pedaging kang cepet banget gedhé. Boboté wedhus bisa nganti
35-45 kg nalika umuré lima nganti enem sasi. Daging wedhus boer luwih akèh
tinimbang wedhus lokal. Dagingé kurang luwih nganti 40%-50% saka bobot awaké.

Wedhus boer gampang dikenali, ciriné ya iku awaké dawa, amba, wuluné putih,
sikilé cendhak, irungé cembung, kupingé dawa lan nggantung. Sirahé wernané
coklat rada abang utawa coklat enom, ana uga kang coklat tuwa. Ana uga wedhus
boer kang nduwèni garis putih mengisor ing rainé. Kulité wernané coklat, iki
kang bisa njaga saka kanker kulit kang disebabaké saka cahya srengéngé. Wedhus
boer senengané ndhédhé ing wayah awan.

Saliyane iku, uga ana jinis kéwan liya kang diarani wedhus gembel kang saemper
karo wedhus.

Saka peternakan wedhus kang dijupuk asilé ya iku daging wedhus, daging wedhus
biyasané di dol kiloan ing pasar. Daging wedhus bisa diolah dadi masakan.
Masakan kang nganggo bahan dhasar daging wedhus ya iku, semur, satè wedhus,
empal, sega pindhang, sega gandhul lan akèh manéh liyané.

Kanggo wong kang lara sroke lan hiperténsi utawa darah tinggi, kudu-ati-ati yèn
mangan daging wedhus. Daging wedhus ngandhut kadar lemak kang akéh. Mulané yèn
kakèyan mangan daging wedhus bakal nganggu kaséhatan. Yén kepengin mangan daging
wedhus ananging tetep bisa njaga kaséhatan carané kudu milih daging wedhus saka
wedhus kang wis dewasa. Aja masak olahan saka daging wedhus kanthi rasa kang
asin lan kentel. Saliyané iku bisa ngombinaséké olahan daging wedhus karo
sayuran, woh-wohan lan banyu putih kang cukup.

Susu wedhus' iku isa kanggo obat keséhatan. Kayata asma, bronchitis, TBC, lan
liya-liyane. Asiling susu wedhus iku mau sawise diolah bisa digawé:



https://jv.wikipedia.org/wiki/Vincent_van_Gogh

Vincent Willem van Gogh (pocapan Walanda: [vɪnˈsɛnt vɑnˈxɔx] (pitulung·info))
(30 Maret 1853 – 29 Juli 1890) punika pelukis pasca-impresionis Walanda.
Lukisan-lukisan lan gambar-gambaripun kalebet karya seni ingkang paling saé,
paling misuwur, lan paling awis ing donya. Van Gogh dipunanggep minangka
satunggiling pelukis paling ageng ing sajarah seni Éropah.

Nalika taksih anèm Van Gogh nyambut damel ing satunggiling perusahaan panyadé
karya seni, lan sasampunipun sapérangan wekdal nyambut damel dados guru,
panjenenganipun makarya minangka misionaris ingkang nyambut damel ing wewengkon
pertambangan ingkang miskin sanget. Panjenenganipun nembé dados seniman ing taun
1880. Wiwitanipun karya-karyanipun migunaaken werni-werni ingkang surem. Nembé
nalika ing paris, panjenenganipun pinanggih kaliyan impresionisme lan
neo-impresionisme ingkang werni-werninipun langkung cerah lan gaya lukisanipun
dipunkembangaken dados satunggiling gaya ingkang unik lan gampil dipunkenali.
Gaya lukisanipun punika dumugi ing tingkat pangembangan ingkang penuh nalika
piyambakipun manggèn ing Arles, Prancis.

Ing mulabukanipun, panjanenganipun tumut marang tipikal pelukis ing zamanipun
kanthi gaya impresionisme. Nanging kabotenpuasan marang pangekangan ekspresi
seni déning pakem impresionisme ndamel piyambakpipun pindhah ing gaya
ekspresionisme.

Vincent Van Gogh dipundiagnosa nandhang panyakit epilepsi inglang cekap parah.
Diagnosa punika dipundamel déning kalih dhokter ingkang bènten ingkang nrawat
panjenenganipun. Van Gogh ugi naté ngiris talinganipun piyambak.



https://jv.wikipedia.org/wiki/Uyah

Uyah iku sajinis mineral sing asalé saka banyu segara. Wanguné kristal werna
putih, kerep diasilaké saka air laut nanging ana uga sing ditambang ing
dharatandharatan. Uyah biasané sumadya ing wangun kimia Natrium klorida (NaCl).
Uyah dibutuhaké déning awak manungsa, nanging yèn dikonsumsi sacara luwih-luwih
bisa nyebabaké penyakitpenyakit tekanan darah tinggi. Saliyané kanggo bumbu
masak, uyah uga dianggo ngawètaké panganan. Kanggo nyegah panyakit gondhok, uyah
kudu ditambahi dat Iodium.

Ing tlatah Madura uyah iku dadi komoditi sing utama. Uyah uga tinemu dibudidaya
déning masyarakat ing pesisir segara Jawa ya iku sadawaning dalan Juwana -
Rembang.

Ing mangsa katiga / panas prodhuksi uyah iku akèh, amarga gawé uyah iku perlu
ana panas srengéngé sing cukup.

Saliyane bisa ngasinaké uyah uga bisa ngilangaké amisamis ing welut. Carane
welut kang isih urip ing plastik banjur diwénéhi uyah. Banjur dijarké nganti
welut mati. Sawisé iku welut diresiki.

Iwak asin kang dikumbah nganggo banyu uyah bakal kurang rasa asiné. Awit uyah
kang némplék ing iwak bakal melu larut ing banyu uyah.

Woh-wohan kang rasané kecut bisa diwuwuri uyah dhisik sadurungé digawé manisan.
Tujuwané supaya ngurangi kadar uyah dadi rada ora asin.

Masak uyah karo banyu banjur campur sayuran ing banyu uyah. Masak sayuran nganti
mateng. Sayuran bakal tetep seger wernané ora alum.

Sawise nanas dioncéki lan dijupuki matané, nanas banjur diléléti uyah. Kanthi
mengkono rasa gatel yèn mangan nanas bakal ilang. Saliyané iku nanas bakal luwih
legi rasané, tenggorokan uga ora bakal gatel manéh.

Yèn lara untu bisa ditambani nganggo uyah. Carane banyu anget kang dicampur uyah
lan diudheg nganti rata banjur dianggo kemu. Yèn kulina kemu nganggo banyu uyah
uga bisa ngilangaké bau mulut.

Carané banyu anget kang wis diwadhahi émbér banjur dicampur karo uyah. Sawisé
iku sikil kang krasa pegel banjur direndem ing banyu uyah mau. Banjur rendem
sikil manéh ing banyu anyep. Baléni terus, sawisé iku rasa pegel-pegel ing sikil
bakal ilang.

Noda getih angél banget diilangi, apamanéh yèn wis garing. Uyah bisa ngilangaké
noda getih ing kain. Kain kang kena noda getih banjur dikum utawa direndem ing
banyu uyah. Sawise iku banjur dikumbah nganggo sabun utawa deterjen. Yen durung
patiya ilang bisa dikucek manéh supaya ilang nodané.

Yen iwak digoréng ing wajan lan iwak mau kanthil bakal ndadékaké kulit iwaké
nglothok lan goréngan iwak banjur katon ora sedhep manéh yèn disawang. Cara
ngatasiné ya iku nggoréng iwak nganggo téflon, ananging yèn ora nduwé téflon ana
cara liyané. Wajan kang kanggo nggoréng iwak digosok dhisik nganggo uyah lagi
disokaké lenga kang kanggo nggoréng. Kanthi cara iki iwak bakal ora kanthil ing
wajan.

Sawisé ngiris lombok biyasané kulit tangan krasa panas. Iki kang diarani
wedangen. Carané nambani ya iku tangan diwijiki nganggo banyu uyah nganti resik
kalebu ing lekitan-lekitan driji.

Yen keceplus lombok bisa uga ditambani nganggo uyah, carané uyah diemut ing
ilat. Uyah bisa ngurangi rasa pedhes kang disebabaké lombok.

Industri kimia kang mupangatake garam utawa sodiun klorida utawa garam dapur
kanggo bahan bakuné diarani industri khlor alkali. Industri iki nduwèni prodhuk
khlorin (Cl2) lan sodium hidroksida (NaOH), kang uga dibutuhaké industri liyane
kayata industri pulp lan kertas, tekstil, déterjén, sabun, lan pangolahan. banyu
limbah. Teknologi mutakhir kang digunakaké ing industri khlor alkali kanggo
ngasilaké produk-produk iku ya iku elektrolisa larutan garam (brine). Teknologi
iki digunaké awit uyah regané luwih murah, luwih murni, tekanan lan temperatur
luwih sithik.



https://jv.wikipedia.org/wiki/Uranium

Uranium yakuwi sawijining unsur kimia jroning tabel périodik kang nduwèni
lambang U lan nomer atom 92. ya iku arupa salah sijiné unsur kimia sajroné tabel
periodik kang duwèni lambang U lan nomor atom 92. Salah sijiné logam abot,
beracun, wernané putih rodok pérak lan radioaktif alami, uranium kalebu ing sèri
aktiinida (actinide series). isotopé 235U digunakaké minangka bahan bakar
reaktor nuklir lan senjata nuklir. Uranium biasané ana ing watu-watunan ananging
cacahé sithik, uga ana ing lemah, banyu, wit-witan, lan kéwan (kalebu manungsa).
Uranium arupa unsur logam radioaktif kanthi titik lebur 1.1.50 C lan titik umob
3.818C. Uranium ditemokaké ing taun 1789 déning M. Klaproth. Uranium sumberé
saka mineral, kayata kerpu uranium(uranit), karnotit, lan wiji liyané.
Panggunaan uranium dhéwé ya iku minangka kanggo keramik, pigmen gelas, fotografi
lan analisis kimia.

Uranium ndarbèni 92 proton lan 92 elektron, lan elektron valensi 6. inti uranium
ngiket akèhé 141 nganti 146 neutron, sahingga ana 6 isotop uranium. isotop kang
paling umum ya iku uranium 238 (146 neutron) lan uranium 235 (143 neutron).
Kabèh isotop uranium ora stabil lan sipaté radioaktif endèk. Uranium Nduwèni
bobot atom paling abot kapindo ing antarané kabèh unsur-unsur kimia kang isa
ditemokaké sacara alami. Masa jinis uranium kira-kira 70% luwih gedhé daripada
timbel, ananging ora sepadet emas utawa tungsten. Uranium isa ditemokaké sacara
alami ing konsentrasi éndek ing lemah, wewatuan, lan banyu.

Uranium kang isa ditemoni sacara alami ya iku uranium 238 (99,2742%),
uranium-235 (0,7204%), sekelumit uranium-234 (0,0054%). Uraanium meluruh sacara
alon kanti mancaraké partikel alfa. Umur paruh uranium 238 yiku 4,47 miliyar
taun, wondéné kanggo uranium 235 ya iku 704 taun. Mangka saka iku, uranium isa
digunakaké kanggo ngerténi umuré bumi.

Uranium 235 arupa siji-sijiné isotop unusur kimia alami kang sipaté fisil (ya
iku isa nahan reaksi beranté ing fusi nuklir), wondéné uranium 238 isa
didadèkaké fisil nggunakaké neutron cepet. Sakliyané iku, uranium 238 uga isa
ditransmutasikaké dadi plutonium-239 kang sipaté fisil sajroné reaktor nuklir.
Isotop uranium liyané kang uga sipaté fisil ya iku uranium 233 kang dikasélaké
saka torium

Uranium ya iku bahan bakar nuklir kang penting banget. Uranium 238 isa diubah
dadi Putonium. Kagunaan bahan bakar nuklir kanggo ngasélaké energi listrik,
kanggo gawé isotop kang digunakaké kanggo tujuan damé, lan minangka peledak.
Kapasitas 429 reaktor pembangkit listrik tenaga nuklir ing ndonya kang beroprasi
ing januari 1990 dikira-kira nganti 311.000 megawatt. uranium digunakaké sajroné
peralatan petunjuk inert, sajroné kompas giro, miangka imbangan bobot kanggo
permukaan kontrol panerbangan.

Sacra Kimiawi, uranium arupa logam abot kang wernané kepérakan. Salah sijiné
uaranium isi 10 cm nduwèni massa nyedaki 20 kg lan sacara umum 70% luwih padet
katimbang timbal (timah ireng). Ing suhu 600 nganti 700 °C sajroné tekanan kang
duwur banget logam DU bakal empan déwé, mbentuk abluk AerosolDU kang sipaté
èncèrlan panas banget. Biasané ing kalangan mliter DU iki digunakaké minangka
senjata konvensional. Ora minangka bahan peledak nuklir, DU digunakaké minangka
sanjata penembus, biasané digawé kanggo senjata Anti tank. Sejata iki bisa
nembus baja kang kandel.

Digunakaké déning militer Amerika Serikat minangka pelapis tank M1 Abrams, ya
iku campuran antarané DU lan 0,7%Titanium.



https://jv.wikipedia.org/wiki/UNHCR

Kantor Komisionèr Dhuwur PBB tumrap Pangungsi (Inggris: The Office of the UN
High Commissioner for Refugees (UNHCR)) iku sawijining Badan PBB kanggo ngurusi
para pangungsi ing donya. Badan kang nduwèni markas ing Jenewa, Swiss, iki
diadegaké ing 14 Desember, 1950) tugas wigatiné nglindhungi lan mbiyantu para
pangungsi saka usulan pamaréntah utawa Perserikatan Bangsa-Bangsa lan mbantu
para pangungsi mau mulih menyang papan panggonan asalé utawa menyang papan
panampungan.

Akèh pangungsi Palestina - ing Gisik Kulon (West Bank), Lurung Gaza (Gaza
Strip), Libanon, Suriah, lan Yordania - ora klebu tugasé UNHCR, nanging diayahi
déning organisasi PBB kang luwih dhisik anané ya iku UNWRA utawa (United Nations
Relief and Works Agency for Palestine Refugees in the Near East). Nanging,
pangungsi Palestina ing jabané wewengkon operasi UNRWA klebu tanggung jawabé
UNHCR.

UNHCR diadegaké tanggal 14 Desember, 1950 lan nggantèkaké organisasi sadurungé
ya iku United Nations Relief and Rehabilitation Administration. Badan utawa
agènsi iki ditugasi mimpin lan koordinasi aksi international kanggo nglindhungi
pangungsi lan masalah pangungsi ing donya Tujuan utamané ngamanaké hak lan
kasajahtran para pengungsi. Badan iki berjuang kanggo mesthèkaké yèn saben wong
bisa nggunakaké hak-é kanggo ngungsi lan golèk panggonan kang aman ing nagara
liya (asylum), kanthi pilihan mulih sacara sukarila, wewanuhan (integrasi) karo
padunung lokal utawa ditampung ing nagara liya.

Mandhat UNHCR sithik mbaka sithik tansaya amba, klebu ngamanaké lan mènèhi
bantuan kamanungsan tumrap apa kang disebut minangka "dadi masalah wong liya (as
other persons of concern), klebu wong-wong kang kepeksa kudu oncat saka omahé
nanging isih tetep jroning sawenèh nagara (internally displaced person) (IDP)
kang cocog karo dhéfinisi pangungsi miturut konvènsi PBB taun 1951 bab status
pangungsi. lan Protokol 1967 Konvensi Organisasi Afrika Bersatu taun1969, utawa
perjanjèn liya yèn wong-wong mau ninggalaké nagarané, nanging wektu iku isih ana
ing tlatah nagara asalé. UNHCR wektu iki nduwèni misi utama ing Libanon, Sudan
Kidul, Chad/Darfur, Irak, Afganistan lan uga ing Kenya kanggo mbiyantu IDP lan
pangungsi.

Sawetara program anyar anyar iki lagi dicoba kanggo mbantu lan ningkataké
kasadharan tumrap masalah kang diadhepi para pangungsi saindhenging donya.
Program-program anyar iki minagka produk tolok ukur kang ditata jroning "Sasaran
Pambangunan Milènium PBB" utawa (United Nations Millennium Development Goals)
(MDG).

Tanggal 1 Januari 2007, UNHCR nglapuraké total 21 018 589 cacahé, wong kang dadi
urusané, ya iku:

UNHCR uga diwakili déning para duta kamanungsan (UNHCR Goodwill Ambassador),
salah sijiné aktris misuwur Angelina Jolie. Duta kamanungsan UNHCR kang luwih
anyar ya iku penyanyi Yunani George Dalaras.

Fridtjof Nansen minangka Komisionèr Dhuwur jaman Liga Bangsa-Bangsa (League of
Nations)]] wiwit taun 1922.



https://jv.wikipedia.org/wiki/UEFA_Euro_2008

Kajuwaran Bal-Balan Éropah 2008 utawa luwih ditepungi mawa jeneng Euro 2008, iku
dianakaké ing Ustenrik (Austria) lan Swiss saka 7 Juni nganti 29 Juni 2008.
Kadadéyan iki sing kapindho nalika piala Éropah dianakaké ing nagara loro,
sadurungé wis tau dilakoni ing taun 2000 mawa Euro 2000 sing dianakaké ing
Walanda lan Belgia. Fèstival ulah raga iki diiloni 16 nagara; 2 nagara ya iku
Swiss lan Ustenrik wis lolos sacara otomatis. Tim-tim nasional bal-balan utawa
sépak bola sing cacahé 16 iki dipérang dadi grup A, B, C, lan D.

Austria lan Swiss lolos sacara otomatis menyang babak final minangka pamangku
gati (tuwan omah).

Tim-tim kuwat sing absèn kalebu Belgia, Denmark, Skotlandia, lan Ukraina; serta
Inggris sing kasingkiraké sawisé takluk saka Kroasia ing Stadion Wembley ing
tetandhingan kualifikasi pungkasan.

Sawijining piala anyar bakal dienggo kanggo kapisan ing pertandingan Euro 2008
iki. Piala iki vèrsi anyar Piala Henri Delaunay sing digawé déning Asprey
London. Piala iki mèh réplika persis piala sing asli lan digawé déning
Arthus-Bertrand. Sawijining gambar pamain sépak bola ing sisih buri saiki wis
diilangi karo dhasar marmer. Bagéyan ngisoré saiki digawé luwih gedhé. Banjur
jeneng-jeneng nagara sing wis tau menang diukir ing sisih buri. Piala iki digawé
saka campuran pirak lan aboté 8 kg serta dhuwuré 60 cm.

Undian kanggo ronde kwalifikasi dianakaké ing Montreux, Swiss ing tanggal 27
Januari 2006 jam 12:00 Wektu Éropah Tengah.

Prosès kwalifikasi iki wiwité sasasi sawisé Piala Donya 2006 rampung. Ustenrik
(Austria) lan Swiss sacara otomatis wis kwalifikasi kanggo turnamèn iki minangka
tuwan omah.

Saben nagara kudu ngirim sawijining tim sing cacahé 23 pamain ing tanggal 28 Mei
2008. Telung pamain kudu kiper utawa panjaga gawang. Yèn sawijining pamain dadi
tatu sacara sérius nganti ora bisa mélu sabanjuré, dhèwèké bisa diganti liyané.

Prastawa iki dumadi ing kasus Tim nasional Italia. Kaptèn Italia, Fabio
Cannavaro sing tatu nalika mèlu latihan ing tanggal 2 Juni kudu diganti karo
Alessandro Gamberini, pamain tengah buri. Senadyan mengkono Cannavaro tetep duwé
opsi péngin nyengkuyung Italia senadyan dhèwèké dudu kaptèn Italia yèn Italia
bakal menang.



https://jv.wikipedia.org/wiki/Tomat

Tomat inggih punika taneman kanthi woh ingkang kathah nutrisinipun. Punika saged
dipunwastani sayuran utawi jangan-jangonon.

Tomat aslinipun saking wewengkon Amerika ingkang iklimipun tropis. Tomat
dipuntanem dados tanduran woh-wohan wonten ing ladang, latar, utawi liar wonten
ketinggian 1–1600 m wonten samandhapipun permukaan laut. Tanduran punika boten
tahan kaliyan jawah, srengéngé banter, sarta ngremeni siti ingkang gembur saha
subur.

Watangipun tomat menjalar saha lemes, boten tegap kados tetanduran sanés.
Dhuwuripun 0,5 ngantos 2,5 meter, cabangipun kathah, berambut, saha ambetipun
kiyat. Batangipun bunder, kandhel wonten ing buku-bukunipun. Godhongipun majemuk
menyirip, panggénanipun selang-seling, bentukipun bunder tigan ngantos
memanjang, pucukipun landhep, helaian godhong ingkang ageng sisihipun berlekuk,
ingkang helaianipun langkung alit sisihipun bergerigi, panjangipun 10 ngantos
40 cm, werninipun ijem anom. Sekar majemuk, makempal wonten ing rangkaian kados
tandan, bertangkai, mahkota wujudipun lintang, werninipun jené. Wijinipun
kathah, pipih, saha werninipun jené radi soklat.

Woh tomat ingkang limrah wonten ing pasaran wujudipun bunder. Ingkang ukuranipun
ageng, dagingipun kandel, wijinipun sakedhik, saha werninipun abrit dipunwastani
tomat buah. Ingkang ukuranipun langkung alit dipunwastani tomat sayur amargi
dipunginaaken wonten ing masakan. Ingkang alit-alit kados nèkeran dipunwastani
tomat ceri saha dipunginaaken kanggé campuran damel sambel. Kathah sanget
varietas saking tanduran tomat. Ingkang langkung kathah dipunproduksi inggih
punika tomat abrit, ananging wonten ugi tanduran tomat ingkang dipunproduksi
sanésipun abrit, tuladhanipun tomat jené, oranye, pink, wungu, ijem, saha tomat
pethak.

Tomat nggadhahi Vitamin A saha Vitamin C ingkang inggil. Para ilmuwan saking
University of Illinois nemokaken menawi tomat saged dipunginaaken kanggé nyegah
saha ngirangi risiko kanker prostat. Pigmen karotenoid wonten ing lebetipun
tomat saged nyegah sel kanker.. Saged ugi dipunginaaken kanggé ngobati penyakit
Bronkhitis, asma, radang usus buntu, lsp. Ing lebetipun tomat ugi wonten
Lycopene. Lycopene inggih punika antioksidan ingkang saged nangkal radikal bébas
ingkang ngganggu pertumbuhan sél secara normal. Kasil ingkang langkung saé
saking lycopene saged dipuntemokaken wonten ing produk-produk saking tomat,
kayata saos tomat.

Sadèrèngipun dipuntanem, langkung rumiyin milih wiji tomat. Déné caranipun kados
mekaten: Wiji tomat ingkang saé punika badhé nguntungaken. Déné winih ingkang
ala, tanemanipun tomat badhé kénging panyakit, lan asilipun boten sepintena.
Ngawontenaken wiji tomat punika gampil. Inggih punika milih tomat ingkang mateng
lan ingkang saé, boten bungkik lan boten uleren. Tomat mateng dipuniris dados
kalih, tumuli wijinipun dipunwedalaken. Wiji punika dipunkum ing toya resik
sekawan dinten. Wiji tomat ingkang saé bakal nyilem, lan yiyitipun ingkang
nèmplèk ing wiji punika bakal ical piyambak. Sasampunipun sekawan dinten toya
kum-kuman dipunbucal sesarengan kaliyan yiyit lan wiji ingkang ngambang. Wiji
ingkang kantun dipunkumbah ambal makaping-kaping ngantos resik temenan. Wiji
punikay nuli dipundhedher ing pinihan.

Bibit tomat ingkang badhé dipuntanem dipunangsal kanthi nyemai winih tomat.
Panggénan kanggé persemaian langkung saé dipunparingi tutup plastik bening
ngantos winihipun berkecambah.

Siti dipunpacul saha dipunresiki saking ama, lajeng siti dipunalusaken saha
diratakaken. Lajeng dipundamel bédéngan kanthi ambanipun 1,00 - 1,20 cm déné
panjangipun sesuai kaliyan kondisi lahan saha dhuwuripun bédéngan 20 – 40 cm
kanggé lahan garing nanging kanggé lahan ingkang teles dipundamel dhuwur 50 –
60 cm.

Sadéréngipun dipuntandur, lebetaken rabuk kandhang utawi kompos kanthi dosis
10-15 ton/Ha saha rabuk SP-36 200-250 Kg/Ha, lajeng bolongan dipuntutup nganggé
siti.

Rabuk kompos utawi rabuk kandhang saha rabuk SP-36 dipunparingaken sadérengipun
mangsa tandur. Déné pupuk uréa saha KCl langkung saé dipunparingaken kaping 2,
inggih punika saksampunipun tanduran thukul saha umuripun 1 wulan.

Menawi boten jawah, kedah dipunsirami. Penyiangan saha pembumbungan
dipunlampahaken sesarengan kaliyan pemupukan ingkang kaping kalih, inggih punika
4 minggu saksampunipun tandur.



https://jv.wikipedia.org/wiki/Tim_Berners-Lee

Sir Timothy John "Tim" Berners-Lee, KBE (TimBL utawi TBL) (miyos ing London,
Inggris, 8 Juni 1955) punika panemu World Wide Web lan ketua World Wide Web
Consortium, ingkang ngatur pawiyaranipun.

Taun 1980, nalika tasih dados kontraktor bébas ing CERN, Berners-Lee ngajengaken
setunggaling proyék ingkang basisipun konsép hiperteks (hypertext) kanggé
masilitasi pambagéyan lan pangénggalan informasi ing antawisipun para panliti.
Kanthi pambiyantu saking Robert Cailliau, panjenenganipun nyiptaaken sistem
prototipe naminipun Enquire.

Sasampunipun ninggalaken CERN kanggé makarya ing John Poole's Image Computer
Systems Ltd, panjenenganipun kundur malih taun 1984 dados setunggaling rencang
panliti. Panjenengaipun migunaaken gagasan ingkang mèmper kaliyan ingkang sampun
panjenenangipun pigunaaken ing Enquire kanggé nyiptaaken World Wide Web,
panjenengaipun ndhesain lan mbangun browser sepisanan (naminipun WorldWideWeb
lan dipunwiyaraken ing NeXTSTEP) lan server web sepisanan ingkang naminipun
httpd.

Situs web sepisanan ingkang dipundamel Berners-Lee (lan awit saking punika ugi
arupi situs web sepisanan) alamatipun ing http://info.cern.ch/ (sampun
dipunarsipaken) lan dipunlebetaken online sepisananipun tanggal 6 Agustus 1991.

Taun 1994, Berners-Lee ngedegaken World Wide Web Consortium (W3C) ing
Massachusetts Institute of Technology.

Tanggal 16 Juli 2004 panjenenganipun dipunparingi gelar kinurmatan KBE déning
Ratu Elizabeth II kanggé pakurmatan dhumateng jasa-jasanipun.



https://jv.wikipedia.org/wiki/The_Times

The Times iku koran dinan sing diterbitaké ing Britania Raya wiwit taun 1785,
nalika iku isih ditepungi kanthi jeneng The Daily Universal Register.

Koran iki lan seduluré The Sunday Times diterbitaké déning Times Newspapers
Limited, sing arupa bagéyan saka News International. News International diduwéni
kabèh déning klompok News Corporation, sing dipimpin déning Rupert Murdoch.
Senajan umumé koran iki cukup modherat centre-right lan panyengkuyung saka
golongan Konservatif, nanging koran iki tau nyengkuyung klompok Parté Buruh
nalika taun 2001 lan 2005 nalika ajang pammilihan umum. Nalika taun 2005,
adhedhasar data saka MORI, antuk data yèn 40% saka para pamacané iku
panyengkuyung saka Parté Konservatif, 29% panyengkuyung Dhémokrat Liberal, 26%
panyengkuyung Parté Buruh.

The Times iku jeneng asli saka koran iki, lan nyilihaké jenengé marang manéka
korang ing sapérangan panjuru donya, kayadéné The New York Times, The Times of
India, lan The Irish Times. Kanggo luwih khusus, yèn diterbitaké kanggo laladan
ing njaba UK minangka London Times. Koran iki asliné migunakaké jinis huruf
Times New Roman, sing dikembangaké déning Stanley Morison saka The Times
kerjasama karo Monotype Corporation sing wis misuwur babagan panyithakané.

Koran iki diterbitaké jroning wangun broadsheet kanggo luwih saka 200 taun,
nanging diowahi dadi wangun compact nalika taun 2004 minangka laku kanggo
ngranggèh para pamaca enom. Mei 2006, diwara-warakaké bakal diterbitaké edisi
Amérika Sarékat, sing wiwit diédharaké tanggal 6 Juni 2006.

Rega sing dicantumké ing koran iki ing Inggris Raya iku 70p (70 penny) sakwéné
dina kerja (mundhak 5p wiwit 3 September 2007), 30p kanggo para mahasiswa sing
didol sacara khusus saka kios-kois mahasiswa lan £1.40 ing dina Setu (wiwit 8
September 2007). Koran seduluré, The Sunday Times, isih duwé format broadsheet.
Senajan The Times lan The Sunday Times, kaloroné diduwèni News International,
sawijining anak perusahaan saka Rupert Murdoch's Newscorp, kaloroné ora silih
bagi pegawai ing babagan éditorial, lan didegaké kapisah lan mung andum pamilik
waé wiwit 1967. Nalika sasi November 2006 The Times wiwit nyithak judhulé
jroning wangun huruf anyar, Times Modhèrn.

Adhedasar data sing bisa ditanggungjawabaké angka sirkulasi kanggo sasi November
2005 nuduhaké yèn The Times sing kaadol gunggungé 692,581 èkspemplar saben
dinané. Iki panggayuhan sing paling dhuwur wiwit koran iki dipimpin déning
éditor, Robert Thomson, lan nyakinaké yèn koran iki tetep bakal dadi sing paling
ngarep saka The Daily Telegraph jroning total pangadolané, senajan The Daily
Telegraph tetep dadi sing palng ngarep ing pasar, kanggo broadsheets, kanthi
sirkulasi ora kurang saka 905,955 èksemplar. Koran wangun tabloid, kayadéné The
Sun lan Daily Mail, saiki kasil adol kanthi sirkulasi ora kurang saka 3,274,855
lan 2,353,807.



https://jv.wikipedia.org/wiki/Tebu

Tebu (basa Inggris: sugar cane) iku sawijining jinis suket. Tebu uga nduwèni
jeneng liya ya iku, Rosan (Jawa); Tiwu (basa Sundha), Tebhu (basa Madura), Tebu,
Isepan (basa Bali); Teubee (basa Aceh), Tewu (basa Nias, Flores), Atihu (Ambon);
Tebu (Lampung), Tepu (Timor); ya iku tanduran sing paédah utamané kanggo bahan
baku gula. Tanduran iki mung bisa thukul ing laladan iklim tropis, utamané ing
laladan tebu (Sacharum Officinarum Linn), sing dhuwuré watara 1 nganti 1300
mèter sak nduwuré lumahing segara. Tanduran iki klebu jinis rumput-rumputan. Ing
tanah Jawa sumebar sawetara jinis tebu antara liya jinis tebu ireng Cirebon,
tebu kasur, POJ 100, POJ 2364, EK 28, POJ 2878. Saben jinis tebu nduwèni ukuran
dhuwur, dawané ros lan werna sing béda-béda, nanging rata-rata dhuwuré wit tebu
udakara 2 mèter nganti 4 mèter. Umur tanduran wiwit ditandur nganti tekan bisa
dipanèn kurang luwih 1 tahun. Ing Indonésia tebu akêh dibudidayakaké ing pulo
Jawa lan Sumatra. [1] Kanggo nggawé gula, wit tebu sing wis dipanèn diperes
nganggo mesin pameres (mesin près) ing pabrik gula. Sakwisé iku, nira utawa
banyu perasan tebu mau disaring, dimasak, lan diputihaké saéngga dadi gula pasir
kaya sing kita kenal sadina-dina. Saka prosès nggawé gula tebu iku mau bakal
ngasilaké gula 5%, ampas tebu 90% lan sisané arupa tètès (molasse) lan banyu.
Tètès sing dikasilaké saka proses penggilingan tebu mau diperlokaké minangka
bahan kanggo nggawé cèt. Saliyané bisa digawé gula pasir, nira tebu bisa uga
digawé gula batu, gula abang utawa gula jawa. Godhong tebu sing garing (dhadhuk)
minangka biomassa sing nduwèni kalori cukup dhuwur. Ibu-ibu ing padésaan sering
migunaaké dhadhuk iku minangka bahan bakar kanggo masak; saliyané ngémat lenga
sing regané larang, bahan bakar iki uga cepet panas. Ing sajroning konversi
energi pabrik gula, godhong tebu lan uga ampas wit tebu bisa dipigunaaké kanggo
bahan bakar boiler, sing uap é dipigunaaké kanggo proses produksi lan pembangkit
listrik. Semono uga tanduran tebu uga nduwèni manfaat kanggo pengobatan ya iku

Investasi ing industri gula asal saka tebu cukup prospèktif. Kabutuhan domèstik
isih ana udakara 1.4 yuta ton per taun. Pamaréntah kanthi rupa-rupa kawicaksanan
promotif lan protèktif wis nyiptakaké iklim invèstasi sing kondusif kanggo
pangembangan indhustri gula tebu. Pasar internasional sing sajroning telung taun
pungkasan ngalami defisit uga nandhakaké yèn invèstasi ing bidang iki cukup
prospektif. Sawetara produk derivat saka tebu (PDT) kayata ethanol, ragi roti,
inactive yeast, wafer pucuk tebu, papan partikel, papan serat, pulp, kertas,
Ca-sitrat lan listrik nduwèni peluang pasar sing cukup ombèr, ya iku ing pasar
domestik apadéné pasar internasional. [3]

Lahan sing arep ditanduri tebu kudu diolah luwih dhisik, bisa nganggo waluku
biasa utawa sing luwih cepet nganggo traktor lan buldoser merga biasané lahané
pancèn amba banget. Apa manèh yèn lahané isih akèh oyoté utawa bonggol wit-witan
sing paling cocog kudu nganggo buldoser. Pengolahan lahan iki gunané kanggo
ngilangké keasaman lan ngempukaké lemah, uga kanggo nggawé got, arupa got malang
lan got mujur kanggo ngilèkaké banyu (drainage). Sakliyané kanggo drainase,
got-got mau uga minangka wates kanggo ngukur luasan lahan sing dipara dadi
pirang-pirang pétak utawa emplèk. Rupa-rupa got sing kudu disiapaké antara liya:

Sakdurungé tandur uga perlu disiapké sawetara langkah supaya lemah wis siap
tenan ditanduri. langkah sing diperlokaké antara liya : Rao/Bubut Tanah, Turun
Tanah, Ebor, lan Kecroh. Sakwisé iku bibit lagi dikethoki, diseleksi, direndhem
banyu udakara 2 jam, di umbal (digawa nyedhaki lubang), di cicir ning
guludan-guludan, banjur ditandur.

Kanggo nambah unsur hara, supaya lemah bisa nyukupi zat panganan tumraping
tanduran, kala-kala diperloaké ngabuk utawa mènèhi abuk / pupuk. Déné jinis abuk
sing diperloaké ya iku sing ngandhut unsur Nitrogen, Phospat lan Kalium.
Sakjroning mènèhi abuk kudu miturut pedoman baku ya iku : kudu ditugal, digawé
lubang pupuk, ditaker, diwolak walik ya iku pemupukan sepisan ning sisih kiwa
lan kaloro ing sisih tengan tanduran utawa suwaliké. Gulma kudu diresiki ndisik,
sebab yèn ora mengko sing lemu malah gulmané. Yèn ngabuk kudu isuk-isuk lan ora
kena ditaburké. Sakwisé ngabuk kudu disiram.

Penyakit sing nyerang gaodhong awujud : mozaik, blendhok, noda kuning, karat,
lan klorotik. Sing nyerang wit / batang : pembuluh (RSD), pokahbung lan luka
api. Déné sing nyerang oyot : dhongkèlan lan phyctum. Kanggo nyegah lan mbrantas
penyakit bisa migunaaké : varietas tahan lan séhat, pergiliran tanduran,
sanitasi utawa pemusnahan tanduran sing kena penyakit, pemanfaatan musuh alami,
pèstisida lan karantina.

1. PG. Kebon Agung. Malang 2. PG. Trangkil. Pati PT. Bapippundip. 1. PG. Pakis
Baru. Pati

Total Pabrik Gula 70 (Jawa=57, nJaban Pulo Jawa=13 PG) Kondisi : Aktif 69 PG,
ora aktif 11 PG [4]



https://jv.wikipedia.org/wiki/Sumur

Sumur utawa perigi ya iku sumber banyu kang ditampung ing sawijining dhudhukan
lemah lan bisa dimumpangatake kanggo kaperluan sadina-dina.. Saliyané sumur kang
ngasilaké banyu, ana uga sumur kang ngasilaké lenga utawa gas. Sumur
tradhisional utawa sumur gowak arupa bolongan rada gedhé kang dikupengi tembok
ing pinggiré. Banyu kang ana ing sumur banjur ditimba nganggo èmbér kang
diwénéhi tali. Èmbér kang diwénéhi tali iki mau diarani timba. Sumur ing
kutha-kutha gedhé ing Indonésia ukurané cilik, gedhéné kurang luwih sak pipa
pralon. Banyu kang ana ing jero sumur banjur disedhot supaya munggah nganggo
kompa. Kompa iki diarani kompa banyu.

Sumur bor ora kena cedhak karo Septic tank, awit baktéri e-coli ing banyu
disebabaké septic tank. Sumur bor kuduné digawé kanthi jarak paling sithik 5
meter saka septic tank. Jeroné sumur kang 15 meter luwih apik awit ora gampang
kena pencemaran baktéri, khususé ing kutha-kutha gedhé. Sumur bor apadéné sumur
dhudhug kena diwénéhi tawas yèn banyuné buthek. Tawas ya iku zat kang bisa
nggawé bening banyu sumur. Salah sijiné teknik kanggo nemtokaké titik pengeboran
kang lokasiné nduwèni cekung banyu utawa sumber banyu kang akèh ya iku kanthi
metode Geolistrik. Metoda iki merlokaké lahan kanggo survei kanggo nemokaké
sumber banyu ing njero lemah. Kanthi teknik resistivity bakal bisa nemtokaké
tahanan kang dipaské karo kontur lemah utawa jinis watu kang dadi sumber banyu.
Kanthi cara iki banjur bisa nemtokake sepira jerone kanggo nemokaké banyu kang
akèh lan nduwèni kualitas apik. Kagiyatan survei geolistrik iki bisa mikoléhi
informasi kahanan lemah kamg jeroné nganti 150 meter.



https://jv.wikipedia.org/wiki/Sugriwa

Narpati Sugriwa iku paraga wayang ing wiracarita Ramayana. Dhèwèké putraning
Resi Gotama lan Dewi Indradising wuragil Sasedhulur cacahe ana telu, ya iku Dewi
Anjani, Guwarsa iya Subali, lan Guwarsi iya Sugriwa. Nalika isih anom Subali uga
karan Anjana utawaAnjanarka.', dene Sugriwa uga sok karan Anjaningrat. Sugriwa
iku maune wujud satriya bagus. Merga kepingin ndarbeni Cupu Manik Asthagina,
banjur nggebyur ing telenge tlaga Madhirda (ing padhalangan karan tlaga Sumala)
saperlu ngupadhi cupu mau, temahan wujude malih dadi kethek. Dene critane
mangkene:

Sawijining dina, Dewi Windradi utawa Dewi Indradi kang wektu iku wis kawengku
ing priya, Resi Gotama, lan malah wis peputra barang, kanthi sesidheman
sapatemon karo Bathara Surya. Bathara Surya rumangsa marem marang Windradi
anggone caos leladhi, mula banjur kaparingan pusaka wujud cupu jenengé Cupu
Manik Astagina. Cupu mau uga banjur diparingake Dewi Indradi marang Anjani lan
diwanti-wanti aja nganti kapriksan sapa waé, luwih-luwih kapriksan Sang Resi
Gotama. Nanging sawijine dhina Guwarsa lan Guwarsi weruh cupu kang digawa
aAnjani lan kepéngin nduwèni. Bocah telu mau banjur rebutan.

Mranggulangi kahanan mau, Resi Gotama banjur mbuwang cupu mau lan tumiba ing
tlaga Sumala. Guwarsa lan Guwarsi nekad nyemplung tlaga, déné Anjani mung wani
raup rai. Resi Gotama sepata yèn kelakuwan bocah telu mau kaya réwanda. Kocap
mangkono, Guwarsa dalah Guwarsi dadi kebak wulu lan nduwé buntut kaya déné
kethèk. Déné Anjani mung rainé sing arupa kethèk. Wiwit iku, Guwarsa banjur
ganti jeneng Subali lan Guwarsi ngalih jeneng dadi Sugriwa.

Kadang loro iki mauné rukun-rukun waé. Sawijining dina, wong loro iki diminta
sraya déning jawata supaya nyirnakaké Prabu Mahesa Sura, ratu buta asirah Maesa
(kebo) ing nagara Guwa Kiskendha. Dene patihe jenenge Lembusura (buta sirahe
sapi). Nalika semana Prabu Maesasura kongkonan patihe supaya nglamar Dewi Tara,
satemah gawé geger kahyangan. Para dewa banjur minta sraya marang Subali lan
Sugriwa supaya nyirnakake Maesasura sawadyabalane.



https://jv.wikipedia.org/wiki/Steroid

Steroid inggih punika senyawa organik lemak sterol boten terhidrolisis ingkang
saged dipunhasilaken reaksi turunan saking terpena utawi skualena. Steroid
kagolong kelompok senyawa organik ingkang sanget wigati kaliyan struktur dasar
sterana jenuh.(dipununduh Tanggal 8 Oktober 2012). Senyawa ingkang kalebet
steroid, tuladhanipun kolesterol, ergosterol, progesteron, lan estrogen. Ing
umumuipun steroid gadahi fungsi dados hormon. Steroid gadahi srtuktur dasar
ingkang wonten saking 17 atom karbon ingkang wujud tiga cincin sikloheksana lan
satunggal cincin siklopentana. Bentenipun jinis steroid ing satunggal kaliyan
steroid sanesipun panggenane wonten ing gugus fungsional kang diiket déning
sekawan cincin punika lan tahap oksidasi saben-saben cincin.

Lemak sterol inggih punikabentuk khusus saking steroid kaliyan rumus bangun
dipunturunake saking kolestana dipunlengkapi gugus fungsipnal hidroksil ing atom
C-3 (dipununduh Tanggal 8 Oktober 2012) katah dipuntemuaken ing tanduran, kewan
lan fungsi. Sedaya steroid dipun damel ing salebeting sel kaliyan bahan buku
arupa lemak sterol, menawi arupa lanosterol ing kéwan utawi fungsi, saha arupa
sikloartenol ing tanduran.kalih jinis punika lemak srerpl ing inggil kadamel
saking siklisasi squalena saking triterpena.(dipununduh Tanggal 8 Oktober 2012)
pinten-pinten steroid asifat anabolik, antawisipun testosteron, metandienon,
nandrolon dekanoat, 4-androstena-3 17-dion. Steroid anabolik saged ngakibataken
sejumlah efek samping ingkang bahayani, kadasta nurunaken rasio lipoprotein
densitas inggal, ingkang migunani kangge jantung, nurunaken rasio lipoprotein
densitas rendah, stimulasi tumor prostat, kelainan koagulasi lan gangguan hati,
dadosaken gundul utawi botak, nebelaken rikma, tumbuhipun jerawat lan timbulnya
payudara ing pria. Secara fisiologi, steroid anabolik saged damel manungsa dados
agresif.(dipununduh Tanggal 8 Oktober 2012) Steroid inggih punika molekul
kalebet Hormon, ingkang ngandut cincin karbon kaliyan susunan katamtu.
Pinten-pinten steroid ingkang umumipun antawisipun :steroid seks,
kortikosteroid, steroid anabolik, saha kolesterol, katah hormon ingkang wigati
kayata : estrogen, saha testosteron inggih punika steroid.(dipununduh Tanggal 8
Oktober 2012) Anabolic Steroid inggih punika tiruan sintesis saking hormon
testosteron. ste•roid /stéroid/ n Kim senyawa organik kaliyan satunggal lan
sanesipun benten kaliyan rantai pinggiripun.(dipununduh Tanggal 8 Oktober 2012)
Steroid inggih punika kelompok ingkang zat-zat ingkang gegayutan ing salebeting
struktur setunggal sami kaliyan saben kaisi kerangka kimia ingkang sami.
Tuladhanipun : jampi ingkang dipunginaaken kangge meredakan pembengkalan lan
inflamasi ;;prednison’’ vitamin D, saha steroid seks.(dipununduh Tanggal 8
Oktober 2012)

Katah Hormon, ugi kolesterol, kagolong steroid ya iku lipid ingkang dipuntitiki
déning rangka karbon ingkang kasusun saking sekawan cincin ingkang nyatu.
Steroid-steroid ingkang benten gadahi gugus kimia ingkang bervariasi ing
rangkaian cincin punika. Kolesterol cholesterol inggih punika komponen
umummembran sel kéwan lan ugi kagolong prekursor kangge sintesis steroid-steroid
sanes. Ing Vertebrata kolesterol dipunsintesis ing salebeting ati. Katah hormon,
salah satunggaling hormon seks vertebrata, merupakan steroid ingkang
produksinipun saking kolesterol. kolestrol kagolong molekul krusial ing
salebeting awak kewan, anamung kadar kolesterol ingkang inggal ing reh saged
berkontribusi kangge tukule arterosklerosis.

Steroid gadahi 4 cincin, lan kagolong kelompok lipid ingkang boten
tersaponifikasi, ingkang katah inggih punika sterol, kolesterol merupakan sterol
utami ing jaringan hewani, kolesterol lan ester turunanipun komponen utami
lipoprotein plasma lan stigmasterol membran dipuntemukaken ing membran sel
tanduran saha benten kaliyan kolesterol amergi gadahi ikatan rangkep ing posisi
22-23.(dipununduh Tanggal 8 Oktober 2012)



https://jv.wikipedia.org/wiki/Simon_Petrus

Simon Petrus miyos ing Betsaida, Galilea. Ing sejarah Kristen, panjenengané lan
Andreas punika salah setunggal saking kalih welas rasul kapisan Yesus.
Sadèrèngipun dados rasul, panjenengané makarya dados nelayan.

Yesus nggantos asma Simon, dados Kéfas utawi Petrus, ateges watu karang ingkang
dados tandha Petrus punika pamimpin murid Yesus lan landhesan gereja ingkang
badhé dipundegaken Yesus ing inggilipun.

Petrus ingkang nomer setunggal miwiti ngakèni imanipun bilih Yesus punika
Kristus lan putra Allah ing Kaisarea lan penjenengané nyeksèkaken transfigurasi
Yesus ing nginggil redi.

Sawijining kedadosan ingkang lekat kalih Petrus inggih punika tindakanipun
nyangkal kaping tiga tumrap Yesus ingkang dipunparingi tandha kaping tiga pitik
jago kluruk sadèrèngipun guru punika dipunsalib.

Petrus tasih dèrèng kathah makarya sasampunipun kaminggahan Yesus dumugi ing
Swarga. Petrus lan murid-murid sanèsipun tasih dedalem wonten ing lebet kutha
Yerusalem, Kempal kagem semèdi lan sembayang sesarengan kaliyan kirang langkung
satus kalih dasa tiyang, ngantos dumugi dinten Pentakosta. Ing dinten Pentakosta
punika Roh Suci disiramaken kados ilat-ilat geni. Sasampunipun kedadosan punika,
Petrus maringi kotbah ingkang pungkasanipun nyebabaken tigangewu tiyang nyuwun
dipunbaptis.

Ing tembé wingking Petrus lumampah lan dedalem ing Roma. Roma ing wekdal punika
dados pusat sadaya Kekaisaran Romawi. Ing mrika, Petrus nobataken kathah tiyang.
Ing wekdal panganiaya kejem tumrap tiyang-tiyang Kristen dipunwiwiti, jemaat ing
mrika nyuwun dhumateng Petrus supados ninggalaken Roma lan nylametaken dhiri.

Kocap miturut tradhisi, Petrus pancèn saweg sajroning lampah ninggalaken Roma
ing wanci panjenengané papagan kaliyan Yesus ing tengah margi. Petrus tanglet
dhumateng Gusti, “Gusti, badhé dhateng pundi Gusti tindak?” (mawi basa Latin:
"Quo Vadis?"). Yesus njawab, “Aku teka kanggo disalibaké kaping pindho.”
Sasampunipun kedadosan punika Petrus mbalik lan wangsul tumuju Roma.
Panjenengané mangertos menawi kedadosan ingkang dipuntingali punika ateges
panjenengané kedah sengsara lan seda kagem Yesus.

Ing wekdal rumiyin dèrèng kasebut paus, nanging Petrus sampun dados kepala
Konsili Para Rasul ing Yerusalem taun 50.

Sasanèsipun khotbah, Petrus ugi nyerat surat-surat ingkang sapunika wonten ing
tunggaling Prajanjéyan Enggal.

Petrus seda kanthi cara dipunsalibaken kuwalik ing Roma ing mangsa pamaréntahan
Kaisar Nero. Petrus dipunsarèaken ing papan ingkang sapunika persis wonten
ngandhap altar utami Basilika Santo Petrus ing Vatikan.



https://jv.wikipedia.org/wiki/Sengkalan

Candrasangkala (aksara Jawa: ꦕꦺꦴꦤ꧀ꦢꦿꦱꦁꦏꦭ) utawa Sengkalan' (aksara Jawa:
ꦱꦼꦁꦏꦭꦤ꧀) iku cara nulis taun sing disandhi nganggo ukara. Sengkalan punika
kedadosan saking tembung saka+kala+an, lajeng mungel sangkalan; wusananipun
luluh dados sengkalan. Panulisan titi mangsa iki asring kagunakaké ing Sastra
Jawa Kuna lan Tengahan. Cara macané kanthi diwalik. Tuladha: Sirna ilang
krětaning bumi, yèn diterjemahaké dadi angka 0, 0, 4, 1. Diwalik banjur dadi
1400. Tembung “sengkalan”, asalé saka tembung “saka” lan “kala”. Saka utawa çaka
iku jenengé bangsa Indhu, kala utawa kala ateges wektu. Sakakala ya iku kalané
ana ratu golongan çaka kang jumeneng nata ing tanah Indhu sisih kidul, lan wektu
iku wiwitané tahun saka, ya iku taun 1 utawa taun 78 Masèhi. Mungguh kang
dikarepaké “sengkalan”, ya iku unèn-unèn sing nduwèni teges angkaning taun. Ing
jaman biyèn sing kanggo pétungan ing Tanah Jawa iku taun Saka. Nanging saiki ana
sing migunakaké taun rembulan utawa taun candra, ya iku pétungan sing sasiné
manut lakuning rembulan, diarani: “Candrasengkala”. Sengkala kang adhedhasar
taun srengéngé, banjur diarani: “Suryasengkala”

Maca sengkalan padha karo maos ukara umume, nanging angka sing kinandhut ing
ukara sengkalan mau diwaos saka mburi mengarep utawa saka tengen mangiwa kaya
maca tulisan Arab. Tegese, angka saka ukara sing keri saka sengkelan mau dadi
angka taun sing ngarep dhewe, kosok baline angka sing kinandhut ing tembung
sepisan, saka sengkalan Buta Cakil kang unine: Tangan Yaksa satataning Janma
(penyempurnaan wujud wayang) Buta Cakil dhek jaman Sultan Agung.Tangan : 2,
Yaksa: 5, Satataning: 5, lan janma:1, dadi diwaca tahun 1552 Jawa utawa taun
16700 Masehi



https://jv.wikipedia.org/wiki/Semar

Semar utawi Kyai Semar Badranaya inggih punika salah satunggaling punakawan
Pandhawa ingkang asring paring pituduh lan kathah kawicaksanan. Semar punika
taksih sadhèrèk kaliyan Batara Manikmaya lan Antogo.

Semar tansah ngabdi dhateng para ksatria ingkang nggadhahi pakarti ingkang
luhur. Kosok wangsulipun, Antogo tansah ngabdi dhateng ksatria ingkang
pakartinipun awon.

Semar, Manikmaya, lan Togog dipunripta Sang Hyang Wisesa saking tigan. Wonten
ing satunggaling prastawa adu pepatén, Semar ngeleg gunung saéngga wujudipun
dados boten karuwan. Sasampunipun punika, Semar dados pangayom utawi pamongipun
anak-putunipun Bathara Guru saking sadaya anceman lan serangan angkara murka.
kanthi cara premati dipunwedharaken tegesipun Semar miturut tiyang Jawi, Semar
punika sumbering cahya, déwa kasuburan, misteri (samar), Sang Hyang Maya, cahya
bawana.

Miturut Hazeu, Semar punika satunggaling paraga ingkang asalipun asli saking
Indonesia sanés saking India malah dados “nenek moyang” Jawa Asli. Miturut Dr.
F. Magnis Suseno, Semar nggadhahi pangaribawa minangka “nenek moyang” raja-raja
Jawa, lan dados pamong lan danyang Pulo Jawa.

Wonten maneka warni pamanggih (versi) malih babagan asal-usulipun Semar.
Ananging sadaya nyebataken bilih Semar punika panjilmaan déwa.

Naskah Serat Kanda nyariyosaken, panguwaos kahyangan ingkang asma Sanghyang
Nurrasa kagungan kalih putra ingkang namanipun Sang Hyang Tunggal lan Sang Hyang
Wenang. Saking Sang Hyang Wenang salajengipun dipunwarisaken dhateng putranipun
ingkang asma Bathara Guru. Sang Hyang Tunggal lajeng ngrumat para ksatria
trahipun Bathara Guru, kanthi asma Semar (Sang Hyang Tunggal gantos asma dados
Semar).

Sanajan Semar dados “pamong” (pamomong ingkang wicaksana), dereng kathah ingkang
mangertos bilih Semar punika taksih sadhèrèk kandhung Bathara Guru (rajanipun
para dewa).

Semar kagungan garwa ingkang asmanipun Déwi Kanistri. Garwanipun dipuntilar
amargi Semar ngabdi dhateng para ksatriya ingkang mbela kabecikan. Garwanipun
punika wicaksana sipatipun pramila paring idin dhumateng Semar. Pagesanganipun
Semar punika prasaja sanget. Panjenenganipun boten mentingaken lahiriyah,
ananging ingkang dipunwigatosaken punika pengalaman batin lan kawasisanipun.
Babagan punika ingkang dadosaken Semar tansah kagungan pikiran saé (“positive
thinking”), tansah mendhet pamundhutan kanthi tetimbangan ingkang mateng.

Ing pewayangan gagrag Jawa Tengah lan sawetara Jawa Wetan, Semar punika kagungan
putra:

Semar punika titisanipun Sang Hyang Ismaya. Ing sarasilah Parisawuli karangan
Rangga Warsita, Semar utawi Smara punika keturunan Sang Hyang Ismaya. Janggan
(penulis) Smara iku dhaup klawan Dewi Kanistri, putri Bathara Hira.



https://jv.wikipedia.org/wiki/Semangka

Semangka (Citrullus lanatus, suku timun-timunan utawa Cucurbitaceae) iku
tanduran mrambat sing asalé saka laladan setengah ara-ara ing Afrika bagéyan
kidul.. Tetanduran iki isih sakerabat karo melon (Cucumis melo) lan timun
(Cucumis sativus).. Semangka biasa dipanèn wohé kanggo dipangan seger utawa
digawé jus.. Wiji semangka sing digaringaké lan disangrai uga bisa dipangan
isiné (kotiledon) minangka kuaci..

Kayadéné anggota suku timun-timunan liyané, habitus tetanduran iki mrambat
nanging ora bisa mbentuk oyot adventif lan ora bisa mènèk. Jangkauan rambatan
bisa nganti welasan meter..

Godhongé mlekuk-mlekuk ing pinggiré.. Kembangé sampurna, awerna kuning, cilik
(dhiameteré 3 cm). Semangka iku andromonoecious monoklin, ya iku nduwèni rong
jinis kembang ing satanduran: kembang jantan, sing mung duwé benang sari
(stamen), lan kembang banci/hermafrodit, sing duwé benang sari lan putik
(pistillum)..Kembang banci bisa ditepungi saka anané bakal woh (ovarium) ing
bagéyan bongkote kembang kembang arupa mlenting awangun penjol utawa oval..

Woh semangka kulité atos, wernané ijo pekat utawa ijo enom kanthi larik-larik
ijo tuwa. Gumantung kultivaré, daging wohé sing ngandhut banyu wernané abang
utawa kuning..

Tetanduran iki cukup tahan swasana garing utamané yèn wis mlebu mangsa
pambentukan woh..

Semangka rasané seger apa manéh yèn dipangan pas awan. Semangka kalebu woh kang
disenengi. Semangka bisa nggawé awak seger lan njaga stamina awak sewengi muput.
Panalitén ing Texas, Amerika Serikat ngandaraké yèn semangka nduwèni
''citrulline''. Zat iki bisa mroduksi komponén kang bisa nggawé rélaksasi
pembuluh darah, kayadéné yèn para priya ngombé viagra.

Ing kulit semangka uga katemokaké citrullinekang bisa nduwèni réaksi karo énzim
ing awak lan bisa malih dadi arginin, ya iku asam amino kang migunani tumprap
jantung, sirkulasi darah lan imunitas beréaksi dengan énzim tubuh dan diubah
dados arginin, ya iku asam amino kang migunnai tumprap jantung, sirkulasi darah,
dan sistem imunitas.

Miturut Bhimu Patil,paneliti lan Diréktur saka A&M’s Fruit and Vegetable
Improvement Center, arginin bisa ningkataké nitrat oksida kang gawé rélaksasi
pembuluh darah, padha kaya Viagra kang bisa ngobati lan ncegah éréksi. Semangka
bisa ngrélaksasékaké pembuluh darah tanpa éfék samping. Miturut Patil, nitrat
oksida uga bisa ngurangi agina, tekanan darah tinggi utawa hiperténsi, lan
kardovaskular. Patil nerangaké kurang luwih 60 persén citruline manggon ing
kulit semangka lan uga ing dagingé. Para panaliti uga nemokaké cara kanggo
ningkataké citruline ing daging. Panaliti Departemén Pertanian ing Lane, Okla,
AS, Penelope Perkins-Veazie, nerangaké yèn citruline ana ing kabéh semangka
ananging semangka kuning ngandhut citruline paling akéh. Miturut Perkins
dibutuhaké enem semangka kanggo ngéntoké citruline kang cukup kanggo ningkataké
arginin.

Yèn kakéyan mangan semangka bisa nyebabaké urin kang cacahé akèh saéngga kerep
ning kamar mandi. Semangka kalebu diuretik kang bisa kanggo terapi kanggo pasién
ginjal sadurungé térapi dialisis. Parkins uga nerangaké yèn kadar glukosa
semangka bisa mlebu ing pembuluh darah.

Citrulline lan arginin uga bisa kanggo obat penyakit obese lan diabetes tipe 2.
Saliyané iku, Citrulin uga ana ing tanduran liyané kayata timun lan bléwah.
Citruline kang ana ing timun lan bléwah cacahé luwih sithik tinimbang kang ana
ing semangka. Saliyané iku zat iki uga ana ing protéin susu kaséin. Miturut
Perkins, Citruline paling akèh ditemokaké ing wiji kenariref name="internet1"/>
Ananging kenari rasané pait lan jarang wong kang seneng mangan.

Kajaba ngandhut vitamin C semangka uga vitamin A kang cukup.. vit A mlebu
golongane anti oksidan ya iku sat kang bisa nglawan kanker..

Semangka kalebu tanduran kang akèh gunané awit ngandhut banyu kang akèh lan
serat. Cara nandur semangka bisa saka wijiné. Ditandur ing lemah kang akèh
humusé. Kang kudu digatékaké, jarak tanduran siji lan sijiné kudu rada adoh
supaya wohé bisa akéh. Semangka kalebu pala kesimpar kang uripé mrambat ing
lemah. Saliyané jarak tandur kang kudu diatur, kahanan iklim lan curah hujan uga
prelu digatékaké,

Semangka bisa dipangan langsung lan uga digawé jus. Saliyané iku semangka uga
bisa digawé ]puding semangka. Nanging yèn ngolah semangka luwih becik ora
nganggo gula utawa sirup, susu, utawa krim kang cacahé akéh. Bahan-bahan mau
bisa ngrusak zat-zat nutrisi kang ana ing semangka.



https://jv.wikipedia.org/wiki/Sajarah_Am%C3%A9rika_Sar%C3%A9kat

Amérika Sarékat mapan ing tengah-tengah bawana Amérika Lor, diwatesi karo Kanada
ing sebelah lor lan Meksiko ing sebelah kidul. Nagara Amérika Sarékat jembaré
saka Samudra Atlantik ing pesisir étan tekan Samudera Pasifik ing pesisir kulon,
kamasuk kepulauan Hawaii ing lautan Pasifik, nagara bagian Alaska ing pucuk lor
bawana Amèrika, lan sapropirané teritori liyané.

Sing netep kapisan ing wewengkon sing saiki dadi Amérika Sarékat asalé saka Asia
kira-kira 15.000 taun kapungkur. Panjenengané nyeberangi jembatan darat Bering
tumuju Alaska. Salanjuté, penduduk asli Amérika mapan ing wewengkon kasebut
sasuwené ewonan taun. Ing taun 1492, Christopher Columbus wés hasil tekan
Amerika. Wong-wong Inggris banjur mapan ing Jamestown, Virginia ing taun 1607.
Pemukiman iku dianggep minangka pemukiman sing kapisan ing Amérika Sarékat.
Salanjuté, Amérika Sarékat terus ditekani déning wong-wong Inggris. Wong
Perancis, Spanyol, lan Walanda uga mapan ing sebagian Amérika Sarékat.
Perkembangane koloni-koloni Inggris rampung ora apik kanggo penduduk asli
Amerika, amarga akèh saka kelompoké sing mati amarga penyakit, lan panjenengané
kélangan negeriné.

Amérika Sarékat kabéntuk saka 13 bekas koloni Inggris kauculan saka Revolusi
Amerika sawisé deklarasi kamardikan ing tanggal 4 Juli 1776. Perang iki diwiwiti
amarga kolonis rumangsa diperlakokaké ora adil déning Inggris.

Sawisé Revolusi, Amérika Sarékat ngadepi akèh masalah, kayata perbudakan. Ing
taun 1800-an, AS éntuk akèh wewengkon lan wiwit dadi industralisasi. Saka taun
1861 tekan 1865, Perang Sedulur Amérika pecah antarané Lor karo Kidul. Perang
iki kadadéyan amarga masalah hak-hak nagara bagian, batur tukon, lan mangsa
ngarep Amérika Sarékat. Sapropirané nagara bagian ing kidul ninggalaké Amérika
Sarékat lan ngedekaké Konfederasi.

Lor menangaké perang, lan nagara-nagara sing wés ninggalaké perserikatan bali
ing Amerika Serikat. Nagara iki banjur ngléwati mangsa rekonstruksi. Ing akhir
1800-an, akèh wong Éropah teka ing Amerika Serikat lan kerja ing pabrik gedhe.
Ing awal abad ka-20, AS dadi kekuatan donya. Ekonominé minangka salah sijining
sing paling gedhé ing donya. Nagara iki uga kamasuk ing Perang Donya I lan II.

Sawisé Perang Donya II, Amérika Sarékat melu nyampur ing Perang Dingin karo Uni
Soviet. Sasuwené Perang Dingin, pamarintah akèh ngentèkaké duit kanggo
pertahanan. AS nyampur ing Perang Korea lan Vietnam, lan uga ngirimaké Neil
Armstrong lan wong-wong Amerika liya nang njaba angkasa. Ing taun 1991, Uni
Soviet kalah lan perang dingin rampung. Timur Tengah dadi penting kanggo
Amerika, apa menèh sawisé Serangan 11 September 2001. Saiki, Amérika Sarékat
minangka nagara adidaya, ananging isih ngadépi pirang-pirang masalah masalah.



https://jv.wikipedia.org/wiki/S%C3%A9sium

Sesium ya iku unsur kimia ing tebel periodik kang nduwèni simbol Cs (saka jeneng
basa Latin, Caesium) lan nomor atom 55. unsur kimia iki kalebu logam alkali kang
empuk lan awerna putih rada kaya emas, kang minangka salah sawijining saka unsur
logam telu kang wujudé cair ing suhu ruangan. Nggunakaké sesium paling kawentar
ya iku ing jam atom.

Sesium nduwèni isotop paling akèh ing antarané unsur-unsur ing tabel periodik,
ya iku 32 kanthi masa udakara saka 114 nganti 145.

Sesium isotop 133 digunakaké kanggo jam atom kang digunakaké déning èlmuwan
minangka referensi kanggo ngemataké wektu tempuh panalitiyan kathi trep banget.
Miturut BIPM (badan kang ngurusi standar Satuan Sistem Internasional), definisi
sadetik ya iku wektu kang diprelokaké atom sesium-133 kanggo nggeter ping
9.192.631.770.

Sesium ditemokaké kanthi cara spektroskopik déning Bunsen lan Kirchohoff ing
taun 1860 ing banyu mineral saka Durkheim.

Sesium kalebu logam alkali kang ana ing lepidolite, pollucte (silikat aluminum
lan Sesium teles), lan ing sumber-sumber liyané. Salah sawijining sumber paling
sugih kang ngandhut Sesium ana ing danau Bernic ing Manitoba, Kanada. deposit
ing danau kasebut diprakirakaké ngandhut 300.000 ton pollucite kang ngandhut 20%
Sesium. Unsur iki uga diisolasi kanthi cara elektrolisis fusi sianida lan kanthi
sawetara metode liyané. sesium murni kang bébas gas bisa disiyapaké kanthi cara
dekomposisi panas sesium azida.

Sipat metal Sesium bisa dideleng ing spektrum kang nduwèni garis biru loro kang
padhang lan sawetara bagéyan abang, kuning, lan ijo. Elemen iki wernané putih
rada perak, empuk, lan gampang dibentuk. Sesium ya iku elemen akalin kang paling
elektropositif. Sesium, gelium, lan raksa ya iku logam kang bentuké cair ing
suhu ruangan. Séesium berekasi meletup kanthi banyu atis, lan bereaksi karo es
ing suhu sadhuwuré 116 derajat Celcius. Sesium hidroksida, basa kang paling atos
kang dimangertèni, bereaksi atos karo kaca.

Amarga Sesium nduwé kawigatèn menyang oksigen, logam Sesium didadèkaké penarik
ing tabung-tabung elektron. Sesium uga digunakaké ing sèl-sèl fotoelektrik, lan
minangka katalis ing hidrogenasi senyawa-senyawa tartamtu. Logam Sesium uga
nembé ditemokaké aplikasiné ing sistem propulsi. Sesium digunakaké ing jam atom
kanthi akurasi sing suwéné 5 detik ing 300 taun. senyawa-senyawané kang wigati
ya iku klorida lan nitrat.



https://jv.wikipedia.org/wiki/Rhone

Rhone, utawa Rhône ya iku salah siji kali gedhé ing Éropah, membentang ngliwati
Swiss lan Perancis.

Sadurunge ril lan dalan gedhé ditemokake, Rhone ya iku sawijining rute dagang
lan transportasi darat penting, kang nyambungke kutha Arles, Avignon, Valence,
Vienne lan Lyon menyang pelabuhan Mediterania Fos, Marseille lan Sète.
Sadurunge, berlayar sadawane Rhone nganggo kapal barang bisa nganti 3 minggu -
saiki mung 3 dina. Rhône diklempokke dadi jalur banyu V saka mulut Kali Saône
menyang laut. Saône, kang uga dikanalisasikake, nyambungke pelabuhan Rhône lan
kutha Villefranche, Mâcon lan Chalons. Perahu cilik (hingga CEMT kelas I) bisa
berlayar menyang baratlaut, lor lan timurlaut ngliwati Centre-Loire-Briare lan
Kanal Loing menyang Kali Seine, ngliwati Canal de la Marne à la Saône (sering
disebut "Canal entre Champagne et Bourgogne") ke Marne, ngliwati Canal des
Vosges (sebelumnya bernama "Canal de l'Est - Branche Sud") menyang Moselle lan
ngliwati Canal du Rhône au Rhin menyang Rhine.



https://jv.wikipedia.org/wiki/Rea

Rea (Basa Yunani : Ῥέα, Rhéa) wonten ing mitologi Yunani punika sedhèrèk sarta
garwanipun Kronos. Saking hubunganipun kalihan Kronos, Rea kagungan laré-laré
ingkang samangké badhé dados panguwasa Olimpus, laré-laré kasebut inggih punika
Demeter, Hades, Hestia, Poseidon, Hera, lan Zeus. Rea sesarengan kalihan Kronos
dados pemimpinipun para Titan .

Kanggé Homer, Rea punika ibunipun para dewa, sanajan sanès ibu kanggé alam
semesta kados Kibele. Miturut legenda Rea punika nylametaken Zeus ingkang nembé
wiyos kanthi cara mbeta Zeus dhateng Pulo Kreta kanthi ancas supados boten
dipunpangan déning Kronos kados kakang-kakangipun. Kronos punika mangsa
laré-larénipun piyambak amargi Kronos ajrih kalihan ramalan ingkang ngandharaken
bilih kuasaning Kronos badhé dipunandhapaken déning turunanipun piyambak kados
Kronos ngrebut kekuwasaan saking bapakipun inggih punika Uranus . Rea punika
pitados bilih Zeus dipunurus déning para pendhèrèkipun ing mriku. Para
pendhèrèkipun punika ingkang njagi Zeus lan ngawontenaken upacara-upacara
panyembahan.

Rea punika dipunsimbolaken minangka bulan. Wonten ing mitologi Romawi simbolipun
punika Lunar. Simbol sanèsipun punika kéwan banyak (angsa) minangka lambang
kalembutan. Rea ugi kalihan kalih singa ingkang narik kretanipun .

Kathah nimpuna etimologi ingkang sarujuk bilih tembung Rhéa ('Ρέα) punika
turunan saking tembung έρα "daratan". Pamanggih sanèsipun punika nama Rhéa
gadhah gegayutan kalihan tembung delima, ῥόα, utawi ῥοιά satunggaling jinis
woh-wohan wonten ing Yunani. Nama Rhea punika ugi kaginakaken kanggé nama salah
satunggaling bulan saking planet Saturnus .



https://jv.wikipedia.org/wiki/Pranatacara

Pranatacara inggih punika satunggiling paraga ingkang nggadhahi jejibahan
nglantaraken titilaksana ing satunggiling upacara adat temanten, kesripahan,
resmi/formal, pepanggihan, pasamuan, pengaosan, pentas (show) lan sapiturutipun.
Upaminipun wonten ing tata upacara adat temanten Jawi pranatacara kajibah
nglantaraken titi laksitaning adicara ijab, pawiwahan lan panghargyan, sanadyan
mekaten adicara ijab kadhang kala madeg piyambak boten kagarba kaliyan adicara
pawiwahan lan panghargyan temanten. Ing upacara kasripahan juru paniti laksana
nglantaraken tata upacara pangrukti utawa pametaking layon.

Jejibahaning pranatacara limrahipun inggih prasaja, inggih punika ngaturaken
acara setunggal baka setunggal ing acara menapa kemawon. Acara sepisan punika,
dhumateng Bapak... sumangga. Lajeng ngaso. Acara kaping kalih punika...
dhumateng Ibu... sumangga. Lajeng ngaso. Makaten salajengipun namung ngaturaken
acara setunggal baka setunggal. Nalika para tamu ngunjuk pranatacara inggih
ngemum, nalika para tamu dhahar, pranatacara inggih dherek nedha. Ingkang baku
acara sampun saged lumampah. Beda kaliyan pranata adicara, kajawi nindakaken
ingkang kados katindakaken pranatacara, pranata adicara saged ngisi acara damel
regeng ngregenging swasana. Upaminipun nalika para tamu nembe ngunjuk, pranata
adicara nyandra para tamu, nyandra sasana pawiwahan, nyandra tarub. nalika para
tamu nembe dhahar, pranata adicara nyandra temanten. Gampilipun pranata adicara
saged akarya regenging swasana, boten sepa,sepi,samun. Pranata adicara boten
badhe katelasan wicara sarta perkawis ingkang kawedhar (materi/bahan) kangge
ngisi swasana. Sanajan kedah 2-3 jam micara. Kajawi punika pranata adicara saged
ngolah acara menapa kemawon, tanggap ing sasmita saha swasana, satemah saged
damel putusaning adicara kanthi laras tur leres.



https://jv.wikipedia.org/wiki/Pizza

Pizza iku panganan sing asalé saka Italia. Panganan sing dibakar iki mèmper roti
abentuk pipih lan dhuwuré biasané didokoki barang-barang liya sing diarani
topping ing basa Inggris. Topping dhasar biasané saus tomat lan kéju. Sawisé iku
bisa diwèhi topping liyané kayata daging lan sayuran.

Pizza dipangan panas-panas. Kerep dipangan karo sambel utawa saus Tabasco. Ing
Tanah Jawa, jaman saiki uga akèh wong sing seneng pizza. Tembung "pizza" dijupuk
saka basa Italia pizza (Alfabet Fonetik Internasional / International Phonetic
Alphabet, IPA: [ˈpiːtsə]), biasané nduwèni teges "pai, kue, tart". Akèh sing
kliru ngira yèn pizza iku asal saka tembung Italia sing maknané phai (pie).

Pizza asli asal saka Italia sing bisa ditemokaké ing Pizzeria (toko Pizza) saben
porsi pizza ukurané kira-kira 30 cm utawa luwih, kanthi adonan sing wis ditarik
tipis. Salah siji wewadi kalezatan Pizza Italia ya iku prosès pamanggangané sing
nganggo oven tradhisional nganggo geni. Bab iki amarga yèn dipanggang nganggo
oven listrik, umumé adonan pizza tipis bakal dadi atos.



https://jv.wikipedia.org/wiki/Pit

Pit utawa sepédhah (panulisan cara basa Indonesia: sepeda) iku sawijining
piranti transportasi manungsa sing diobahaké mawa dayaning manungsa dhéwé. Pit
modhèrn wujudé arupa rodha loro sing digabungaké mawa sawijining ragangan lan
bisa ditumpaki manungsa. Banjur ing sadhuwuring ragangan iki ana palungguhané
sing diarani sadhel. Lan kanggo ngobahaké pit, ing ngisor ana onthèlané sing
diarani pédhal. Pédhal iki biasané disambungaké mawa ranté ing roda mburi.
Banjur kanggo ngarahaké pit, ana setiré sing biasané diarani setang.

Ragangan pit biasané digawé saka logam kayata wesi utawa aluminium. Nanging
jaman saiki uga ana sing digawé saka bahan liya kayata plastik lan serat kaca
(fiberglass).

Pit diciptakaké ing abad kaping 19 ing Jerman, Éropah déning Karl von Drais.
Jaman saiki ing abad kaping 21, pit isih akèh dienggo utamané ing Walanda lan
Cina.

Tembung "pit" dijupuk saka basa Walanda fiets kamangka tembung "sepédhah"
dijupuk saka basa Indonesia sing njupuk saka basa Prancis vélocipède.

Jinising pit iku werna-werna, wiwit saka pit onthèl ya iku pit sing biyasa
dianggo sadina-dina, pit jèngki sing wujudé cilik lan boboté ènthèng, pit kanggo
bocah cilik lan sapanunggalané. Nanging ana sawetara jinis sing biyasa dianggo
nyepédhah utawa balapan arupa pit-pit sing wujudé wis modhèren. Jinis pit mau
antara liya:



https://jv.wikipedia.org/wiki/Piagam_PBB

Cithakan:Treatybox Piagam PBB ya iku konstitusi PBB kang ditapak asmani ing San
Francisco tanggal 26 Juni 1945 déning sèket anggota asli PBB. Piagam iki wiwit
dadi paugeran sacara remi tanggal 24 Oktober 1945 sawisé diratifikasi déning
lima anggota pendiriné; Républik China, Perancis, Uni Soviet, Britania Raya,
Amérika Sarékat —lan mayoritas penanda tangan liyané.

Minangka sawijining Piagam, Piagam PBB iki dadi perjanjèn konstituen, lan kabèh
penanda tangan kaiket déning surasané. Saliyané iku, Piagam iku uga sacara
eksplisit mratélaaké yèn Piagam PBB nduwé kuasa ngluwihi kabèh perjanjèn liyané.
Piagam iki diratifikasi déning Amérika Sarékat tanggal 8 Agustus 1945, kang
ndadèkaké AS minangka nagara pisanan kang gabung jroning PBB.

Piagam PBB dumadi saka bab pambuka (preamble), kang sacara garis besar disusun
mèmper preamble Konstitusi AS, lan kumpulan pasal kang dipérang dadi sangalas
bab.

Bab-bab ing ngisor iki magepokan karo kakuwasan Badan-badan Perserikatan
Bangsa-Bangsa:



https://jv.wikipedia.org/wiki/Perang_Salib

Perang Salib inggih punika satunggalipun obahan umat Kristen ing Éropah ingkang
merangi umat Muslim ing Palestina ingkang dipunambali saking abad kaping 11
ngantos abad kaping 13, kanthi tujuan ngrebut Wewengkon Suci saki kakuaosanipun
tiyang Muslim lan damel geréja lan krajaan Latin ing Wétan. Dipunparingi nama
Perang Salib amargi saben tiyang Éropah ingkang ndhérék perang sami ngagem salib
ing geger, lencana, lan panji-panji perang tiyang Éropah punika.

Tetembungan Perang Salib ugi dipunginakaken kanggé ékspedisi-ékspedisi alit ing
abad kaping 16 ing wewengkon sanjawinipun Bawana Éropah, limrahipun dhateng kaum
pagan lan kaun non-Kristiani kangge alesan ingkang manéka warni; antawisipun
agami, ékonomi, lan pulitik.

Sejatosipun Perang Salib sanès perang agami, ananging perang ngrebut
satunggalipun kakuaosan laladan. Babagan punika dipunbuktikaken bilih tamtama
Salib lan tamtama Muslim sami tuker-tukeran ilmu pengetahuan.

Perang Salib nggadhahi prabawa ingkang ageng tumrap babagan pulitik, ékonomi,
lan sosial ingkang ngantos dumugi sapunika prabawa punika taksih saged
dipunraosaken. Amargi konflik internal antawisipun krajaan-krajaan Kristen lan
kakiyatan pulitik, wonten sawetawis ékspedisi Perang Salib (kados Perang Salib
Kaping Sekawan) ingkang owah saking tujuan ingkang sepisanan.



https://jv.wikipedia.org/wiki/Pedofilia

Pedofilia didefinisikake gangguan kejiwaan saka manungsa dhiwasa utawa remaja
kang wis dhiwasa (umur 16 utawa luwih tuwa) kang biasané ditandani karo
kepentingan sèksual primèr utawa eksklusif marang bocah cilik utawa prapuber
(umumé umur 13 taun mudhun). Anak minimale kudu limang taun luwih enom ana ing
kasus pedofilia remaja nembé bisa dijenengi utawa diklasifikasike pedofilia.
Tembung pedofilia asale saka basa Yunani: paidophilia (παιδοφιλια)—pais (παις,
"anak-anak") lan philia (φιλια, "cinta kang bersahabat" utawa "persahabatan",
ana ing arti harfiah wis diganti seneng marang daya tarik seksual ing jaman
modern, adedasar gelar "cinta anak" utawa "kekasih anak," déning pedofil kang
nganggo simbol lan kode kanggo ngidentifikasi preferensine. Klasifikasi Penyakit
Internasional (ICD) njlentrehake yèn pedofilia iku dadi "gangguan kepribadian
diwasa lan perilaku" ya iku ana pilihan seksual kanggo bocah cilik. Istilah iki
duwé denifisi kang akèh kaya kang ditemokake ing psikiatri, psikologi,lan
penegakan hukum. Miturut Diagnostik lan Statistik Manual Gangguan Jiwa (DSM),
pedofilia ya iku parafilia, ya iku wong kang duwé dorongan kang kuat lan
bolan-balen kanggo ngakokake hububgan seksual lan fantasi ngenani bocah cilik
prapuber. Saiki rancangan DSM-5 ngusulake kanggo nambahake hebefilia karo
kriteria diagnostik, lan akibate kanggo nganti jeneng kanggo gangguan
pedohebefilik. Gangguan iki (pedofilia) akehe didokumentasikake menyang wong
lanang nanging uga ana wong wadon kang ngalami gangguan iki.



https://jv.wikipedia.org/wiki/Paus_Yohanes_Paulus_II

Paus Yohanes Paulus II (asma aslinipun Karol Józef Wojtyła, miyos ing Wadowice,
Polen tanggal 18 Mei 1920 lan séda tanggal 2 April 2005), punika Paus, Uskup
Roma, lan kepala Gréja Katulik Roma wiwit 16 Oktober 1978 dumugi sédanipun.
Panjenenganipun ugi pamimpin Negari Kitha Vatikan, nagari berdaulat kanthi wiyar
paling alit ing donya.

Paus Yohanes Paulus II dipunangkat ing yuswa 58 taun ing taun 1978.
Panjenenganipun punika Paus non-Italia sepindhah wiwit Paus Adrianus VI, ingkang
njawat antawis taun 1522-1523. Panjenenganipun merangi komunisme, kapitalisme
ingkang boten kakendhalèni lan panindhesan pulitik. Panjenenganipun kanthi tegas
nglawan aborsi lan mbéla pandhekatan Gréja Katulik Roma ingkang langkung
tradhisional marang seksualitas manungsa.

Panjenenganipun sampun nglampahi lawatan manca nageri langkung saking kaping 100
lan narik kawigatosan masarakat ingkang ageng. Sasanèsipun punika, wekdal
tugasipun minangka Paus punika ingkang nomer tiga paling lami ing sajarah,
sasampunipun Paus Pius IX lan Santo Petrus. Ing taun 1989, panjenenganipun
dhateng ing Indonésia. Kitha-kitha ingkang dipuntedhaki inggih punika Jakarta,
Medan (Sumatra Lèr), Yogyakarta (Jawa Tengah lan DIY) lan Dili (Timor Wétan).
Komentaripun sasampunipun dhateng ing Indonésia inggih punika: "Mboten wonten
nagari ingkang toléran kados Indonésia ing donya." [sic]

Tanggal 19 April 2005 Kardinal Joseph Ratzinger saking Jèrman kapilih minangka
pamimpin énggal Vatikan sasampunipun konklaf ingkang laminipun kalih dinten.
Ratzinger milih asma regnal Paus Benediktus XVI.



https://jv.wikipedia.org/wiki/Pacul

Pacul kalebu salah sijiné alat utawa piranti tradhisional kang digunakaké ing
pertanian. Pacul digunakaké kanggo ndhudhug lemah, kanggo ngresiki lemah saka
suket utawa kanggo ngratakaké lemah. Pacul isih digunakaké nganti jaman saiki,
ananging kanggo ngolah lemah kang luwih amba buyasané nggunakaké bajak utawa
traktor. Pacul biyasané digawé saka kayu lan wesi. Kayu dadi dangangan utawa
gagang pacul lan ing bonggol kayu ana wesi kang pancen digawé tipis lan landhep
supaya kena kanggo macul. Pacul kui ora namung digunakaké ing babagan pertanian.
Pacul uga digunakaké kanggo ngaduk bahan bangunan. Kanthi migunakaké pacul, para
tukang bangunan bisa nyampur kanthi rata bahan bangunan arupa wedhi, semèn, lan
gamping.

Kawruh ngenani pertanian kuno wis dingerteni bangsa Mesir pirang-pirang taun
kepungkur. Kabudayan Mesir jaya kang uga nduwèni prabawa tumprap
kabudayan-kabudayan Barat jaman saiki ya iku makmur lan akèhé asil pertanian.
Wong Mesir dadi wong kang ahli kanggo ngembangaké teknik drainase lan irigasi.
Drainase ya iku mbuwang banyu kang wis luwih-luwih.

Teknologi kanggo ngolah lemah bisa dimangertèni saka pacul. Pacul asale saka
garan kang cacahé siji lan bentuké lincip kang digunakaké kanthi obahan kaya
wong ngethok. Pacul kang sepisanan uga diarani bajak kuno, arupa pacul kang mung
diobahké manungsa utawa kéwan kanggo ngeruk lan malik lemah. Sawisé iku pacul
banjur diowahi kanthi némpélaké wesi ing panggonan kang dadi tapel wates karo
lemah. Kanthi cara iki pacul duwéni konstruksi kang luwih kuwat lan luwih
gampang dienggo. Saliyané iku, wujud iki uga nggampangaké lemah kang diwalik
supaya saya akèh lemah kang diolah. Pacul digunakaké wong Mesir dadi alat kanggo
panén lan kanggo njupuk tanduran sak lemah. Pacul duwéni werna-werna wujud lan
ukuran. Gedhé ciliké ukuran pacul dijumbuhaké miturut kagunan pacul.



https://jv.wikipedia.org/wiki/Osaka

Kutha Osaka (大阪市, Ōsaka-shi?)  rungokna (pitulung·info) iku kutha katelu-paling
gedhé ing Jepang, kanthi populasi 2,7 yuta wong.

Kutha iki ana ing pulo Honshu, ing cangkem Kali Yodo ing Lempongan Osaka. Kutha
iki arupa salah siji pusat industri lan pelabuhan utama, uga kutha krajan
Prefektur Osaka lan bagéyan pusat saka laladan metropolitan Osaka-Kobe-Kyoto.
Ing sisih wétan, Osaka wewatesan karo Kyoto lan Nara, lan ing sisih kulon karo
kutha Kobe. Osaka arupa bagéyan saka wewengkon Kansai.

Osaka arupa sawijining metropolis banyu, mawa kali-kaliné lan gunggung kreteg
paling akèh ing Jepang nganti ora kaétung gunggungé. Miturut wong Jepang, ana
"808 bangunan kreteg" ing Osaka. Konon kanggo wong Jepang, angka "808" arupa
gunggung sing akèh banget, lan padha tegesé karo ora kaétung. Sejatiné gunggung
kreteg sing ana ing Osaka ya iku 790, ing antarané, 761 kreteg sing dikelola
déning pamaréntah kutha Osaka.

Ana loro pusat kutha ing Osaka, ya iku Umeda ing sisih lor, lan Namba ing sisih
kidul. Kaloro pusat kutha iki dihubungaké déning dalan utama sing jenengé
Midosuji. Kantor-kantor padagangan, bank, lan konglomerat Jepang umumé kapusat
ing sakupengé Dalan Midosuji. Pasawangan Dalan Midosuji mawa godhong-godhong wit
Ginkgo sing nguning ing mangsa gugur èndah banget.



https://jv.wikipedia.org/wiki/Oksig%C3%A8n

Oksigen utawa zat asam iku unsur kimia jroning sistem tabel périodik kang
nduwèni lambang O lan nomer atom 8. Elemèn biasa lan ana ing endi-endi,
ditemokaké ora mung ing Bumi nanging ing saindhenging alam semesta. Ing Bumi,
oksigen biasané gegandhèngan karo elemen liya sacara kovalen utawa ionik.

Oksigen ora kaiket (uga disebut molekul oksigen, utawa dioksigen, O2, molekul
diatomik) pisanan muncul jroning cacah kang signifikan ing Bumi jroning era
Paleoproterozoik (antara 2,5 milyar taun lan 1,6 milyar taun kapungkur) minangka
produk saka aktifitas metabolik déning organisme anaerob wiwitan (archaea lan
bakteri). Akèhé oksigen bébas ing atmosfer ing epoch géologi sabanjuré lan
paningkatan konsentrasiné nganti tingkat wektu iki utamané disebabaké sintesis
saka organisme fotosintetik; watara telungprapat dikasilaké déning alga lan
mikroorganisme ijo ing segara, lan seprapat manèh déning tuwuhan ing dharatan.

Oksigen iku siji saka loro komponen utama udhara. Oksigen dikasilaké déning
tuwuhan sajroning prosès fotosintesis, lan diperlokaké banget kanggo pernafasan
aerobik kéwan lan manungsa. Tembung oksigen dijupuk saka loro tembung basa
Yunani, οξυς (oxys) (asam, landhep) lan -γενης (-genēs) (dilairaké). Ing wiwitan
abad ka-18, Antoine Lavoisier migunakaké jeneng oksigen saka akar basa Yunani
amarga dhèwèké percaya yèn iku komponen saka kabèh asam (definisi asam kasebut
wektu iki wis direvisi).



https://jv.wikipedia.org/wiki/Nitrogen

Nitrogèn utawa Zat lemes iku unsur kimia ing tabel périodik sing nduwèni lambang
N lan nomor atom 7. Biasané ditemokaké minangka gas tanpa werna, tanpa ganda,
tanpa rasa lan arupa gas diatomik dudu logam sing stabil, angel banget réaksi
karo unsur utawa senyawa liyané. Dijenengi zat lemas amarga zat iki nduwèni
sifat males, ora aktif réaksi karo unsur liyané.

Nitrogen ana 78,08% persen saka atmosfir Bumi lan ana ing akèh jaringan urip.
Zat lemas mbentuk akèh senyawa wigati kayata asam amino, amonia, asam nitrat,
lan sianida.

Nitrogèn iku dat non logam, kanthi èlèktronegatifitas 3.0. Duwé 5 èlèktron ing
kulit paling njaba. Mula iku trivalèn ing sebagéyan gedhé senyawa. Nitrogèn
ngembun ing suhu 77K (-196oC) ing tekanan atmosfir lan mbeku ing suhu 63K
(-210oC).

Nitrogèn (Latin nitrum, Basa Yunani Nitron ateges "soda asli", "gen",
"pambentukan") sacara resmi ditemokaké déning Daniel Rutherford ing taun 1772,
sing nyebut udhara beracun utawa udhara tetep. Pangetauan yèn ana pecahan udhara
sing ora mbantu ing pembakaran wis dingertèni déning ahli kimia wiwit akir abad
kaping 18. Nitrogèn uga dikaji ing wektu sing mèh padha déning Carl Wilhelm
Scheele, Henry Cavendish, lan Joseph Priestley, sing nyebutaké minangka udhara
kaobong utawa udhara wis flogistat. Gas nitrogèn cukup lemes saéngga dijenengi
déning Antoine Lavoisier minangka azote, tinimbang tetembungan Yunani αζωτος
sing maksudé "ora duwé nyawa". Istilah kasebut wis dadi jenengé nitrogèn ing
tetembungan Prancis lan sabanjuré mawiyar ing basa-basa liyané.

Senyawa nitrogèn dingertèni wiwit Zaman Pertengahan Éropah. Ahli alkimia
ngertèni asam nitrat minangka aqua fortis. Campuran asam hidroklorik lan asam
nitrat dijenengi akua regia, sing diakoni amarga kamampuané kanggo nglarutaké
emas. Kagunaan senyawa nitrogèn ing tetanèn lan perusahaan ing awalé ya iku ing
wangun kalium nitrat, utamané ing pangasilan serbuk panjeblug (garam mesiu), lan
sabanjuré, minangka baja lan uga stok panganan ternak kimia.

Hidrida utama nitrogèn ya iku amonia (NH3) senadyan hidrazina (N2H4) uga akèh
ditemokaké. Amonia duwé sifat basa lan kalarut sebagéyan ing banyu mbentuk ion
ammonium (NH4+). Amonia cuwèr sabeneré sithik amfiprotik lan mbentuk ion
ammonium lan amida (NH2-); kaloroné dikenal minangka garam amida lan nitrida
(N3-), nanging kaurai ing banyu.

Gugus bebas amonia karo atom hidrogèn tunggal utawa gandha dijenengi amina.
Rantè, ali-ali utawa struktur hidrida nitrogèn sing luwih gedhé uga dimangertèni
nanging ora stabil.

Nitrogèn arupa unsur kunci ing asam amino lan asam nukleat, lan iki ndadèkaké
nitrogèn wigati kanggo kabèh kauripan. Protein disusun saka asam-asam amino,
sauntara asam nukleat dadi salah siji komponèn pambentuk DNA lan RNA.

Polong-polongan, kayata kedhelè, bisa nangkep nitrogèn sacara langsung saka
atmosfer amarga simbiosis karo bakteri bintil oyot.

Ana 2 isotop Nitrogèn sing stabil ya iku: 14N dan 15N. Isotop sing paling akèh
ya iku 14N (99.634%), sing diasilaké ing lintang-lintang lan sing saluwihé ya
iku 15N. Ing antarané sepuluh isotop sing diasilaké sacara sintetik, 1N duwé
paruh wektu sakwéné 9 menit lan sing saluwihé padha utawa luwih cilik saka itu.



https://jv.wikipedia.org/wiki/Nelson_Mandela

Nélson Rolihlahla Mandéla (pengucapan Xhosa: [xoˈliːɬaɬa manˈdeːla]; lair ing
Mvezo, Afrika Kidul, 18 Juli 1918 – pati ing Johannesburg, Afrika Kidul, 5
Dhésèmber 2013 ing yuswa 95 taun) dipunkenal ing saindhenging donya dados
pejuwang kamardikan amargi kegiyatan antiapartheid, salajengipun Nelson dados
Présidhèn Afrika Kidul. Mangsa alitipun dipuntelasaken ing Thembu salajengipun
miwiti karir ing bidang hukum.

Panjenenganipun ugi kagungan asma kinurmatan saking klanipun inggih punika
Madiba.

Dipunwiyosaken ing Mvezo, Transkei tanggal 18 Juli 1918, Rolihlahla Mendela
salajengipun pindhah ing Qunu ngantss yuswa 9 taun. Panjenenganipun ingkang
sepisanan saking kulawarganipun ingkang sekolah. Panjenenganipun ugi pikantuk
asma Nelson saking ara-araipun tiyang Metodis. Ing yuswa 16 taun,
panjenenganipun mlebet Clarkebury Boarding Institute nyinaoni kabudayan kilén.

Ing taun 1934, panjenenganipun miwiti program B.A. ing Fort Hare University, lan
pepanggihan kaliyan Oliver Tambo ingkang dados réncang lan koleganipun ingkang
setya. Sasampunipun nentang kabijakan universitas lan disuwun medal,
panjenenganipun pindhah dhateng Johannesburg lan nglajengaken kuliahipun ing
University of South Africa sasampunipun mendhet jurusan hukum ing Universitas
Witswatersrand.

Palakrama sepisanan Mandela kaliyan Evelyn Ntoko Mase pungkasanipun pegatan taun
1957 sasampunipun 13 taun. Plakramanipun kaliyan Winnie Madikizela ingkang
lumampah 38 taun, pungkasanipun ugi pegatan taun 1996. Ing tanggap warsanipun
kaping 80, Mandela krama kaliyan Graça Machel, randhanipun mantan Présidhèn
Mozambik Samora Machel, ingkang ugi setunggaling rencang ANC.

Amargi kagiyatanipun ingkang antiapartheid, panjenenganipun nglampahi sapérangan
mangsa paukuman. Tanggal 5 Agustus 1962, Mandela dipuncekel lan dipunkunjara ing
Johannesburg Fort salajengipun tanggal 25 Oktober 1962, panjenenganipun
dipunukum 5 taun kunjara lan ing tanggal 12 Juni 1964, panjenenganipun lan
saklompok aktivis sanèsipun dipunukum kunjara sayuswaning gesang.

Sasampunipun nampik pambebasan kanthi syarat ngendhegaken perjuwangan bersenjata
ing wulan Februari 1985, Mandela manggèn ing kunjara ngantos dipunbebasaken
tanggal 11 Februari 1990 amargi préntahipun Présidhèn Frederik Willem de Klerk
sasampunipun dipunteken déning saindhenging donya.

Nelson Mandela njawat Présidhèn Afrika Kidul sekitar 5 taun (Mei 1994 - Juni
1999) sasampunipun menangaken Pemilu lan dados Présidhèn kulit cemeng sepisanan
kanthi de Klerk dados Deputi Présidhèn.

Masalah AIDS dados sumber kuciwaning kathah tiyang lan keduwungipun Mandela
amargi ing wekdal pamréntahanipun, panjenenganipun kirang migatosaken masalah
punika. Putranipun, Makgatho Mandela, séda amargi AIDS tanggal 6 Januari 2005.



https://jv.wikipedia.org/wiki/Neil_Armstrong

Neil Alden Armstrong (lair ing Ohio, Amérika Sarékat, 5 Agustus 1930 – pati 25
Agustus 2012 ing yuswa 82 taun) ya iku astronot, juru anggegana uji coba,
tèknisi pamaburan, profésor univèrsitas, lan Pamabur Laut Amérika Sarékat.
Panjenengané minangka wong kapisan sing mlaku ing rembulan. Sadurungé dadi
astronot, Armstrong iku perwira Angkatan Laut Amérika Sarékat lan tau dhines ing
Perang Korea. Sakwisé perang, panjenengané dadi juru anggegana uji coba ing
Stasiun Pamaburan Kacepetan Dhuwur Komite Penasihat Pamaburan Nasional, saiki
Pusat Panlitèn Pamaburan Dryden, papan panjenengané nyathetaké mèh 900
pamaburan. Panjenengané lulus saka Univèrsitas Purdue lan ngrampungaké sekolah
sarjanané ing Univèrsitas California Kidul.

Minangka peserta program pamaburan antariksa manungsa Man In Space Soonest
Angkatan Udhara Amérika Sarékat lan X-20 Dyna-Soar, Armstrong gabung karo Korps
Astronot NASA taun 1962. Pamaburan antariksa sing kapisan ya iku misi Gemini 8
NASA taun 1966, sing wektu iku panjenengané dadi juru anggegana komandhoné lan
dadi warga nagara A.S. kapisan ing njaba angkasa. Ing misi iki, panjenengané
nglakokaké mekanisme prapatan lan pelabuhan wahana antariksa rong wahana
antariksa sing ngawak kapisan bareng juru anggegana David Scott.

Pamaburan antariksa kaloro lan pungkasan Armstrong ya iku minangka komandhan
misi mudhunaké rembulan Apollo 11 sasi Juli 1969. Ing misi iki, Armstrong lan
Buzz Aldrin mudhun ing lumahing rembulan lan ngentèkaké 2½ jam njlajahi
rembulan, sawetara Michael Collins tetep ing orbit njero Modul Komando.
Armstrong dihadhiahi Medhali Kabébasan Présidhèn déning Présidhèn Richard Nixon
bareng Collins lan Aldrin, Medhali Pakurmatan Antariksa Kongres déning Présidhèn
Jimmy Carter taun 1978, lan Medhali Emas Kongres taun 2009.

Nalika tanggal 25 Agustus 2012, Armstrong tilar donya ing Cincinnati, Ohio, ing
umur 82 taun amarga komplikasi saka panyumpelan sirkulasi koronèr.

Neil Armstrong lair tanggal 5 Agustus 1930 ing Wapakoneta, Ohio, saka pasangan
Stephen Koenig Armstrong lan Viola Louise Engel. Panjenengané minangka keturunan
Skotlandia lan Jerman, lan nduwèni adhi loro, June lan Dean. Stephen Armstrong
makarya minangka auditor kanggo pamaréntah nagara bagéan Ohio, lan kulawargané
pindhah-pindhah ing 20 kutha ing Ohio ing 15 taun kapisan sawisé kalairan
Armstrong. Kasenenngané kanggo mabur lan ngrembaka ing mangsa iku, wiwit nalika
bapaké nggawa Neil sing isih umuré 2 taun ing Cleveland Air Races. Nalika
tanggal 20 Juli 1936, nalika umur 6 taun, Armstrong ngrasakaké mabur sing
kapisan nganggo montor mabur Ford Trimotor sing diarani "Tin Goose" bareng
bapaké ing Warren, Ohio.



https://jv.wikipedia.org/wiki/Monarki

Monarki, asal saka basa Yunani monos (μονος) sing tegesé siji, lan archein
(αρχειν) sing tegesé pemeréntah. Monarki iku jinis pemeréntahan sing ndadèkaké
Raja dadi Kepala Nagara. Monarki utawa sistem pemerintahan krajan iku sistem
paling tua ing donya. Ing wiwitan kurun abad kaping-19, ana luwih saka 900 tahta
karajan ing donya, ananging mudhun nganti dadi 240 jroning abad kaping-20. Ing
dekade kawolu abad kaping-20, mung kari 40 takhta waé sing isih ana. Saka
gunggung kasebut, mung papat nagara nduwèni raja utawa monarki sing mutlak lan
saluwihé kawates nganggo sistem konstitusi.

Bédané raja lan prèsidhèn minangka pimpinan nagara ya iku, yèn raja dadi
pimpinan nagara isa salawasé, nanging yèn prèsidhèn dadi pimpinan nagara ana
mangsane. Nanging ing nagara-nagara federasi kayata Malaysia, raja utawa agong
mung isa mimpin suwéné 5 taun. Jaman saiki pamréntahan monarki sing wutuh wis
ora ana, anané jaman saiki monarki konstitusional, ya iku raja kang ana watesé
arupa konstitusi. Conto karajan :



https://jv.wikipedia.org/wiki/Moli%C3%A8re

Jean-Baptiste Poquelin, ugi kawéntar minangka nama panggung Molière ,(lair ing
Paris, Prancis, 15 Januari 1622 – pati ing Paris, Prancis, 17 Fèbruari 1673 ing
yuswa 51 taun) inggih punika satunggaling dramawan lan aktor Perancis ingkang
dipunwastani minangka salah satunggaling empu komèdi wonten ing kasusastraan
Kulon . Sapérangan saking karya Molière ingkang kondhang inggih punika Le
Misanthrope, (The Misanthrope), L'Ecole des femmes (The School for Wives),
Tartuffe ou l'Imposteur, (Tartuffe or the Hypocrite), L'Avare ou l'École du
mensonge (The Miser), Le Malade imaginaire (The Imaginary Invalid), lan Le
Bourgeois Gentilhomme (The Bourgeois Gentleman).

Molière punika asalipun saking kulawarga ingkang tansah cekap lan naté sekolah
wonten ing Jesuit Clermont College (sapunika Lycée Louis-le-Grand), Molière
punika panci tiyang ingkang trep kanggé nggarap babagan teater. Pengalaman
kanthi dangu tigawelas taun minangka aktor mubeng ndadosaken keprigelan
anggènipun ing donyaning komedi nalika piyambakipun ugi wiwit nyerat,
nggabungaken unsur-unsur Commedia dell'Arte kalihan komèdi Prancis ingkang
langkung inggil.

Lantaran pambiyantu sapérangan aristokrat kalebet adhi kandung Louis XIV,
Molière medal wonten ing pagelaran ingkang dipuntanggap déning sang Raja ing
Louvre . Nglakonaken satunggaling drama klasik karya Pierre Corneille lan
satunggaling ''farce'' karyanipun piyambak, Le Docteur amoureux (The Doctor in
Love), Molière pikantuk ngginakaken ruang Salle du Petit-Bourbon ing Louvre,
satunggaling aula kanggé manéka pagelaran teater. Lajeng, Molière pikantuk
ngginakaken Palais-Royal. Ing kalih papan kasebut piyambakipun pikantuk sambutan
saking para warga Paris kanthi drama-drama kadosta Les Précieuses ridicules (The
Affected Ladies), L'École des maris (The School for Husbands) lan L'École des
femmes (The School for Wives). Saénipun pihak astana punika lajeng medalaken
dana pensiun kanggé kelompokipun lan gelar "Troupe du Roi" (Kelompok Teater
Raja). Molière lajeng nyambut damel minangka panyerat resmi kanggé adicara
hiburan astana.

Sanajan Molière punika dipunremeni déning pihak astana lan warga Paris,
satir-satir karya Molière punika mancing kritik saking kaum moralis lan pihak
Gereja. Tartuffe ou l'Imposteur (Tartuffe or the Hypocrite) lan seranganipun
marang kamunafikan religius tansah pikantuk kecaman saking pihak Gereja déné Don
Juan dipunpenging pentas. Upayanipun Molière ing manéka bab lan profesi ing
donyaning teater wiwit nganggu kasarasanipun lan ing taun 1667, Molière kedah
ngaso saking donyaning panggung. Ing taun 1673 nalika méntasaken karya
pungkasanipun Le Malade imaginaire (The Imaginary Invalid), Molière, ingkang
gerah TBC paru-paru, ujug-ujug watuk tanpa mandeg nalika meranaken dados Argan
ingkang gerah hipokondria . Piyambakipun ngrampungaken pagelaran kasebut
ananging banjur semaput lan tilar donya . Nalika gesangipun wonten ing Paris,
Molière saestu damel reformasi Prancis.

Putra saking ahli dékorasi interior (tapissier) Jean Poquelin, keturunan
satunggaling kulawarga ageng penyadé saking Beauvais lan Marie Cressé, putri
saking satunggaling kulawarga borjuis, Jean Baptiste Poquelin kélangan ibunipun
nalika umur 10 taun lan katingalipun boten celak kalihan bapakipun. Bibar
ibunipun séda, piyambakipun manggèn kalihan bapakipun wonten ing nginggilipun
Pavillion de Singes di rue Saint-Honoré ing satunggaling wewengkon èlit Paris.
Prakiraan paling ageng punika pendidikanipun kawiwitan ing sekolah omahan ing
Paris; lajeng piyambakipun ketampi wonten ing Jesuit College de Clermont ingkang
bergengsi. Wonten ing mriku piyambakipun ngrampungaken sekolahipun ing
lingkungan akademis ingkang ketat lan kaku .

Nalika umur 18 taun Jean Poquelin sampun ngatur supados putranipun marisi
gelaripun ("Tapissier ordinaire de la chambre du Roi") ingkang sampun
piyambakipun tumbas saking asil saking nyambut damel wonten ing proyek pawiyaran
ruang-ruang astana ingkang dipunprakarsai déning Richelieu. Gelar kasebut namung
mbetahaken nyambut damel 3 wulan lan ongkos wiwitan 1200 livre; gelar kasebut
kanthi gaji 300 livre setaun lan lan maringi sapérangan kontrak ingkang
mbathèni. Poquelin enèm ugi naté ngangsu kawruh minangka pengacara propinsi
nalika taun 1642, ing Orléans, ananging boten dipunsebataken menapa piyambakipun
lulus menapa boten. Kala punika piyambakipun ndhèrèk menapa gegayuhan bapakipun.
Piyambakipun naté srawung kalihan kalangan ningrat lan kadosipun pakaryan
ingkang saé sampun samekta, masa ngajeng ingkang saé kanggé priyantun enèm
kanthi umur 20 ing Prancis abad kaping 17. Lajeng Molière dados boten remen
malih kalihan gegayuhan bapakipun. Nalika umur 21 taun piyambakipun langkung
milih nyambut damel ing donyaning panggung. Ing wulan Juni 1643 piyambakipun
nilaraken kedudukan sosial lan rencana kulawarga kanggé masa ngajengipun lajeng
ing donyaning teater . Bibar nilaraken bapakipun, piyambakipun gabung kalihan
Madeleine Béjart ingkang ayu ingkang naté dipunkenal lajeng damel L'Illustre
Théâtre mawi béaya 630 livre. Sedhèrèk-sedhèrèk boten dangu lajeng ugi gabung.

Kelompok teater ingkang nembé jumeneng kasebut bangkrut ing taun 1645. Molière
sampun dados pimpinan kelompok kasebut, amargi sapérangan kesagedan akting lan
pendidikan hukumipun. Ananging kelompok kasebut gadhah utang ingkang ageng ,
sapérangan ageng kanggé béaya nyéwa papan pagelaran (satunggaling lapangan tenis
kanggé Jeu de Paume) saéngga gadhah utang 2000 livre. Para ahli sejarah kathah
ingkang bènten pamanggihipun babagan sinten ingkang nglunasi utang kasebut,
bapakipun utawi pacar saking salah satunggal anggota kelompok kasebut ; ingkang
kedah dipuncathet punika bibar 24 mlebet penjara, Molière aktif malih wonten ing
donyaning seni peran. Kala punika Molière wiwit ngginakaken pseudonim (nama
samaran) Molière, punika saged ugi kainspirasi déning satunggaling désa alit
kanthi nama sami ing wewengkon Prancis Kidul ingkang celak kalihan Le Vigan.
Prakiraan piyambakipun ngewahi namanipun kanggé njagi namanipun sang bapak
saking isin amargi gadhah satunggaling aktor ing kulawarganipun (profesi aktor,
sanajan boten dipunanggep andhap déning nagara ing masa pamaréntahan Louis XIV,
tasih kenging dipunkubur ing pamakaman umum).

Bibar sampun bebas saking penjara, Molière lan Madeleine ngawontenaken pagelaran
teater mubengi propinsi. Pagesangan ingkang kados mekaten kelampahan kirang
langkung 12 taun, wiwitanipun Molière namung dolanan Charles Dufresne lajeng
damel kelompokipun piyambak ingkang sukses lan pikantuk dukungan saking rayi
kandhung Raja, Philippe d'Orléans. Wonten sapérangan karya ingkang tasih wonten
ing masa sapunika ingkang dipundokumentasiaken déning La Grange. Ingkang paling
patut punika L'Etourdi lan Le docteur amoureux. Kanthi kalih karya punika
Molière lajeng nilaraken prabawa Commedia dell'arte Italia kanthi gaya
improvisasi ingkang sampun mlebet ing karyanipun ingkang wiwitan lan nedahaken
kapinteran anggènipun ngolok-olok ingkang samangké dados andelanipun. Wonten ing
lelampahan piyambakipun kepanggih kalihan Pangeran Conti, gubernur Languedoc
ingkang dados panyokongipun lan maringi nama kelompokipun kanthi nama sang
Pangeran. Kekancan punika lajeng kapungkasan, nalika Conti bibar kénging sifilis
(kasil saking nelasaken dalu kalihan pelacur, sanès kalihan gundikipun) gadhah
upaya nyelakaken piyambakipun kalihan agami supados énggal waras saking
penyakitipun. Conti ngangkat satunggaling penasihat keagaaman, trep kalihan
kebiasaan ing zaman kasebut ingkang menging piyambakipun srawung lan nyokong
aktor kanggé gabung kalihan mungsuh-mungsuh Molière wonten ing Parti des Dévots
lan Compagnie de Saint Sacrement .

Ing Lyon, Mademoiselle Duparc ingkang dipunmangertosi minangka Marquise gabung
kalihan kelompok Molière. Kala punika Marquise terus dipuncelaki kanthi sia-sia
déning Pierre Corneille lajeng dados pasangan Jean Racine. Racine nawekaken
karya tragedinipun Théagène et Chariclée dhateng Molière (satunggal saking
sapérangan karya wiwitan ingkang dipunserat Racine bibar nilaraken studi
teologi), ananging Molière boten purun mentasaken, sanajan piyambakipun nguyak
Racine supados tansah nguyak kariripun. Boten dangu bibar punika Molière dukha
marang Racine nalika dipunmangertosi bilih Racine kanthi ndelik-ndelik sampun
ngandharaken karya tragedinipun dhateng kelompok teater Hôtel de Bourgogne .

Molière kepeksa dugi ing Paris kanthi bertahap, manggèn wonten ing njawi pinten
minggu kanggé ngakrabaken piyambakipun kalihan kaum ingkang terpandang lan
nengga supados reputasinipun nyebar ing Paris. Molière dugi ing Paris nalika
taun 1658 lan péntas wonten ing ngajengipun Raja ing Louvre (rumiyin
dipunséwakaken minangka papan pagelaran) wonten ing karya tragèdi Corneille
kanthi irah-irahan Nicomède lan wonten ing satunggaling farce kanthi irah-irahan
Le docteur amoureux (The Doctor in Love) lajeng suksès. Piyambakipun pikantuk
gelar Troupe de Monsieur (Monsieur ingkang dipunmaksud punika rayi kandhung
Raja) lan kanthi pambiyantu saking Monsieur, kelompokipun gabung ing
satunggaling kelompok Commedia dell'arte kondhang saking Italia. Piyambakipun
dados kondhang sanget ing kelompokipun, Petit-Bourbon, lan ing tanggal 18
Nopember 1659, piyambakipun méntasaken pagelaran perdana Les Précieuses
Ridicules (The Affected Young Ladies).

Les Précieuses Ridicules punika ingkang kapisan saking sapérangan karya Molière
anggènipun damel satir ngèngingi tumindak lan éthok-éthok tartamtu wonten ing
masarakat ingkang kathah kedadosan ing Prancis. Kalangan wiyar nampi panyaruwé
bilih alur saking cariyos punika adhedhasar Le Cercle des Femmes karya Samuel
Chappuzeau saking taun 1656. Molière intinipun nyindir Académie Française,
satunggaling 'organisasi' ingkang dipundamel déning Richelieu kanggé ngorganisir
lan damel klasifikasi paugeran-paugeran kanggé donyaning téater Prancis ingkang
nembé mekar, lan dipunaturaken supados sadaya gadhah kaseragaman wekdal lan
tumindak, gaya bersajak. Molière asring dipungayutaken kalihan andharan bilih
komèdi punika castigat ridendo mores utawi "ngritik adat-istiadat ngginakaken
humor" satunggaling pocapan ingkang sejatosipun dipundamel déning tiyang ingkang
gesang setunggal masa kalihan Molière, Jean de Santeuil lan kadang kala
dipunwastani minangka peribasa Latin lawas.

Sanajan remenipun punika marang tragedi ingkang sampun piyambakipun cobi
majengaken lantaran Illustre Theatre, Molière dados kondhang amargi karya-karya
farce-nipun, ingkang padatanipun kaperang dados setunggal babak lan
dipunpentasaken bibar drama tragedi. Saperangan saking drama farce punika namung
sebageyan ingkang sinerat lan dipunpentasaken ngginakaken gaya Commedia
dell'arte mawi improvisasi ingkang dipunlampahi adhedhasar canovaccio (garis
besar carita). Piyambakipun ugi nyerat kalih komedi mawi sajak, ananging
karya-karya kasebut boten patia sukses lan dipunwastani boten patia penting. Ing
salajengipun Molière konsentrasi nyerat komedi musikal, dene pageleran drama
dipunbarengi kalihan tetembangan lan tarian utawi gabungan saking kalih kasebut.

Les Précieuses ridicules paring Molière kawigatosan lan panyaruwé saking kathah
tiyang, ananging karya kasebut kirang kondhang. Piyambakpun lajeng nyuwun marang
kanca saking Italia Tiberio Fiorelli ingkang kondhang amargi karyanipun
Scaramouche, supados mulang tèknik-tèknik Commedia dell'arte. Karyanipun ing
taun 1660 Sganarelle, ou le Cocu Imaginaire (The Imaginary Cuckold) kadosipun
kalebet pakurmatan kanggé Commedia dell'arte lan kanggé ara-araipun. Tema
hubungan perkawinan wonten ing naskah kasebut ndramatisir pamikiran Molière
babagan kapalsunan ingkang dipunkandhut ingkang hubunganipun antar manungsa.
Pamikiran punika katingal wonten ing karya-karya salajengipun lan dados sumber
ilham kagem para panyerat bibaripun kalebet (saking bidang sanès lan kanthi
akibat ingkang bènten) Luigi Pirandello. Karya punika nggambaraken satunggaling
kucing-kucingan kaih pasangan ingkang saben pasangan rumaos dipunkhianati déning
pasangan ingkang setunggalipun lan kalebet ingkang kapisan wonten ing 'Jealousy
series' (cariyos merinan) karya Molière ingkang kalebet wonten ing jeronipun Dom
Garcie de Navarre (boten sukses), L'École de Maris lan L'École des femmes .

Ing tahun 1661 supados damel remenipun ingkang nyokong, Monsieur ingkang saèstu
remen ing donyaning hiburan lan seni saéngga kasingkir saking masalah nagara,
Molière nyerat lan mentasaken Dom Garcie de Navarre, ou le Prince Jaloux (The
Jealous Prince), satunggaling komedi heroik ingkang kailhami satunggaling karya
Cicognini. Kalih koemdi sanèsipun ing taun ingkang sami punika L'École des Maris
(The School for Husbands) ingkang sukses sanget Les Fâcheux, mawi sub-judul
Comédie faite pour les divertissements du Roi (komedi kanggé remenipun Raja)
amargi dipunpéntasaken wonten ing pesta ingkang dipunwontenaken déning Nicolas
Fouquet kanggé paring pakurmatan marang sang panguwaos . Adicara hiburan punika
damel Jean-Baptiste Colbert nuntut supados Fouquet dipuncekel amargi nelasaken
artanipun masarakat lan piyambakipun kaumur seumur uripipun.

Nalika taun 1662 Molière pindhah dhateng Théâtre du Palais-Royal tasih kalihan
kanca-kancanipun saking Italia lajeng krama kalihan Armande, ingkang
piyambakipun dipunanggep dados rayi kandungipun Madeleine. Ananging prakiraan
Armande punika mbok manawa kputri haram Madeleine saking hubunganipun kalihan
Duc of Modène. Wonten ing taun ingkang sami piyambakipun méntasaken L'École des
Femmes (The School for Wives) ingkang langsung dipunsebat minangka satunggaling
adhikarya . Drama punika nyindir babagan pendidikan minim ingkang
dipunparingaken marang putri-putri saking kulawarga ingkang sugih lan nedahaken
gesangipun Molière piyambak . Karya kasebut lan pagesangan anggènipun omah-omah
punika pikantuk kathah kecaman. Péntas kasebut medalaken protès ingkang
dipunwastani "Quarrel of L'École des femmes." Saking sisih artistik Molière
nanggepi kanthi kalih karya ingkang boten patos kondhang: La Critique de
"l'École des Femmes", wonten ing mriku piyambakipun mbayangaken para pamirsa
karya-karya sadèrèngipun rawuh ing mriku. Pérangan punika kadosipun mbetahaken
andharan : karya punika nyindir tiyang ingkang sampun ngritik L'Ecole des Femmes
kanthi cara nedahaken ing dalu bibar mirsani pagelaran kasebut; karya punika
mangsuli sadaya kritik ingkang naté dipunandharaken babagan paméntasan kasebut
kanthi cara nyajèkaken arguman para pangritik lajeng dipunwangsuli. Punika
ingkang dipunwastani Guerre Comique (Perang Komedi) déné pihak oposisi punika
kaisi déning panyerat-panyerat kados Donneau de Visé, Edmé Boursault, lan
Montfleury .

Ananging lawan ingkang langkung tememen punika nembé dipundhapuk, kanthi pusat
marang pamikiran pulitik lan pagesangan pribadhi Molière. Satunggaling kelompok
kanthi nama parti des Dévots medal ing kalangan inggil Prancis ingkang mrotes
"realisme sastra" lan boten sopanipun Molière ingkang kebangeten amargi damel
isin pihak tartamtu. Tiyang-tiyang kasebut nuduh krama kalihan putrinipun
piyambak. Pangéran Conti, ingkang rumiyin punika kanca raketipun Molière, gabung
ing kelompok punika. Molière ugi gadhah mungsuh sanès ing antawisipun para
Jansenist lan sapérangan panyerat tradisional. Ananging Raja nedahaken
kasetyanipun marang Molière, kanthi maringi dana pensiun lan ugi sarujuk dados
bapak baptis putra kapisan Molière. Boileau ugi ndukung lantaran
andharan-andharan ingkang piyambakipun lebetaken ing Art Poétique karyanipun.

Kekancanan antawisipun Molière kalihan Jean Baptiste Lully paring prabawa kanggé
nyerat Le Mariage Forcé lan La Princesse d'Élide kanthi sub-judul Comédie
galante mêlée de musique et d'entrées de ballet (komedi mawi semangat campur
musik lan sajian balet), kaserat minangka "divertissements" (hiburan) astana ing
Versailles. Le Tartuffe, ou L'Imposteur ugi dipunpentasaken ing Versailles
nalika taun 1664 lan damel skandal paling ageng wonten ing karier seni Molière .
Panggambaran wonten ing naskah kasebut babagan kamunafikan golongan ingkang
gadhah kuwaos dipunwastani minangka penghinaan lan dados debat. Naskah punika
ugi ngemu dhukanipun kaum Jansenist lajeng drama kasebut dipunpenging péntas.

Moliére tansah ngatos-atos supados boten nyerang institusi monarki lan kuwaosing
Gereja. Piyambakipun pikantuk kalenggahan minangka salah satunggal tiyang
ingkang dipunremeni déning Raja. Konon, sang Raja paring pamrayogi supados
mbatalaken pamentasan Tartuffe, lan sang dramawan kanthi cepet nyerat Don Juan,
ou le Festin de Pierre minangka gantosipun. Naskah kasebut kalebet satunggaling
karya ingkang anes, adhedhasar karya Tirso de Molina lan kailhambi cariyos
gesangipun Giovanni Tenorio, kaserat ing prosa ingkang raosipun tasih modern
dumugi sapunika. Karya punika nyariyosaken satungalingateis ingkang dados
munafik ing agami saengga dipunukum déning Gusti. Sang Raja, pisan malih njagi
lan dados penyokong resmi kangge kelompok Molière. Kanthi musik karya Lully,
Molière mentasaken L'Amour médecin (Love Doctor utawi Medical Love utawi Dhokter
Cinta). Sub-judul kagem paméntasan punika ngandharaken bilih karya punika
dipundamel par ordre du Roi, awit saking dhawuhipun Raja, lan karya punika
katampi kanthi saé tinimbang ingkang rumiyin.

Nalika taun 1666, Le Misanthrope dipunpéntasaken. Karya punika dipunwastani
minangka adikarya Molière ingkang radi sampurna, karya ingkang wonten kandhutan
moral ananging poten patos dipunregani ing zaman kasebut. Karya punika ngewahi
pandhangan Donneau de Visé, ingkang remen kalihan pagelaranaipun. Ananging
kanthi komersial karya punika boten sukses, meksa Molière supados éngal-énggal
nyerat Le Médecin malgré lui (The Doctor Despite Himself), satunggaling satir
dhumateng ngelmu-ngelmu alam ingkang resmi. Karya punika sukses sanajan wonten
pandangon moral déning Pangeran Conti, paring pandangon marang téater umumipun
lan mliginipun Molière. Wonten ing sapérangan karyanipun, Molière nggambaraken
dhokter-dhokter ing zamanipun minangka tiyang ingkang gumedhé ingkang boten
pinter ngginakaken Basa Latin kanggé medalaken kesan terpelajarla namung
mangertos clyster lan pendarahan minangka pangobatan ingkang boten èfèktif.

Bibar Mélicerte lan Pastorale Comique piyambakipun nyobi malih méntasaken
Tartuffe nalika taun 1667 mawi irah-irahan Panulphe utawi L'imposteur. Nalika
Raja nilaraken Paris kanggé lelampahan mubeng, Lamoignon lan Uskup Agung mbredel
paméntasan kasebut. Raja lajeng maringi langkung kathah kalonggaran marang
Tartuffe pirang taun salajengipun, bibar piyambakipun langkung gadhah kuwaos
saking pihak Gereja. Molière lajeng gerah lan kirang produktivitasipun. Le
Sicilien, ou l'Amour Peintre dipunserat kanggé perayaan ing Astana Saint-Germain
kalajengaken ing taun 1668 déning Amphitryon ingkang elegan lan cetha kailhami
déning versi Plautus ananging kanthi parumpamaan marang selingkuhing Raja.
George Dandin, ou le Mari Confondu (The Confounded Husband) boten patos katampi
ananging malah sukses lantaran L'Avare (The Miser) ingkang sapunika kathah
dipuntepangi. Sareng kalihan Lully piyambakipun ngginakaken malih musik kagem
Monsieur de Pourceaugnac, kagem Les Amants Magnifiques, lan pungkasan kagem Le
Bourgeois gentilhomme (The Middle Class Gentleman), satunggal malih
adikaryanipun. Karya punika katujukaken kanthi langsung marang Colbert, menteri
menjarakaken panyokong lawasipun, Fouquet. Kolaborasi kalihan Lully kapungkasan
kanthi tragédie et ballet, Psyché dipunserat sareng kalihan Pierre Corneille lan
Philippe Quinault. Ing taun 1672, Madeleine Béjart tilar donya lan sansaya
nambah kasengsaran Molière amargi kélangan lan penyakitipun sansaya parah.
Sanajan mekaten, piyambakipun nyerat karya sukses Les Fourberies de Scapin
(Scapin's Schemings) satunggaling farce lan komedi ing 5 babak. Karya
salajengipun, La Comtesse d'Escarbagnas dipunwastani minangka salah satunggal
karyanipun ingkang boten patos sukses. Les Femmes savantes (The Learned Ladies)
ing taun 1672 dados salah satunggaling adikarya Molière. Karya punika lair
saking kabusakipun pangginaan legal unsur musik ingteater, amargi Lully sampun
damel hak paten awit saking opera ing Prancis dados Molière kapeksa kondur
dhateng genre tradisionalipun. Karya punika sukses lan kalajengaken ing karya
pungkasanipun ingkang kathah dipunpuji déning tiyang sanès. Ing masa 14 taun
manggenipun ing Paris, Molière piyambakan nyerat 31 saking 85 pagelaran ingkang
dipunpéntasaken ing panggung sinambi ngatur kelompok téateripun.

Molière gerah TBC paru-paru, prakiraan penyakit kenging penyakit kasebut nalika
piyambakipun dipunpenjara amargi ngutang nalika tasih enèm. Salah satunggaling
prastawa inkang paling masyur ing pagesanganipun Molière punika wekdal ingkang
pungkasan ingkang lajeng dados legénda: piyambakipun boten séda ing panggung
nalika méntasaken Le Malade Imaginaire (The Hypochondriac). Piyambakipun dhawah
lajeng watuk lan pendarahan . Raja Louis XIV nyuwun supados piyambakipun Molière
ngaso ananging Molière tetep pengin ngrampungaken pagelaranipun, lajeng bibar
punika Molière dhawah malih lan pendarahan saéngga séda pinten jam salajengipun
ing griyanipun. Molière séda tanpa dipunparingi sakramen amargi kalih pendeta
nampik dugi lan ingkang kaping 3 telat. Konon, kala punika Molière ngagem busana
mawi werna ijo, lajeng medal mitos bilih werna ijo punika damel nasib ingkang
awon kanggé aktor .

Minangka satunggaling aktor, déning ukum ing masa punika piyambakipun boten
kénging dipunkubur ing pamakaman umum. Garwanipun Armande nyuwun marang Raja
Louis XIV supados pikantuk ngawontenaken upacara panguburan kanthi limrah ing
dalu. Raja sarujuk lan Molière dipunkubur ing wewengkon pamakaman ingkang
samekta kanggé bayi-bayi ingkang dèrèng dipunbabtis. Ing sapérangan cariyos
babagan sédanipun Molière, wonten langkung saking 800 tiyang ingkang dugi ing
pamakaman "rahasia" Molière.[butuh rujukan] Ing taun 1792 jasadipun ingkang
kantun dipunbeta ing muséum monumèn Prancis lan ing taun 1817 dipunpindhah
dhateng Le Père Lachaise Cemetery, Paris ing celakipun makam La Fontaine.

Sapérangan kritikus mastani Molière nyerat naskah dramanipun agé-agé lan boten
njagi gaya ingkang konsistèn. Para kritikus nedahaken tata basa lan
parumpamaanipun ingkang asring klèntu lan pangginaan tetembungan kanggé
njangkepi pacelathon.

Sanajan para pamikir konvensional, para pemimpin agama, lan para praktisi mèdis
ing zaman Molière ngritik karyanipun, pamikiran kasebut boten saèstu nutupi
kondhangipun ing kalangan umum. Dramawan lan kelompok sanès wiwit niru gaya
dramatisasi ing Inggris lan ing Prancis. Karya-karya Molière tansah pikantuk
tanggepan ingkang saé ing Inggris nalika abad kaping 18, ananging
karya-karyanipun boten patos dipuntampi ing Pranscis. Ananging nalika masa
Restorasi Prancis abad kaping 19, komèdi-komèdi Molière dados kondhang. Tiyang
mawi aliran Romantik remen marang Molière lan karyanipun amargi individualisme
boten umum ingkang wonten ing jeronipun. Cendekiawan abad kaping 20 tansah
kearik marang pérangan kados mekaten dhateng Molière lan karyanipun sarta tansah
nyinaoni bab-bab ingkang wonten gegayutan kalihan dramawan punika. Kathah
kritikus ingkang sapunika mindhah kawigatosanipun saking dampak filosofis,
religius, lan moral karya-karya komedi Molière dados studi ingkang langkung
obyèktif marang teknik komedinipun.

Molière dipunwastani minangka kréator komèdi modern Prancis. Kathah tembung
utawi ukara ingkang dipunginakaken wonten ing karya-karya Molière tasih
dipunginakaken wonten ing Basa Prancis sapunika :



https://jv.wikipedia.org/wiki/Mesozoikum

Mesozoikum (basa Yunani: μεσο, meso, "antara" lan ζωον, zoon, "kéwan" utawi
tegesipun "kéwan pertengahan") inggih punika salah satunggaling saking era
géologi ing eon Fanerozoikum. Mesozoikum inggih punika zaman gesang pertengahan
ingkang lumampah udakawis 140 yuta warsa. Zaman punika dipuntandhani kaliyan
tuwuhipun jinis reptil raseksa, kadosta dinosaurus ingkang panjangipun 12 m
kaliyan atlantasaurus ingkang panjangipun 30 m. Kejawi punika, jinis peksi lan
kéwan nyusoni ugi sampun ngrembaka ing zaman punika. Kahanan iklim lan cuaca ing
zaman mesozoikum sansaya dangu sansaya saé tinimbang zaman sadèrèngipun.

Mesozoikum dipuntandhani kaliyan kagiyatan tektonik, iklim, lan evolusi.
Bawana-bawana kanthi alon ngalami éwah-éwahan saking sami nyawiji setunggal
kaliyan setunggalipun dados kadosta kahanan sapunika. Éwah-éwahan punika
nuwuhaken spesiasi lan manéka werni pangembangan evolusi ingkang wigati
sanèsipun. Iklim anget ingkang kadadosan ing sadangunipun periode ugi nyepeng
peran wigati kanggé evolusi lan diversifikasi spesies kéwan énggal. Ing
pungkasanipun jaman punika, dhasar-dhasar pagesangan modern wiwit kawangun.
Mesozoikum kadadosan kirang langkung 180 yuta warsa dangunipun, antawisipun 251
ngantos 65 yuta warsa kepengker. Jaman mesozoikum dipunpérang dados tigang era,
inggih punika Trias, Jura, lan Kapur.

Ing jaman mesozoikum dipunprakirakaken wiwit gesang kéwan-kéwan amfibi kaliyan
reptil. Ukuran kéwan-kéwan punika ageng kadosta, dinosaurus, tyranosaurus, lan
sajinisipun. Dipunprakirakaken ugi, ing jaman punika dèrèng wonten tiyang
ingkang gesang amargu kahanan alam ingkang dèrèng saé, saéngga tiyang boten
saged tahan gesang ing jaman punika.

Mesozoikum kadadosan kirang langkung 180 yuta warsa dangunipun, antawisipun 251
ngantos 65 yuta warsa kepengker. Jaman mesozoikum dipunpérang dados tigang era,
inggih punika Trias, Jura, lan Kapur.

Zaman Trias lumampah wiwit 245 ngantos 208 yuta warsa kepengker. Nama Trias
dipunusulaken déning F. Von Albertu, salah satunggaling ahli géologi saking
Jerman. Nama Trias punika dipunpundhut saking parkembangan endapan Mesozoikum
ingkang wonten ing cekungan Jerman, ingkang salajengipun dipunanggep minangka
laladan tipe kanggé Sistem Trias'. Sanadyan wonten katrangan ingkang jangkep lan
kathah ingkang ngandhut fosil malah dipuntemokaken ing Amerika bagéyan kilèn,
Amerika bagéyan wétan, lan Kanada. Sistem Trias punika kapérang dados tigang
bagéyan, inggih punika Trias ngandhap, Trias tengah, lan Trias inggil.

Ing Indonésia bagéyan wétan ing jaman Trias kadadosan prastawa genang segara ing
bagéyan ngandhap ingkang padatanipun kawangun saking watu klastik ingkang wonten
butiran kasar. Antawisipun inggih punika breksi, konglomerat, watu pasir,
serpih, napai, lan gamping. Saking prekawis ingkang sami Fasies watu Trias ing
pulo-pulo Indonésia wétan punika saged dipunpundhut dudutan bilih pulo-pulo
kasebat sabotenipun kalebet ing setunggal lingkungan sedimentasi ingkang ngalami
pamudhunan utawi dipunwastani laladan pelamparan Geosiklin Banda. Geosiklin
Banda punika manjang tumuju arah barat daya ingkag salajengipun nyambung kaliyan
Geosiklin Westralia, déné ingkang tumuju arah kilèn nyambung kaliyan Geosinklin
Danau.

Zaman Jura lumampah wiwit 208 ngantos 145 yuta warsa kepengker. Nama Jura
sepisanan dipunangem ing taun 1799 déning A. von. Humboldt, salah satunggaling
ahli géologi saking Jerman. Panalitiyan kanthi intensif nalika punika
dipuntindakaken ing Inggris. Nama sistem punika dipunpundhut saking nama
Pegunungan Yura ingkang mbentang saking Perancis ngantos Swiss. Panggenan punika
ingkang salajengipun dipunginakaken minangka laladan tipe kangge sistem Jura.

Zaman Kapur lumampah wiwit 145 ngantos 65 yuta warsa kepengker. Ciri zaman kapur
inggih punika wontenipun satunggaling pengendapan susut segara - genang segara -
susut segara. Sadangunipun zaman kapur ngrembaka manéka jinis pagesangan.
Sawetawis minangka lelajenganipun saking zaman Jura, uga wonten pengembangan
pagesangan ingkang énggal.



https://jv.wikipedia.org/wiki/Mesin_uwab

Mesin uwab utawa mesin setum iku mesin sing migunakaké tenaga panas saka uwab
banyu panas (keluk utawa kukus) sing diowahi dadi energi mékanis. Mesin uwab
dipigunakaké jroning pompa, lokomotif lan kapal. Mesin uwab iki, utamané modèlé
James Watt, dadi salah siji piranti sing wigati sing miwiti Révolusi Industri.

Mesin uwab dijupuk saka basa Indonésia mesin uap. Nanging ing basa Jawa dhéwé
diarani mesin thok utawa mesin setum.

Mesin uwab iku dilakokaké sarana kekuwatan melaré kukus sing panas banget.
Pinangkané kukus iku saka ing wadhah wesi (ketel) sing sapérangané isi banyu.
Dadi panggonan ing dhuwuré banyu isi kukus banyu sing panasé upama nganti 150o
C., kakuwatan melaré 5 bar.

Gambar cedhak iki ya iku gambaré mesin uwab, bumbungan Z sing mawa klep n
nggandhèng kètèl karo silinder A. Lumebuné kukus menyang cilinder gèk ana ing
ngisoré, gèk ana ing ndhuwuré lantakan C giliran, ndadèkaké munggah mudhuné
lantakan mau. Bisané mangkono iku jalaran tutup léra-léré X sing ana ing
kothakan kukus K tansah mlaku léra-léré nutupi dalan kukus d lan e gentènan.

Yèn rodha XX diubengaké, tutup léra-léré munggah nutupi e, temahan kukus lumebu
menyang ing silinder metu d anjog ing sangisoring lantakan. Godhagan ing
sadhuwuré lantakan gandhèngé karo hawa ing njaba sarana dalan kukus e, godhagan
g sarta urung-urung r. Jalaran saka iku lantakan ketetel déning kakuwatan 1 bar.
Nanging sarèhning kekuwatané kukus andedel mandhuwur ana 5 bar, dadi lantakan
mau kadedel mandhuwur déning kekuwatan 4 bar (413,2 kg saben dM2). Nalika
lantakan mandhuwur, tutup léra-léré mudhun, e menga, dadi sambung karo kothakan
kukus, sarta godhagan ing sangisoring lantakan gandhèng karo g. Jalaran saka iku
lantakan mudhun manèh, sabanjuré kukus sing ana ing kono metu liwat d, g sarta r
). Nanging sarèhning nalikané lantakan iku mudhun, tutup léra-léré munggah
manèh, mulané lantakan iya banjur kadedel munggah manèh. Mangkono saterusé
genti-gentèn, ora lèrèn-lèrèn.

Garaning lantakan (Z) gandhèngé karo garan P mawa- athik-athikan, mangkono uga
gandhèngé P karo Q. Jalaran saka iku yèn lantakan munggah mudhun, Q mubeng,
mangkono uga incer (ngas) y sing gandhèng karo Q mau. Iya ubenging ince iki sing
digawé nglakokaé piranti liya-liyané.

Yèn lantakan C iku ana ing sadhuwur-duwuré, utawa ana ing saèndhèk-èndhèké, Z, P
lan Q banjur jejeg dadi sagaris; lantakan banjur mandheg jègrèg, ora bisa mudhun
utawa munggah, sarta dalan kukus d lan e karo-karoné kekutupan tutup léra-léré.
Kanggo nyingkiri menyang kadadéan mangkéné iki, banjur ana réka masang rodha
gedhé J ana ing incer IY sing diarani rodha panerus. Yèn mesin wus dilakokaké,
ubenging rodha iku mitulungi ubenging incer IY, ndadèkaké obahé tutup léra-léré,
sarta lantakan C; temahan kukus bisa lumebu menyang ing sangisoré lan ing
sadhuwuré lantakan. Dadi rodha panerus iku gawéné dianggo njaga supaya lakuné
mesin bisa terus ora grag-greg.

Munggah mudhuné tutup léra-léré iku diatur déning wesi bunder gèpèng r sing
diarani èksèntrik lan sing dunungé ana ing incer. Nanging sarèhning ing puseré
excentrik iku ora nunggal karo puseré incer, dadi ubengé banjur jumbal-jumbul
sarta gelangan wengkuné èksèntrik iya munggah mudhun. Mangkono manèh sarèhning
gelangan iku gandhèng karo s s, lan s s karo t, sarta t gandhèng karo tutup
léra-léré, dadi tutup léra-léré iya banjur milu munggah mudhun. A iku incer, B
èksèntrik lan C gelangan wengkuné èksèntrik. Ing gambar no. 1 dunungé èksèntrik
lan garan s ing sadhuwur-dhuwuré, ing gambar no. 3 ing saèndhèk-èndhèké.

Klèp n iku kanggo njaga kukus sing menyang kothakan kukus lan silinder. Klèp n
gandhèngé karo regulator utawa pangurus V déning kawat b. Jalaran saka
pitulungané rodha cilik loro (3 lan 4) sing nganggo unton-unton, pangurus iku
milu mubeng, angger inceré mubeng. Sangsaya sesret ubenging incer, ubenging
pangurus sangsaya nggranjret.

Nanging yèn ubenging pangurus iku kesesreten, gagang sing ana bolahé wesi megar,
temahan h ketarik mandhuwur, sarta kawat b kedudut mandhuwur, ndadèkaké rada
tumutupé klèp n. Jalaran saka iku kukus sing menyang ing kothakan kukus lan sing
sabanjuré lumebu menyang ing cilinder ora pati akèh, ndadèkaké rada aloning
lakuning mesin. Yèn kadadéan mangkéné, bolahé pangurus mudhun, klèp n dadi menga
amba, lakuné mesin dadi mundhak rikat.

Turbine iku wujudé saèmper rodha, pinggiré pating clengkuwek kekothakan. Pinggir
sing akekothakan iku disentor déning kukus sing mrononé metu ing bumbungan
sawatara kèhé, sing sumèlèhé miring. Sarèhning kekuwatan melaré kukus sing mrono
mau rosa banget, ubenging rodhané iya sesret banget.

Rodha iki mawa incer dawa sing puseré nunggal karo rodha mau. Dadi yèn rodhané
mubeng, inceré iya milu mubeng. Iya ubenging incer iki sing digawé nglakokaké
piranti liyané.



https://jv.wikipedia.org/wiki/Matius

Rasul Matius ya iku wong Kristen sing urip ing abad pisanan Masèhi lan kalebu
keduabelas murid Yesus, sing kecathet ana ing Perjanjian Baru ing Alkitab
Kristen. Bapaké jenengé Alfeus, lan Matius tau nyambut gawé dadi pangumpul pajeg
ing Kapernaum. Matius ana ing tulisan Kristen wiwitan, sing kalebu tiga Injil
Sinoptik. Matius dipercaya dadi penyusun utawa sumber utama saka Injil Matius,
salah sijiné saka papat Kitab Injil ing Alkitab.

Kalebu salah sijiné pangikut wiwitan lan rasul Yesus Kristus, Matius wiwitané
kecathet ing Injil Matius 9:9 lan Matius 10:3 sing kawentar tilarpemungut cukai
saka Kapernaum sing diundhang Yesus dadi Rolas Rasule Yesus dhéwé. Ing bagéyan
Alkitab liyané, Matius dilebokaké ing daftar Rolas Rasul, tanpa katrangan
apa-apa bab awaké Matius, ing Markus 3:18, Lukas 6:15 lan Kisah Para Rasul 1:13.
Dianggep padha karo Lewi, putra Alfeus, sing dicathet ing Injil Markus lan Injil
Lukas. Matius duwé tugas mungut cukai saka wong Yahudi kanggo raja Herodes
Antipas. Prastawa diundangé Matius dadi rasul karo Yesus wong Nazaret kacathet
ing 3 Injil. Miturut Perjanjian Baru, Matius dadi saksi bangkit lan munggahé
Yesus ing Swarga.

Matius fasih nganggo basa Aram lan Yunani. Sawisé diundhang dadi muridé Yesus,
Matius ngundang Yesus teka ing omahé saperlu pista. Ndeleng kahanan iku, para
ahli kitab lan wong Farisi ngritik Yesus bab gelem mangan bareng pemungut cukai
lan wong-wong dosa. Yesus njawab: “Aku teka dudu kanggo ngundang sing bener,
nanging wong sing dosa.”

Miturut tradisi Kristen, Matius ngabaraké Injil 15 tahun ing kalangan masyarakat
Yahudi ing Yudea, lan banjur keliling ing nagara liyané, kalebu Etiopia,
Makedonia, Pèrsi, lan Parthia. Gereja Katolik Roma lan Gereja Ortodoks sing duwé
tradisi yèn Matius mati syahid.

Kitab-kitab Injil sabenereéora nyantumaké jenengé panulisé , sacara tradisional,
Injil Matius dipercaya ditulis déning Matius dhéwé sing notabèné dadi pejabat
pamaréntah ing Kapernaum, propinsi Galilea sing duwé tugas mungut cukai.



https://jv.wikipedia.org/wiki/Masjid_Raya_Dha%C3%A9rah_Istim%C3%A9wa_Yogyakarta

Masjid Raya Daerah Istimewa Yogyakarta utawa asring kasebut Masjid Gedhé Kauman
dumunung ing kulon alun-alun lor kang sacara langsung nandakake sultan ya iku
pamimpin perang utawa panguasa pamaréntahan senapati ing ngalanga uga ndadekake
sayidin panatagama khalifatulah ing donya ing sakjroning pamimpin agaman
(panatagama) ing kasultanan.Masjid Gedhé Jogjakarta kagolong salah sijiné masjid
kang ora bisa dipisahake ing Kraton Ngayogyakarta Hadiningkrat khususon dumadeg
ing Sri Sultan Hamengku Bawana I Senopati ing Ngalogo Abdurrahman Sayidin
Panatagama Kalifatullah ing Ngayogyokarto. Masjid Gedhé dumadeg ing tanggal 29
Mei 1773 ( sakjroning prasasti : Dina Ahad Wage, 6 Robiul’akhir taun Alip,
sengkalan :“GAPURA TRUS WINAYANG JALMA” ( 1699 Jw.=1187 H=1773M). Tokoh kang
musuwur prakasai ya iku Sultan lan Kyai Penghulu Faqih Ibrahim Diponingrat

Masjid Gedhé Jogjakarta kagolong masjid kang paling tua dumadeg dèning Kerajaan
Islam Ngayogyokarto Hadiningrat utawa Kasultanan Jogjakarta. Masjid Gedhé madeg
sakwentar dèning Sri Sultan Hamengku Bawana I sakbanjuré mbagun kraton kang
anyar, lan dimupangatake kanggo asil saka rundingan (rembug) Giyanti ing tanggal
13 Februari 1755. Parundingan Giyanti ya iku rerembugan kang nduwèni asil
ngerampungake pamusuhan antarané Kerajaan Mataram asebab anané pamusuhan
Walanda, sahingga Krajaan Mataram dipecah dumadi loro ya iku Ngayogyakarta
Hadiningrat lan Surakarta Hadiningrat . Masjid kang dibangun ing mangsa Sri
Sultan Hamengkubuana I dèning arsitek K.Wiryakusuma.Masjid Agung Gedhé kauman
nduwèni penghulu kang kapisan ya iku Kyai Faqih Ibrahim Diponingrat.Sri Sultan
Hamengku Bawana I sakdurungé dumadi raja, Panjenengan kagolong umat muslim .Ing
peperangan gerilya lawean Walanda, panjenengané ngawe pos-pos kang strategis
kanggo pasukan lan dilengkapi anané Mushola.Masjid Agung Gedhé kauman madeg ing
taun 1773 M, Sri Sultan Hamengku Bawana I mebangun masjid kanthi jeneng
kapisanan Masjid Gedhé, sakbanjuré misuwur kanthi jeneng Masjid Agung, utawa
Masjid Besar, lan dipatenake kanthi jeneng Masjid Raya Daerah Istimewa
Yogyakarta.

Ing taun 1775 dumadeg Serambi Masjid Gedhé (ngadeg ing :Dina Kamis Kliwontanggal
20 Syawwal taun Jimawal, sinengkalan “ YITNA WINDU RESI TUNGGAL”= 1701 Jw. utawa
“TUNGGAL WINDU PANDITA RATU”= 1701 Jw.= 1189 H= 1775 M ). Serambi Masjid Gedhé
sakliyane dimupangatake kanggo salat uga dimupangatake kanggo “AL MAHKAMAH AL
KABIROH”,ya iku patemuan ing Alim Ulama, Pangajian Dakwah Islamiyah, Mahkamah
kanggo Pangadilan babagan agama , Nikah, Pegat, lan babagan pambagian warisan.
Uga dimupangatake kanggo paringatan dina-dina gedhé Agama Islam.

Masjid Gedhe, nduwèni kapangurusan kang dicekel ing Penghulu Kraton, lan
dibiyantu dèning Ketib, Modin,Merbot, lan Abdi Dalem Pamethakan , Abdi Dalem
Kaji Selusinan lan Abdi Dalem Barjamangah.Kapangurusan ing Masjid Gedhé kang
dumunung ana ing sakubenge tlatah Masjid kanthi jeneng kampung Pakauman (tlatah
para Kaum = Qoimmuddin = Panegak Agama ). Dumununé masjid ndadekake pusat
jama'ah lan dadi pusat pangajian serta pengadilan agama Islam ing Yogyakartata .



https://jv.wikipedia.org/wiki/Maria

Maria (Aram-Yahudi מרים Maryām "pait"; Basa Yunani Septuaginta Μαριαμ, Mariam,
Μαρια, Maria; Basa Arab: Maryam, مريم) iku ibuné Yesus lan tunangan Yusuf
jroning Kekristenan lan Islam.

Miturut sumber-sumber non-kanonik, wongtuwané asma Yoakim lan Hana. Sawijining
téori ngandhakaké yèn asma bapaké ya iku Heli, sing disebutaké jroning silsilah
miturut Lukas. Maria, sing wektu iku sawijining perawan, weruh saka malaikat
Gabriel, utusan Allah, yèn bakal ngandhut Yesus, anak saka Allah sing urip,
liwat mukjizat saka Roh Suci.

Amarga Lukas 1:48 ("wiwit saiki kabèh katurunan bakal nyebut aku bahagia"),
Maria akèh diagungaké ing kalangan wong Kristen, khususé ing lingkungan Gréja
Katulik Roma lan Gréja Ortodoks. Umat Muslim uga ngurmati Maria. Bidang teologi
Kristen sing magepokan disebut Mariologi. Pesta kelairan Maria dipèngeti ing
kalangan Gréja Ortodoks, Katulik Roma, lan Anglikan tanggal 8 September. Gréja
Ortodoks lan Katulik Roma uga nduwèni akèh dina perayaan liyané kanggo ngurmati
Maria.



https://jv.wikipedia.org/wiki/Mancing

Mancing ya iku kagiyatan kanggo nyekel iwak. Mancing uga kena dadi pagawéyan,
hobi, ulah raga kang manggon ing jaba ruangan utawa diarani outdoor, kagiyatan
ing pinggir telaga, segara, utawa kali lan tlatah banyu liyané. Mancing nduwèni
tujuwan supaya bisa ngéntukaké iwak nganggo piranti pancing. Mancing biyasané
nggunakaké alat kang diarani pancing. Pancing nduwèni mata pancing kanggo nyekel
iwak. Mata pancing manggon ing pucuk tali pancing, mata pancing dadi panggonan
kanggo nyèlèhaké umpan kang bakalé dipangan iwak. Ananging ing praktèké, asil
buron kang dipancing ora mung iwak ananging uga ana kagiyatan mancing kanggo
mancing kodhok, penyu, iwak, iwak nus, gurita lan iwak paus. Mancing iwak bisa
dibédakaké miturut asil pancingané.

Mancing kalebu salah siji tèknik kanggo nyekel iwak, saliyané mancing isih akèh
tèknik liyané kanggo nyekel utawa golèk iwak. Kayata nganggo jaring, jala,
nganggo setrum, nganggo bom iwak lan liya-liyané. Ananging cara nyekel iwak
nganggo pukat harimau, setrum lan racun biyasané dilarang nagara, awit cara mau,
bakal ngrusak karang lan iwak kang isih cilik kang uga mèlu mati.

Mancing kang tegesé nyekel iwak wis dikenal karo pradhaban manungsa wiwit jaman
biyèn kurang luwih 10.000 taun kapungkur. Iki kabuktén saka
paninggalan-paninggalan arkéologi ing goa-goa tuwa ing Éropah. Aktivitas mancing
wis ana wiwit jaman biyén awit ditemokaké balung-balung, mata pancing lan gambar
utawa lukisan ing gowa-gowa iku nalika jaman batu. Teknik nyekel iwak kang
werna-werna carane wiwit ana nalika jaman Neolithic kurang luwih 4.000 - 8.000
taun kepungkur banjur dikembangake teknik kang luwih modern kang isih digunakaké
nganti saiki. Semana uga carané ngolah iwak kang dipancing, saiki cara kayata
ngawétaké, nguyahi utawa kanthi cara pengasapan isih digunakaké.



https://jv.wikipedia.org/wiki/Madinah

Madinah IPA: /mɛˈdiːnə/ (Basa Arab: المدينة المنورة‎ IPA: [ælmæˈdiːnæl
muˈnɑwːɑrɑ] or المدينة IPA: [ælmæˈdiːnæ]; uga ditransliterasi dadi Basa
Inggris : Madinah; resminé al Madīnat al Munawwarah) iku kutha ing tlatah Hejaz,
Saudi Arabia bagéan kulon, lan minangka kutha krajan propinsi Al Madinah. Kutha
iki minangka kutha suci namer loro ing agama Islam, panggonan disarèkaké Nabi
Muhammad.

Padunung cacahé luwih saka 1,300,000 (taun 2006). Madinah asliné dikenal
minangka Yathrib, nanging banjur diowahi dadi Madīnat al-Nabī (مدينة ﺍﻟﻨﺒﻲ IPA:
[mæˈdiːnæt æˈnːæbiː] "kutha Nabi") utawa Al Madīnah al Munawwarah ("kutha sing
dipadhangi/diènthèngké" utawa "kutha suminar"). Madinah dumunung 338 kilometer
sisih lor Mekah lan kira-kira 193 km saka pasisir Segara Abang. Kutha iki
manggon ing tlatah sing paling subur ing tlatah Hejaz. Masjid Nabawi (Masjid
Nabi) ngadeg ing sisih wétan kutha lan sarupa karo masjid ing Mekah nanging
ukurané luwih cilik. Platarané mèh ana 152 m dawané, kanthi kubah lan telu
menaran kang éndah.

Makam Fatimah (putri Nabi Muhammad) lan Abu Bakar ( kalifah pisanan lan bapaké
Aisha sisihané Nabi Muhammad, lan Umar (Umar ibn Khattab), kalifah kaloro uga
dumunung ing kéné. Masjid Nabawi jamané Nabi Muhammad, wis tau kobong ping
pindho lan didandani.

Wonten ing Jaman saderengipun Islam ngrembaka, Kutha MAdinah kaaran Yastrib,
misuwur dados pusat perdagangan. salajengipun nalika Nabi Muhammad SAW hijrah
saking Mekkah, kutha punika dipun-gantos namanipun dados Madinah minangka Kutha
pusat perkembangan Islam ngantos dumugi Nabi Muhammad seda, lan dipun-sareaken
wonten ngrika. Salajengipun kutha punika dados pusat kekhalifan panerus Nabi
Muhammad. Wonten tiga kalifah ingkang marentah wonten ing Kutha punika, inggih
punika Abu Bakar , Umar Bin Khattab kaliyan Utsman bin Affan. Wonten ing masa
pamerintahanipun ALi bin Abi Thalib pamerintah dipunpindahaken dhateng Kufah
wonten irak, punika amargi wonten gejolak pulitik kapejahipun khalifah Utsman
kaliyan kaum pemberontak. Salajengipun nalika pamerintahanipun Ummayah,
pamerintahanipun dipunpindahaken dhateng Damaskus kaliyan nalika pamerintahan
dipuncepeng kaliyan Bani Abassiyah, pamerintahan dipunpindah dhateng Kutha
Baghdad.

Madinah dados pusat pendidikan Islam wiwit jaman Nabi Muhammad SAW. Ugi kathah
ulama-ulama kaliyan Cendekiawan Islam, tuladhanipun Imam Malik. Wonten Jami'ah
(Universitas) kaliyan Perguruan-perguruan tinggi sanesipun.



https://jv.wikipedia.org/wiki/Laler

Laler kalebu jinis srangga, sing asalé saka subordo Cyclorrapha ordo Diptera.
Sacara morfologi laler dibédakaké saka lemud (subordo Nematocera) adhedhasar
ukuran anténané; laler duwé anténa cendhèk, sauntara lemud duwé anténa dawa[1].
Laler umumé duwé sapasang swiwi asli sarta sapasang swiwi cilik sing
dipigunakaké kanggo njaga stabilitas nalika mabur.

Laler ngandelaké banget marang pandelengan kanggo lestari urip. Mata majemuk
laler kapérang saka éwonan lensa lan peka banget marang obahan. Sapérangan jinis
laler duwé pandelengan telung dhimènsi sing akurat. Sapérangan jinis laler liya,
tuladhané Ormia ochracea, duwé organ pangrungu sing canggih banget.

Loro jinis laler ya iku laler omah lan laler ijo paling lazim ing uripé
manungsa. Sing ukurané paling gedhé ya iku laler ijo. Loro-loroné mangan lan
urip ing saubenging manungsa, nularakaké rupa-rupa panyakit lan uripé kemproh
tur sarwo reget.

Laler biasa ngendhog ing uwoh-uwoh utawa bathang, lan anaké diarani sèt. Nanging
ing nagara-nagara landa, sèt wis akèh dianggo dadi obat, utamané kanggo ngobati
panyakit-panyakit saka bakteri amarga blatung mung mangan barang bathang waé.

^ Hidayat, P. (2005) Pengenalan ordo dan beberapa famili serta anggota
spesiesnya (format PDF, diakses 8 Maret 2006). Slide matakuliah Pengantar
Perlindungan Tanaman. Departemen Proteksi Tanaman, Institut Pertanian Bogor.



https://jv.wikipedia.org/wiki/Kodhok

Kodhok (basa Inggris: frog) lan bangkong (b. Inggris: toad) (anake disebut
percil) iku kéwan amfibi sing paling ditepungi wong ing Indonésia.Amphi kang
artiné rangkep loro lan Bios artiné urip utawa kéwan kang duwé balung mburi
(vertebrata) bisa uripé ana ing loro alam, saengga kodhok uga bisa
ngalamimetamorfosis ya iku semangsa urip ing banyu ngunakake kepet/ingsan.
Ambegan nganggo ingsan uga langi karo kepet buntuté. Ing mangsa diwasa kodhok
bisa ambegan karo paru-paru lan mlaku nganggo sikil ana ing lemah. Kulawarga
kéwan iki kagolong kodhok kang ora duwé buntut (anura) lang bangsa (apoda) uga
kagolong amfibi kang duwé buntut lan sikil ya iku kabèh kalebu ing suku
salamander (caudata/urodela). Bocah-bocah biasané seneng karo kodhok amarga
wanguné lucu, kerep mlumpat-mlumpat, ora tau nyokot lan ora mbebayani. Mung wong
diwasa sing kerep rumangsa jijik utawa wedi sing ora ana alasané marang kodhok.

Awaké kodhok cendhèk, lemu utawa kuru, gegeré rada wungkuk, sikilé papat lan ora
ana buntuté (anura: a ora, ura buntut). Kodhok umumé duwé kulit alus, lembab,
kanthi sikil mburi sing dawa. Suwaliké bangkong kulité kasar mawa bintil-bintil
nganti mbingkul-mbingkul, asring garing, lan sikil mburiné asring mung cendhak
waé, saéngga akèh-akèhé kurang pinter mlumpat adoh.

Presidén Perkumpulan Kebun Binatang se-Asia Tenggara (SEAZA) Drs Jansen
Manansang M.Sc nerangaké yèn kurang luwuh 10 èwu nganti 600 èwu spesies kodhok
punah. Kahanan iki mrelokaké rékomendasi kanggo anané upaya konsérvasi amphibia
ing Indonésia.

Indonésia nduwèni spesiés kodhok kang paling akèh ing Asia lan nomer loro
sadonya sawisé Brasil. Ananging spesies kodhok ing Indonésia uga akèh sing
punah.

Ana spesies kodhok kang wis angél ditemokaké, kayata kodhok sawah kang urip ing
sawah. Kodhok sawah akèh sing mati amarga akèh pari kang disemprot péstisida
saéngga kodhok padha keracunan lan ora gelem urip ing sawah.

Saliayané iku éfék pemanasan global kang marakaké inféksi jamur clyrid uga ing
méh kabéh tlatah ing donya uga ndadékaké satwa khususé amphibia dadi punah.

Panalitén Global Amphibian Assessment nerangaké yèn saka 5.918 spesies amphibi ,
35 spesies dipestéké punah, 1.896 spesies ing kondisi kang kritis lan 2604
spesies méh punah.

Ing Panama ditemokaké spésiés kodhok anyar. Ana rong spésiés anyar kang
ditemokaké. Kodhok kang sikilé ngglembung iki nduwèni jeneng ilmiah Pristimantis
educatoris. Para paneliti kang ketuané herpetologis saka University of Maryland,
Amerika Serikat Karen Lips nemokaké spésiés anyar iki ing El Cope, ya iku
sawijining laladan ing njeroné Taman Nasional Omar Torrijos, Panama. Kodhok iki
ukura awaké cilik banget. Dawane mung 0,8 nganti 1,6 inci utawa 2 nganti 4
centiméter. Werna matané gabungan antarané werna abang lan kuning rada oranyé.

Ana manéh spésiés anyar kang ditemokaké ing Cerro Piña, Propinsi Darien, Panama,
ya iku tapal wates Kolombia. Kodhok spesies anyar iki nduwèni jeneng ilmiah
Pristimantis adnus. Padha kaya kodhok kang ditemokaké sepisanan mau, kodhok iki
uga nduwèni ukuran awak kang cilik, dawané 0,8 inci utawa rong centimeter.
Kulité awerna ijo kanthi motif garis-garis klawu.

Saliyané iku ana uga spésiés-spésiés anyar kang ditemokaké nalika ékspédisi kang
dipimpin déning herpetologis saka Konservasi Internasional lan Ahli Ornitologi
saka Ecotropico Foundation ing pegunungan Kolombia laladan Tacarcuna Darien, ing
tapal wates Panama. Spésiés anyar iki kurang luwih ana 10 spesiés, kalebu kodhok
kang kulité ana eriné lan ana telu variétas kodhok kang kulité transparan kang
ditemokaké ing kawasan pegunungan ing Kolumbia.

Ing wektu kurang luwih 3 minggu, para ilmuwan ngidéntifikasi kira-kira 60
spésiés amfibi, 20 réptil lan 120 spésiés manuk kang jarang ditemokaké.

Saka 60 amfibi kang wis ditemokaké, ana spesies anyar kang bisa kagolongaké dadi
telung kelas ya iku Nymphargus, Cochranella, lan Centrolene. Kodhok beracun saka
famili Dendrobatidae (genus Colostethus, Ranitomeya, lan Anomaloglossus)ya iku
kodhok saka jinis Atelopus kang cacahe siji, lan kodhok saka spesies kodhok
hujan saka genus Pristimantis lan siji salamander jinis Bolitoglossa.

Para panaliti nemokaké yèn ana spesies kodhok kang awaké bisa murup. Spesies iki
trakhir ditemokaké ing India kurang luwih seabad kapungkur. Saka kahanan iki
bisa disimpulaké yèn kéwan iki bisa urip sajroné krisis global kang nyebabaké
akèh kéwan amfibi kang mati. Robin Moore, ahli ngenani kéwan amfibi ing
Conservation International, nerangaké yèn kéwan iki ulet lan bisa tahan karo
penyakit kang mbebayani. Panyebabé bisa amarga daya tahan génetiké utawa spesies
kang bisa murup iki pancén nduwèni baktéri kang bisa nglawan penyakit.

Ing India, katemokaké limang spesies kang nduwèni keragaman hayati Ghats Barat.
Tuladhané spesies Chalazodes Bubble-nest frog, kang bisa murup. Kamangka spesies
iki terakhir katemokaké ing taun pada 1874. SD Biju saka University of Delhi
nerangaké yèn kodhok iki urip ing sangisoré alang-alang nalika wayah awan.

Ing ngisor iki sapérangan jinis kodhok sing statusé kritis lan kaancam ing
Indonésia.



