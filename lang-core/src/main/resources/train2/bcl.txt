https://bcl.wikipedia.org/wiki/Leni_Robredo

Si Maria Leonor "Leni" Gerona Robredo (Abril 23, 1965) iyo an ika-14 asin
presenteng Bise Presidente kan Republika kan Filipinas. Siya nagin representante
kan Ika-3ng Distrito kan Camarines Sur sa Kamara de Representantes kan Filipinas
kan 2013 sagkod 2016. Siya sarong abogado, politiko asin an balo kan dating
sekretaryo kan Departamento kan Panlaog asin Lokal na Pamamahala na si Jesse
Robredo. Katakod siya sa Saligan, sarong grupo nin mga abogado sa nasyon na
nagtatabang sa mga parauma.

Si Robredo iyo an matua sa tulong akì kan retiradong huwes na si Antonio Gerona
asin Salvacion Sto. Tomas na retiradong paratukdô. Nag-adal siya nin elementarya
sagkod sekundarya sa Universidad de Sta. Isabel sa Syudad nin Naga mantang
nagtapos siya nin batsilyer sa ekonomiks sa Unibersidad kan Pilipinas kan 1986
dangan nagkua nin abogasiya sa Unibersidad kan Nueva Caceres kan 1992. Kan 1997,
nagkua asin nakapasar siya sa eksamen sa Bar. Nagkua man siya nin kurso sa Law
and Ethics: Making Moral Decisions sa Harvard na Unibersidad sa Estados Unidos.

Saiyang tinugdas an Lakas ng Kababaihan ng Naga asin nagin pamayo kan Naga City
Council for Women durante kan siya first lady kan Syudad nin Naga. Myembro man
siya kan Sentro ng Alternatibong Lingap Panligal, Federacion Internacionales de
Abogadas asin Bantay Familia.

Siring kan lolohon na si Apolonio Sto. Tomas, si Robredo nakapagsurat man sa
tataramon na Bikol. Kagsurat si Robredo nin mga giya sa pag-adal asin mga
pagpalis kaini sa Bikol siring kan Family Code Primer, Katarungang Pambarangay,
Labor Standards, Primer sa Naga City Ordinance No. 98-033 (Kaantabay sa
Kauswagan Ordinance) asin RA 9262: Ley Kontra sa Violencia sa Kababaihan asin sa
mga Aki.

Sarô si Robredo sa mga kandidato para magin huwes sa Regional Trial Court kan
Calabanga, Pili sa Camarines Sur o Syudad nin Ligao sa Albay alagad nagdesisyon
na igilid mùna an paglaog sa hudikatura.

Tinàwan onra si Robredo kan Volunteers Against Crime and Corruption (VACC)
bilang Most Outstanding Private Prosecutor kan 2009 Siring man, huli sa
marahayrahay na pagpadalagan kan Naga City Council for Women (NCCW) na saiyang
pinanginotan, nakua kan Syudad nin Naga an pagbisto asin premyo nilang Most
Gender Responsive Local Government Unit sa bilog na Filipinas gikan sa
Philippine Commision on Women (PCW).

Kan Agosto 2012, si Robredo nabalo asin kaiba niya an tulong aki, anas babae:
Jessica Marie "Aika", Janine Patricia asin Jillian Therese.

Kan taon 2007 iyo an inot na pagkakataon na nagdalagan sa politika bilang
alkalde kan Syudad nin Naga si Leni Robredo kan siya alokon ni Jesse Robredo sa
huring mga minuto kan pagpasa nin kandidatura. Ini huli sa antisipasyon kan
kasong diskwalipikasyon na isinàngat ni Jojo Villafuerte sa alkalde kaidto kan
eleksyon 2004 kun sain nadaog si Villafuerte.

Presenteng pamayo kan Partido Liberal sa Camarines Sur si Robredo asin
nagdalagan sa pagka-kongresista kan terser distrito kan probinsya laban sa agom
ni Luis Villafuerte kan Mayo 2013.Iprinoklamang ganador si Robredo sa ginibong
pirilian asin nakalamang nin labi sa 71,330ng boto sa pinakaharaning kandidato
na si Nelly Villafuerte. Siya an pinakainot na babaing representante kan terser
distrito kan Camarines Sur sa Kamara de Representantes kan Filipinas. Bàgo
kaini, inot siyang inalok na magkandidato pagkaalkalde kan Syudad nin Naga
tanganing ipadagos an napoonan kan saiyang agom.

Dakol na grupo an nagtulod saiya na magdalagan pagkasenador kan Filipinas kan
2016 alagad nagin bukas siya sa posibilidad na magkandidato para Bise Presidente
kun sain sarô an saiyang pangaran sa nagluwas sa survey.

Petsa 5 nin Oktobre 2015 kan ihinayag ni Robredo na siya minadalagan bilang Bise
Presidente kan Filipinas sa lindong kan Partido Liberal kaiba si Mar Roxas
bilang kandidato bilang Presidente. Nakaguno siya nin 14,418,817 boto o 35.11
porsyento kan kagabsan na boto asin dinaog si Senador Bongbong Marcos nin
263,473 boto.



https://bcl.wikipedia.org/wiki/Sarung_Banggi

An Sarong Banggi sarong kansyon Bikolnon na pigsurat ni Potenciano V. Gregorio
Sr. kan Sto. Domingo, Albay kan 1897 pero an iba totoo (arog ki Merito B.
Espinas) nakikiasusangan, tinokda' sana daa ini kan taon 1910.

Huli sa paglakop kan kantang ini sa bilog na Kabikolan, may nadugang na mga
parte asin mga tataramon na dai segurado kun an mga ini tunay na kabtang pa kan
orihinal na komposisyon ni Potenciano Gregorio, Sr.. Arog kan ika-duwang
bersyon, an sa hurihan may nagdududa na katakin ini sa orihinal na kinompos
niya. Siring man, an ika-3ng bersyon dai aram nanggad kun an ika-3ng parte
katakin sa orihinal na tokda' ni Gregorio, Sr.

Igwa, alagad, si Merito B. Espinas na pinagrekord na saro pang bersyon kan
Sarung Banggi. Ini nagluwas sa saiyang artikulo sa Bikolana (1979) na marereparo
medyo may kaibahan sa tolong enot na bersyon. Idinoon niya nanggad na an
ikatolong parte talagang tunay na kabtang kan orihinal. Ini an sinurat niya
manongod sa bagay na ini:

"The third part, which not a few presume to be a new addition, is acutally a
portion of the original. This was confirmed by Angeles Balasta Echaiuce (b.
1901) of Libog, Albay, the one one time "segundo maestro" in the band of
Potenciano B. Gregorio, Sr., the composer of Sarung Banggi, and by Gerardo Mira
Salazar (b. 1892) of Tiwi, Albay, a colleague of the late composer in the
Philippine Constabulary Band."

"An ikatolong parte, na an dakul naghuhuna bagong idinugang, sa totoo lang
katakin kan orihinal. Ini pinatunayan ni Angeles Balasta Echaiuce (namundag-
1901) kan Libog, Albay, an nagin segundo maestro sa banda ni Potenciano B.
Gregorio, Sr., an kompositor kan Sarung Banggi, asin ni Gerardo Mira Salazar
(namundag- 1892) kan Tiwi, Albay, kaibahan kan si dainang kompositor sa
Philippine Constabulary Band."

Kanogon ta natomtom an gabos na kopya kan mga komposisyon ni Potenciano
Gregorio, Sr.. kan masulo' (1961) an enterong Li'bog, Albay (Sto. Domingo na
ngonyan) asin nakadamay an gurangan nang harong ninda.

An daing-kagadanan na Sarong Banggi nabantog na sa luwas mala ta ini an pambukas
na kanta sa pagtiripon kan Nasyon Unido Asambliya Heneral kan Hunyo 1950 duman
sa Nweba York, Estados Unidos. Sarong Filipino, si Hen.Carlos Romulo iyo kaidto
Pamayo kan nasabing Pagtiripon kan mga iba-ibang nasyon.



https://bcl.wikipedia.org/wiki/Henry_Sy

Si Henry Sy (Tsino: 施至成; pinyin: Shī Zhìchéng; namundag, Desyembre 25, 1924)
sarong Tsino-Filipinong negosyante asin siya an kagtogdas kan SM Group, asin
chairman kan SM Prime Holdings, an pinakadakulang operador nin mga shopping mall
sa Filipinas.

Siya nagkamit kan degree sa Associate of Arts, Commercial Studies sa Far Eastern
University kan 1950.

Nagpoon si Sy sa pagkaag nin sarong sadit na tindahan nin sapatos sa Quiapo kan
1946, asta duminakula asin ngonyan igwa na siyang 41 mall sa bilog na Filipinas.

Si Henry Sy, Sr. (Tsino: 施至成; pinyin: Shī ZhìChéng) binibistong "Retail King"
kan Filipinas, iyo na an pinakamayaman sa Filipinas, na may yaman na $3,7 milyon
kan 2007 maski sa tahaw nin krisis sa kinaban. An lista kan Forbes magasin sa
40ng pinakamayaman na Filipino, nagbuyagyag na an pamilya Sy may net worth na
$7.2 bilyon asin kun saen dati siya segunda sana ki Lucio Tan. Kan 2008, siya an
ika-843 na pinakamayaman sa bilog na kinaban.

An pagpalakop ni Henry Sy, Sr. kan saiyang negosyo nakaolanto pa sa ibang parte
kan kinaban. Mala ta may tolong SM shopping mall na sa Tsina: SM North Xiamen,
SM South Xiamen asin an SM Chuan kun saen ini nakamogtak sa Chengdu City
province na an populasyon 70 milyon katawo. Igwa naman binuksan na SM supermall
sa Guam.



https://bcl.wikipedia.org/wiki/Syudad_nin_Naga

An Syudad nin Naga (Ingles: City of Naga; Filipino: Lungsod ng Naga) sarong
primera klaseng syudad kan Filipinas. Namumugtak ini sa Rehiyon Bikol sa
sur-sulnopan na puro kan isla nin Luzon. Nasa 377 km sa sur-sulnopan ini kan
syudad kan Manila asin 380 km sa norte-subangan kan syudad kan Cebu sa Visayas.

Kun itatampad an sakop kan syudad sa ibang mga syudad kan rehiyon, bakong
mahiwas an sukol nin kadagaan kaini. Sa pitong syudad igdi sa Bicol, an Naga iyo
an pinakasadit, na igwa sanang hiwas na 8,480 ektarya. Huli kaiyan ini an
pinakasoròsoan (densely populated) na syudad sa rehiyon. Segun sa sensus kan
2010, igwang 174,931 na katawong naka-istar digdi. Bisto sa apod na "Heart of
Bicol" (Bikol: Puso kan Bikol), asin siring man, binabansagan ining "An Maogmang
Lugar". Ini an solamenteng independienteng syudad asin an sentro kan edukasyon
sagkod Simbahan na Katoliko sa rehiyon. An mga residente digdi inaapod na
Nagueños. Inaapod man ang Naga na Queen City of Bicol.

An syudad an sentro kan Metro Naga, an lugar na komponido kan 12 banwaan asin
syudad nin Naga na marikas an pag-uswag na kabali sa Metro Naga Development
Council. Komponido kan mga banwaan sa Segundo Distrito kan Camarines Sur, apwera
kan Canaman, asin mga banwaan sa tolong distrito kan provinsiya nin Camarines
Sur na harani sa siyudad nin Naga sakop kan MNDC.

Dating kabesera kan Camarines Sur an syudad nin Naga, alagad sa Akta Republika
Nu. 1336, na nagin ley kan Hunyo 8, 1955, naribayan ini kan banwaan nin Pili.

Si John Bongat, sarong abogado, an presenteng alkalde kan syudad nin Naga.
Saiyang sinalidahan si Jesse Robredo kan taon 2010.

An total na hiwas kan kadagaan kan syudad na ini 8,448 na ektarya o 84.48
kilometro kwadrado, bagay na an syudad nin Naga iyo an pinakasadit na syudad sa
pitong syudad kan Ronang Bicol. Sa total na ini, 75% ginagamit sa agrikultura,
13% para sa residensya, 7% okupado nin kadlagan asin mga parke, 2% gamit
komersyal, 2% gamit kan gobyerno para sa mga edipisyo, asin 1.2% para sa ibang
pang katuyohan.

Kan Mayo 1, 2009 lang tigbukasan sa publiko an kakatugdok lang na SM City Naga
na sarong mall. Ini kagsadiri ni Henry Sy, sarong negosyante na iyo man an may
sadiri nin gabos na SM Malls sa bilog na nasyon.

An syudad nin Naga iyo an sentro kan edukasyon sa Bikol nin huli sa dakol na
institusyon nin halangkaw na pagkanood digdi. Kabali an: Ateneo de Naga na
Unibersidad na pinapadalagan kan mga Heswita; Unibersidad kan Nueva Caceres
(dating Nueva Caceres an apod sa syudad kan pananhon nin mga Kastila) na
panginot na unibersidad sa taon nin pagkamukna asin bilang kan estudyante;
sagkod Universidad de Sta. Isabel na pinapadalagan kan mga madre kan Daughters
of Charity asin an pinakágurang na eskwelahan na normal para sa mga babae sa
Harayong Subangan.

An posibleng ikaapat na unibersidad kan siyudad an Kolehiyong Fundasyon nin Naga
na pangenot na eskwelahan nin Kriminolohiya sa rehiyon.

An pangaran daa kan Naga hale sa pagdangog nin sarong konkistador na Kastila, si
Juan de Salcedo sa ngaran kan sarong kahoy na pigaapud na naga kaidtong mga
Bikolano. Midbid an kahoy na ini sa ngaran na narra sa tataramon na Tagalog asin
Bisaya. Alagad, an ibang mga Bikolanong historyador arog ki Danilo Gerona
nagtutubod na an taramon na naga naggikan sa taramon na naga na nagtotomoy sa
sarong lahing kapu'ngalan na Monggol na ngonyan iyo an ginikanan kan mga
katawohan nageerok sa Assam, Meghalalya, Tripiera, Mizoran, Maripur, Arunachal,
Pradesh, Burma, Bangladesh, Bhutan, Sikkim, Nepal asin Tibet. Susog man saiya,
an paragilid kan duwang salog kan Bikol asin Naga haloy nang eneerokan poon pa
kan 900 A.D. siring sa maririraw sa mga parasâ-pasang artifaks na nagkahoronggad
sa paralibot kaini. Sabi pa niya, an taramon na naga lakop man sa mga lengguwahe
kan Batak kan Sumatra asin man kan mga Dayak kan Borneo na an pakahulogan sarong
irago (serpente)/dragon. Nasambit pa niya na an mga lunadang pandagat kan mga
antigong Tagalog asin Pampango na may nakakaag nin garo halas/dragon na payo sa
dulong (prowa) kan mga lunadan na inaapod nindang naga.

Dapit kaini, na an "naga" sinapi' talaga sa pangaran na naga na boot sabihon
irago/halas o dragon, na bakong gikan sa pangaran kan kahoy na narra o sa layas
na itik na nagâ, iyo man ini an tinotolod na teoriya kan iba pang mga parasurat
arog ki Antonio H. Aragon.

Sa enotang wala kaini iyo an Chili Peppers, sarong inom-inoman asin binibistong
nagpuon na nagkaag nin siring na negosyo sa tinampong ini. Sarong bagong tugdok
iyo an Westpark Avenue kun saen nakakaag an Tokyo Tokyo!, an Dennis Grill,
KopiRoti, Bacolod Inasal, asin iba pa. Yaon man naglugar sa tinampong ini an Red
Platter, sarong may 'ambiance na restaurant pan-pamilya. An sunod iyo an Coco
Leaf(restaurant), Club M8 (discohan), Coffee Beans (kapihan), Molino Grill
(resto bar), Gusthaff Restaurant (kakanan nagseserbing mga pagkakang Aleman),
Bistro Roberto (resto bar asin may banda), Ilaw sa Dahon (resto, inuman),
Kambingan (inuman, kakanan, bantog sa sisig), Bob Marlin (kakanan/inuman).



https://bcl.wikipedia.org/wiki/Kristian_Cordero

Si Kristian Sendon Cordero (kamundagan: 23 Abril 1983) sarong kagubay na
Bikolanong parasurat direktor nin pelikula asin premiado kan Premio Tomas
Arejola para sa Literaturang Bikolnon sa kategoryang Rawitdawit kan 2004.
Kagsurat siya nin nagkapirang mga libro kan saiyang mga panurat na rawitdawit.
Direktor asin kagsurat siya kan pelikulang Angustia (2013).

Sarô siya sa mga nagin panelista asin tagapadalagan kan Juliana Arejola-Fajardo
Workshop sa Pagsurat-Bikol. Bàgo kaini, siya nagin partisipante sa Ika-42 na
University of the Philippines National Creative Writing Workshop na ginibo kan
2003 sa Syudad nin Baguio.

Nagtutukdô si Cordero nin Humanidades sa Ateneo de Naga na Unibersidad. Naging
kaapil man siya kan Kabulig Bikol Writer's Association. Sarô siya sa mga
kagmuknâ kan organisasyon pangkultura na Sumaro Bikolnon asin kan grupo nin mga
parakurit na Burikbutikan Artists Collective. Nagtutukaw siya ngunyan bilang
myembro kan hunta nin direktor kan Philippine PEN International.



https://bcl.wikipedia.org/wiki/Casimiro_Perfecto

Si Casimiro Ferrer Perfecto (Marso 4, 1891 - 20 Enero 1953) saróng Bikolanong
parasurat, peryodista, asín an kagmuknâ kan Sanghiran nin Bikol. Saróng tagamána
ni Mariano Perfecto, pagsasadíri asín tagapamahálà siyá kan Libreria y Imprenta
Mariana sa Naga, Camarines (Ciudad nin Naga), asín man kan Libreria y Imprenta
La Panayana sa Mandurriao, Iloilo. Siring man siyá an nagtogdás kan Almanaque
Calendariong Bicol kan taon 1921 na iyó an bersyon sa Bikol kan si Almanaque la
Panayana.

Kan pinagbílog ni Presidente Manuel Quezon an National Language Institute siyá
an nanombrahan na magrepresentar kan Bikol sa pagpandáy kan lenggwahe nasyunal.

Napangagóm ni Perfecto si Nicolasa Ponte Perfecto asín igwá sindá nin limáng
aki: an matuáng si Angustia na nagpaagóm ki Francisco Celebrado, Concejo na
nagpaagóm ki Gabriel Prieto, Monserrat na nagpaagóm ki Luis Salgado, Salvador na
naagóm an saróng nagngangáran Josefina, asín an pinakangohód iyó si Milagros
(nagadan: Sept. 30, 2010) na nagpaagóm man kan saróng Sanchez, na ngonyan (2000)
yaon nakaestar sa Mandurriao, Iloilo kairiba an saiyang mga aki asin mga apoon.

Sarô sa matimbáng na isinúrat niyá asín nagin toltólan kan mga historyador
ngonyán iyó an artikulong Mga Pagkagiromdom ninsi Aldaw na Tigdorolagan Digdi sa
Naga. Ipinalagdâ iní sa Sanghiran nin Bikol kan 1927. Digdí madetalye niyáng
ipinagladáwan an mangirhát na pangyári kan mag-alsa an duwáng kabò sa Gwardya
Sibil na sindá Felix Plazo asín Elias Angeles. Pina-istorya niyá digdí an saróng
empleyado sa Imprenta nindá na nakasaksíng gayó, kaibá an saíyang mga pagmasíd,
kan si mga nangyáring purutókan asín baradílan sa haraníng tongód kan
paimprentahan. Iní huli ta pirá sanáng dupá an rayô kan paimprentahan sa
Simbahan nin San Francisco, kun saen dumán nagpaíli si mga Kastila.

Dakól pa siyáng isinúrat na regular na nagruluwás sa Sanghiran kan iní piráng
taón na napalagdâ kan saíyang paimprentahan. Alágad an paimprentahan niyá
nadámay sa natomtóm kan tuyong binomba kan mga Amerikano an Palasyo Arsobispado
nin Caceres‎ huli sa paghunà na ginagámit iníng pailíhan kan mga soldados na
Hapon. Totoo, binuhay pa niya an saiyang negosyo na an pigdara nang pangaran,
Imprenta, Libreria y Encuadernacion de Casimiro F. Perfecto pakatapos kan gera,
alagad pagkahaloyhaloy kaidto naghubo na siya sa Mandurriao, Iloilo.



https://bcl.wikipedia.org/wiki/Vocabulario_de_la_Lengua_Bicol

An Vocabulario de la lengua Bicol sarong bokabularyo kan tataramon na Bikol na
tinipon ni Marcos de Lisboa kan siya nadestino sa Rehiyon Bikol, Filipinas.

Si Lisboa yaon sa Bikol poon 1602 abot 1616: sa Oas, Polangui asin sa Nueva
Caceres. Sa kag-apat (14) na taon na pinagpirmi nya sa rehiyon (ta an duwa kaini
sa Dilao), an siyam na taon yaon siya igdi sa Naga nakatoka. An duwang taon sa
periodong ini siya nagtukaw komo vicario provincial sa apostolica provincia de
San Gregorio.

Sa lawig kan pag-erok sa Oas, Polangui asin Naga nabilog ni Lisboa an
Vocabulario na nakatalâ an labing sampulong ribong mga katagâ kan tataramon na
Bikol o an sabi ni Maria Lilia Realubit nag-abot 10,495 na katagâ
(Bikol-Español) sa 417 na pahina sa sukol nin papel na 22" x 33" asin igwa man
5,588 na katagâ sa seksyon Espanyol (Español-Bicol) sa 103 na pahina. Ini an
ika-2ng edisyon kan taon 1865 na ipinagboot ni Francisco Gainza (1818-1879),
Obispo kan Nueva Caceres. Ini pinaimprenta sa Establecimiento tipografico del
Colegio de Santo Tomas, duman sa Manila.

Alagad, an inot na edisyon na nagluwas kan 1754 may 764 na pahina,
Bicol-Espanol, asin 160 pahina, Espanol-Bicol. Sinasabi na kan mga panahon na
idto nasaray an sarong kopya sa biblioteca kan kumbento kan San Francisco sa
Manila sa pag'aataman ni Fray Pablo Rojo. Ini naimprenta sa kumbento kan Nuestra
Senora de Loreto en el pueblo de Sampaloc. Dai man gayod masabi na mas dakul an
entri sa 1754 na edisyon ta sarong taytay sana an pagkaag kan mga kataga sa
lambang dahon manta an 1865 na edisyon ginibo nang duwang taytay. An 1754
edisyon bakong malinaw an paka-imprenta, sarami' asin purak an tinta, an letra
's' napopormang garo letra ' f '. Laen pa kiyan, an ibang mga kataga' nasusurat
pa sa lumang ispeling.

Sosog ki Maria Lilia Realubit, dakol na mga katagâ na tinàwan kahulogan ni
Lisboa sa paaging figurativo siring sa tolo niyang tinaong halimbawa. An
katagang sibagat tinawan kahulogan na siring:

Para sa katagang abucay, na ini sarong dakulang puting gamgam, pwedeng itaram
na:

Mantang an apos na man daa, na iyo an sulong parte nin kahoy, kandila o
sigarilyo sinabi ni Lisboa na pwedeng siring itaram, "Naapos na baga si pagca
guinoo niya" na boot sabihon nawara na an saiyang pagkarespetable.

An Vocabulariong ini dakulon pinagtala' na mga pangaran kan mga antigong paroy
na tinatanom kan mga taga-Ibalong na masasabing puho'(extinct) na ngonyan an
kadaklan, mga manlaen-laen na pandagat na sasakyan, *mga praktis asin mga
termino sa pagbubulawan asin sa pagdudulang (pagmina), mga termino nin mga tela
asin mga gamit sa paghahabol, mga termino sa pagrelasyon sa kadugo asin sa ibang
tawo, manlaen-laen na taramon sa pagsasakay sa dagat, mga sira sa dagat asin
iba-ibang hayop, mga paliyon asin termino sa mitolohiya nin gugurang, asin
dakulon mga klaseng kahoy asin tinanom na garo marayo na ngani ngonyan.

Igdi sa Vocabulario niya masisirip kun ano-anong paroy halimbawa an pigtataranom
kan mga gugurang. Haros sinaro-saro ni Lisboa an mga ini, siring na sinasabi
niya lambang saro na "un genero de arroz asi llamado" na mabanggit ta magkapira
igdi: malictay, guimpad, tinoon, tinogos, maloon, tinoma, tangong, hinipon,
dongdong, hangbas, cabong,batangon, binachao, barawa, dala,. dalosamat, daras,
dibaclon, boracnaga, cadosog, lagoti,. cocondato, guinapas, carangcang, manloay,
manocnon, manonglay, paraya, sumagyad, sablay, bulao, yumocyoc, tipocol',
dinamulag, banglag.

Sarô pang reparo sa Vocabulario niya iyo na dakulon pang mga katagang Bikol an
ikinaag niyang pakahulogan sa mga terminong Kastila na dai niya man ikinaag na
mayor na entri. Halimbawa kaini iyo an cataga (word, palabra); amoc-amoc (pinong
alon); tocda (imbensyon, mukna'); pasib (premio, award); habla (pagsumbong sa
korte). Makukua sana ini sa porsyon kan Espanol-Bikol alagad komo entri sa mga
pahinang Bicol-Espanol, mayo sinda nakatala'.

An Vocabulario ni Lisboa, sarô pa, nagtaong gayong panandaan na an mga gugurang
na Bikolnon maray magberso o magtokda nin mga literaryong komposisyon.
Pinagtandaan ni Lisboa an mga pang-rawitdawit na mga tataramon, na saiyang
minamarkahan sa mga siring na panaram: sirve solo para sus composiciones o
coplas. Gamit sana daa sa pagberso o pagrawitdawit nin mga taramon.

Mga halimbawa kaini iyo an mga minasunod: honognan/bonsale (harong), muraca
(aki), tabonton (halat), tigamba (tokad), bantiris (gapo), irabong (abay),
yrago(serpiente), siguin (arahit), orogan (langit), bontooan (bukid).

Inot na kakulangan iyo an mayong toltol na "padoon" sa pagsayod kan mga
tataramon kun baga ini pahuros, pa-ogdo' o nataong doon sa enotan na silaba.
Halimbawa, dai maaraman kun an entri niyang cuyog boot sabihon idtong sira o
magsunod sa ibinoboot. An ortograpiya pang ginamit si sa Kastilang paagi, kaya
an rawitdawit nakasurat rauitdauit, an dangog, nakasurat dagnog na may kurit sa
itaas kan "gn", an orog-orog (komposisyon literaryo, berso), nakasurat orogorog.

Nadestino si Lisboa sa Oas, Polangui, Albay sagkod Nabua na igwang medyo
naiibang mga tataramon sa Nueva Caceres kun sain tinataram an tataramon na Bikol
Naga.

Alagad, isinurat ni Jaime T. Malanyaon sa libro niyang Istorya kan Kabikolan (p.
507): "Si Lisboa nangagin padi sa Oas, Polangui asin Nabua kaya an mga Bikol na
tataramon hale sa [R]inconada". Si Malanyaon isinurat an Tambobong Nin Mga
Piniling Tataramon sa Bikol (1990) asin pinagtàwan doon niya digdi an paggamit
kan Bikol Naga. Siring ni Malanyaon na taga-Calabanga, Camarines Sur,
pinag-adalan man ni Malcolm Mintz nin husto an lenggwaheng Bikol asin guminibo
siya nin haros sangkap na diksyunaryo kan Bikol na nagguno pa ngani sa trabaho
ni Lisboa. Alagad, masasabi na si Malanyaon salto nanggad sa saiyang pahamraw na
komento huli ta mayo siyang hararom na oportunidad sa pag'adal kan obra ni
Lisboa ta haros maipo makaboklit kan orihinal na kopya kaini kan panahon niya
asin mayo pang internet na kun saen maaadalan on-line an trabaho ni Lisboa.

Kun maanan na marhay an Vocabulario ni Lisboa maririsa na nagkukua siyang mga
tataramon bakô sa Rinconada kundi sa paralibot kan Naga. Ginamit niya an
tataramon na Bikol siring man nasasambit niya parati sa mga ehemplo an Canaman,
Quipayo, Naga, Paniquian (Panicauson), Milauod (Milaor), Minalabag (Minalabac),
asin Ysarog pero dai lamang matumoyan an mga lugar sa Oas, Polangui o Nabua.
Nabanggit an Albay asin Camalig huli sa bulkan Mayon asin an Buhi huli sa
tabyos.

Ikaduwa, an mga ehemplong panhinulay na ginagamit iyo an SI arog kan "si manok,
si bagas..." siring sa mababasa sa pahina 223, 300, 303, 396, 399. Sarong
halimbawa: Ta dao ta nalignauan mo si togon co saymo?, bagay na an Rinconada an
gamit sana SO/SU.

Ipinalagdâ an ikaduwang edisyon kaini kan 1865 ni Francisco Gainza sa
paimprentahan kan Unibersidad kan Santo Tomas. Alagad, an sarong risa kadugangan
sa bàgong edisyon iyo an mga dugang na bokabularyo na bakong gikan sa orihinal
na kaggibo kan diksyunaryo.

Sarong ehemplo iyo an pagkaag kan panhinulay duman sa bokabulayryong "Bognag"
(bungag),"Hay una de estalcalitas en el monte Colapnitan visitada por europeos
en 1860 y 61." Si Lisboa dai man masasambitan an pagbisita ni Feodor Jagor sa
lungib Kolapnitan duman sa Libmanan huli ta an pangyayaring ini mga 200 na taon
nang naglihis sa panahon niya.

Vocabulario de la Lengua Bicol. Marcos de Lisboa, Manila. 1865. Mga kopya kaini
makukua sa Museo Conciliar de Nueva Caceres (sa Seminario), sa Museo kan
University of Nueva Caceres asin sa University of Sto. Tomas.



https://bcl.wikipedia.org/wiki/Moai

An mga Moai o Mo‘ai, (sayodon, mo-ay) mga monolitikong pigura nin mga tawo-tawo
gibo sa gapong bulkan na pigsinsil kan mga Rapa Nui, tubong taga-erok sa Islang
Easter sa may bandang subangan kan Polynesia, sa pag'ultan kan mga taon AD
1100-1500. Haros kabanga kan mga pigura namugtak sa Rano Raraku, an mayor na
honggadan kan mga gapong bulkan para sa paggibo kaini. Ginatos kaini alagad
pigharakot asin pinatindog sa mga gapong plataporma {apod igdi, ahu) sa palibot
na perimetro kan isla. Kadaklan kan mga moai igwang mga payóng labi kadakula
kumpara sa tamanyo kan mga pigura. Sinasabi an mga moai daa representasyon
(aringa ora) kan saindang dini-diyos na mga kaapo-apoi. An mga estatuwa
nakaturohok pairaya sa kadagaan kan isla alagad dakul kaini purokan na resulta
kan diringkilan kan mga tribu-tribu.

Si pagtransportar kan 887 estatuwa dakula nanggad na kaginibohan asin bakong
suba-subang pighonglonan kan mga nagsinsil kaining mga taga-isla. An
pinakahalangkaw na moai, apod Paro, haros naglalampyagaw na 10 metro (33 pye),
may tagom na 82 na tonelada. An pinakamagabat, mas haro-hababa asin mas
harohalakbang na moai yaon sa Ahu Tongariki, nagtitimbang 86 na tonelada.



https://bcl.wikipedia.org/wiki/Ehipto

pto (Arabe: مصر, Ehiptong Arabe: [mɑsˤɾ] ; Coptic: Ⲭⲏⲙⲓ, Kīmi ; Sahidic Coptic:
ⲕⲏⲙⲉ, Kēme), opisyalmente Republikang Arabo nin Ehipto, Arabe:جمهوريّة مصر
العربيّة, sarong nasyon na namomogtak haros sa Aprikang Amnayan, kun saen an
Peninsulang Sinai nagigin dagang tulay pasiring sa Sur-solnopan nin Asya. An
Ehiptio sarong transkontinental na nasyon, asin mayor na poder sa Aprika, sa
Mediterraneong Basin, sa Tangang Subangan asin sa Moslem na kinaban. An hiwas
niya naglalaklak nin 1,010,000 kilometro kwadrado (390,000 sq mi), an Ehipto
kadolon an Dagat Mediteraneo sa amnayan, an Gaza Strip asin Israel sa
norte-subangan, an Pulang Dagat sa subangan, asin Sudan sa habagatan asin an
Libya sa solnopan.

An Ehipto saro sa pinakamatawong nasyon sa Aprika asin Tangang Subangan. An
dakulang mayoriya kan sobrang 81 milyon katawo igdi nag'eerok harani sa mga
pampang kan Salog Nilo, sa hiwas niyang mga 40,000 kilometro kwadrado (15,000 m
kw.), kun saen an dagang mga pwedeng tanoman makukua. An dakulang kahiwasan kan
Disiertong Sahara purakputak sana an populasyon. Mga kabanga kan residente kan
Ehipto nag'eestar sa mga urban na lugar, asin kadaklan ngane kaini yaon sa mga
dusok na sentro kan kadakulaan nin Cairo, Alexandria asin sa iba pang mga syudad
sa Deltang Nilo.

Kan 2011, an Ehipto nagsapo' nin makuring rebolusyon, asin ini nagresulta sa
pagkapatalsik sa pwesto ni Presidente Hosni Mubarak na kasi 30 anyos nagtukaw sa
poder. Kan Hunyo 24, 2012, pakalihis nin pagkapot poder kan militar, si Mohamed
Morsi iyo nas an napili sa sarong eleksyon na magtukaw presidente. Kan Agosto 2,
2012, an Primer Ministro kan Ehipto na si Hisham Qandil pigbuyagyag an kabilogan
kan saiyang gabinete, na inaapilan nin 35 myembro, an 28 kaini mga ba'gohan
kabali an apat hale sa Katugangan Muslim.



https://bcl.wikipedia.org/wiki/Bikol_Sentral

An tataramon na Bikol Sentral (Ingles: Central Bikol) o Bikol sana, an
pinakapigtataram asin pinakanasasabòtan na tataramon sa Rehiyon Bikol. Ini an
sarô sa mga panginot na tataramon sa Filipinas na pigtataram kan 4,253,000
katawo.

Sosog sa pagklasipikar ni Curtis McFarland sa mga tataramon sa rehiyon kan
pamilya nin mga tataramon na Bikolnon, kabali an tataramon na ini sa Coastal
Bikol. Pigtataram ini sa dakulang parte kan Camarines Sur, subangan na parte kan
Albay, sulnopan kan Camarines Norte, asin gamping norte kan Sorsogon sagkod isla
nin Burias sa Masbate.

An diyalektong Bikol Sentral Naga o "Bikol-Naga" na pigtataram sa primer asin
segundo distrito kan Camarines Sur (lain sa Del Gallego), syudad nin Naga,
sagkod San Pascual, Masbate iyo an pig-aapod na "standard Bikol". Nasasabòtan
ini kan kadaklan na parataram nin mga tataramon na Bikol.

Sa mga ibang parte kan Camarines Sur tinataram an mga tataramon na Rinconada
Bikol asin Buhi Bikol.

An diyalektong Bikol Sentral Legazpi o "Bikol-Legazpi" iyo an tataramon sa mga
Syudad nin Legazpi asin Syudad nin Tabaco sa probinsya nin Albay, pati sa mga
banwaan nin Malinao, Malilipot, Bacacay, Sto. Domingo, Manito, Rapu-Rapu. Ini
man an tataramon kan distrito nin Bacon sa Syudad nin Sorsogon asin sa banwaan
nin Magallanes sa probinsya nin Sorsogon.

Sa mga ibang parte kan Albay tinataram an Libon Bikol, Bikol Sulnopan na Albay
asin Miraya Bikol.

An diyalektong Bikol Sentral Partido o "Bikol-Partido" iyo an tataramon kan mga
banwaan nin Tigaon, Ocampo, Sangay, San José, Goa, Lagonoy, Caramoan asin
Garchitorena sa probinsya nin Camarines Sur, pati sa mga banwaan nin Tiwi, Albay
asin San Andres, Catanduanes.

An diyalektong Bikol Sentral Daet o"Bikol-Daet" iyo an tataramon kan mga banwaan
nin Daet, San Vicente, Talisay, Mercedes asin Basud, sa probinsya nin Camarines
Norte.

An diyalektong Bikol Sentral Virac o "Bikol Virac" iyo an tataramon kan mga
banwaan nin Virac, Bato, San Miguel, Baras, Gigmoto asin Cololbon, sa parteng
sur kan probinsya nin Catanduanes. Sosog ki Malcolm Mintz, iba asin distinto an
tataramon sa parteng norte kaining isla na bakong sakop nin pig-aapod na Bikol
Sentral alagad kan tataramon na Bikol Norteng Catanduanes.



https://bcl.wikipedia.org/wiki/Filipinas

An Filipinas (Ingles: Philippines, Espanyol: Filipinas) o Republika kan
Filipinas ay sarong nasyon nin grupo nin mga isla sa Sur-subangan na Asya na
Manila an kapitolyo. Igwa nin 7,107 isla an arkipelago kan Filipinas na
namumugtak sa gamping sulnopan kan Kadagatan Pacifico. An nasyon an ikadose sa
pinakamatawo sa enterong kinàban na igwang populasyon na 88 milyon.

Namundag an historya kan Filipinas kan nag-abot an mga inot na tawo sa Filipinas
sa paagi kan mga tulay na dagâ 30,000 taon na an nakakaagi. An inot na rehistro
kan pagbisita na halì sa sulnopan iyo an pag-abot ni Fernando Magallanes sa isla
kan Homonhon sa sur-sulnupan kan Samar kan Marso 16, 1521.

Nagpoon an rebolusyon laban sa Espanya kan Abril taon 1896 na pagkalihis nin
duwang taon naghantong sa proklamasyon kan katalingkasan asin pagkamukna kan
Inot na Republika kan Filipinas. Alagad an Kasunduan sa Paris na ginibo sa
katapusan ng Gyerang Espanyol-Amerikano naglipat kan poder sa Filipinas sa
Estados Unidos. Nagpoon an pagkolonya kan Estados Unidos sa Filipinas kan
Desyembre 1899 kaiba an limitadong lokal na pagkapot kan 1905. An parsyal na
pagsasadiri itinao kan 1935 mantang naghahanda sa independensya halì sa Estados
Unidos kan 1945. Alagad an 10-taon na transisyon hale sa pagigin komonwelt
pasiring sa sarong soberanyang nasyon nasibol nin huli sa pagsakop kan Hapon sa
Filipinas kan panahon kan Ikaduwang Gyerang Pankinaban. Nin huli kaiyan an
pagsasadiri itinao sa Filipinas kan Hulyo 1946.



https://bcl.wikipedia.org/wiki/Paris

Paris an kapitolyo kan Pransya. Namomogtak ini sa gilid kan Salog na Seine, sa
norte nin Pransya, sa sentro kan rehiyon nin Ile-de-France (Rehiyon Parisiense).

Igwang 2,153,600 na katawo na nakaistar sa mismong ciudad nin Paris. Pero kung
bibilangon pa an mga nakairog sa palibot kaini maabot sa 9.93 na milyon na
katawo an poblasyon nin Paris, boot sabihon, ini an sarô sa pinaká matawong
ciudad sa Europa.

Mga duwang ribong taon na na importanteng banwa an Paris, ini ngunyan an sarô sa
pinaká makusog na sentro nin negosyo asin kultura sa enterong kinàban, asin ini
an sarô sa mga inaapod na ciudad na pankinaban (global cities).

An Rehiyon Parisiense (Ile-de-France) an sentro kan ekonomiya nin Pransya ta
nagkokontribu ini sa sobra sa 25% kan kagabsan na produktong panharong (gross
domestic product) sa 2005. An Paris man harong nin UNESCO, nin OECD asin nin
ICC.

An Paris an pinaká bisitadong ciudad nin mga turista sa enterong kinàban. Kada
taon, sobra sa 30 milyon na katawo an nagdidigdi para mahiling an kaining
pamosong mga monumento, arog kan Torre Eiffel, Katedral nin Notre Dame, an Arko
nin Triunfo, an Basilika nin Sagradong Puso, an Invalides, an Pantheon, asin an
mga bistadong museo nin Louvre, Musee D'Orsay. Dakul man na turista an maogmang
nagduduman sa Disney Resort Paris.

An klima nin Paris ay pigaapod na kadagaton (oceanic) ta ini naaapektohan kan
Korriente nin Atlantiko Norte (North Atlantic Current). An resulta kaini ay an
klima kan ciudad ay templado, muyang sabihon, bihira an panahon na sobrang init
o sobrang lipot. An pinakáhalankaw na temperatura narehistro sa 28 nin Hulyo,
1948 ta nagabot ini sa 40.4 na grado (C). An pinaká malipot na temperatura ay
narehistro sa 10 nin Disyembre, 1879, ta bumaba sa menos -23.9 na grado an
termometro. Pero sa mga ultimo na taon, bihira na an sobrang lipot (halos dae na
nababa sa 0 an temperatura), asin an nyebe (snow).



https://bcl.wikipedia.org/wiki/Ikaduwang_Gerang_Pankinaban

An Ikaduwang Gerang Pankinban sarong gerang lakopan sa kinaban na nagpoon kan
1937, asin nagtapos 1945. Nadamay igdi an haros gabos kan mga nasyon. Kan
nagrarom na an gera, nagresulta sa duwang grupong militar an nagraralaban, an
inapod na magkakamping Mga Alyado (Allies) laban sa mga magkakamping mga Axis.
Ini na an pinakamangirhat na gera sa enterong historya kan kinaban kun saen
labing 100 milyon na tawo, naghahale sa sobrang 30 iba-ibang nasyon an
nagkasara'pag sa laban militar. Sa siring na gerang lakopan asin kahiwas-hiwas,
an mga kadaramay sa makuring laban na ini dai nang huno-huno sa pagtapsok kan
gabos nindang rekurso asin kakayahan ekonomiko, industriyal asin sa siyensia
ngane makaolagwad sa laban. An gera nagbunga nin grabeng kagadanan bako sana sa
mga tropa militar kundi patin sa mga sibilyan arog kan nangyaring Holocaust,
asin an makagiram'giram na paggamit kan armas nuklear. Mala ta ginagaom sobra sa
50 abot 85 milyon katawo an nabawian-buhay. An Ikaduwang Gerang Pankinaban iyo
na daa an dingkilan na pinakamakuri sa historya kan katauhan.

An Enot na Gerang Pankinaban (1914-1918), na an Alemanya mansana an nagpoon kan
ini linusob an Pransya paagi sa Belhika, nagtapos sa pagkadaog kan Alemanya.
Sinururogan siya kan Gran Britanya, Pransya, Estados Unidos, Rusya asin iba pang
kakampi. An Alemanya pinamamayohan kaidto ni Kaiser Wilhelm II, sarong lider na
sobrang agit-agitan, na boot ibangon an kadakulaan kan Alemanya. Sa pagkadaog
kan Alemanya, an Pransya naghagad nin kompensasyon sa destrosong sinapo asin
laen pa kaini, pig'imponeran kan Alyado ini nin mga kundisyon arog kan binawe
saiya an ibang teritoryo asin pigbawalan an pagdakula kan hokbong Aleman sa
sobrang 100,000 na soldados. Dakul pang kundisyon an isinapaw sa Aleman asin ini
napapalaman sa Tratado de Versailles na saiyang napiritan pag'oyonan asin
pirmahan resulta kan saiyang kadaogan. Dakul sa Aleman minamate an kasusupgan sa
pagkadaog, asin makuri an pag'isip ninda na dakulang inhustisya an ikinastigo
sainda kan imponeran sinda kan nasabing tratado.

Dangan resulta kan Pakto Molotov-Ribbentrop, kun saen sinda dai
magpapaki-araman, an Alemanya asin Unyon Sobyet pigporopiridaso asin pig'anab
ninda an mga teritoryo kan saindang mga kadolon: Polonya, Finlandya, Romania,
asin mga Estadong Baltic. An Reyno Unido asin an Kumonwelt Briton iyo na sana sa
enot an nakikipagtusay sa pwersang Axis sa Europa, na sige an pagkampanya sa
Aprikang Norte asin sa Sungoy nin Aprika asin sa halawig nang Batalya sa
Atlantiko. Kan Hunyo 1941, an pwersang Axis naglusob sa Unyon Sobyet asin gibo
kaini nabuksan an mahiwason na teatro kan gera sa bilog na historya asin iyo man
ini nagpagaot kan kadakulaan kan pwersa Axis sa sarong gerang guromon asin dai
mahiling kun saen aabtan. Manta an Hapon inatake an Estado Unidos kan Desyembre
1941 na binomba kaini an Pearl Harbor asin mga kolonya kani asin nakadamay man
an mga kolonyang pagsasadiri kan Reyno Unido sa Pasipiko. Masabi pa, marikas na
nasupil kan Hapon an mga teritoryong ini asin nakamkam.

Masabi na an gera sa Europa nagtapos sa paglusob kan mga Alyadong Subangan
katuwang an Unyon Sobyet, sa derotado nang Alemanya mala ta nasakop mismo an
kabiserang Berlin ta nalaog enot kan mga pwersang Sobyet asin tropang Polako.
Gibo kaini, mayong naginibo an Alemanya kundi magsuko na mayong kundisyon kan
Mayo 8, 1945. Sa ri'gon kan Deklarasyon Potsdam kan Alyado kan Hulyo 26, 1945 na
inalok nang magsuko an Hapon alagad ta ini nagsayuma na magsunod sa hinahagad na
kundisyon, an Amerika logod nagpahulog nin bomba atomika kan Agosto 6 sa
Hiroshima asin sunod sa Nagasaki kan Agosto 9, 1945. Sa nagdadangadang na
pagsakyada kan mismong Hapon kan Alyado, an posible pang maghulog bomba atomika
sa ibang parte kan Hapon, an pagdeklara na kan Unyon Sobyet nin pakigera igdi
kan Agosto 9, 1945, an paglusob na kan Unyon Sobyet sa Manchuria kun saen
ipignosnos na husto an pwersang militar kan Hapon, ini an mga rason na nagtolod
na sa Hapon magsuko kan Agosto 15, 1945.



https://bcl.wikipedia.org/wiki/Malta

An Malta (/ˈmɔːltə/), opisyalmente Republika kan Malta (Maltes: Repubblika ta'
Malta), sarong Europeong Habagatnon na nasyon na binibilog nin sarong arkipelago
namomogtak sa tahaw kan Dagat Mediterraneo, 93 km an rayo sa habagatan kan
Sicily, 288 km an rayo sa bandang subangan kan Tunisya, 1,826 man an distansya
sa bandang solnopan kan Itiot kan Gibraltar asin 1,510 km an rayo sa solnopan
kan Alexandria.

An Malta may hiwas na sobra sa 300 km² asin kunsiring ini na an pinakasadit
alagad pinakadusok sa populasyon sa bilog na kinaban. An kabesera niya iyo an
Valleta, asin an pinakadakulang banwaan iyo an Birkirkara. An mayor na isla
binibilog nin dakul na saradit na mga banwaan na, kun bibiriyoon, iyo na an
inapod nindang Dakulang Urbanisadong Sona (Larger Urban Zone, LUZ) na may
populasyon na 368,250 katawo. An bilang na ini nagkukumponer na kan mayoriya kan
populasyon kan bilog na nasyon (susog sa, Eurostat). An nasyon na ini may duwang
opisyal na tataramon, an Maltes asin an Ingles; alagad an enot iyo an
konsideradong lenggwahe nasyunal.

An agi-agi kan Malta determinadong marhay kan saiyang kinamomogtakan ta yaon
siya sa tangang gayo kan mga iba-ibang impluensya pulitika. Mala ta manlaen-laen
na mga poder militar an nagsakop saiya sa lawig nin panahon: an Fenicio,
Greyigo, Romano, Fatimi, Siciliano, Caballero ni San Juan, an Pranses asin mga
Briton. Nakalungkas lang an Malta asin nakamit an katalingkasan kan binutasan na
kan Reyno Unido kan 1964, dangan nagin republika kan 1974 manta na retenido niya
an pag'apil niya sa Kumonwelt nin mga Nasyon. An Malta kaapil man sa Mga Nasyon
Unido (poon pa kan 1964), miyembro man kan Unido Europeo(poon pa kan 2004). An
Malta man rapot sa Kasundoan Schengen 2007) asin myembro man sa "eurozone"
(2008).

An Malta may halawig na impluensyang Kristiyano mala ta sa Gibo nin mga
Apostoles sa Bibliyang Kristiyano, si San Pablo nasasambit na narugbaan nin
sakayan sa "Melite", na iyo an apod kan mga Greyigo sa islang ini, asin siya
nagministro igdi. Mala ngane ngonyan an Katolisismo iyo pa an dominanteng
relihiyon sa Malta...

An Malta bantogan sa lantad nin turismo, asin araram na ini dakul nin mga resort
asin mga linga-lingaan, mga monumentong historiko, kabali na diyan an siyam na
mga "Heritage Sites" na pinili kan UNESCO. Mala ta an saro kaini asin iyo an
pinakaprominente iyo an inapod na Mga Templong Megalitiko. An mga ini sinasabing
mga lumaon nang gayong estrukturang nakatindog pa sa lawig nin apanahon..



https://bcl.wikipedia.org/wiki/Lagaylay

An lagaylay saróng relihiyosong pagrokyáw sa debosyon sa Banal na Krus. Ginigíbo
iní lambáng bulan nin Mayo sa mga banwáan kan Canaman, Magarao, Bombon asín
Calabanga sa Camarines Sur siring man sa Pilar, Sorsogon, Filipinas. Pigtatàwan
pag-omaw sa kaogmáhan an pagkadukáy kan krus na pigpakóan ki Hesukristo ni Reyna
Elena kan Constantinople.

Guminíkan an ritwal na iní sa paganong kawat na halea na piggígibo tuyong
bulánon. Si Haliya an dyosa kan bulan sa suánoy na pagtubód.

Pigpopònan an selebrasyon sa saróng novena sa Sta. Cruz asín pagbayle sagkód
pag-awit kan mga paralagayláy sa ikatolóng aldáw kan Mayo, an suboót aldáw kan
nadukayán an Banal na Krus.

Taon 1858 kan enot na ipigselebrar an Lagaylay sa banwáan nin Canaman. Itinogdók
sa atubángan kan simbahan digdí an saróng simbolikong Krus na hanggán sa ngonyán
nakatindóg pa. Tangárig mapangatamánan iní, pinagibóhan kan Desyembre 1981 nin
arko an krus ni Padre Solh Saez, an kora paroko kaidtó. Alágad an taon-taón na
pagselebrar kainí sa banwáan nin Canaman pinònan kan 1963 kan nagin hermana
mayora si Guillerma Arlante.

Nahilíng kan 1999 an Lagaylay sa pinakaenot na Kaogma Festival katakód kan
Ika-420ng Taon nin Pagkamukna kan Camarines Sur. Ipinahilíng nin grupo nin mga
guráng kan Lokal na Gobierno kan Calabanga asin nin mga darága kan Lokal na
Gobierno kan Canaman an Lagaylay sa Tinampo kun saín nagunò kan grupo halì sa
Canaman an Ikatolóng Premyo. Katakód kan selebrasyon kan ika-425 taon nin
kamundágan kan banwáan kan Agosto 2008, giníbo an Lagaylay Festival sa Canaman.
Apát na grupo an nagpartisipar kabáli an mga barangay kan Baras, Poro, San
Francisco asín San Nicolas. Nakuá kan barangay Poro an enot na pwesto mantáng an
orog-na-pinakamarháy-sa-pagbayli-sa-dalan (Best in Streetdancing) iyó an San
Francisco.

Sa banwáan nin Bombon, katakód kan Ika-4 na Binamban Festival kan Mayo 2, 2011
giníbo man an saróng patiribáyan nin mga paralagayláy na binalíhan nin apát na
barangay.

Finalista sa 2009 Premio Tomas Arejola para sa Literaturang Bikolnon para sa
kategoryang Rawitdawit an An mga Para-lagaylay Asin Iba Pang mga Rawitdawit ni
Irvin Sto Tomas kan Canaman, Camarines Sur.

Taon 1980 kan sinúrat ni Illuminada B. Balbas an kasaysáyan kan Lagaylay sa
Canaman sa manuskripong "Canaman Lagaylay" na nagin dakúlang tabang sa mga
nagsurunód na paraadál. Kan parehong taon, inadálan ni Elsa A. Mampo an Lagaylay
para sa saíyang tesis masteral na Study of the Folk Dramas in Canaman, Camarines
Sur which Focus on the Finding of the Cross (1980). Daí pa saná nahahalóy, an
mga estudyante sa theater arts kan Bikolanong Unibersidad inadálan an tradisyon
tangáning makabílog nin saróng dramang panentablado sa saindáng tesis sa
kolehiyo na Lagaylay (2011).



https://bcl.wikipedia.org/wiki/Kristianismo

An Kristyanismo (hale sa kataga na Xριστός "Christ") sarong relihiyon na
monoteista (saro sana an Diyos) na nakasentro sa buhay asin katokdoan ni
Hesukristo susog sa pinapasunod asin nasusurat sa Bagong Tipan. Tinataya ngonyan
na igwang poon sa 1.5 bilyon abot 2 bilyon na kristiyano.[1] Ini na an
pinakadakulang relihiyon sa kinaban, renirepresentar an saro kaapatan (1/4) kan
populasyon kan kinaban. Kag-anom (16) na nasyon ginibo ini na relihiyon kan
estado.

An mga kredo (gikan sa Latin na credo na nangangahulugan na “Ako minatubod”) iyo
an siyertong doktrinal na mga testamento o mga kumpisal, pirme kan relihiyosong
mga paniniwala. An mga ini minapoon bilang pagpapabunyag na pormula asin sa
bandang huri pinapaglawig sa panahon kan Kristolohikal na mga kontrobersiya kan
ika-4 asin ika-5 mga siglo na nagin mga testamento kan pagtubod.

An Kredo nin mga Apostol (Symbolum Apostolorum) pinagtalubo sa katahawan kan
ika-2 asin ika-9 na mga siglo. Iyo ini an pinakapopular na kredo na pinaggagamit
sa pagsasamba kan Sulnupang mga Kristiyano. An sentral na mga doktrina kaini iyo
idtong sa Trinidad asin Diyos na Kaglalang. An lambang saro kan mga doktrina na
managboan na yaon kaining kredo puwedeng hanapon pabalik sa mga testamento na
yaon ngonyan sa apostolikong kapanahunan.. An kredo lantad na pinaggagamit
bilang sarong kasumadahan kan Kristiyanong doktrina para sa mga kandidato nin
pagbubunyag sa mga simbahan kan Roma. Magpoon kan Kredo nin Apostol iyo an dae
apektado kan panhuring mga Kristolohical na kabarangaan, an testamento kan mga
artikulos nin Kristiyanong pagtubod natatada pa sa pandakulaan na akseptable sa
haros gabos na mga Kristiyanong denominasyon:

An Kredo kan Nicene, panlawig na kasimbagan sa Aryanismo, na pormulado sa mga
Konseho kan Nicaea asin Konstantinople kan 325 asin 381 kasurunod asin
ratipikado bilang iyo an unibersal na kredo kan Kakristiyanohan kan Enot na
Konseho kan Epeso kan 431. An Chalcedonian na Kredo, pinapag-asenso sa Konseho
kan Chalcedon kan 451, maski na ngani pinagsikwal ini kan Oryental na Ortodoks
na mga Simbahan, nagtukdo manungod ki Kristo na “pagbistohon sa duwang natura,
daeng karibongan, dae nagbabago, dae nababanga, dae nasusuhay”; sarong banal
asin sarong tawo, na an parehong natura perpekto pero daeng pagkukulang
perpektong pinagkasararo na magin sarong persona.

An Athanasian na Kredo, na pinagresibe kan pansulnupang Simbahan bilang igwa nin
kaparehong kamugtakan na siring sa Nicene asin Chalcedonia, na nagsasabi: “Kami
minasamba sa sarong Diyos sa Trinidad, asin Trinidad sa Pagkasararo; bako sa
arinman na Personang kinaribongan ni pagbarangaon an Substansiya.

Haros gaos na mga Kristiyano ( mga Romano Katoliko, Pansirangang Ortodoks asin
mga Protestante parareho) minatanggap sa paggamit kan mga kredo, asin dikit
minapasa-irarom sa mga kredong nasambit sa itaas. An minoridad kan mga
Protestante, bistadong mga Restoryanista, sarong kahiroan na pinagporma sa
kamuklatan kan Ikaduwang Dakulaon na Kamuklatan sa ika-19 na siglong Estados
Unidos, na nagkokontra sa paggamit kan mga kredo.

An sentral na tugmadan kan Kristiyanidad iyo an paniniwala ki Jesus bilang an
Ake nin Diyos asin an Mesiyas (Kristo). An titulong “Messiah” naggikan sa
Hebreong tataramon na מָשִׁיחַ (māšiáħ) na nangangahulugan na nilahidang saro.
An Griyegong salin na Χριστός (Christos) iyo an pinakaburabod kan tataramong
Ingles na “Christ”.

An mga Kristiyano naniniwala na, bilang an Mesiyas, si Jesus iyo an pinaglahidan
nin Diyos bilang tagapagpamahala asin tagapagligtas kan katawohan, asin
nangangaputan na an pag-abot ni Jesus iyo an kautuban kan mesiyanikong mga
propesiya kan Lumang Tipan. The Kristiyanong konsepto kan Mesiyas signipikanteng
nagkakaiba sa kontemporaryong konsepto nin Hudiyo. An sentrong Kristiyanong
paniniwala iyo na, sa paagi kan kagadanan asin pagkabuhay-liwat ni Jesus, an
pano nin kasalan na mga tawo puwede pang makipag-olian sa Diyos asin kaya baya
pinag-alokan nin kaligtasan asin promise kan eternal na buhay.

Habang nagkaigwa nin kadakol na teolohikal na pag-iiriwal-iwal manungod sa
natura ni Jesus sa panahon kan enot na siglo kan Kristiyanong historiya, an mga
Kristiyano kagabsan na naniniwala na si Jesus iyo an Diyos na inkarnado asin
tunay na Diyos asin tunay na tawo (o pareho bilog na banal asin bilog na tawo).
Si Jesus, na nagin bilog na tawo, nagsakit sa mga kulog asin mga tentasyon kan
sarong mortal na tawo, pero dae nagkasala. Bilang bilog na Diyos, siya
nagbuhay-liwat giraray. Uyon sa Bibliya, “An Diyos an nagbuhay saiya gikan sa
mga gadan,” siya nagsakat sa langit, “nakatukaw sa too kan Ama” asin ultimong
mabalik tanganing utubon an katadaan pang Mesiyanikong propesiya siring baga sa
Pagkabuhay-liwat nin mga gadan, an An Huring Paghuhukom asin an pinal na
pag-establisa nin Kahadean nin Diyos.

Uyon sa mga mga ebanghelyo ni Mateo asin Lukas, si Jesus pinaglihi sa paagi kan
Banal na Espiritu asin minundag gikan sa Birheng Maria. Kadikit sana an
pagka-ake ni Jesus na pinagtala sa kanonikal na mga Ebanghelyo, kaya lang an
pagka-akeng Ebanghelyo popular sa kasuanoyan. Sa kumparasyon, sa saiyang
pagka-adulto, lalo na an seman bago an saiyang kagadanan, marahayon na
pinagdokumento sa mga Ebanghelyo na laman sa laog kan Bagong Tipan. An Biblikan
na mga pangyayari sa ministeryo ni Jesus minabale sa saiyang pagpabunyag, mga
milagro, pagbabalangibog, pagtutukdo, asin mga marahayon na gibo.

An mga Kristiyano minakonsidera sa pagkabuhay-liwat ni Jesus na iyo an
panulok-gapo kan saindang pagtubod (hilngon sa [[1 Corinthians 15 | 1 Korinto
15) asin an pinaka-importanteng pangyayari sa historiya nin tawo. Sa mga
Kristiyanong mga paniniwala, an kagadanan asin pagkabuhay-liwat ni Jesus iyo an
duwang sentro nin mga pangyayari na kun saen kadakol sa mga Kristiyanong
doktrina asin teolohiya ini nakabase. Uyon sa Bagong Tipan si Jesus pinagpako sa
krus, naggadan sa pisikal na kagadanon, pinaglubong sa laog nin sarong lubungan,
asin nagbuhat gikan sa mga gadan pagkalipas nin tolong aldaw. An Bagong Tipan
nagsambit nin nagkakapirang pagpapahiling kan nabuhay-liwat na si Jesus sa
magkaibang mga okasyon sa saiyang doseng apostoles asin mga desipulos, kabali an
“sobra sa limang gatos na mga katugangan na sararoan,” bago pa man si Jesus
[[ascension | magsakat sa langit. An pagkagadan ni Jesus asin pagkabuhay-liwat
pinagkokomerar kan mga Kristiyano sa gabos na pagsasambang serbisyo, na igwang
espesyal na duon sa panahon kan Semana Santa na minabale sa Good Friday asin
Easter Sunday.

An pagkagadan asin pagkabuhay-liwat ni Jesus iyo an pirmeng pinagkonsidera na
pinaka-importanteng mga pangyayari sa Kristiyanong Teolohiya, dikit na parte nin
huli sinda minapagpahiling na si Jesus igwa nin kapangyarihan labaw sa buhay
asin kagadadan asin kaya igwa nin awtoridad asin kapangyarihan na magtao sa mga
katawohan nin eternal na buhay.

An Kristiyanong mga simbahan minatanggap asin minatukdo kan Bagong Tipan kan mga
pangyayari sa pagkabuhay-liwat ni Jesus na may kadikiton sanang mga palaenon. An
ibang modernong mga iskolar naggagamit sa paniniwala ki Jesus na mga parasunod
sa pagkabuhay-liwat bilang sarong punto nin pagrayo para sa pag-establisa sa
kadagusan kan mga historikal na si Jesus asin an proklamasyon kan amay na
simbahan. An iba man na liberal na mga Kristiyano dae minatanggap kan sarong
literal na kahawakan na pagkabuhay-liwat, pinaghihiling an estorya bilang sarong
mayaman na simboliko asin espirituwal na pagpapangalaga nin mita. An mga
argumento manungod sa kagadanan asin pagkabuhay-liwat na pag-ako nangyari sa
kadakol na mga relihiyosong mga debate asin saralak na mga pag-oorolay. Si Pablo
an Apostol, sarong amay na Kristiyanong kombert asin misyonaryo, nagsurat, “Kun
si Kristo dae nabuhay-liwat, baya an gabos niyatong pagbabalangibog mayong
kamanungdanan, asin an saindong pagtiwala sa Diyos mayong kamanungdanan.”

Si Pablo kan Tarsus, kaarog kan mga Hudiyo asin Romanong mga pagano kan saiyang
panahon, naniniwala na an sakripisyo makakapagdara nin bagong pakipagturugang na
mga kabugkusan, puridad, asin eternal na buhay. Para ki Pablo an kaipuhanan na
sakripisyo iyo an pagkagadan ni Jesus: An mga Hentil na yaon ki “Kristo” siring
sa ki Israel na kapag-arakian ki Abraham asin “mga paramana uyon sa promisa”. An
Diyos na iyo an nagbuhay-liwat ki Jesus gikan sa mga gadan magtatao man nin
bagong buhay sa mga “mortal na mga kahawakan” kan Hentil na mga Kristiyano, na
nagin kaayon sa Israel na iyo an “kaarakian nin Diyos” asin kun kaya bako nang
yaon “sa laman.”

An mga modernong Kristiyanong mga simbahan intensiyonadong mas minapaorog kun
paano na na an sankatawohan makakaligtas gikan sa sarong unibersal na kondisyon
nin kasalan asin kagadanan kesa sa kahaputan na kun paano pareho an mga Hudiyo
asin mga Hentil makakaiba sa pamilya nin Diyos. Uyon sa parehong Katoliko asin
Protestanteng doktrina, an kaligtasan minaabot sa paagi kan kapagribayan sa
kagadanan asin pagkabuhay-liwat ni Jesus. An Katolikong Simbahan nagtutukdo na
an kaligtasan dae nangyayari kun mayong katapatan sa parte kan mga Kristiyano;
an mga kombertido kaipuhan na mamuhay na uyon sa mga prinsipyo nin pagkamoot
asin ordinaryo nang kaipuhanan na magpabunyag. Si Martin Luther nagtukdo na an
pagpapabunyag kinakaipuhan para sa kaligtasan, pero an modernong mga Lutheran
asin iba pang mga Protestante intensiyonadong nagtutukdo na an kaligtasan sarong
regalo na minagikan sa sarong indibidwal sa paagi kan grasya nin Diyos, paminsan
na pinakahulugan bilang “daeng meritong pabor,” na laen pa sa pagpabunyag.

An mga Kristiyano nagkakaiba sa saindang mga pananaw sa kalikyadan na kun saen
an indibidwal na kaligtasan iyo an pre-ordinado na nin Diyos. An Repormadong
teolohiya minapamugtak nin distinktibong duon sa grasya sa paagi nin pagtutukdo
na an mga indibidwal bulanos na bakong kapable sa pansadireng katubusan, kundi
na an nagpapabanal na grasya daeng kapugulan. Sa ibang lado, an mga Arminyano,
Katoliko, asin Ortodoks na mga Kristiyano naniniwala na an ehersisyo kan libreng
kagustuhan iyo an kinakaipuhan tanganing magkaigwa nin pagtubod ki Jesus.

An trinidad minapanungod sa katukdoan na an sarong Diyos komprisido nin tolong
distinkto, eternal na parehong eksistidong mga persona; an Ama, an Ake
(inkarnado ki Jesukristo), asin an Banal na Espiritu. Tiripon, ining tolong mga
persona iyo an minsang pinag-aapod na an Pamayuhang Diyos, maski na ngani dae
nagkaigwa nin solong termino sa paggamit kaini sa Eskritura tanganing
magpakahulugan kan pinagkasararong Pamayuhang Diyos. Sa mga tataramon kan
Athanasian na Kredo, an amay na testamento kan Kristiyanong paniniwala, “an Ama
Diyos, an Ake Diyos, asin an Banal na Espiritu Diyos, alagad dae nagkaigwa nin
tolong Diyos kundi sarong Diyos.” Sinda distinkto sa lambang saro: An Ama mayong
piggikanan, an Ake iyo pinili kan Ama, asin an Espiritu minagikan sa Ama. Maski
na ngani distinkto, an tolong mga persona dae magkakabaranga gikan sa lambang
saro sa kalalangan o sa operasyon.

An Trindad iyo an esensyal na doktrina kan pinakaugat na Kristiyanidad. “An Ama,
Ake asin Banal na Espiritu” minarepresentar na pareho kan imanensiya asin
transedensiya nin Diyos. An Diyos pinapaniwalaan na inpinito asin an presensiya
nin Diyos mapuwedeng pag-isipon sa paagi kan mga aksyon ni Jesukristo asin kan
Banal na Espiritu.

Uyon kaining doktrina, an Diyos dae nagkakabaranga sa kahiprayan na an lambang
persona igwa nin ikatolong kabilugan; baya, an lambang persona pinagkonsiderang
kabilogan nin Diyos (hilngon an Perikoresis). An pagkakaiba nakatugmad sa
saindang mga relasyon, an Ama bilang bakong pinili; an Ake bilang pinili kan
Ama; asin an Banal na Espiritu minagikan sa Ama asin (sa Pansulnupang teolohiya)
gikan sa Ake. Sa kawaraan kaining lantad na pagkakaiba, an tolong ‘mga persona’
sa lambang saro eternal asin omnipotente.

An tataramon na trias, na kunsaen an trinidad naggikan, enot na nahiling sa mga
gibo ni Teofilo nin Antioch. Siya nagsurat sa “an Trinidad nin Diyos (an Ama),
Saiyang Tataramon (an Ake) asin an Saiyang Kadunungan (Banal na Espiritu)”. An
termino pinaggagamit na kaidto bago pa an panahon ngonyan. Sa katapusi ini
nagpahiling sa Tertullian. Sa mga minasunod na siglo an tataramon yaon na sa
pankagabsan na paggamit. Ini mananagboan sa kadakol na mga pinagsusurat ni
Origen.

An Trinitaryanismo minapakahulugan idtong mga Kristiyano na naniniwala sa
konsepto kan Trinidad. Haros gabos nga mga Kristiyanong denominasyon asin mga
Simbahan nangangaputan sa Trinitaryan na mga paniniwala. Maski na ngani na an
tataramon na “Trinidad” asin “Triune” dae nahihiling sa Bibliya, an mga
teolohiko magpoon sa ikatolong siglo pinapagpatalubo an termino asin konsepto
tanganing taw-an dalan an pagkakasabot sa Bagong Tipan na mga katukdoan kan
Diyos bilang Ama, Diyos bilang si Jesus an Ake, asin Diyos bilang an Banal na
Espiritu. Magpoon sa panahon na iyan, an mga Kristiyanong teolohiko nagkaigwa na
nin pag-iingat sa pagtaong duon na an Trinidad bakong minakahulugan na tolong
diyos, ni baya na an lambang miyembro kan Trinidad na yaon sa ikatolo na
kadaeng-kasagkoran na Diyos; an Trinidad pinapakahulugan bilang sarong Diyos sa
tolong mga Persona.

An Bakong-Trinitaryanismo minapanungod sa mga sistema nin pagtubod na
nagsisikwal sa doktrina kan Trinidad. Kadakolon na bakong mga trinitaryan na mga
pananaw, arog baga sa adapsiyonismo or modalismo, na eksistido na sa amay na
Kristiyanidad, na nakapagtulak sa mga pag-iiriwal-iwal mapanungod sa
Kristolohiyo. An Bakong-Trinitaryanismo sa huri nagluwas giraray sa Gnostisismo
kan an Cathars sa ika-11 dagos ika-13 mga siglo, sa Kapanahunan nin Kaliwanagan
kan ika-18 siglo, asin sa Restorasyonismo sa panahon kan ika-19 siglo.

An Kristiyanidad minapahalaga sa Bibliya, sarong koleksyon nin kanonikal na mga
libro na igwa nin duwang parte (an Lumang Tipan asin an Bagong Tipan), bilang
awtoritatibo. Ini pinapaniwalaan kan mga Kristiyano na ipinagsurat kan mga
tawong parasurat na yaon sa irarom kan inspirasyon kan Banal na Espiritu, asin
kaya para sa kadaklan ini pinapangaputan bilang daeng kasalaan na tataramon nin
Diyos. An mga libro na pinagkonsiderang kanon sa Bibliya minaiba depende sa
denominasyon na naggagamit o nagpakahulugan kaini. Ining mga pagkakakiba sarong
repleksyon kan lawig nin mga tradisyon asin mga konseho na nagkatiripon sa arog
kaining tema. An Bibliya pirmeng minabale sa mga libro kan Hudiyong mga
eskritura, an Tanakn, asin minabale kan mga kadagdagan na libro asin
mina-reorganisa sainda na magin duwang parte: an mga libro kan Lumang Tipan
primerang naggigikan sa Tanakh (igwa nin mga pagkakaiba), asin an 27 libro kan
Bagong Tipan na naglalaman kan mga libro na orihinal na pinagsurat primera sa
Griyego. An Romano Katoliko asin Ortodoks na mga kanon minabale kan ibang mga
libro gikan sa Septuaginto na ang mga Romano Katoliko pinag-aapod na na
Deuterokanonikal. An mga Protestante minakonsidera kaining mga libro na
apokripa. An ibang mga bersyon kan Kristiyanong Biblia igwa nin sarong
separadong Aprokripang seksyon para sa mga libro na dae pinagkokonsiderang
kanonikal kan mga publikador.

Kaidtong kasuanoyan, duwang eskuwelahan kan eksegesis an pinagpatalubo sa
Aleksandriya asin Antioki. An Aleksandriyanong interpretasyon, eksemplipikado ni
Origen, intensiyonadong minabasa kan Eskritura sa alegorikong paagi, habang an
Antikokinyang interpretasyon minasunod sa literal na kahiprayan, na
nangangaputan na an ibang mga kahulugan (pinag-apod na teoriya mapuwede sanang
akseptado kun nakabase sa literal na kahulugan. An Romano Katolikong teolohiya
pinagkakaiba an duwang mga kahiprayan nin eskritura: an literal asin an
espirituwal.

An literal na kahiprayan kan pagkakasabot sa eskritura iyo an kahulugan na na
ipinapaabot sa paagi nin mga tataramon kan Eskritura. An espirituwal na
kahiprayan dagos na pinagbaranga-banga sa:

An mapanunungod sa eksegesis, sa pagsusunod sa mga patakaran kan liskogan na
interpretasyon, an Romano Katolikong teolohiya nangangaputan:

Haros kadaklan na mga Kristiyano na mga tawong nilalan nakapag-eksperiyensiya
nin banal na paghuhukom asin pinagpabuyaan arinman nin eternal na buhay o
eternal na damnasyon. Ini minabale sa heneral na paghuhukom sa Pagkabuhay-liwat
nin mga gadan (hilnga sa ibaba) siring sa paniniwala (pinapangaputan kan mga
Katoliko, Ortodoks asin haros kadaklan na mga Protestante) sa sarong paghuhukom
partikular sa indibidwal na kalag sa pisikal na kagadanan. Sa Romano
Katolisismo, sinda na nagadan na yaon sa estado nin grasya, i.e. mayo nin anuman
man na mortal na kasalan na maseparar sainda gikan sa Diyos, kundi yaon pa sa
imperpektong paghuhugas gikan sa mga epekto nin kasalan, minaagi sa puripikasyon
sa paagi nin kadikiton na estado nin purgatoryo tanganing makamit an kabanalan
na kinakaipuhanan para sa paglaog pasiring sa presensiya nin Diyos. Sinda na
nakapagkamit kaining panandalan pinag-aapod na mga banal (Latin sanctus,
“banal”).

An mga Kristiyano naniniwala na an ikaduwang pag-abot ni Kristo mangyayari sa
katapusan nin panahon. Gabos na nagkagaradan [[resurrected bodily from the dead
| mabubuhay-liwat sa kahawakan gikan sa kagadanan para sa [[Last Judgment |
Huring Paghuhukom. Si Jesus an bilog na mag-establisa nin Kahadean nin Diyos sa
kautuban kan eskritural na mga propesiya. An mga Testigos ni Jehovah nagsisikwal
sa eksistensiya kan impiyerno. Embes, sinda nangangaputan na an mga kalag kan
mga marigsok pagpaparaon. An kagadanan na si Adan an nagdara sa kinaban sarong
spiritual siring mas pisikal, asin sinda sana na nakaguno nin entrada pasiring
sa Kahadean nin Diyos iyo an eternal na mag-eeksister. Kaya lang, ining
kabangaan dae mangyayari sagkod sa Armageddon, kunsoaring an gabos na mga
katawohan mabubuhay-liwat asin pagtataw-anan nin sarong tsansa na makagunod nin
eternal na buhay. Sa ngunyan na panahon, “an mga gadan mayong kamangnuhan.”

An pangadye na Minatubod (Symbolum Apostolorum) nagtuhaw sa pag-oltan kan
ika-duwa asin ika-siyam na siglo. Iyo ini an pinakapopular na kredo sa pagsamba
kan mga Kristyano sa Solnopan. An pinaka-ubod kaini iyo an Trinidad (Sarong
Diyos sa Tolong Persona) asin an Diyos na Kaglalang. Sinasabi na lambang
doktrina nakukua igde sa kredong ini masususog sa mga tinaram kan mga Apostoles.
An Minatubod iyo na an hinayokong na doktrinang Kristyano pinapangadye para sa
mga kandidato sa pagbunyag sa mga simbahan. An mga doktrinang ini haros inaako
kan kadaklan na mga kristyanong denominasyon:

Si Justin Martyr pinagladawan sa ika-2 siglo na Kristiyanong lituhiya sa saiyang
Enot na Apolohiya (c. 150) para ki Emperador Antoninus Pius, asin an saiyang
deskripsyon danay na paorog sa tugmad na estruktura kan Kristiyanong liturhikal
na pagsamba:

Kaya, siring kan pinagladawan ni Justin, an mga Kristiyano nag-aasembliya para
sa sarong komunal na pagsamba kun Domingo, an aldaw kan pagkabuhay-liwat, maski
na ngani an ibang liturhikong mga kaugalian minsan nangyari sa luwas kaining
kinamugtakan. An pagbabasa nin mga eskritura minagikan sa Luma asin Bagong
Tipan, lalo na an mga Ebanghelho. An mga ini minsan pinagpakarahay sa taonan na
sirkulo, na ginagamit an sarong libro na pinag-aapod na leksionaryo. An
instruksiyon pinagtatao na base kaining mga babasahon, pinag-aapod na sarong
sermon, o homiliya. Igwas nin kadakolon na mga kongregasyonal na mga pangadyeon,
minabale kan pasasalamant, kumpisal, asin intersesyon, na nangyayari sa bilog na
serbisyo asin nagkakaigwa nin kadakolon na mga porma na minabale sa pinagtaram,
pagsisimbar, silensyo, o kinakanta. An Pangadyeon nin Kagurangnan, o Ama Nyamo,
iyo an regular na pinagpapangadye. An Eukaristiya (pinag-aapod na Banal na
Komunyon, o an Pamanggihan nin Kagurangnan) iyo an parte kan liturhikal na
pagsamba na minakonsiste kan sarong konsagradong pagkakan, na pirmeng tinapay
asin arak. Si Justin Martyr pinagpaliwanag ang Eukaristiya:

An ibang Kristiyanong denominasyon pinag-uugali an nakaseradong komunyon. Sinda
nagtatao nin komunyon sa sainda na nakisumaro na sa denominasyon na iyan or kun
minsan sa indibidwal na simbahan. An mga Katoliko restrikto an partisipasyon sa
saindang mga miyembro na mayo sa estado kan mortal na kasalan. Haros an iba sa
mga simbahan ugali na an bukas na komunyon habang saindang pinaghihiling an
komunyon bilang sarong paagi sa pagkakasararo, kesa baya sarong tapos, asin
nag-iimbite sa gabos na niniwalang mga Kristiyano na magpartisipar.

An ibang grupo minahale gikan kaining tradisyonal na lituhikal na estruktura.
Sarong pagbabanga an pirmeng pinaghihimo sa katahawan kan “ Halangkaw” na
pansimbahang mga serbisyo, karakterisado sa paagi nin grabeng solemnidad asin
ritwal, asin “ Hababa” na mga serbisyo, pero maski na ngani kaining duwang mga
katergorya igwa pa man nin dakulaon na mga pagkakaiba sa mga porma nin
pagsasamba. An Seventh-day Adventists naghihirilingan kun Sabado (an orihinal na
Sabbath, habang an iba dae naghihirilingan sa kada semana. Karismatiko o
Pentekostal na mga kongregasyon puwedeng danay na pinapangenotan sa paagi kan
Banal na Espiritu na mag-aksyon kesa magsunod sa sarong pormal na ordern in
pagserbisyo, kabali an danay na pagpapangadye. An Kwakers nagtutukaw nin
matuninong hanggan pagpahiroon sa paagi kan Banal na Espiritu tanganing
magtaram. An ibang Ebanghelikong mga serbisyo minaagid sa konsyerto na igwang
rock asin pop music, pagsasayaw, asin an paggamit kan multimedia. Para sa mga
grupo na dae nagrerekonosir nin sarong pagkasaserdote distinkto gikan sa
ordinaryong mga paratubod an mga serbisyo heneralmente pinapangenotan sa paagi
nin sarong ministro, tagapagbalangibog, or pastor. Asin an iba pa nagkukulang
nin anuman na pormal na mga pamayo, maski sa prinsipyo o sa paagi kan lokal na
pangangaipuhanan. An ibang mga simbahan naggamit sana nin akapilang mga awit,
maski sa prinsipyo (e.g. kadakol na mga Simbahan ni Kristo minahabo sa paggamit
kan mga instrumento sa pagsasamba) or sa paagi nin tradisyon (arog sa Ortodoks).

An pagsasamba puwedeng sa minalaenlaen para sa espesyal na mga pangyayari arog
baga kan mga pagbubunyag o karasalan na mga serbisyo o signipikanteng mga
[[feast days |aldaw nin kapistahan. Sa amay na simbahan, an mga Kristiyano asin
sainda na madali nang makumpleto an inisasyon minapalaen para sa Eukaristiyang
parte kan pagsasamba. Sa kadakol na mga simbahan ngunyan, mga gurangan asin
kaarakian minapalaen para sa gabos o an iba man na serbisyo minaresibe uyon sa
tamang edad na katukdoan. An arog na mga kaarakian na mga pagsasamba iyo an
pinag-aapod na Pandominggong Eskuwelahan o Eskuwelahan nin Sabbath (An mga
pandominggong eskuwelahan minsan pinaghihimong enot bago pa an oras nin
pagseserbisyo).

Sa Kristiyanong paniniwala asin kaugalisn, an sakramento sarong seremonyas, na
pinagmuntar ni Kristo, na minapahaya nin grasya, na minabilog nin sarong
sagradong misteryo. An termino minagikan sa Latin na tataramon na sacramentum,
na pinaggamit tanganing ipagsalin an Griyegong tataramon para sa misteryo. An
mga pananaw mapanungod sa kun ano an mga rito an sacramental, asin ano ining
boot na kahulugan para sa paggibo sa magigin sakramento manlaenlaen sa pag-iriba
kan mga Kristiyanong denominasyon asin mga tradisyon.

An pinakakonbensyonal punksyonal na pagkahulugan nin sarong sacrament iyo na ini
sarong panluwas na senyal, pinagmuntak ni Kristo, na nagpapaabot nin
pansa-irarom, espirituwal na grasya sa paagi ki Kristo. An duwang mas
pinakamahiwas na akseptadong mga sakramento iyo an Pagbubunyag asin an
Eukaristiya, kaya lang, an mayoriya kan mga Kristiyano minarekonosir nin pitong
mga Sakramento o Banal na mga Misteryo: Pagbubunyag, Kumpirmasyon (Krismasyon sa
Ortodoks na tradisyon), asin an Eukaristiya, Banal na mga Orden, Rekonsilyasyon
kan sarong Nagsosolsol (kumpisal), Paglalahid kan Maymati, asin Motrimonyo. Kun
pagsaramaon, iyo ini an Pitong Sakramento bilang rekonosido kan mga simbahan sa
Halangkaw na Simbahan na tradisyon---Notaran na an Romano Katoliko, Pansirangang
Ortodoks, Pan-oryental na Ortodoks, Independenteng Katoliko, Lumang Katoliko,
asin iba pang mga Anglikano. An harong ibang mga denominasyon asin mga tradisyon
tipikal na minauyon na an Pagbubunyag asin Eukaristiya sana an mga sakramento,
habang an ibang mga grupo kan Protestante, arog kan mga Kwaker, nagsisikwal kan
sakramental na teolohiya. An iba man na Kristiyanong mga denominasyon na
naniniwala kaining mga seremonyas dae minakomunikar sa grasya kundi mas
pinapaorog na pag-apodon an mga ini bilang mga ordinansa.

An mga Romano Katoliko, Anglikano, Pansirangang mga Kristiyano, asin tradisyonal
na Protestanteng mga komunidad pinagporma an pagsasamba nin sarong liturhikal na
kalendaryo. Ini minabale nin mga banal na aldaw, arog kan mga solemnidad na
minakomimorar kan sarong pangyayari sa buhay ni Jesus o an mga banal, mga
peryodo kan pag-aayuno arog baga sa Semana Santa, asin iba pang panrelihiyosong
mga pangyayari arog kan memorya o kadikiton na mga kapistahan na minakomemorar
sa mga banal. An mga Kristiyanong grupo na dae nagsusunod nin sarong liturhikal
na tradisyon minsan minapawalat nin manigong mga selebrasyon, arog kan Krismas,
Semana Santa asin Pentecostes. An kadikit na mga simbahan dae minahimo nin
sarong liturhikal na kalendaryo.

An krus, na iyo ngunyan an saro kan haros na lawig na rekonisadong mga simbolo
sa kinaban, pinaggamit bilang Kristiyanong simbolo gikan pa sa pinaka-amayon na
mga panahon. Si Tertullian, sa saiyang libro De Corona, nagsasabi kun paano ini
nagin iyo na an tradisyon para sa mga Kristiyano na ipagguhit pabalik-balik sa
saindang mga angog an senyal kan krus. Maski na ngani na an krus binantog sa mga
amay na mga Kristiyano, an krusipiko dae nagluwas na ginagamit sagkod kan ika-5
siglo.

An mga Kristiyano gikan sa pinakakapinunan mina-adorno kan saindang mga lubungan
na igwa ning mga pintura ni Kristo, kan mga banal, kan mga eksena gikan sa
Bibliya asin alegorikal na mga grupo. An katakomba iyo an mga padat-ulan kan
gabos na mga Kristiyanong arte. An enot na mga Kristiyano mayong kakudian laban
sa mga imahe, litrato, o mga estatuwa. An ideya na sinda nagkatarakot sa
kadelikaduhan kan idolatriya sa pag-iriba kan saindang mga bag-ong kombertido
iyo an pinahimutikan sa pinakasimplehon na kadahilanan sa paagi kan mga litrato
o ngani mga estatuwa, ini nagpadagos gikan pa sa enot na mga siglo. An ibang
mayor na mga Kristiyanong mga simbolo minabale kan chi-rho monogramo, an
kalapati (simboliko kan Banal na Espiritu), an pansakripisyong kordero
(simboliko kan pagsakripisyo ni Kristo), an balagon (minasimbolo sa
kinakaipuhanan na kasumpayan kan Kristiyano ki Kristo) asin kadakol pang iba. An
gabos na mga bagay na ini naggigikan sa mga kasuratan na nanagboan sa Bagong
Tipan.

An Kristiyanidad nagpoon bilang sarong Hudiyong sekta sa sirangang parte kan
Mediteranya sa katahawan kan enot na siglo. An pinaka-amay na pagtalubo nangyari
sa irarom kan pamumuno nin Doseng Apostoles, partikularmente si San Pedro asin
si Pablo an Apostol, na pinagsunudan sa paagi kan amay na mga Obispo, na an mga
kristiyano minakonsidera na mga Tagapagsangli kan mga Apostoles.

Naggikan sa kapinunan, an mga Kristiyano iyo an subheto kan persekusyon. Ini
mina-imbuwelto nin mga padusa, kabali an kagadanan, para sa mga Kristiyano na
arog ki Esteban asin Santiago, ake ni Zebedeo. An pandakulaang bigak nin mga
persekusyon an nagsunod sa mga kamot kan mga awtoridad nin Romano Imperyo, enot
kan taon na 64, kunsoarin na si Emperador Nero an nagsawot sainda nin huli kan
Dakulang Kasulo sa Roma. Uyon sa Pansimbahang tradisyon, idto yaon sa irarom kan
persekusyon ni Nero na an amay na mga lideres kan Simbahan na sinda Pedro asin
Pablo nin Tarsus pinagmartir sa Roma. Kadagdagan pa an lakop na mga persekusyon
kan Simbahan nangyari sa irarom kan siyam na nagsurunod na mga Romanong
emperador, mas makuniot sa irarom ni Decius asin Diocletian. Magpoon kan taon
150, an mga Kristiyanong paratukdo nagpoon na magproduser nin teolohikal asin
apolohetikong mga gibo na tuyong minadepensa kan pagtubod. Ining mga awtor
nabantog na iyo an mga Ama kan Simbahan, asin an pag-aadal sa sainda iyo an
pinag-apod na Mga Patristiko. An notableng mga amay na mga ama minabale ki
Ignacio nin Antioke, Policarpio, Justin Martyr, Irenaeus, Tertullian, Clemente
nin Alexandria, asin Origen.

An persekusyon kan estado nagpundo kan ika-4 siglo, kunsoarin si Konstantino I
naghayag nin sarong sugo nin tolerasyon kan 313. Kan ika-27 nin Pebrero 380, si
Emperador Teodocio I nagpasar nin batas na mina-establisa sa Kristiyanidad
bilang iyo an opisyal na relihiyon kan Romano Emperyo. Gikan sa dikit kan ika-4
na siglo, an Kristiyanidad nagkakawat na sarong prominenteng panindog sa
paghulma kan Pansulnupang sibilisasyon.

Si Konstantino iyo man an instrumental sa konbokasyon kan Enot na Konseho kan
Nicaea kan 325, na naghangad na masimbagan an Aryanong sabi-sabi asin nagbilog
kan Kredo kan Nicene, na iyo pa man an pinaggagamit kan Romano Katolikong
Simbahan, Pansirangang Ortodoksiya, Anglikanong Komonyon, asin sa kadakol na mga
Protestanteng simbahan. An Nicaea iyo an enot na serye kan Ekumenikonikal
(kalakopang kinaban) na mga Konseho na pormal na minakahulugan kan mga kritikal
na mga elemento nin teolohiya kan Simbahan, notableng minapanungod sa
Kristolohiya. An Aseryanong Simbahan kan Sirangan dae nag-akseptar sa ikatolo
asin sa nagsurunod na mga Ekumenikal na mga Konseho, asin talagang separado
sagkod ngonyan.

Sa pagbababa asin pagkahulog kan Romanong Emperyo sa sulnupang, an papasya nagin
sarong politikal na parakawat, enot na nahiling ki Papa Leo na diplomatikong
pakikibagay sa mga Huns asin Vandals. An simbahan man naglaog sa sarong halawig
na peryodo kan misyonaryong aktibidad asin ekspansyon sa pag-iriba kan dating
barbaryong mga tribu. An Katolisismo naglakop sa pag-iriba kan mga Hermanikong
mga katawohan (inisyal sa kumpetensiya sa Aryanismo kan Celtic asin Eslabikong
mga katawohan, an Hungaryano, an Mga Eskandinabyano, asin an Baltikong mga
katawohan.

Mga Ika-500, si San Benedicto nagpaluwas kan saiyang Monastikong Pagpapamahala,
nag-establisa nin sarong sistema kan mga regulasyon para sa pundasyon asin sa
pagpapadalagan kan mga monasteryo. An Monastisismo nagin sarong makapangyarihan
na puwersa sa kabilugan nin Europa, asin nakapagtao sa kadakol na mga amay na
mga sentro nin pagkakanood, mas bantogan sa Ireland, Scotland, asin Gaul, na
nakapagkontribuwer sa Carolinyanong Pagkamundag Otro kan ika-9 na siglo.

Gikan sa ika-7 siglo nagsurunod, an Islam pinagsakop an mga kadagaang nin
Kristiyano na yaon sa Tahaw Sirangan, Norteng Aprika asin mas pa sa Espanya, na
nagresulta sa pagdadaog-daog kan Kristiyanidad asin sa bilang nin mga militar na
pakikipaglabanan, kabali an Mga Krusados, an Espanyol na Rekonkista asin mga
pakipaggiyera laban sa mga Turko.

An Katahawang Kapanahunan nagdara nin mga mayor na pagbabago sa laog kan
Simbahan. Si Papa Gregorio an Bantog dramatikong pinagreporma an Eklesiyastikal
na Estruktura asin administrasyon. Sa amay kan ika-8 siglo, ikonoklasma nagin
iyo an nagbabangang isyu, kunsoarin na ini pinag-esponsoran sa paagi kan mga
Besantinong mga emperador. An An Ikaduwang Ekumenikal na Konseho nin Nicaea
(787) pinal na pinagpronunsiyo na pabor kan mga ikono. Sa amay kan ika-10 siglo,
pansulnupang monastisismo lawig na pinagbuhay sa paagi kan pamamayo kan bantog
na Benedictinong monasteryo kan Cluny.



https://bcl.wikipedia.org/wiki/Jose_Maria_Panganiban

Si Jose Maria Panganiban (1 Pebrero 1863 - 9 Agosto 1890) sarong propagandistang
Pilipino. Katuwang an ibang propagandista, pighingoa niya na mapukawan an mga
kahimanwâ niya sa mga pang-aabuso asin pang-aapi kan mga Kastila sa Pilipinas.
Mahusay magsurat asin magdiskurso, madunong nanggad, siya taga-ambag sa
peryodikong La Solidaridad na kun saen pigtutulod niya an dapat na mga reporma
sa mga palakaw kan mga Kastila sa pag-administrar kan Pilipinas.

Kan Septyembre 22, 1930 an Naga Parents Teachers Association, sa pamamayo ni
Casimiro Perfecto, sa simpleng programa, binuksan an saklob sa hinaman pa sanang
monumento ni Jose Ma. Panganiban sa sarong akto nin pagtaong onra sa heroe. Ini
itinindog asin namumugtak sa natad kan Naga Central School I sa syudad nin Naga.
An rebultong ini, na ginibo kan iskultor na si Tomas Zamora, iyo an pigtutubod
na pinakaenot na rebulto na hinaman sa pag'onra ki Panganiban, mala ta idtong
monumento na itinindog para saiya mismo sa banwaan kan Jose Panganiban,
Camarines Norte, nagibo mansana kan taon 1985.

An kalye na pasiring asin nasumpay sa Concepcion Pequena na dati inapod Kalye
Legazpi kan panahon Kastila, saiya man ipigngaran na. An kalye na ini, Kalye
Panganiban saro sa pinakahalaba na tinampo sa siyudad.



https://bcl.wikipedia.org/wiki/Tataramon_na_Bikol

An tataramon na Bikol Sentral (Ingles: Central Bikol) o Bikol sana, an
pinakapigtataram asin pinakanasasabòtan na tataramon sa Rehiyon Bikol. Ini an
sarô sa mga panginot na tataramon sa Filipinas na pigtataram kan 4,253,000
katawo.

Sosog sa pagklasipikar ni Curtis McFarland sa mga tataramon sa rehiyon kan
pamilya nin mga tataramon na Bikolnon, kabali an tataramon na ini sa Coastal
Bikol. Pigtataram ini sa dakulang parte kan Camarines Sur, subangan na parte kan
Albay, sulnopan kan Camarines Norte, asin gamping norte kan Sorsogon sagkod isla
nin Burias sa Masbate.

An diyalektong Bikol Sentral Naga o "Bikol-Naga" na pigtataram sa primer asin
segundo distrito kan Camarines Sur (lain sa Del Gallego), syudad nin Naga,
sagkod San Pascual, Masbate iyo an pig-aapod na "standard Bikol". Nasasabòtan
ini kan kadaklan na parataram nin mga tataramon na Bikol.

Sa mga ibang parte kan Camarines Sur tinataram an mga tataramon na Rinconada
Bikol asin Buhi Bikol.

An diyalektong Bikol Sentral Legazpi o "Bikol-Legazpi" iyo an tataramon sa mga
Syudad nin Legazpi asin Syudad nin Tabaco sa probinsya nin Albay, pati sa mga
banwaan nin Malinao, Malilipot, Bacacay, Sto. Domingo, Manito, Rapu-Rapu. Ini
man an tataramon kan distrito nin Bacon sa Syudad nin Sorsogon asin sa banwaan
nin Magallanes sa probinsya nin Sorsogon.

Sa mga ibang parte kan Albay tinataram an Libon Bikol, Bikol Sulnopan na Albay
asin Miraya Bikol.

An diyalektong Bikol Sentral Partido o "Bikol-Partido" iyo an tataramon kan mga
banwaan nin Tigaon, Ocampo, Sangay, San José, Goa, Lagonoy, Caramoan asin
Garchitorena sa probinsya nin Camarines Sur, pati sa mga banwaan nin Tiwi, Albay
asin San Andres, Catanduanes.

An diyalektong Bikol Sentral Daet o"Bikol-Daet" iyo an tataramon kan mga banwaan
nin Daet, San Vicente, Talisay, Mercedes asin Basud, sa probinsya nin Camarines
Norte.

An diyalektong Bikol Sentral Virac o "Bikol Virac" iyo an tataramon kan mga
banwaan nin Virac, Bato, San Miguel, Baras, Gigmoto asin Cololbon, sa parteng
sur kan probinsya nin Catanduanes. Sosog ki Malcolm Mintz, iba asin distinto an
tataramon sa parteng norte kaining isla na bakong sakop nin pig-aapod na Bikol
Sentral alagad kan tataramon na Bikol Norteng Catanduanes.



https://bcl.wikipedia.org/wiki/Tataramon_na_Latin

An Latin sarong gurang na tataramon na Indo-Europeo na sa Tiyempo Klasiko
piggagamit sa rehiyon kan Latium. Sakop kaini ang Roma. Sa poder kan Imperyong
Romano nagin ining pinakádominanteng tataramon sa Europa na piggamit sa gabos na
sitwasyon na pormal asin relehiyosa bago pa dumakul an importansya kan Pranses
asin Ingles.

An Latin an magurang na tataramon kan mga modernong lenguaheng Italiano,
Espanyol, Pranses, Portuges asin Romano. Dakulaun an impluwensya kaini sa mga
tataramon na Europeo, halimbawa sa Ingles.

A (halaba) [aː] (mas halabâ an pagtaram kaini, asin medio mas bukás an ngimot,
arog nin "a" sa mapulî)

E (halaba) [eː] (harani sa Pranses na ‘été’, o sa Aleman na ‘Leben’, an pantaram
kaini duwang beses mas halaba sa 'e' na halipot)

F [f] (arog sa pagtaram sa Espanyol nin ‘Filipino’ - ikaag an untó sa ngábil,
asin maghayóp)

I (halaba) [iː] (harani sa "i" sa malipot, pero medio mas halaba, gari sa
Pranses na 'rire', martyr)

O (halaba) [oː] (arog nin 'Ano?' sa pagtaram kaini kan mga Bikolano o mga Bisaya
pero mas halaba asin medyo eksaherado; harani sa Pranses na ‘eau’, sa Aleman na
‘wo’)

TH [tʰ] (an pagtaram kaini ay may sadit na paros, arog nin Inggles na ‘tin’;
harani sa ‘bathala’)

U (halaba) [uː] (duwang beses mas halaba sa 'u' na halipot asin medyo eksaherado
an pantaram, gari sa ‘magayooooonon siya!’)

Y (halipot) [ʏ] (arog sa Pranses ‘cru’, pero ini dating tunog na Griego,
siguradong an mayoría kan mga Romano dae nakokopya ini, ta baku natural ini
sainda, imbis, an pagtaram ninda parehas sa 'i' na halipot)

Y (halaba) [yː] (arog sa Pranses 'mur', ini ay kinopya nin mga Romano sa mga
taram na Griego, an mayoria sainda dae ini nakokopya, imbis, an pagtaram ninda
arog sa 'i' na halaba)



https://bcl.wikipedia.org/wiki/Jorge_Barlin

Si Jorge Barlin, ipinangakì na Jorge Imperial Alfonso (23 Abril 1850 - 4
Setyembre 1909) sa Baao, Camarines Sur, iyo an pinakainot na Filipinong obispo
kan Simbahan Katoliko Romano. Nagtukaw syang ika-28ng obispo kan diocesis kan
Nueva Caceres poon taon 1905 abot 1909. Namundag si Barlin sa mga magurang niya
na sinda Mateo Alfonso asin Francisca Imperial. Nagadan siya kan Setyembre 4,
1909 sa Roma, Italya.

Si Padre Jorge Barlin naordenan komo sarong padi kan Setyembre 19, 1875 asin
inot niyang toka iyo bilang capellan de solio asin mayordomo kan Katedral kan
Nueva Caceres dangan natokang magkapot kan saditsadit na paroko nin Siruma, sa
probinsya nin Camarines Sur. Halì sa Siruma, nadestino sya sa paroko nin Libog
sa Albay. Dangan siya pinangaranan kan Simbahan bilang Vicar Forane kan bilog na
probinsya nin Sorsogon asin kura paroko kan kabesera kaini. An pagkanombra niya
digdi sarong dakulang onra para sa sarong padì na hoben pang gayo. Sa Sorsogon,
mahuyong boot na siya naglapigot nin 16 na taon asin pinahiling nya an
pambihirang kakayahan sa pag-administrar sa tiniwalà saiyang kargo.

Kan magputok an Rebolusyon sa Kabikolan kan taon 1898, an Sorsogon dai nag-agi
sa madugong kariribokan huli sa diplomatikong pag-administrar niya kan probinsya
asin dakula an respeto saiya saka may halangkaw na pagtubod saiya an mga
taga-Sorsogon. Saiya iwinalat an pagmato kan administrasyon sibil kan probinsiya
kan pahalì na si Gobernador Leandro Villamil, an Kastilang gobernador huli ta
ini mapa-Manila na. Ilinito niya an administrasyon sa mga Filipinong pwersa
rebolusyonaryo kan umabot ini sa Sorsogon asta kan 1900, nagdatong an pwersa
Amerikano sa pagbugtak nin maninigong kontrol asin awtoridad.

Kan taon 1902, si Gregorio Aglipay nag-alok ki Barlin na mamayo bilang Obispo
Maximo kan bàgong tugdas na Iglesia Filipina Independiente alagad, siring sa
maboot na parasunod kan Simbahan na nagimàtan nya, sinimbag nya si Aglipay na
mas marhay pa syang magin sanang paralampaso kisa magin Pamayo kan grupong
naglitik sa Simbahan Katoliko ("Prefiero ser lampazero a ser la cabeza de su
jerarquia cismatica.")

Si Padre Jorge Barlin nabantog na gayo sa pagsurog sa Simbahan Katoliko kan an
simbahan nin Aglipay pighihingakò an rugaring kan Simbahan Katoliko sa Lagonoy,
Camarines Sur ta si pading katoliko duman, si Padre Vicente Ramirez, nagsuway na
sa Simbahan Katoliko asin uminayon na sa Aglipay. Katakod kan pangyayaring ini,
si P. Ramirez habo nang maghalì sa pwesto bilang administrador kan Simbahan
duman asin sinasabi niyang an mga Aglipay iyo na an kagrugaring kan si edipisyo
kan Simbahan, an gabos na gamit asin kwarta kan paroko kabali pa an kamposantong
kinakaptan asin pinadadalagan kan Simbahan Katoliko. Sa kasong isinàngat ni
Padre Barlin sa pangaran kan Simbahan Katoliko sa pagbawì kan mga pagrurugaring
kaini ki P. Ramirez, pinalmente an Korte Suprema, kan Nobyembre 24, 1906
nagdesisyon na an pagrurugaring kan mga propyedad yaon sa kontrol ni P. Ramirez
mayò sa Aglipay (Iglesia Filipina Independiente o, Philippine Independent
Church) kundi sa Simbahan Katoliko.. Dara kan desisyon kan Korte Suprema, siya
an masasabing nagbari kan impluensya, kusog asin talodtod kan Simbahan
Aglipayano kan ginana niya an kaso huli ta napatalsik an gabos na mga dating
katolikong mga kapadian sa mga paroko na nagbaralyo na sa Iglesia Filipina
Independiente.

Kan Desyembre 14, 1905, sa sarong sekretong consistorio, siya nanombrahan Obispo
asin kan Hunyo 20, 1906, siya naordenan nang Obispo kan Nueva Caceres. Sa
pinakaenot na pagtiripon kan Asamblea Filipina kan Oktobre 16, 1907, siya an
piniling magtao kan invocation. An mga pangyayaring ini nagtao nin kusog sa
pagtubod na an mga pading Filipino kaya man magkapot nin halangkaw na katongdan
sa Simbahan. An mga prayleng Kastila kan mga enot na panahon tinutubod na an mga
filipinong padi pwede sana magin mga coadjutor asin assistant sa kura parokong
mga kastila. Siya an nagin simbolo kan kakayahan nin pading filipino.

Si Obispo Jorge Barlin dinara an motto episkopal na “Bonus miles Christi” —
Sarong marhay na soldados ni Kristo.

Sarong pasali tituladong "Barlin" an pinaluwas asin pig'entablado kan Ateneo de
Naga kan dekada '60 manongod sa buhay ni Padre Jorge Barlin, asin pinasale ini
bako sana igdi sa Ateneo kundi sa magkapirang eskwelahan sa Iriga, Legazpi asin
Sorsogon. Ini nakasurat sa tataramon na Bikol, asin an kagtokda' kaini iyo si
Gng. Juan Ragragio na maestro kaidto sa nasabing eskwelahan. Igdi man sa
nasabing unibersidad, namukna an Barlin Debating Society sa pagtaong onra sa
obispong ini.

Sa pagromdom saiya, sarong estatuwa niya an pinatindog kan mga taga Baao sa
patio kan simbahan nin Katoliko. Ini nangyari sa pagsadol asin paghingowa ni P.
Demetrio Martirez, an kura paroko sa Baao na nagtukaw nin halawig na maray sa
saiyang kargo, poon 1941 sundo 1970. An Baao Historical Society nalakaw sa
National Historical Institute (NHI) na madeklara an Monumento ni Obispo Barlin
sa Baao bilang sarong National Historical Landmark.

Sa siyudad nin Naga, igwa man ikinaag sadit na plasa, an Plasa Barlin, sa
pagsarapong kan Kalye Barlin, Kalye Arana asin Kalye Heneral Luna. Sa plasang
ini, may tinogdok na monumento ni Padre Jorge Barlin an gobyerno kan Naga sa
sarong maimbong na pagromdom saiya. Kan taon 2012, an Pilgrim City of Naga
Heritage Movement, Inc., sa pamamayo ni Msgr. Zosimo M.Sañado, asin katuwang an
gobyerno lokal, pinagbago asin pinagayon an plasang ini.



https://bcl.wikipedia.org/wiki/Mariano_Perfecto

Si Mariano Perfecto (1853 - 3 Nobyembre 1913) iyo an ika-5ng Gobernador
(1910-1913) kan Camarines Sur, asin an minimidbid na "Ama kan Literaturang
Bikol" sagkod "Ama kan Literaturang Bisaya." Kagmuknâ siya kan peryodikong An
Parabareta (1899-1900), an pinakainot na peryodikong Bikolnon.

Si Perfecto namundág sa Ligao, Albay asin bantóg bilang sarong parapaimprenta,
dramatista asin parasurát sa tataramon na Bikol sagkód Hiligaynon. Siya sarô man
na negosyante siring kan saiyang mga magurang na nagtindang mga banig asin mga
abakang tsinelas.

Si Perfecto sarong pading sekular na huli sa saiyang mga liberal na kaisipan
siring kan dai pag-uyon sa panànaw kan mga Kastila, siya idinestino kan Simbahan
sa Iloilo (Pons, 1900; Veloso et.al, 1973; asín Fernandez, 1988). Alagad bakóng
malinaw kun siya mahigós pa sa Simbahan sa Iloilo huli ta nagkaigwá siya nin
pamilya digdí asin nagbunga an pagsasarô niya ki Juliana Milian. Sarô sa akì
niya iyo si Gregorio Perfecto (1891-1949) na nagin abogado asin nanombrahan ni
Presidente Sergio Osmeña na Associate Justice sa Korte Suprema kan Filipinas.
Alagad, an akì niyang si Gregorio nagkuá kan saiyang elementarya sa Ligao, Albay
dangan nag-adal kan saiyang segundarya sa Kolehiyo nin San Beda asin nagtapos
nin Abogasiya sa Unibersidad kan Santo Tomas.

Nagkaag siya nin sarong libreria sa Mandurriao, Iloilo asin digdi husto siyáng
nabangkág sa pagsurat. Huli ta igwáng kabatiran sa pagnegosyo, nakatugdás siyá
kan tindahan-libro na Libreria y Imprenta La Panayana kan taon 1877. An libreria
na iní guminantád nanggád, dangan paglaóg kan taon 1906 nagdugang siyá nin
paimprentahan na makusóg an pagpaluwás nin mga novena, mga cartilla asin
iba-ibáng sinúrat na saiya man na Binikol o Hiniligaynon.

Namuknâ niyá man sa Iloilo an Almanaque la Panayana kan taon 1906, kasabáy kan
paimprentahan na iyo an nagpabaskóg kan literaturang Hiligaynon huli ta bakô
saná iní nag-iimprenta nin mga novena, mga devocion, mga corrido, asin cartilla
kundì nagpupublikar man kan mga literaryong pagsusurat sa Hiligaynon. Hanggán sa
ngunyán, padagos pa an pagpalagdâ kainí sa Iloilo kan saiyang mga tagamana. An
pinùnan na Almanaque ni Mariano Perfecto dinará man sa Bikol kan taon 1921 kan
sarô sa tagamaná niyá na si Casimiro Perfecto. An pigdaráng pangaran kainí iyó
an Almanaque Calendariong Bicol asin iní nagin Calendariong Bicol kan an
nagpapalagdâ na kainí iyó an Cecilio Press pakagadán ni C. Perfecto kan Enero
10, 1953.

Kan siya nagbalík sa Nueva Caceres, pinakapót siya kan paimprentahan na Imprenta
de la Sagrada Familia na pagsasadiri kan Simbahan Katolika. Alagad sosog ki
Maria Lilia Realubit tibaad nakibakas si Perfecto sa negosyong iní.[nangangaipo
nin toltolan] Nasambít pa man ni Realubit na si Perfecto nagbugták nin
paimprentahan na an pangaran Imprenta de Nuestra Señora de Peñafrancia sa Nueva
Caceres kan taon 1890. Kun arín an nainot, daí pa nin kalinawan o tibaad binàgo
man saná an pangaran. Alagad, malinaw sa mga imprentadong materyal na nasasaray,
igwá siyang tinugdás na paimprentahan sa pangaran na Libreria y Imprenta
Mariana. Siring man, iní daí pa determinado kun iyó man saná si lumang Imprenta
de Nuestra Señora de Peñafrancia. Namugták an Imprenta Mariana sa lugar na
ngunyán iyo na an natutugdokán kan edipisyo nin Philamlife sa kanto kan kalye
Paz asin abenida nin Peñafrancia sa ciudad nin Naga.

Sosog pa man ki Antonio Guevara y Mendoza, saróng Katipunero, na nagsúrat kan
saíyang memoirs (yaon sa tataramon na Espanyol) na enot inimprenta ni Perfecto
sa Imprenta la Bicolana de M. Perfecto sa Nueva Caceres kan taon 1899, inákò
niyáng dakúlà an tabang kainí sa rebolusyon laban sa mga Kastila bagay na inómaw
niyá ki Perfecto. An memoirs na iní Iningles ni O.D. Corpus kan 1988 sa titulong
History of One of the Initiators of the Filipino Revolution. An tinarám niyáang
iní nagtaóng karibóngan huli ta minaluwás dakúlon nang paimprentahan na
itinogdás si Perfecto, iyo na nganì an Imprenta de la Sagrada Familia, Imprenta
de Nuestra Señora de Peñafrancia, Libreria y Imprenta Mariana asín Imprenta la
Bicolana de M. Perfecto. Alágad, sa kawàrán pa nin rekord kun ano an nangyari,
mahuhúnà na binabàgó saná ni Perfecto an pangáran kan paimprentahan niyá.
Naririsáng an mga paimprentahan na nasambít nagbutwâ sa mga-1890.

An mga bantógan na parasaligsig arog nindá G. F.Zaide asín M. Kalaw sinasábi na
siyá an "Ama Kan Literaturang Bisaya" asín siring man "Ama Kan Literaturang
Bikolnon" sa libro nindá Veloso, Enriquez, asin Alejandro na pinublikar kan
Philippine Book Company kan 1973. Tamà saná gayód sabíhon na iní nin huli ta
dakól siyáng sinúrat sa duwáng tatarámon na iní.

Natomoyán pa si Perfecto na saróng parasurát na may pagka-lingwista huli sa mga
librong bokabularyo na hinamán niyá dapít sa tatarámon na Bikol asín Hiligaynon.
Mababansagán man si Perfecto, segon ki Realubit, na "Ama kan Prensang Bikolnon"
huli ta siyá an pinakaenot na nagpalagdâ nin peryodiko sa tatarámon na Bikol, An
Parabareta (1899-1900).

Siya nagin man editor kan peryodikong La Union (1896-1899) na pinundar ni
Fulgencio Contreras sa munisipyo kan Naga, Ambos Camarines asin nasusúrat iní sa
lenggwaheng Kastila.

An pagkahigós ni Perfecto sa pagparasúrat narisá man kan saróng Amerikano na si
Frank R. Blake. Sinábi niyáng si Perfecto iyó an sarô sa igwáng pinakadakól na
sinúrat sa lokal na tatarámon sa panahón na patapós na an rehimen Kastila.
Siring man nabanggít man kan sarong Kastilang exclaustradong Agustinong prayle
na si Salvador Pons y Torres si M. Perfecto, na inapód niyáng "queridisimo
amigo", igwáng labí sa "ochenta las obras en dialectos regionales escritas y
publicadas."

Nagdalagan siyá para gobernador kan Ambos Camarines kan Nobyembre 2, 1909 asín
naelihir. Sa panahón na siyá nagtúkaw bilang gobernador (1910-1912), nagin
maribók si saíyang termino. Napiritán siyáng magsàngát nin kasong libelo laban
ki Fulgencio Contreras asín ki Julian Ocampo huli sa artikulo na nagluwás sa
peryodikong El Camarinense (1908-1913) na kun saen soboót dinuduhágì an saíyang
dangóg asín reputasyon. Nakaabót an kaso sa Korte Suprema asin kan 1914, kun
kasuarin gadan na siya, siyá an nanggána sa kaso kan ibinabâ an desisyon.

Igwáng mga parasurát asín parasaligsíg na nagsasábing bakô siyang Bikolano. Siya
suboót saróng Ilonggo na napadpád sa Bikol kayâ tataóng magsúrat sa Hiligaynon.
An bagay na iní iyóng gayó an isinurat ni Jose Calleja Reyes sa saiyang librong
Maharlika. Sa librong ini, siring kainí an sinúrat niyá:

Alágad, malínaw na si M. Perfecto saróng Bikolano na namundág sa Ligao, Albay
asin an sarô niyá nganing akì, si Gregorio Perfecto digdí niyá pinaádal huli ta
igwá pa siyáng mga sadíring tawo na maasikaso asín maatáman ki Gregorio. An
tugang niyáng si Juan Perfecto na sarô man na padì sinábi ni Salvador Pons y
Torres na "natural de albay o de Iloilo, Presbitero..."

An sarô pang kontrobersya iyó, an ibá nagsasábing bakô man nanggád padì iníng si
M. Perfecto. An bagay na iní nakumplikar pa huli ta nunca nagsábi si Maria Lilia
Realubit na si M. Perfecto nangáging saróng padì alágad sa magkapiráng sinúrat
niyá saíyang nasambít na igwáng mga tugang na padì an huri, sindá Juan asín
Monico. Pero si Salvador Pons y Torres direktang sinambit si M. Perfecto na saro
sa mga pading parasurat igdi sa Nueva Caceres. Si Manuel Artigas sarong
mestisong Espanyol na historyador, sinambit man ngane na si Salvador Pons
piglista an dakul na mga presbiteros (padi) sa libro kaining Clero Secular
Filipino.

An sarô man na parasaligsíg alágad doktor sa medisina, si Dr. Luciano P.R.
Santiago (igwáng magkapiráng libro na napalagdâ sa saíyang kredito, asín an saro
kainí manongód sa mga enot na mga pading Filipino kan panahon nin Kastila, an
The Hidden Light: the First Filipino Priests, Q.C. New Day Publication, 1987
nakipagngutiíl na bakóng "pading sekular" si M. Perfecto.

Sa saíyang mga rekord sa Simbahan Katoliko kainíng Dioceses nin Caceres, "lay
professional" na nag-adal asin naggradwar si M. Perfecto, alágad sa ibáng
kasuratán mismo kan Simbahan na ini sinasábing pading gradwado si M. Perfecto sa
Seminario kan Caceres. Bàgo kan taón 1865 daí nin toltól na rekord kan mga
pading nagin estudyante sa Seminario. Iní huli ta natoltól saná an mga rekord
kan ipiglíto ni Obispo Francisco Gainza an administrasyon kan Colegio-Seminario
de Nueva Caceres sa mga Pading Paul.

Sa seksyon na tituladong "Alumni Priests" kan mahìbóg na babasahón opisyal na
ipinaluwás kan Holy Rosary Minor Seminary kainíng Arquidiocesis nin Caceres,
tituladong Official Declaration of the Holy Rosary Seminary As A National
Historical Landmark (5 September 1988, Naga City), sa ika-15ng dahon kainí (mayò
numeradong pahina) malínaw na pigsúrat na si Mariano Perfecto naordenan kan taon
1884, kasarabay niyá an tolong nagtapos pagpadi man: Manuel Obana, Juan Ravalo,
asin si Inocencio Sayson. Alagad, makangalas huli ta mismo sa tangkáan kan
Seminaryong ini, nakagúhit sa bronseng lapida an gabos na mga padi niyang
gradwado, asin sa taon 1884 an nakakaág iyó si "Monico Perfecto" asín an limang
kadurungan niya pagtapos, iyo sinda Manuel Obaña, Inocencio Sayson, Juan Ravalo,
Julian Ope asin si Gregorio Alma.(hilnga, sa walang retrato)

Totoo, sa awtentikong, orihinal na libro kan Seminaryo yaon sa pangangataman kan
Museo del Seminario Conciliar de Nueva Caceres, na sinurat kan panahon bago
naglaog an 1900, an talagang nakaguhit na naggradwar kan 1884 bako an Mariano
Perfecto kundi an "Monico Perfecto."

Sa pagrokyaw kan Sentenaryo kan Katalingkasan nin Filipinas, an Komite kan
Arteng Panliteratura kan Pambansang Komisyon sa Kultura at mga Sining (NCCA),
naggawad nin sarong pagpilang sa mga parasurat sa iba-ibang rona' kan banwang
Filipinas. An inapod na Gawad Bonifacio sa Panitikan iginawad ki Mariano
Perfecto kan taon 1998.

Kan Hunyo 23, 2013, sa okasyon nin pagsurumpa sa katongdan kan mga opisyales kan
Sumaro Bikolnon, Inc., an kaayonan na ini naggawad man ki Mariano Perfecto nin
sarong posthumous award sa dakulang pagmidbid kan saiyang mga naginibohan para
sa kulturang Bikolnon asin Hiligaynon.



https://bcl.wikipedia.org/wiki/Manok

Its called a chicken in spanish. An manok (Gallus gallus, may beses, G. gallus
domesticus) sarong napagaro na gamgam. An bagong nadukayan na adal, ini palan
10,000 nang taon kadto pa pigpapagaro asin pigaataman sa Byetnam. An pagtubod
dati ini an pagaataman kaini asin pagpagaro nagpoon sa Indya. Hale sa India an
inaataman asin garong gamgam na ini nakaabot man ini sa Persya, sa lugar kan
Lydia, sarong lugar sa Habagatan kan Menor na Asya na yaon sa irarom kan
pagsakop an Persya. Dangan an mga manok na pinagaro naglakop man sa Gresya mga
ika-5 siglo(BCE) an nakaagi. Sa Ehipto poon pa kan ika-18 Dinastiya, an "gamgam
na aro-aldaw nagsosogok," nagdatong sa nasyon na ini komo sarong tributo haleng
Babylonia, ini susog sa kasuratan ni Tutmose III. Mayo nasambitan an manok sa
Daan na Tipan.

An mga bagong pagaadal sa genes kan manok nagpapahiling na ini pwedeng guminikan
pareho sa inaapod na Red Junglefowl asin sa Grey Junglefowl (G. sonneratii).

Sa Estados Unidos, Kanada asin Australya, an may edad nang manok na lalake
inaapod na cocks, na kun sa Bikol an apod kaini lalong. An huben pang manok na
lalake, dai ma lampas sa edad na sarong taon inaapod man sa mga lugar na ini na
cockerels., sa Bikol man inaapod na sulog. An hinalean na nin kakayahan na
maka-semilya, inaapod man na capons, siring man sa Bikol inaapod na kinapon. An
manok na sobra sa sarong taon an edad, inaapod na hens, na kun sa Bikol an apod
gonâ asin an inaapod ninda na pullets, apod man kaini sa Bikol, dumaraga.

Sinasabi daa na sa Australia, New Zealand asin Britanya, may termino para sa
arin man na manok na anoman na edad o babae man o lalake: chook, na simpleng
inaapod sa Bikol na manok asin an mga omboy pang manok an apod sa mga lugar na
iyan chicks na siring man sa Bikol inaapod na siyô. o siwô.

An mga manok daa mga omnivores, na boot sabihon daing pili an tinutuka, na
pwedeng dahon, pisog nin tinanom, o pwede man kumakan nin mga hayop. Sa layas,
an manok nagkakayas, naghahanap nin mga pisog kan mga tinanom, nagtutuka kan mga
layoglayog o mga insekto asin nakakan man ngane kan mga saradit na hayop arog
kan lokton, tabili, buru-buaya, o saradit na kinô.

Sa natural na kamugtakan, an manok natagal an buhay nin lima abot onseng taon.
Alagad, sa ataman na kamugtakan na pangkomersyo, an manok binubuno na pag edad
pa sanang anom (6) na semana. An mga gonang parasugok pwede sumugok nin mga 300
na sugok (bunay) sa sarong taon. Pakalihis nin kagduwang (12) bulan, napoon nang
pagluya an pagsusugok kaini asin an mga ini binubuno sa pagproseso nin mga
kakanon na pang-omboy, para sa mga ayam asin iba pang kakanon. Natatala sa
rekord kan Guinness Book of World Records na an naggurang nanggad na manok
nag'edad nin kag'anom (16) na taon, tapos nagadan na ini, atake sa puso.

Bistong maray an lalong sa gona ta siya mas darakula asin haralaba an saka, mas
dakula asin giringgiting an palong (papatlongon) na parati makilyab na pula,
saka sa liog sa irarom kan tuka niya igwang kayat na malogyat na laman an kolor
pula man, na an apod kaini lambi-lambi. An saka kan pam-purok na lalong iyo an
tinatambodan kan bulang, sarong mataromon asin mapanason na aserong kawit porma
kan gapas.

An mga manok makiramason sa kapwa niya asin nagbubuhay-buhay komo sarong gipaw.
Nagsasaro asin nagtatarabang sinda sa paghilomlom sa mga sogok asin pagpadakula
kan mga siyo-siyo. An mga manok may sinsabing padaraogan asin uso sainda an
turusikan sa pagpahiling kun isay an kagdaog sainda. An dominante iyo an may
enot na lugar sa kakanan asin sa mga magayon na lugar paggigibong tataghan.
Nadidisturbo an relasyon na ini - kun isay an kagdaog asin kun isay an pahonod-
kun may hinahale sa grupo o may isinasalak sa grupo. Kun minsan naabot sa punto
na nagdudurugoan sa turusikan asin may nagagadan.



https://bcl.wikipedia.org/wiki/Ibalong

An Ibalong iyo an epiko kan Rehiyon Bikol. Ini dai pa determinado kun siisay
talaga an nagsurat sa tekstong Kastila.

An Kastilang teksto kaini maguguno sa sinurat ni Padre Jose Castaño sa saiyang
artikulong "Breve noticia acerca del origen, religion, creencias y
supersticiones de los antiguos Indios del bicol" na napalakip sa Archivo del
bibliofilo filipino, vol. I, na an nagtipon man iyo si Wenceslao Retana asin
ipinublikar kan Impr. de la viuda de M. Minuesa de los Rios duman sa
Madrid,España, taon 1895.

Kaya an iba naghuna an kagsurat kaini iyo si Padre Castaño, pero ini an nasambit
ni Merito B. Espinas sa bagay na ini,(Ibalong, p. 48) "...na si Fray Bernardino
Melendreras y de la Trinidad asin bako si Fray Jose Castaño, na iyo an
pigtutubod kan dakul, an orihinal na nagpompon kan epikong ini sa Bikol asin
dangan saiyang ipinalis sa Kastila mapapatunayan ni Valentin Marin y Morales sa
saiyang Ensayo de una sentisis de los trabajos realizados por los corporaciones
religiosos españoles de Filipinas, Tomo 2, Estableciemnto Tipogreafico del
Colegio Santo tomas, Manila: 1901, p. 596, na kun saen nabanggit niya na si Fray
Bernardino Melendreras, nagsurat sa Kastila nin sarong orog-orog (poesia) dapit
sa antigong kinaugalean kan mga Indio sa Albay, na tituladong Ibal, sarong
400-na-pahinang manuskrito na kun saen nagsapi' si Castaño kan rawitdawit na
Ibalong na nakalakip sa artikulong ginibo niya asin ikinaag ni Wenceslao Retana
sa Archivo kan 1895:

"La poesia que trae el Jose Castaño en su obrita publicada por Retana en 1985
esta tomada de Ibal del P. Melendreras." --- na boot sabihon kinua man lang daa
ni Castaño, sabi ni Valentin Marin, an rawitdawit-epikong ini sa Ibal ni P.
Melendreras.

An problema man daa ta sagkod ngonyan dai pang nahahanap na kopya kan obra ini
ni Melendrears, kaya an argumento ni Jose Calleja Reyes, na sagkod dai pa
mapaluwas an sinabing Ibal tutubodon niyang si Jose Castaño pa an masabing autor
kan Kastilang teksto.

Iyo ini an rason na pigdara ni Reyes sa saiyang librong pinalagda', an Bikol
Maharlika ta sabi niya ngani sagkod na mayo an corpus delicti, komo sarong
abogado siya, dai dapat pagtubodon. Si Reyes binikol man an Ibalong asin
mababasa ini sa libro niyang Bikol Maharlika (p. 64-82) asin tinampadan niya man
kan tinagalog na bersyon ni Arturo Camua Sampana.

Si Jaime T. Malanyaon ilinakip man niya an bersyon na bikol ni Leoncio F. Elopre
sa saiyang librong Istorya Kan Kabikolan (p. 514-523).

Ano ta dai lamang nasambitan an bulkan Mayon sa epikong ini? An bukid na
"Masaraga" na "aki pa." naenot pang marhay sa pagtuhaw asin huri na nagtalubo an
Mayong? Kun hihilingon sa Vocabulario ni Lisboa, an "masaga" boot sabihon
"malaad", "mabanaag" o sa Kastila, "...que relumbre mucho." Bako daw na an
bulkan Masaraga naglalaad pang gayo kun naputok kumpara sa mga gurang nang bukid
arog kan Isarog o Asog?

Sabi ni Stephen Sergio, sarong parasurat, an "Mayong" hale sa Buhi-non na
taramon na "ma'yong" na boot sabihon "boklod, bukid" asin inaapod ninda an
tinutuboan pa sana nin suso nin nagdadaraga na "moro-ma'yong". Ma-oyon ini sa
analisis na an epiko antigo nang maray asin enot pang maray na naglakop sa
panahon na an Ma'yong nagtatalubo pa sana. [1] Totoo, kahurihan kan kag-anom
(16) na Siglo, inaapod na kan mga Bikolnon an bulkan na iyan na "Ma'yong" susog
sa natala' ni Lisboa.

Nota: An sinurat ni Fray Jose Castaño napalaman asin nakukua sa Archivo del
bibliofilo filipino, vol. I, na an nagtipon man iyo si Wenceslao Emilio Retana y
Gamboa asin ipinublikar kan Impr. de la viuda de M. Minuesa de los Rios duman sa
Madrid,España, taon 1895.



https://bcl.wikipedia.org/wiki/Tigsik

An tigsik o kansíng sa Daan na Bikol saróng suanoy na porma nin halìpot na
rawitdawit na minapahilíng kan natural na talento kan mga Bikolano sa pagberso.
Kompwesto iní nin duwá o abót apát na taytáy na igwáng walóng silaba o sobra pa.
Lambáng sarô kainí igwáng eskimang saróng sarambít o mono-rhyme. Pabiglâ na
tinitìyaw o inginungusò iní sa atubangan nin pagtiripon. Iní haros
makangingirít, o igwáng "piltik" sa siisáy man na pinapatamáan. Nahihimò na
"sarambít" o arangay sa paririkasan na pagkawingkawíng kun mahusay an
paratigsík.

Alagad, sa modernong kamugtakan sa kulturang Bikolnon haros pormang literaryo na
saná iní pero pighihingowa na mabuhay sa tunay na praktis kan lumang panahón.
Kun dati saróng pagbeberso kaidtóng panahón sa tiripon na itinitìyaw saná asín
daí isinusurat, ngunyán ipinapalagdâ na sa libro na minaluwás garó saróng
halìpot na rawitdawit na may pagkaagíd sa haiku kan Hapon. Paratì apát na taytáy
na iní asín sa aktwal na tirigsíkan garó igwáng kalabaan, oróg na kun araporado
an gabós na magtindóg asín magtigsík man.

An pormang literaryong iní pambihirà huli ta daí nakukuá sa mas darakulang
grupong etniko sa Filipinas. Nakagamót nanggád iní sa daan na kulturang Bikol
malà ta igwá pang saróng katagâ an mga Bikolano sa pagladawan kan nasabing
kaugalián nin pag-ugmá sa katiriponán. Inaapód man ining pag-aalap.

An kinaugalean nin pagsantik kan mga basong inoman naggikan daa sa pagha'dit na
tibaad may hilo an pigtangrong arak, ta sa pagtubod na pag nagsantikan an duwang
baso, mag'uurula an laog asin makasi'wag sa kapingkian na baso. Sa siring na
gibo, mahahale soboot an duda na may hilo an arak. Alagad, ini daa bako man
totoo.

An katagang "toast" (alap) nararapot sa kustombre kan ika-17ng siglo kun saen an
mga inomon (arak) dinadagdagan panamit ngani magin mas masiram. Igdi nagpoon an
pagtubod na an sarong inoonrang gining (dama) na iyo an tinotonggohan kan
pag'omaw, sarong nataong namit sa inomon.

An International Handbook on Alcohol and Culture nagsasabi na pag'aalap "
posible daa nagpoon sa praktis nin pag'aatang kan mga gugurang na padi (kun sa
Bikol, mga balyana) kasabay an pag'atang nin arak na sagrado sa mga dinidiyos,
asin an mga ini pwedeng dugo mismo o arak (igdi sa pre-Hispanikong Bikol, pwede
tuba o intos) sabay an pagnguso nin sarong pag'mawot na logod "magkaigwa man nin
halawig na buhay o maray na salud". .

Sa Hapon , an kurahaw "Kampai", sa Korea, naboses "Gunbae" asin sa Tsina o
Taiwan, an tiniti'yaw "Ganbei". Ining mga taramon na ini boot sabihon mansana,
"alang na baso". Kaya, la'gok talaga (sarong inoman sana) an naaangay sa siring
na mga pag'alap.



https://bcl.wikipedia.org/wiki/Gresya

An Gresya ( Greyigo: Ελλάδα, Elláda, ; Antigong Greyigo: Ἑλλάς, Hellás, inaapod
man na Hellas asin opisyalmente Republikang Heleniko (Ελληνική Δημοκρατία,
Ellīnikī́ Dīmokratía, [eliniˈci ðimokraˈtia]), sarong nasyon sa sur-subangan kan
Europa. Namogtak sa bandang habagatan na poro kan Peninsulang Balkan, an Gresya
katakod asin kadolon sa daga an Albanya, an Republika kan Macedonia asin
Bulgaria sa amnayan, an Turkey sa subangan. An Dagat Aegean namogtak sa bandang
subangan kani, an Dagat Ionian sa bandang solnopan, an Dagat Mediterraneo sa
habagatan. An Gresya iyo an ika-kagduwang (ika-12) nasyon na may halabaon na
linyada nin kosa sa kinaban, 13,676 km (8,498 mi) an laba, na igwang paayaw-ayaw
na bilang nin mga isla (ginagaom mga 1400, an 227 kani ineerokan), asin kabali
diyan an Crete, an Dodecanese, an Cyclades asin an mga Islang Ionian. Otsenta
porsyento kan Gresya kumponido nin mga bukid, na an pinakahalangkaw kaini iyo an
Bukid Olympus sa 2,917 m (9,570 piye).



https://bcl.wikipedia.org/wiki/Zeus_Salazar

Si Zeus Atayza Salazar (namundag, Abril 29, 1934) binibistong sarô sa
nangengenot na Filipinong historyador, antropologo, edukador, asin teorisador.
Siya an saro man na mayor na tagapalis kan mga tokdang literaryo kan Europa sa
tataramon na Filipino. Siring man, siya an nangenot na magtaong pormal na
pag'oogid kan nakotkot na lokdo sa Libmanan na sa saiyang pag'atid-atid, base sa
saiyang mahiwas na adal sa antropolohiya, may kuneksyon sa epikong Ibalong.

Siya namundag sa Tiwi, Albay. Masabi pa, siya an pinakamatua sa pitong (7) aki
ni Ireneo Salazar.

Siya an enot man sa nagbuyagyag kan inaapod na "Tasaday Hoax" na boot niyang
sabihon bako man tunay na prehistorikal an kulturang dinadara kan mga Tasaday
kundi siring mansana an boot ipatubod kan mga nagpapabantog.

Siya nagkamit nin mga halangkaw asin hararom na adal sa mga prestiyosong mga
unibersidad sa Filipinas asin sa luwas kan Filipinas. Tapos siya nin Doktorado
sa Etnolohiya sa Antropolohiyang Pangkultura sa Universite de Paris,. Nag'adal
man siya sa Ecole Nationale des Langues Orientales Vivantes (Paris), Freie
Universitaat Berlin (Alemanya) asin sa Universiteit te Leiden (Olanda). Nagtapos
man siya kan Batsilyer en Artes, major sa Historya (summa cum laude) sa
Unibersidad kan Pilipinas.

Siya tatao magsabot asin magtaram nin Espanyol, Pranses, Aleman, Ruso, asin
Bahasa Melayu.

Resulta kan hararom na pag'ogid niya sa lokdo nin Libmanan asin kan "riverine
system" sa Filipinas, orog na igdi sa Bicol, saiyang ipigtotolod an teoriya na
nagpoon an bikolnon na sibilisasyon asin kultura sa paralibot kan Libmanan asin
nagkanap sa palibot kan Sola' nin San Miguel pasiring Partido asin enot naglaog
sa Albay sa parteng norte-subanganan kaini. Hale man Libmanan nagwarak sa
ibabang parte kan Camarines Norte. Nasasabi niya ini huli sa mga dakulang salog
na nagsorosaranga sa palibot kan Libmanan na nawa'wa' sa San Miguel. Ini
binabatay niya man sa katotohanan na an mga natalubong mga sibilisasyon (arog
halimbawa kan sa Ehipto) nagikan sa mga banwaan sa mga kagilidan nin tubig,
salog man o dagat.



https://bcl.wikipedia.org/wiki/Sikh

An Sikh (/siːk, sɪk/; Punjabi: ਸਿੱਖ sikkh [sɪkkʰ]) iyo an disipulo kan Sikhismo,
sarong relihiyon na minukna ni Guru Nanak kan ika-15ng siglo sa Ronang Punjab sa
Subkontinente nin Indya, sa bandang Habagatan Asya. Ini monoteistang relihiyon o
saro sanang Diyos an pigtutubod. An terminong "sikh" gikan sa katagang
Sanskritong शिष्य (śiṣya; disipulo, estudyante) o शिक्ष (śikṣa; pagtukdo). An
sarong Sikh, susog sa Artikulo I kan Sikh Rehat Maryada (an Sikh na Kodigo sa
Paggawe), iyo an "siisayman na maigot na nagtutubod na igwa sanang Sarong
Imortal na Kagurangnan; Sampolong Guru, poon Guruj Nanak abot ki Guru Gobind
Singh; Guru Granth Sahib; an mga katokdoan kan Sampolong Guru asin an pagbunyag
na ipinamana kan ikasampolong Guru.".

An "Sikh" mas kuta panongod sa isayman na parasunod kan Sikhismo komo sarong
relihiyon, bakong sa sarong grupong etniko, alagad palibhasa bihira man mangalok
nin ibang ma'ayon sainda, kadakulan kan mga Sikh haros saro sana an
pigkaka'ayonan na grupong etniko-relihiyosong aripompon. Dakul na mga nasyon
arog kan Reyna Unido, binibisto sindang sarong designadong etnisidad pag'abot sa
pagsenso. An United Sikhs, sarong organisayon nin mga Amerikanong Sikh
ipinaglaban an isyu na dapat an mga Sikh designado bilang sinda mga Sikh
pag'abot sa bilangan nin senso sa Estados Unidos ta sinda talagang napabisto na
mismo kan saindang relihiyon na sinda sarong grupong etniko pa.

Si Guru Nanak, an kagtogdas kan Sikhismo, sinumada sa simpleng pagtaram an
pilosopiya nin buhay kan sarong Sikkh: Naam Japo, Kirat Karni asin Wand kay
Shako, na an boot sabihon, maghorophorp sa pangaran kan Diyos, magtrabahong
toltol asin matanos, asin maghiras kan saiyang yaman sa tios.

Pinakang kamawotan: An lambang Sikh yaon sa paghinngoa na magin ugos asin
dayupot sa Diyos na Kagurangnan

Para saiya an Diyos saro sana, mayong porma, dakul an pangaran, na matatalastas
paagi nin meditasyon. An konsepto niya manongod sa Diyos nakaagid sa Islam na an
parasunod kaini nagtutubod sa saro sanang Diyos na may 99 pangaran. An Mool
Mantar, enot na awit minukna ni Guru Nanak, pigngingimot aro-aldaw kan mga Sikh.
Sa awit, binilog an sarong pagsabot sa Diyos: na Siya saro sana, an Pangaran
Niya Katotohanan, Siya an Kaglalang, Siya mayong katakotan, Siya mayong
pagkaongis; Siya dai sakop kan panahon; Siya laktaw sa pagkamundag asin
kagadanan; Siya sadiring mukna; Siya sana an sinasamba.

Alagad, siring sa Hinduismo, an Sikhismo nagtutubod sa reinkarnasyon, samsara,
kun saen igwang liwat pagkabuhay pakatapos pakagadan, nagtutubod man sa karma
(an tipon kan mga maray asin maraot na gibo), alagad kun an saro namundag liwat
bilang sarong tawo, nagtutubod an Sikh na an tawong ini harani sa pagtapos sa
liwat-pagkamundag. An Diyos iyo an nahukom asin pwedeng pabalikon na mamundag
liwat o darahon na an saiyang kalag sa kamurawayn.

An mga Sikhs isinikwal an sistema nin caste na dara kan Hinduismo. Para sainda,
gabos na tawo, anoman hinalean, anoman na estado niya o pagkatawo, lalake man o
babae, gabos ini pantay-pantay sa mata nin Diyos. Saro ning pagtubod na
importanteng maray para sa mga Sikh asin saromsom an pagtubod na ini sa saindang
mga tinutungkosan, mga gawe asin mga ritwal.

Tinatanya na sa presente igwang bilang na 23,807,044 na paratubod sa relihiyon
na Sikhismo sa bilog na kinaban. Sa Filipinas igwang mga 20,000 na mga Sikh an
residente igdi.



https://bcl.wikipedia.org/wiki/Apolonio_Sto._Tomas

Si Apolonio "Polon" Borromeo Sto. Tomas (Hulyo 10, 1901 - 14 Agosto 1988) sarong
Bikolanong parasurat, orador asin kagsurat kan librong Macauiuiling Caaguihan
can Ladauan ni Nuestra Señora de Peña Francia.

Namundag sa mga magurang niya na sinda Ildefonso asin Felipa Borromeo, an
saiyang pamilya guminikan sa banwaan na Iriga, Camarines Sur dangan naghubò nin
istaran antes si saindang kura madestino sa banwaan nin Canaman, Camarines Sur
kan 1916. Siring sa saiyang mga magurang asin mga tugang, nagserbe man siya sa
simbahan komo sarong sakristan.

Dai nin pormal na pag-adal sa pagsurat si Sto. Tomas. Nagin miyembro siya kan
kasararoan na Sanghiran Nin Bikol, sarong grupo nin mga parasurat na Bikolano
kun sain kaayon man an mga darakulang tawo siring ninda Casimiro Perfecto, Luis
Dato, Simeon Laneta, Rosalio Imperial, Sr. asin Mariano Villafuerte.

Kan 1931, ipinublikar kan Imprenta Bicolandia an Macauiuiling Caaguihan can
Ladauan ni Nuestra Señora de Peña Francia. Kinomisyon ini ni Mariano Villafuerte
sa paghimuyaot na mapadagos an pagbalangibog kan agi-agi kan Defesora asin
Patron kan Rehiyon Bikol, si Nuestra Señora de Peñafrancia. An 31-pahinang libro
nakasurat sa tataramon na Bikol sa pormang awit.

Dayupot na amigo asin kaalyado sa politika si Sto. Tomas ni Mariano Villafuerte
sagkod iba pa na mga politiko huli kan tibay kaining magsurat asin magtaram sa
atubangan nin mga tawo. An librong Macauiuiling Caaguihan can Ladauan ni Nuestra
Señora de Peña Francia na ipinasurat kan dating gobernador iyo an nagpabantog sa
parasurat. Sa edad na 33, inagom niya si Eugenia Sibulo kan Naga taon 1934 asin
nagin padrino ninda si Villafuerte.

Makuapo ninda Sto. Tomas asin Eugenia Sibulo si Leni Robredo, an balo kan dating
Sekretaryo kan DILG Jesse Robredo mantang makuapo man ni Villafuerte asin
Soledad Robredo, si Luis R. Villafuerte na iyong representante kan segundo
distrito kan probinsiyang Camarines Sur.

Taon 2013, pormal na namukna an sarong foundation kan kapag-arakian ni Sto.
Tomas. An saiyang akì na si Cecilia Sto. Tomas Pardo iyo an namamayo ngunyan kan
Apolonio B. Sto. Tomas Foundation Inc. Kabali sa mga programa kaini iyo an
pagpadrino sa Padurunongan asin an pagprodusir kan pelikulang Posporo na
isinurat ni Bernardo Miguel Aguay, Jr.



https://bcl.wikipedia.org/wiki/Jesse_Robredo

Si Jesse Manalastas Robredo (Mayo 27, 1958 - Agosto 18, 2012) kag-ako kan Gawad
Ramon Magsaysay asin nagin alkalde nin kagsiyam taoan kan Syudad nin Naga,
Filipinas. Inot siyang nagserbe komo alkalde kan syudad kan 1988 sa edad na 29,
bagay na nareparo siya an pinakahuben na nagtukaw sa siring na pwesto. Siya
nanombrahan kan Hulyo 9, 2010 ni Pres. Benigno Aquino III bilang Kahilom kan
Departamento nin Interior asin Gobyerno Lokal asin iyo ini an katungdan na kapot
niya sagkod sa saiyang kagadanan.

An agom ni Robredo iyo an abogadong si Leni Robredo, aki nin sarong retiradong
huwes na si Antonio Gerona asin ni Salvacion Sto. Tomas. An mag-agom may tulong
aki, anas babae: Jessica Marie "Aika", Janine Patricia asin Jillian Therese.

Si Robredo ikaduwang henerasyon na Tsino-Filipino. Siya an aki ninda Jose Chan
Robredo, Sr. asin Marcelina Manalastas (namundag sa Navotas, Rizal kan taon
1927). Igwa siyang tolong tugang: si Jose "Butch" Robredo, sarong negosyante, si
Dra. Jocelyn Robredo-Austria na yaon nag'eerok sa Estados Unidos, asin si Jenny
Robredo-Tang. An lolohon niya sa ama sarong Tsinong imigrante nagngangaran Lim
Pay Co na nagdangtol sa Filipinas sa pag-aboton kan ika-20ng siglo. Si Lim Pay
Co nagin Katoliko asin saiyang pighingako an pangaran na Juan Lim Robredo. Ini
an kostumbre nin sarong imigranteng Intsik, an pag-arog kan pangaran kan saiyang
ninong o ninang. Si Lim Pay Co pinili na mangaran saiya an pangaran kan si
pading nagbonyag saiya. An ama ni Robredo na si Jose Chan dinara pa man an
apelyidong Chan ta ini an apelyido kan saiyang ina.

Nag-adal si Robredo nin elementarya sa Naga Parochial School asin ipinadagos an
sekundarya sa Ateneo de Naga. Nagtapos siya nin kolehiyo sa De la Salle
University na igwang duwang degree sa Industrial asin Mechanical Engineering.
Nakua niya an titulong Master sa Business Administration sa Unibersidad kan
Pilipinas, asin Master sa Public Administration sa Harvard University sa Estados
Unidos.

Amay sa saiyang karera, si Robredo nagtrabaho sa San Miguel Coroporation kan
1980 sa Siyudad nin Mandaluyong sa seksyon kan Physical Distribution Technical
Services sa lindong kan General Services Division, dangan sa laog sana nin anom
na bulan nagsakat na siya sa responsibilidad, nalampasan an duwang lebel, asin
pinakapot sa Finance Division nin anom na bulan.

Kan an namamayo niya ipighubo sa Magnolia Ice Cream, sarong dibisyon kan San
Miguel, si Robredo inalok mag-iba saiya asin siya natoka sa logistics asin
planning na seksyon manta na siya kadungan man na staff assistant kan physical
distribution director. Paglaog kan taon 1986, siya buminalik sa syudad nin Naga
kun sain nagin siyang program director kan Bicol River Basin Development
Program, sarong ahensya na naghihingoa na maintegrar an gabos na development
planning para sa urog na ikauuswag kan tulong probinsya nasasakop kan rehiyon
Bikol.

An tiyoon niyang si Luis Villafuerte, iyo an nag-agyat saiya na lumaog sa
pulitika asin sa suporta kan gurang, siya nagdalagan para alkalde sa syudad nin
Naga asin siya nakatukaw sa sinabing pwesto kan 1988 asin huli kaini, siya na an
pinakahuben na persona sa edad na 29, sa bilog na Filipinas, na nagkapot kan
siring na katungdan. Si Robredo nabirik an kamugtakan kan Naga hale sa mabublay
asin mayong kabuhaybuhay na syudad asin nagin ini saro sa "Most Improved Cities
in Asia" ("Mga Gantad na gayong mga Syudad sa Asya"), siring sa ginawad na
pagbisto kan Asiaweek Magazine kan 1999.

Masabi na kan siya nagtutukaw alkalde kan syudad, si Robredo naumaw na gayo ta
huli saiya napakusog nanggad an partisipasyon kan mga namamanwaan sa
paggogobyerno, bagay na iyo an nagbalik sa syudad an preeminenteng posisyon
kaini bilang nanginginot na syudad sa ronang Bikol. Kan 1995, bilang pagbisto
kan saiyang kakayahan asin kabatiran komo sarong namomoon sa pagpadalagan nin
lokal na gobyerno, si Robredo napili mamayo bilang Presidente kan League of
Cities of the Philippines, an kasararoan nin mga alkalde nin mga syudad. Poon
man 1992 abot 1998, si Robredo naelehir man Chairman kan Regional Development
Council, sarong konseho na nagkokoordinar asin nagpaplano kan kauswagan kan anom
na probinsya asin pitong syudad sa Kabikolan.

Kan siya alkalde kan Naga, napalangkaw niyang gayo an koleksyon sa buhis,
napasemento an pinakarokrok na mga tinampo sa syudad, naparikas an pagtaong
permanenteng mga daga asin estaran sa dakul sa urban poor, napagantad an mga
serbisyo kan mga barangay asin pinaotob an sarong "silag na paggogobyerno" ta
gabos ibinibiklad sa publiko an anoman na dokumento, transaksyon asin gasto kan
banwaan. Mala ta an mga bidding asin procurement kan gobyerno lokal
ibinabalangibog paagi nin pagpublikar kaini sa mga buletin asin sa websayt mismo
kan syudad. Masabi pa, napapondo niya an mga sugal arog kan jueteng,
pinataralsik niya sa luwas kan Naga an mga imnat-imat na nagpapasaling mga huba
asin huli ta nakita niyang nagpipiot nang maray an mga tinampo sa sentro,
binalyo niya gabos na terminal nin bus asin jeepney sa luwasluwas ngane dai
makaulang sa trapik. An mga lakdang na ini marasa pa ta iyo an nagbuhay sa
negosyo asin estado kan siyudad. Hale sa ikatolong klaseng siyudad, ta nagro'ro'
nang gayo, nabawe' niya an posisyon na dati na iyo an pinakaprimera sa rehiyon.

Huli sa maray na padalagan sa irarom kan administrasyon ni Robredo, an syudad
nin Naga nag-ani nin kadakul na mga papremyo, pag'omaw asin mga onra na nag'abot
sa bilang na "189 internasyonal, nasyonal asin rehiyonal na award asin
indibidwal na pagmimidbid."

Si Presidente Benigno Aquino III iyo an nagkapot nguna kan posisyon nin
Sekretaryo kan Interior asin Gobyerno Lokal poon Hunyo 30 sundo Hulyo 9, 2010
kun kasuarin pignombrahan ni Aquino si Robredo sa katungdan na ini. Alagad,
duwang pulitiko sa Bikol, si Luis Ortega, dating konsehal kan Naga, asin Luis
Villafuerte, Sr., an Kongresista kan terser distrito kan Camarines Sur, an
nagbabangga kan saiyang kompirmasyon sa Commission on Appointments kun sain an
huri myembro man digdi. Kan Marso 2012, pigloktawan an nominasyon ni Robredo.
Kan Hunyo 2012 linoktawan naman an saiyang nominasyon. Saro naman kutang
pagbista kan saiyang kompirmasyon an itinalaga sa Agosto 29, 2012 alagad mayo
nang kamanungdanan ta nagadan na si Robredo.

Maski siring an pangyari, si Robredo pighingoa man giraray an udok sa boot na
pagkapot kan saiyang katungdan asin nagkaag siya nin mga lakdang mapakarhay an
padalagan kan mga gobyerno lokal na yunit. Saro sa lakdang na ini iyo an
ipigpapasunod niyang Full Disclosure Policy (FDP), sarong polisya kun sain an
gobyerno lokal obligado na ibuyagyag sa mga publikong lugar an 12 dokumentong
pinansyal na nagpapahiling tulos kun sain mananggad nagdaragos asin pigtostos an
pondo. An pagkuyog sa polisiyang ini saro sa karaipohan ngani an sarong gobyerno
lokal makamit an sinasabing Seal of Good Housekeeping (SGH), na iginagawad
taontaon sa mga gobyerno lokal na nagsunod sa polisya. An Seal of Good
Housekeeping kumbaga nag-aagyat sa mga gobernante nin pagkahonesto asin mahusay
na pagpapalakaw sa gobyerno. Sa bagay na ini, higot an saiyang pagtubod na kun
danay na sinusukol an resulta kan mga trabahong ginigibo kan mga yunit nin
gobyerno lokal, an praktis na ini mayong ibang ibubunga kundi an mapakarhay an
saindang mga trabaho.

Saro sa magabat na memorandum (DILG MC 2010-101) na pinaluwas ni Robredo iyo an
memo nagpapangalad sa pagpadukot, pagtaplak asin pagpaskil kan retrato o
pangaran man kan sarong opisyal sa anoman na billboard dapit sa sarong proyekto
nin gobyerno sa simpleng rason bako man personal na kwarta an ginagasto sa
proyekto, sayod na 'pag'alsa kan sadiring tukawan' mansana an gibong ini kan
opisyal.

Bantog sa bilog na probinsya na sa pulitika, luwayluway nagkabiriyang sinda
Robredo asin Luis Villafuerte huli suboot nagsahongsahong pa si Villafuerte sa
pagpadalagan kan syudad asin habo man magin "tao-tao sa posporo" an alkalde. Sa
igot na mawot ni Villafuerte mabungkal sa poder si Robredo, pirang beses si
Villafuerte nagkaag asin nagsuporta sa kalaban ni Robredo tuyong nareeleksyon,
alagad an bilog na Naga, huli sa makusog na pagtubod pa saiya, binobotohan pa
siya. Matingog na maray an kurahaw niya sa kampanya na "Ubos kun ubos, gabos kun
gabos!" mala ta totoo mananggad mayo nakalusot ni saro sa linyada kan mga
kandidatong para konsehal lado sa kandidatong kalaban ni Robredo pero dakul an
duda kan kalaban na dinadaya suboot ni Robredo an resulta ta dai makatubod na
entero sindang naboboklo.

Nag-abot sa punto na pati an isyu kan citizenship ni Robredo binulitlit pa ni
Villafuerte asin mismo an sobrino niyang si Jojo Villafuerte na linabanan siya
sa pagka-alkalde pero nadaog nagsàngat nin mga kaso sa Commission on Elections
nagkekwestyon kan saiyang kwalipikasyon na magkandidato ta siya daa sarong
'alien'.

Kaiba man sinda Gobernador Grace Padaca kan Isabela asin Gobernador Ed Panlilio
kan Pampanga, sinda nagbunsod kan Kaya Natin! movement, sarong hiron na nagpoon
kan Hunyo 2008 pagtiripon sa Ateneo de Manila na Unibersidad kun sain ini
hinihiling na hiron na naghohorot nin tunay na pagbabakli, paghihira, asin
lideratong ethikal sa Filipinas.

Sa pag-onra ki Robredo, si Senador Ramon Revilla nagsàngat kan Resolusyon Nu.
848 sa tuyong pagpadanay kan pagromdom kan maray na gibo niya, asin man si
Senador Francis Pangilinan ipighayag an sarong Resolusyon Nu. 843 sa tuyong
pagtaong honor sa dainang sekretaryo "huli sa saiyang matagom na kontribusyon sa
pagrereporma sa palakaw kan gobyerno" sa Filipinas.

Tolostolos an siyudad nin Naga sa ri'gon kan Ordinansa Nu. 2012-043, petsado
Agosto 29, 2012, ipigngaran saiya an Coliseum nin Naga huli sa "marayrahay asin
napapalaen na naginibohan bilang alkalde kan Naga asin komo Sekretaryo kan
Departamento nin Interior asin Gobyerno Lokal." An siyudad kan Naga makaag nin
sarong museo kun saen matitipon asin masasaray an gabos na memorabilia kan
dainang Sekretaryo na aaporon Jesse M. Robredo Museum and Memorabilia,
mapepwesto sa laog kan Raul S. Roco Library harani sa City Hall.

Si Robredo simple an pagbuhaybuhay, dai nag'iinom asin dai man nagsisigarilyo
asin sa tiripon seguro sa paglikay sa disgrasya, dai nainom basta kan dinuduhol
saiyang inomon na malipot. Mayo siyang mga bisyo siring kan naheheling sa mga
tipikal na pulitiko. Sa anuman na okasyon sosyal na tinutungahan, an pagpahiling
niya bastante na asin amay tolos na nahale. An saiyang "pagkakuripot"
bantog-bareta sa bilog na syudad. Yaon diyan an surubahan na naglalakop na si
Robredo daa agit-agitan na tagahanga ni Pacquiao, sarong padaprig saiya ta si
Pacquiao parati naparetrato higot na gogom an duwang kamot. Binansagan na
"Pogi", siya kan Alkalde pa, maski sa mga kontrata sa gobyerno sinisi'rip
nanggad na makua kan gobyerno an pinakabentahe sa kaban kan siyudad ta habo siya
kan masamwang o marawraw na paggasto kan kwarta nin banwaan. Sa paglaog sa
trabaho amay pirme asin pinakahuri sa napule ta saro siyang "workaholic".
Estrikto siya pero bakong laggod magtaram sa pagtuyaw sa mga sakop niya sa
opisina.[nangangaipo nin toltolan] Mahuyo an boot, mayong ayre, asin parati
ngane mahiling sa sentro kan Naga nakashorts sana. Alagad man, siya may
katagasan nin boot sa pighuna niya tamang desisyon asin tamang gibo.

Gusto niya an mga gibohon magibo tolos, daing abala ta resulta saiya an
importante. Mala ta sabi ni DENR Secretary Ramon Paje, saro man na Bicolano, an
pirmeng pagsadol saiya, "Giboha na Mon. Giboha na." Totoong gayo ta an
pilosopiya sa buhay niya iyo an "Kun bako ngonyan, noarin pa!"

Kan Agosto 18, 2012 an eroplanong Piper PA-34 Seneca lunad si Sekretaryo Robredo
haling Syudad nin Cebu kun sain siya imbitado sa inagurasyon kan sarong bagong
edipisyo kan Philippine National Police asin pasiring nang Syudad nin Naga.

Kairiba niya sinda Capt. Jessup Bahinting, Kishitz Chand (sarong Nepali) asin an
saiyang aide-de-camp na si Jun Abrasado kan naglagpak sa tubig kan Sola' nin
Masbate. Sa apat na sakay, saro an nakaligtas buhay asin an duwang piloto saka
si Robredo nakua garadan na pag'ayaw nin apat na aldaw na pugapugang pagrurip
kan mga naghaharanap sainda. Nakua sinda nakakulong sa naglubog na eroplano asin
ini nakasangat sa gilid nin ampas, 180 pye an rarom asin 800 metro an rayo sa
kosa kan Masbate alas 8:15 nin aga, Martes, Agosto 21, 2012 (Oras sa Filipinas).
An bareta kinompirmar ni DOTC Secretary Mar Roxas.

Nawalat ni Robredo an saiyang agom na si Maria Leonor Robredo asin tulong aki.
Tuyong mapuli si Robredo sa saiyang pamilya urog na ta gusto niya mag-atender sa
swimming competition na kinakabalihan kan nguhod niyang aking si Jillian kan
mangyari an trahedya.

Si Presidente Aquino nagpaluwas nin Proklamasyon Nu. 460, s. 2012 na nagboboot
nin walong aldaw na pagloloto, poon Agosto 21 sagkod Agosto 28, 2012, para sa
nagtalikod nang si Robredo. Bago gawadan nin inaapod na state funeral, si
Robredo dinuholan nin onra ni Aquino, an Philippine Legion of Honor na may
katambay na ranggong Chief Commander.

Pighotad si Robredo poon Agosto 22 abot Agosto 24 sa Chapel of the Good Sheperds
sa laog kan Arsobispado kan Arkideosesis nin Caceres asin agang amay isinakay sa
eroplano ta duman sa Kalayaan Hall kan Palasyo Malakanyang papatentehan. Domingo
ibinalik sa Naga kun saen gagawadan nin sarong solemneng 'state funeral' kan
gobyerno asin planong ipacremate pakatapos. An gobyerno totoo nagtangro sa
pamilya na pwede ilubong sa "Libingan ng mga Bayani". An pamilya nagdesisyon na
igdi sa Naga si Robredo ultimong ihuhulid ta sabi kan agom iyo ini an gustong
balikan kan saiyang agom, an saiyang "maogmang lugar", an saiyang kinamundagan.
An saiyang abo isinaray sa mausoleo kan pamilya sa kamposantong Eternal Gardens
sa Bgy. Balatas, siyudad nin Naga.

Siring sa mga nagmamasid na iba, dai dapat daa sobrang paka-omaw ki Robredo na
yaon na sa lebel nin sarong heroe. Sa eksaktong sinurat kan sarong Bikolano sa
Letter to the Editor sa Bicol Mail (Agosto 30, 2012): "...Sa momento, an
pagsulwak kan mga pakikidumamay haros masumô-sumô na kita. An pagkurôkuso nin
dagmang na pag'omaw haros malangtoban na kita na mawa'ran nang malay. Sa
kagadanan, si Jesse ibinikyaw sa kataas-taasing pedestal, asin, sa pagsangkap
kan panganâ na aleluya, seguro mas halangkaw pa sa mga dios-diyosan." (At the
moment, the outpouring of condolences have almost drowned us. The heaps and
heaps of endless praise have almost overwhelmed us out of our senses. In death
Jesse has been raised to a high pedestal, and, to complete the hyperbole, maybe
even higher up there among the gods.") Ta dagdag niya pa, "... alagad, sa tunay
na buhay bako nanggad santo siya. Saro sana siyang ordinaryong tawo asin an
pagka-simple niya ngane nasambit komo saro sa saiyang birtud. ... ano man
naginibohan niya bako man sobrang kataas na dai na kayang aboton kan siisay man
na ordinaryo, simple asin makasâlanon na tawo. " (In life, however, Jesse was
definitely not a saint. He was just an ordinary man, his ordinariness and
simplicity cited as one of his virtues.... whose accomplishments are low enough
to be within the reach of any ordinary, simple, and sinful man.)

Natahoban sa sibot kan mga pangyayari an katotoanan na si Robredo nag'aatubang
sa dakulon na kaso administratibo asin kaso kriminal na nakasângat sa Ombudsman,
anas kaso sa paglapas kan "Anti-Graft and Corrupt Practices Act (R.A. No. 3019).
Sobra 50 kaini isina'ngat ni Emilio Aguinaldo sa Ombudsman kan si Robredo
alkalde pa. Ining mga isyu na ini dinara sa Commission on Appointments kan an
posisyon ni Robredo bilang Sekretaryo sa DILG yaon sa pagrebyu asin pag'aprobar
kan nasabing komisyon.



https://bcl.wikipedia.org/wiki/Quince_Martires

An Quince Martires o an Kaglimang Martir kan Bikol iyo idtong kaglimang (15) mga
Bikolano na itinampok na mga martir asin konsideradong heroe huli ta nagadan
sinda sa makuring pasakit kan mga Kastila komo pigsahotan sindang mga rebelde
asin kadamay sa mga rebolusyonaryo na nagmamawot rumpagon an gobyernong Kastila.
Bilang pagromdom sa sainda, ipinatindog an bantayog sa Plaza Quince Martires.

Kagsarô (11) sa mga ini an nagadan huli ta ipinabadil sa Luneta kan Enero 4,
1897 mantang an huring apat sa taytayan nagadan huli sa makuring pagmaltrato
asin pagkadog sainda:

Sa kagsarong (11) ini, sa karìgonan kan Resolusyon kan Hunta Probinsyal kan
Camarines Sur, na sa pamamayo ni Gob. Julian Ocampo, idinugang pa an apat na
martir na dai totoo nabadil duman sa Luneta pero nagtios man nin labilabi sa
bilanggoan igdi sa Filipinas asta nagadan o duman na nagadan sa tinapokan sainda
sa Fernando Poo, sarong isla na harani sa Aprika. An apat na ini iyo sinda:

An mga martir na Bikolnon dinarakop kan Septyembre 16, 1896 asin ihinabla sa
kasong rebelyon. Soboot si Tomas Prieto sa libreng boot nagpatotoo kan akusasyon
kan gobyerno sibil na limang polong (50) badil an idinoong nin baroto haleng
Bate kan katahawan nin Agosto, 1896 asin ta an kargang ini pinadara ni
Victoriano Luciano na taga-Kabite asin itinaltag sa mga minasunod: 10 ki Don
Manuel Abella; 10 ki Don Florencio Lerma; 10 ki Cornelio Mercado asin an natada'
ki Padre Severino Diaz, kura paroko kan Katedral sa Naga. Hale daa ki P. Diaz an
mga ini ipinanao man ki Don Camilo Jacob na pinaghatod man daa sa mga rebeldeng
nagtatago sa Bukid Isarog. An pagboyboy daa ni Prieto soboot ginibo sa atubangan
ni Manuel Ayala sa presensya nin anom na testigo.

Kan Septyembre 20, 1896, si Don Manuel Abella asin si iba pang mga patriotang
bikolnon ilinayag pasiring Manila sa boque de vapor na Isarog asin piniot sa
Bilibid. An mga padi pigpugol sa kumbento kan Simbahan nin San Agustin duman sa
Intramuros.

Kan Desyembre 29, 1896 pinagbista sinda sa kasong rebelyon kan Korte Militar na
pinamayohan ni Teniente Moreno Estellet na an sekretaryo iyo si Teniente Ramon
Despujol. Bilang pormalidad, sindang mga akusadong patriota kan Bikol
pinag-abugaduhan man ngaya ni Kapitan Diaz kan Engineer Corps asin ninda Soura,
Jose Taviel de Andrade, Salgado, Rivadulla asin ni Lopez Blanco, gabos sinda mga
teniente sa artilleria, infanteria asin caballeria.

An sabi ni Don Mariano Goyena del Prado dakul pa dapat ideklara na mga heroe na
Bikolnon ta sinda an dinarakop kan mga Kastila, piniot, nag-aging labilabing
pagsakit man sa bilanggoan, o ipigtarapok sa hararayong lugar asta nagadan
siring kan su mga pinag-destierro sa Fernando Poo, sa Isla nin Carolinas asin
Marianas sa may dagat Pacifico asin sa Jolo, Mindanao.

Segun saiya, enot na semana kan Septyembre 1896, si mga nabilanggo sa Naga
ipiglunad sa bapor Isarog, pasiring sa doro'ngan kan Cabusao. Pag'abot sa
Cabusao ipighubo sa bapor na Montañes na iyo an nagdara sainda sa Manila.

Si mga nabilanggo sa Albay, kabali na diyan si Padre Gabriel Prieto, ipiglunad
sa bapor na Acolus kan Oktobre 9, 1896. Pakalihis 5 aldaw nagdantol na sa
Manila. Naabala sa byahe ta naghapit pang Batangas, pinurot pa an 24 bilanggo,
apat kaidto mga taga Mindoro.

Sinasabi ni del Prado na dapat kuta 17 an martir na ikinaag sa sinabing
monumentong inaapod ngonyan Quince Martires ta an duwang ini na mga taga Albay
nagadan man sa Fernando Poo. Iyo sinda Agustino Samson asin si Bonifacio
Villareal.

Mala ta an osipon ni Vicente Ursua, saro man sa lampas 70 katawo na pigdarakop
kan mga Kastila (kaiba na diyan an 15 martir) sinda ni Leon Hernandez asin an
saiyang bayaw na si Pablo Perpetua, nagsapo nin 200 na hapolas manta an mga
takyag ninda nagagapos sa barandilya kan hagyanan duman sa kumbento kan
simbiahan nin Libmanan. Dangan pinirit sindang maglakaw sana haleng Libmanan
pasiring Nueva Caceres. Pag'abot igdi kinadogkadog naman sinda sa kumbento kan
San Francisco. Dai natagalan ni Leon Hernandez an kastigo kaya duman na siya
na'otsan sa sobrang kulog sa hawak.

Idto man pigbiyahe sa Manila asin an iba ngane natapok sa Fernando Poo, bako
sanang kadog an inabot kundi pagkakan pang hale sa orinolang inihian pa sana kan
mga kastilang bantay. Ini an osipon man kan saro sa preso, si Eusebio Ocampo.

Kan Hunyo 24, 2008, an Sanggunian Panglungsod kan Naga nag-aprobar nin sarong
ordenansa na nagtataong giya kun pano an paggamit kan inaapod na Plaza Quince
Martires asin siring man nagtaong mga limitasyon sa mga aktibidad na pwedeng
gibohon sa sinabing plasa. An Resolusyon numerado 2008-047. An plasang ini yaon
nakatindog an monumento kan Kaglimang Martir kan Kabikolan. An Resolusyon
ipigtolod ni Hon. David Casper Nathan A. Sergio, sarong kaapil sa Committee on
Culture and Arts kan syudad nin Naga.



https://bcl.wikipedia.org/wiki/Pantomina

An Pantomina sarong soanoy na sayaw sa Kabikolan na nag'aayog sa mga hiro nin
mga salampating nagsisigáy, Mayo pa an mga Kastila, ini inapod nang sayaw
"sinalampati". An bayleng ini parati ginigibo sa mga kasalan asin mga
importanteng okasyon. An pantomina pwedeng boot sabihon, an sayaw asin an
kantang katakod igdi.

Sinasabi man na an bayleng ini naagid sa mga pag'iilusyon kan lalong sa gonâ. An
mga batay igdi simple asin liwatliwat sana ngarig an mga parabayle madaling
makasunod na daing pawot. Ini "...binabayle sa entrecuatro. Yaon diyan an paso
kun saen an magkatampad namartsa pasiring sa bidang sa tyempong 2/4. Dangan an
engano na binabayle sa istilong valse (waltz) sa tyempong 3/4 pero may sadiring
paginterpretar. An sigáy (mga pag'iilusyon kan lalong), an layug (an paglupad
ngane matawan reparo), an sarisid (an paglakaw palibot-libot kan lalong sa
gonâ), asin an bukod o lapag (an paglamag kan lalong), gabos ini mga hiro kan
sarong lalong na nag'iilusyon bago magmanada sa gonâ."

Sa mga kapiyestahan, an pantomina sarong sayaw na tinatampok, siring kan
Pantomina sa Tinampo kan Siyudad nin Sorsogon asin an Pantomina Catanduanes na
sayaw man sa publikong lugar kun piyesta o may espesyal na okasyon. Sa mga
kasalan, an bagong kasal, an mga ninong asin ngane mga sadiring-tawo kan
kinasal, pipagbayle kan pantomina sa tuyong makatipon nin pondo para sa kinasal
na matogdas pa sana nin sadiring pagharongon. Orawang nagbabayle kan pantomina,
an mga bisita natadik nin papel na kwarta, o sobreng may laog na papel nakasurat
an kantidad, sa bado kan mga nagbabarayle.



https://bcl.wikipedia.org/wiki/Magindara

An magindara (o, mangindara) sinasabi kan mga gugurang na sarong tagadagat na
hayop-tawo huli ta an itaas na kabtang siring an hitsura kan hawak nin tawo
alagad poon habayan paibaba, hawak na kan sira na may kiskis asin may parikpik
sa poro. Mga oro-istorya manongod sa magindara lataw na gayo sa haros gabos na
kultura kan kinaban, sa mga rawitdawit, sa mga orosipon asin mga susuman kan mga
antigong tribu asin sibilasyon, siring kan mga lugar sa Haraning Subangan, sa
Europa, Aprika asin Asya asin man partikular igdi sa Filipinas.

Sinasabi na an enot na istorya kaini nagluwas sa antigong Assyria, kun saen an
diyos-diyos na si Atargatis nagmâli sa sarong mangindara sa pangana' na
kasosopgan ta aksidenteng nagadan niya an saiyang kailusyon. An mga magindara
minsan daa katakin sa mga katitibaaran arog kan mga baha, onos, pagkalunod kan
mga sasakyan, asin pagkalamos. Sa iba man na tradisyon, an magindara linaladawan
na maboot, nagtatabang sa mga tawo o namomoot pa igdi.

Alagad, sa "Breve noticia acerca del origen, religion, creencias y
supersticiones de los antiguos Indios del bicol" na sinurat ni Jose Castaño na
napalakip sa Archivo del bibliofilo filipino, vol. I, na an nagtipon man iyo si
Wenceslao Retana asin ipinublikar kan Impr. de la viuda de M. Minuesa de los
Rios duman sa Madrid,España, taon 1895., nasambit kan kagsurat na "... an mga
parasira igwa man kan espiritung paratabang na inaapod nindang "mangindan"
(mangindara) na iyo an naapod kan gipaw nin kasisiraan paagi nin pagkanta o
pagsenyas sa tubig. An mangindan man (daa) iyo an napatanid kun may
nagdadangadang na bagyo." Kun siring, sa ibang bikolnon kadtong panahon
hinihiling man an mangindara na maboot asin katabang kan parasira.

Kun kan mga panahon yaon sana nakasaray sa mitolohiya an pagtubod sa magindara,
modernong mga kasangkapan sonar, kamera asin spectogram garo nakakadukay kan mga
solidong ebidendsya na an magindara totoong hayop-tawong taga-dagat na haloy
nang eksistido kasarabay sa sibilisasyon kan mga tawong taga-daga. Tinutubod na
sa ebolusyon kan homo sapiens, an ibang sanga kaini nagtalubo, naggantad sa
lebel na presente igdi sa ibabaw kan daga, alagad may ibang sanga kaini, sa
lawig nin milyon na mga taon, an luwayluway nagpatood na magin sayon sa pagbuhay
sa irarom kan dagat.

Susog sa mga nag'oosipon na mga parasira dakul na sindang nasumpongan na mga
dakop sa darakulang sira may tama o may nawawalat pa nganing parte kan
naghihitsurang garod na itinusok sa mga sirang ini arog kan pating o mga lumod.
Makangalas ta garo baga sarong paradakop nakarorip sa sobrang rarom sa dagat na
sige an pandakop nin sira paagi nin pagtusok kaini gamit an sarong garod na
pantugsok, totoo an mga mapapanas na gamit hale mansana sa mga sugod kan
swordfish o malasugi, asbp..

Susog sa video kan Animal Planet, sarong grupo nin mga syantipiko, pinamayohan
nin sarong marine biologist, si Dr. Torsten Schmidt, nakadukay na dai man tuyo
kan manongod sa magindara huli kan pambihirang pangyayari na ginatos na mga
balyena, pating, asin mga lumod an nagdarahik sa pampang na naghihingaragdan na
sa iba-ibang parte kan kinaban, sa Australya, sa Tsina, sa Washington, D.C.,
South Africa, asbp. Saindang dakulang suspetsa iyo an pagtesting kan U.S. Navy
kan inaapod nindang mga "sonar weapons" o mga armas sonar na an mga tanog
kaining pinapasumpit sa irarom dagat, sinasabing sonar blast, nagratak sa mga
organong internal sa mga hayop-dagat na nagdarahik, na, sabi pa ngane,
nagdudurugo an mga talinga. Huli kaini, pati magindara napiritan magbabaw asin
magdahik sa pampang asin nagpatotoo an saro sa kaiba sa grupo ni Dr. Schmidt na
sinda nakakua sa may South Africa nin mga kabtang kan hawak nin magindara.



https://bcl.wikipedia.org/wiki/Italiano

An Italiano (Ingles, Italian) sarong tataramon na Romanse na tinataram mansana
sa Europa, partikular sa Italya, Suisa, San Marino, Vaticano, asin kan mga
minoriya sa Malta, Monako, Kroasya, Slovenia, Pranses, Libya, Eritrea asin
Somalia. Igwa man mga imigranteng komunidad sa Amerika asin Australya na ini an
saindang lenggwahe. Kadaklan kan mga parataram mga bi-lingual, na gamit an
estandarteng Italiano asin ibang mga tataramon na rehiyunal.

Susog sa estadistika kan Union Europa, an Italiano tinataram nin 65 milyon
katawo bilang enot na tataramon ninda (13% kan UE na populasyon), haros sa
Italya mansana asin komo ikaduwang lenggwahe kan 14 milyon na tawo. Kun isasaro
diyan an mga parataram Italiano sa bakong-Union Europang mga nasyon, arog kan
Suisa asin Albanya, asin sa ibang kontinente pa, an total na bilang kani maabot
sobra sa 85 milyon.

Sa Suisa, an Italiano saro sa opisyal na lenggwahe; ini inaadalan asin
nanono'dan sa gabos na eskwelahan kan konpederasyon asin tinataram bilang enot
na tataramon sa mga kanton Suisa nin Ticino asin Grigioni asin man kan dakul na
numero nin mga imigrante sa mga kanton kun saen Aleman o Pranses an mayor na
tataramon. An Italiano iyo man an opisyal na lengggwahe kan San Marino asin ,
siring man, kan syudad nin Vaticano. Ini kapwa oppisyal na tataramon sa Istria
na parte kan Slovenia asin kan Istria County sa Kroasya. An lenggwahe na
inadoptar kan estado kan an Italya nagkaboronyog na, pinasikad sa diyalekto nin
Tuskany na dati (daa) tinataram sana kan mga alta sosyedad sa Florence. An
pagtalubo kan Italiano naimpluensya man na gayo kan lenggwaheng Aleman na dara
kan mga tagasakyada sa imperyong Romano kan mga panahon.



https://bcl.wikipedia.org/wiki/YouTube

An You Tube sarong website na kun saen pwede magpadalan asin magdalan kan mga
video clip, mga movie clip, o mga kanta man na sinasangat igdi kan mga
rehistradong paragamit. An kagtogdas kaini tolong dating empleado kan Paypal
asin minukna ninda ini kan Pebreo 2005.

Basado sa San Bruno, California, ini naggagamit kan Adobe Flash na teknolohiya
sa pagpaluwas kan mga iba-ibang klaseng video arog kan sa pelikula, mga music
videos, asin mga TV clip. Binakal kan Google Inc. an serbisyong ini sa halagang
$1.65 bilyon kan Nob. 13, 2006.

An kompaniya tinogdas ninda Chad Hurley, Steve Chen, asin Jawed Karim, na dati
mga empleyado kan Paypal. Si Hurley nag'adal nin desenyo sa Indiana Uinversity
kan Pennsylvania, manta si Chen asin Karim sabay nag'adal computer science sa
University of Illinois sa Urbana-Champaign.

An enot na pigsa'ngat na video sa YouTube may titulong Me at the zoo asin
pinahiling si kagtogdas na Karim yaon sa San diego Zoo. An video pigsangat kan
Abril 23, 2005, asin pwede pa ngane ngonyan madalan.

Kun pira man an mga nagdadalan sa You Tube, pagtandaan an ibinuyagyag kan
kompaniyang ini na kan Hulyo 2006 labi daang 100 na milyon an nagdalan. Ini
tuminaas na maray kan Hunyo 2006. Igwang 2.5 bilyon an nagdalan. Manta 50,000 na
video an isina'ngat kan Mayo 2006, asin ini nagtaas man sa 65,000 kan Hulyo,
parehong taon.

Kan Agosto 2006, an Wall Street Journal sa sarong artikulo nagbuyagyag na an You
Tube nagdadara nin 6.1 milyon na video na kaipohan an espasyong sarayan na 45
terabyte Igwa man an You Tube nin mga 500,000 na user account kan panahon na
iyan.

An YouTube pigtangro ngona sa publiko an sarong beta test kan Mayo 2005, anom na
bulan bago an opisyal na pagbungsod sa Nobyembre 2005. An sityo duminakula nin
marikason mala ta kan Hulyo an kompaniya nag'anunsyo na sobra sa 65,000 na mga
bagong video an pigsasangat aro'aldaw asin ta an sayt nagreresibi nin pagdalan
sa mga video mga 100 milyon aroaldaw. Susog sa datos na pinagbalangibog kan
kompaniyang market research na comScore, an YouTube iyo na an dominanteng
provider nin online video sa Estados Unidos, na may hiras sa merkado nin mga 43
pursyento asin sobra sa 14 bilyon na video an dinalan kan Mayo 2010. An YouTube
naghayag na katumbas sa 48 oras na mga bagong video an isinasangat moro-minuto,
asin mga tolo may kaapatan kan materyal naghahale sa luwas kan Estados Unidos.
Kan 2007 an YouTube nagkunsumo nin bandwidth katumbas sa nakunsumo kan enterong
Internet kan taon 2000. An Alexa rinaranggo an YouTube bilang ikatolong
nabisitang maray na websayt, sa likod sana kan Google asin Facebook.



https://bcl.wikipedia.org/wiki/Tubig

An tubig sarong nasisilag na fluido na iyo an napano asin naporma kan mga salog,
danaw, dagat asin uran asin ini an saro sa mayor na sustansya nakukua sa gabos
na bagay na may buhay, tinanom man o hayop. Bilang sarong kemikal na pagraramas,
an sarong tubig na molekulo linalaman nin sarong oksiheno asin duwang hidrogeno.
An tubig, likido kun nakaag sa estandarteng temperatura asin presyon alagad
dungan na naeksiste ini sa Kinaban sa iba-iba niyang kamugtakan o estado komo
yelo o komo sarong alintoto. Yaon man ini sa estado bilang snow, alopoop, ambon,
o panganoron.

An tubig napatos 71% kan ibabaw nin Kinaban. Mahalaga nanggad ini sa gabos na
porma nin pagkabuhay. Sa Kinaban, sinasabing 96.5% kan tubig kan planetang ini
an yaon sa mga dagat, 1.7% sa irarom daga, 1.7% sa mga glaciers asin taklob yelo
kan Antarctica asin Greenland, dikit na porsyon sa ibang darakulang hawak
katubigan, asin 0.0001% sa ayre bilang alintoto, panganoron (na binibilog ni
yelo asin likidong tubig suspendido sa ayre), asin mga pagtete. Sinasabing 2.5%
daa kan tubig sa KInaban an tubig-tabang, asin 98.8% kan tubig na iyan sa
pormang yelo (dai kabilang an yelo sa panganoron) asin sa irarom-daga na tubig.
Kulang sa 0.3% kan gabos na tubig-tabang an yaon sa mga salog, danaw, asin sa
atmospero, asin mas dikit ngane kan tubig-tabang nin Kinaban (0.003%) an
nalalaom sa mga hawak biolohiko asin sa mga produktong ginigiribo.



https://bcl.wikipedia.org/wiki/Nueva_York

An Nueva York sarong syudad na namumugtak sa sur-subangan kan estado nin Nueva
York. Ini an pinakamatawo na ciudad sa Estados Unidos asin sarô sa mga
pinakamatawo sa enterong kinàban. An Nueva York iyo an sarô sa mga sentrong
pankinaban nin negosyo, finanza, ley asin prensa, asin importanteng sentro ini
kan kultura ta dakolun an mga museo asin galleria digdi. Ini man an harong nin
Naciones Unidos asin tahaw ini nin actividad na diplomatiko.

Komponido kan Nueva York an limang distrito na pigaapod digdi na mga
boroughs:The Bronx, Brooklyn, Manhattan, Queens asin Staten Island. Kan 2012, an
populasyon kaini tinataya sa sobrang 8,336,697 katawo. Parati inaapod ining New
York City ngane ma'iba sa Estado kan Nueva York, ma kun saen an syudad ka'parte
sana.

An pinaká bistadong monumento nin ciudad ay an Estatua nin Libertad na
nakamogtak sa Liberty Island, sarong isla sa puerto kaining ciudad. Apwera sa
Estatua nin Libertad bistado man an Empire State Building asin an dating World
Trade Center, binomba nin Al Qaeda sa 2001. 36% kan mga nakaistar sa Nueva York
ay pinangaki sa luwas nin Estados Unidos, asin pigeestima na sobra sa 250 na
tataramon an piggagamit digdi.

An Nueva York natogdas bilang sarong sentro nin komersyo kan mga Olandes kan
1624. Kaidto inaapod ining New Amsterdam alagad naiba an pangaran kan an mga
Ingles nasakop ini. An Nueva York nagsirbeng kabisera kan Estados Unidos poon
1785 abot 1790. Sinasabing poon pa kan 1790, ini na an pinakadakulang syudad kan
Estados Unidos hanggan ngonyan.

Nakamogtak an ciudad sa ngimot nin Salog nin Hudson. Salamat sa pagmomoktak
kaini sa Salog asin baybay, nagin importanteng sentro an Nueva York nin negosyo.

An klima nin Nueva York pigaapod na Kontinental na Dumog (Humid Continental). An
temperatura sa pinakámainit na bulan nin Hulyo ay 29 na grado sa aldaw asin 21
sa banggi. An temperatura sa pinakámalipot na bulan nin Enero ay 3 na grado sa
aldaw asin menos -3 na grado sa banggi.



https://bcl.wikipedia.org/wiki/Nuestra_Se%C3%B1ora_de_Pe%C3%B1afrancia

An Nuestra Señora de Peñafrancia, inaapod na "Inâ" kan saiyang mga deboto, iyo
an patrona kan rehiyon Bikol, Filipinas. Ipigseselebrar an kapistahan kaini
pagse-Septyembre.

An korona ni Inâ saka an saiyang aureola iyo an pinakamahalaga na parte kan
imahen. An korona, na tinampokan nin mga gapong mamahalon enot na inusar kan
Septyembre 20, 1924 durante kan koronasyon kanoniko ni Nuestra Senora de
Penafrancia komo Patrona kan Bicolandia. An nagpasadya kaini iyo si Rev. P.
Casimiro Lladoc sa Zamora Brothers sa Manila. An gasto kaini pinagpâsan kan mga
kaapil kan Penafrancia Association na nataon an presidente iyo si Eduardo
Ontengco. Kan panahon man na idto si Dona Antonietta Cecilio Pardo vda.de Strohm
nagdonar nin apat na ribong pesos (Php 4,000.00) na nakatabang sa pagpahaman
asin pagbalukat kan korona.

Ini ginamit naman kan 1948, Taon ni Maria, asin kan 1949 kan Anibersaryong Pirak
ni Inâ ta ika-25ng taon nin saiyang koronasyon. Ultimong nausar ini kan 1974, an
Bulawan na Anibersaryo niya poon kan koronasyon kanoniko.

An aureola niya iyo an talidong na sagyap namugtak sa likod kan saiyang korona.
Ini an mahal na gayong alahas ni Inâ. Igwa ining 12 saradit na bitoon na
pigrerepresentar an 12 apostoles asin an 12 tribu kan Israel. Sa balang bitoon
may nakatampok na gapong mamahalon. Hihnaman daa ini kan mga taon 1870 asin
donasyon kan sarong nag'ngangaran Dona Aleja de la Paz Vda. de Antonio Cecilio.
Nakatukaw an aureola sa purong bulawan. Ini daang mga gapong mamahalon kadamotan
ini kan kuleksyon kan si kagdonar na harale pang luwas kan nasyon sa saiyang mga
pagbyahe'byahe.



https://bcl.wikipedia.org/wiki/Kadagatan_Atlantiko

An Kadagatan Atlantiko an ikaduwang pinakadakulà sa mga pankadagatan na bangâ sa
kinàban. Sa kagabsan na sokol na 106.4 milyon km² (o 41.1 milyon m²), sakop
kaini an poco mas o minus kalimahan kan ibabaw na parte kan kinàban.

Inookopar kan Kadagatan Atlantiko an palabang korteng-S na kabàban palagbag sa
tahaw kan Amerika Norte sagkod Sur sa sulnopan asin Eurasya sagkod Aprika sa
subangan.

An Kadagatan Atlantiko napapalibotan kan Amerika Norte asin Sur sa sulnopan. Sa
norte hasta norte-subangan, nasusuhay ihi kan Arkepelagong Arktiko kan Canada,
Greenland, Iceland, Jan Mayen, Svalbard asin kadagaan na Europa sa Kadagatan
Arktiko. Sinusumpay ini sa Kadagatan Arktiko sa paagi kan Itiot kan Denmark,
Dagat Greenland, Dagat Norway asin Dagat Barents. Sa subangan, an mga sundoan
kan kadagatan iyo an Europa, Itiot kan Gibraltar (kun saen sinusumpay ini sa
Dagat Mediterano, sarô sa mga hanggan na dagat kaini, asin, an sunod, an Itom na
Dagat), asin Aprika. Sa sur-subangan, an Atlantiko minasalak sa Kadagatan Indio,
an sundoan na pigsasabi sa 20° Subangan na meridyo, minadalagan pa-sur halì sa
Kapa kan Agulhas pa-Antartika. Mientras na an ibang awtoridad ipinapahiling an
an Kadagatan Atlantiko minaabot sa sur sa Antartika, an iban ipinapahiling ini
na nahahangganan sa sur kan Sur na Kadagatan. Sa sur-sulnopan, sinusumpay ini
kan Agihan kan Drake sa Kadagatan Pacifico. Sarong gibo nin tawong takod sa
tahaw kan Atlantiko asin Pacifico an itinatao kan Kanal kan Panama. Apwera kan
mga nasambitan, an iba pan mga hawak nin tubig na harani sa Atlantiko iyo an
Dagat Caribo, Golpo kan Mexico, Hudson Bay, Dagat Mediterano, Dagat Norte, Dagat
Baltic, asin Dagat Celtic.



https://bcl.wikipedia.org/wiki/Jos%C3%A9_Rizal

Si José Protacio Rizal y Alonzo Realonda (namundag kan 19 Hunyo 1861 – 30
Desyembre 1896) o José Rizal, sarong Pilipinong heroe kan mga huring taon kan
pananakop kan Espanya sa Filipinas. Siya sarong optalmologo o doktor sa mata
dangan nagin parasurat asin kaapil kan hiron nin mga Pilipinong propagandista na
nagtulod nin mga pagbabagong politikal para sa mga kolonya nin Espanya. Kagsurat
siya kan mga nobelang Noli Me Tángere, asin El filibusterismo, sagkod
nagkapirang mga rawitdawit asin saysay.

Siya an ikapito sa kagsarong (11) akì kan mag-agom na Francisco Engracio Rizal
Mercado y Alejandro (1818-1898) asin Teodora Morales Alonzo Realonda y Quintos
(1827-1911). Ipinangaki si Rizal, na inapod na "Pepe" kan saiyang mga kagubay,
sa banwaan nin Calamba, Laguna. An saiyang mga tugang iyo sinda Saturnina,
Paciano, Narcissa, Olimpia, Lucia, Maria, Jose, Concepcion, Josefa, Trinidad
asin Soledad.

Siya ikaanom na gikan sa kapagarakian kan si Insik na Domingo Lamco (Insik: 柯仪南;
pinyin: Ke Yinan), sarong imigranteng Insik na negosyante na naghale sa
Jinjiang, Quanzhou kan katahawan nin ika-17ng Siglo. Ngani malibre niya an
saiyang mga apo sa animosidad kan mga Kastila, rinibayan niya an saiyang
apelyido sa "Mercado". Si Lam-co inagom si Inez de la Rosa, sarong tubong
Pilipinas na sangley.

Kan 1849, si Gob. Narciso Claveria pinagboot na gabos na pamilyang Pilipino
magpili sa lista nin mga apelyidong Kastila na iyo na an saindang dadarahon na
pangaran sagkod pa man. Si ama niya pinili "Rizal" (dati ngani "Ricial", boot
sabihon an berdeng tubo sa lantad). Pakahaloy, an pinili na niya "Rizal Mercado"
ta dakul nariribong kan saiyang apelyido, urog na idtong mga katrato niya sa
negosyo kan dinadara niya pa sanang apelyido "Mercado." Si José ginamit na lang
na bilog na pangaran iyo an José Protacio Rizal gibo kan an apelyido nindang
"Mercado", na gamit pa kan tugang niyang Paciano Rizal Mercado, bako nang
"mahamot" sa mga Kastila.

An ina ni Rizal iyo an inot niyang paratukdo. Nagtukdo saiya kan abese kan siya
tulong taon pa sanang gayo. Kan siya nag-siyam nang taon, isinubol siya sa
Biñan, Laguna ngani duman mag-adal sa pag-aantabay ni Justiano Aquino Cruz.
Pirang bulan pa sana nakalihis, huli ta nahiling an talento niya, si Cruz
sinabihan an mga magurang niya na dapat nanggad paadalon na siya duman sa
Manila.

An Ateneo Municipal de Manila iyo an inot na eskwelahan sa Manila na saiyang
inentrahan kan Enero 2, 1872. Sa saiyang pag-adal igdi, nakamit niya ang gabos
na nangengenot na papremyong medalya asin an mga notang sobresaliente sa gabos
na asignatura. Igdi mansana sa eskwelahan na ini nakamtan niya an saiyang
Batsilyer en Artes kan taon 1877 na may notang sobresaliente kaiba an
pinakahalangkaw na onra.

Kan nagsunod na taon, siya nagkuang Pilosopiya asin Literatura sa Unibersidad
kan Santo Tomas. Manta sa Ateneo, dungan niyang kinua ang Syensia sa
Agrikultura. Dangan kinua niya an kursong Medisina sa nasabing Unibersidad kan
Sto. Tomas kan maaraman niyang may nagtubong muting sa mata kan ina niya.

Sa Berlin, napabali siya sa Berlin Ethnological Society asin sa Berlin
Anthropological Society huli sa tabang kan bantogan na patologong si Rudolf
Virchow. Sunod sa kostumbre, nagtao siya nin diskurso sa dilang Aleman manongod
sa ortograpiya asin estruktura kan lenggwaheng Tagalog kan Abril 1887 sa
atubangan kaining kaburunyogan antropolohiko.

An abilidad asin talento ni Rizal sa madaling pag-adal nin kun ano-anong
kadunungan "pambihirang ngangalasan" susog sa paliwang kan saiyang amigong si
Dr. Adolf Meyer.

Kan siya patapos na sa Medisina, nag-adal siya kan dilang Ingles. Tatao man siya
mag-Aleman, magPranses. Siring man tatao siya magtaram Arabe, Katalan, Tsino,
Griyego,Ebreo, Italyano, Latin, Portuges, Ruso, Espanyol asin nakasabot siya kan
Sanskrito. Sa mga Pilipinong tataramon tatao siya kan Cebuano na inaapod man
Sugbuanon, Butuanon asin Ilokano, saka syempre an namundagan niyang Tagalog.

Bako sana siyang peryodista kundi mahigos na mahigos sa aro-aldaw niyang
aktibidades. Dyarista kun baga. Siring man saro siyang mahusay na nobelista asin
sa mga tokda niya an nalataw na gayo iyo an Hare sa Sako Pagdoot (Noli Me
Tangere) asin an An Subersibo El Filibusterismo).

An Noli Me Tangere naipalagda sa Berlin, Alemanya (1886) sa tabang ni Dr. Maximo
Viola. Nalagda an El Filibusterismo sa Gante, Belgica (1891) sa asistensya ni
Don Valentin Ventura ta pinasubli siya nin 300 pesos ngani mapublikar ini.

An duwang nobelang ini grabi an pagtaboga sa mga prayle huli sa mga pagaabuso
kaini sa pangaran lamang kan Simbahan. An inot na kritiko niya kan mga nobela
iyo si Ferdinand Blumentritt, sarong Sudetanong Aleman na propesor, asin
historiador, na nagpahayag nin kahandalan sa sinurat ni Rizal na pwede daa
siyang perseguiron kan mga otoridad dahel ngani kan mga kritikal na nobela niya
na tinatamu'sak na gayo an Kastilang gobyerno. Minsan siring, si Blumentritt an
nagsurat kan prologo sa El filibusterismo, asin siya man ngani an nagpalis sa
Aleman kan enot na nobela, an Noli Me Tangere.

Kan banggi bago siya badilon sa Bagumbayan, tinokda niya an rawitdawit na Mi
Ultimo Adios (Huring Paaram) na tinago niya sa laog nin kusinilya ngani dai
maisihan kan mga kagpreso saiya.

Siya maigot man na taga-ambag nin mga artikulo sa peryodikong La Solidaridad,
sarong peryodikong ibinongsad kan mga repormistang Pilipino sa Madrid, Espanya
sa katuyohan na magkampanya para sa ikakarahay kan kamugtakan kan Pilipinas. Si
Rizal nagsurat duman gamit an bansag na Dimasalang asin Laonglaan.

Pagbalik niya igdi sa Pilipinas kan 1892 nagporma siya nin sarong hiron sibiko,
an Liga Filipina na parehas man an mga repormang pigtotolod. Ini, alagad,
pigbungkag kan gobernador. Kan panahon nang ini, an gobyerno an paghiling saiya
sarong subersibo huli kan si saiyang duwang nobela.

Kan 1896, nadiskubre na an Katipunan kaya napiritan idtong magtalad na sa laban
asin hayag na magdeklara na nin pag-aalsa. Si Rizal kan panahon na gayong idto
paduman na kuta sa Cuba na masirbe duman komo doktor serbisyo para sa Espanya.
Sinikop siya tolos kan siya yaon na sa barko asin ikinulong. Singangatan siya
nin kaso sa magkapirang rason: siya ka-ampoyon asin kasapakat kan mga
Katipunero, nagma'wot asin haghomot na ibagsak an gobyerno asin huli daa sa
pagtogdas nin bawal na kaburunyogan.

Sa bista, napatunayan siyang may pagkakasala asin silot saiya kagadanan. Kan
Des. 30, 1896, binadil siya sa Bagumbayan, ngonyan Liwasang Rizal na. Hinagad
niya kuta na dai siya kaagan abtang asin badilon nakahampang. Alagad, tinugot
sana na dai siya kaagan abtang. Kaya pagbadila siya, pirit siyang buminirik asin
nagtumba paatubang, tanda na boot niyang sabihon bako siyang pasaluib sa
gobyerno.

Sa ultimo niyang surat sa katood niyang si Prof. Ferdinand Blumentritt ini an
sinabi niya: " Namomotan kong Katood: Oras na mabasa mo ini, mayo na akong
buhay. Sa noodma na alas siyete, ako babadilon. Alagad, mayo akong kasa'lan sa
sahot sako na rebelyon."

Harani sa lugar na saiyang tinumbahan pagbadila siya, igwa na nin sarong
monumentong minukna ni Richard Kissling na iyo man an kaggibo kan estatuwa ni
William Tell. An nakasurat igdi iyo "Mawot kong ipahiling duman sa nag-iimot nin
pagkamoot sa dagang tinubuan na kun kita tatao na magdulot nin sadiri tang buhay
nangunguyog sa satuyang katongdan asin pagtubod, an kagadanan bakong mahalaga
kun kita mawawara para satong namomotan- an satuyang banwa asin iba pang mga
padangat ta sa satong buhay"



https://bcl.wikipedia.org/wiki/Pe%C3%B1afrancia_Festival

An Peñafrancia Festival saróng rehiyonal na relihiyosong selebrasyon na
nakasentro sa Syudad nin Naga asin ipigseselebrar sa Kabikolan asin manlainlain
na parte kan kinàban. Ipigseselebrar iní sa kapyestahan ni Nuestra Señora de
Peñafrancia asin sarô iní sa pinakadakulà asin pinakapopular na relihiyosong
okasyon sa nasyon.

Napoon an kapiyestahan sa Traslacion na iyo an pagdakit kan ladawan ni Nuestra
Señora de Peñafrancia halì sa Santuario ni Nuestra Señora de Peñafrancia,
pasiring sa Metropolitan Cathedral.

An debosyon ki Nuestra Señora de Peñafrancia na inaapod kan mga deboto na "Inâ"
napoonan ni Padre Miguel Robles de Covarrubias. An pamilya ni Miguel Robles na
mga Kastila naghubo asin nag-estar sa Cavite. Si Miguel Robles na aki kan
pamilya sarong magpapadion sa Unibersidad kan Santo Tomas. Siya gamay an hawak
asin mahehelangon. Alagad, huli sa malaad na pagdebosyon niya ki Birhen Maria,
siya naomayan asin nagpanuga na mapagibo siya nin sarong gapong santuario para
ki Birhen Maria duman sa pangpang kan Salog nin Pasig.

Alagad an pangako niyang ini dai naotob ta nadestino siya sa diocesis kan Nueva
Caceres. Dai niya pa maisihan kun saen niya ibugtak an haloy niya nang boot
itogdok na santuario. Kun sa anong kapaladan, may nagdurulok saiyang mga
cimarrones (mga tawong habong magpasakop sa Kastila asin nageerok sa bukid
Isarog) na naghahagad nin kapilya na harani sana sa pagtalostos ninda haleng
bukid Isarog.

An pinaka-orihinal na estatuwa kan Nuestra Señora de Peñafrancia nakotkot ni
Simon Vela, sarong Prayleng Pranses, kan Mayo 14, 1434 pero ini tinutubdan na
nakalubong ini kan taon pang 711 duman sa sarong "magapo na boklod" ("peña de
francia") namugtak sa Sierra de Francia. An Sierra de Francia sarong
kanap-na-kabubuldan yaon sa pag-oltan kan Salamanca asin Cáceres, duwang
probinsyang bantogan sa Espanya. Sa pamitisan kan napagdukayan kan imahen iyo an
sitio nin San Martin del Castañar, lugar na ginikanan kan pamilya ni Miguel
Robles de Covarrubias.

Si Covarrubias napiritan magbalik sa Manila huli ta nabubuta na an saiyang
walang mata. Nangako siya na mabalik sa Nueva Caceres ngani magpagibo nin mas
pusog na santuario ni "Inâ", na gibo sa gapo asin ipakusog an debosyon ki Ina.
Sa pagmawot pa sana nin siring, milagrosong gayo na nakabalik an paghiling niya.
Kaya kan Mayo 10, 1710, pakabalik niya tolos sa Nueva Caceres, pinapo'nan na
niya an pagtugdok nin gapong santuario para ki Nuestra Señora de Penafrancia.
Kan mahaman ini, nagpaprusisyon siya sa pag-onra ki Ina sa palibot kan
Santuario, bagay na iyo na an gigikanan kan duminakulang kapiyestahan para ki
Ina sa bilog na Kabikolan.

Dakul na mga milagro pa an nawaras saiya kan Virgen na Peñafrancia asin an mga
ini sinaro-saro niyang isinalaysay sa mga surat niya sa capellan kan Santuario
kan Peñafrancia duman sa San Martin de Castañar kan mga taon na 1710, 1711, asin
taon 1717.

An Santuario orog na napakarhay kan panahon ni Obispo Isidoro Arevalo kan mga
taon na 1750. Siring man, pinag-ataman na gayo ni Obispo Francisco Gainza ini
kan siya an nakatukaw na Obispo, mala ta nagdesignar siya nin capellan komo ini
sarong permanenteng posisyon na iyo an mamato kan Santuario. Bako sana iyan, si
Obispo Gainza iyo an pinakaenot nagsurat kan agi-agi kan Debosyon ki Inang
Penafrancia, poon kan an ladawan nakotkot ni Simon Vela sagkod na ini magin
sarong pusog na debosyon sa diosesis kan Nueva Caceres. Sinurat niya ini sa
Kastila alagad pinaBikol niya sa sarong padi nagngangaran Don Santiago Ariston
Ojeda, cura interino sa Gubat, hokoman nin Albay (ngonyan, sakop na nin
probinsyang Sorsogon).

Huli ta nagpipiot na an espasyo kan Santuario ni Ina sa nagrorobo-robo nang mga
deboto nagtitiripon para sa selebrasyon, si Obispo Manuel Grijalvo nagpaluwas
nin dekreto eklesiyastikal kan taon 1853 na an milagrosong ladawan ni Ina, si
Nuestra Señora de Peñafrancia ihubo' na sana sa Katedral kun saen mahiwas na
gayo, asin duman pagnobenahan.

Kan Hunyo 10. 1895, an Santo Papa Leo XIII nag-orden sa sarong rescript na
gibohon espesyal na patrona kan Nueva Caceres si Nuestra Señora de Peñafrancia
Alagad, kan Septyembre 20, 1924, pinagmarhay na ini gibohon logod patrona kan
enterong ronang Kabikolan. Sa sarong solemneng okasyon nangyari an siring na
bagay asin an namoon sa opisyal na koronasyon ni Nuestra Senora de Penafrancia
bilang Patrona kan ronang Kabikolan iyo si Msgr. Guillermo Piani, an Delegado
Apostoliko kan Roma. Igdi enot nanggad inusar an sagyap na korona ni Ina na
tinampokan mga mamahalon na gapo, pinagibo ni Msgr. Casimiro Lladoc sa Manila
asin ginarastosan kan mga kaapil kan Asosayon ni Penafrancia.

Sa kun anong rason, si Obispo Jorge Barlin (1905-1909) hinagad sa Vaticano na an
selebrasyon kan piyesta ni Nuestra Senora de Penafrancia, na dati ipigrorokyaw
sa bulan nin Hulyo, i-isog sa bulan nin Septyembre. Kaya poon taon 1906, an
selebrasyon kan kapiyestahan ginigibo na sa bulan nin Septyembre. (vide, Bikol
Annals, ika-210 na boklit)

Susog na sa kinaugalean, an traslacion (paghubò ki Ina) ginigibo sa ikaduwang
Byernes kan Septyembre alagad an pagnobena napoon pag Sabado asin an ika-9 na
aldaw na iyo an kataposan kan nobena natotongod sa Domingo. Pag Dominggong hapon
an ladawan ni Ina saka kan Divino Rostro iprinoprosesyon pasiring sa dalhogan sa
Salog Naga duman sa gilid kan Tabuk. Pa'san siya nin dai-mabilang na abaga kan
mga tawong inaapod na "Boyadores" (o mga paraboya), na anas nakabiritis. Manta
nagsosoro-sayasay an ladawan ni Ina sa pagpasan kan haros mag-aragawan na
boyadoes, nagkukururahaw nin Viva la Virgen!!! asin Viva el Divino Rostro!!!
asin isinasakay sa Pagoda (dati apod kaini "sampan" kan mga gurang, hayag na
terminong Intsik) asin diyan napasikad an inaapod na "fluvial procession" o
sakay na prosesyon asin nadangtol ini duman sa sangkayan sa gilid-pampang man
giraray kan Salog Naga sa atubangan kan Peñafrancia Basilica Minore sa tinampong
Balatas. Manta, sa enterong kalabaan kan prusisyon an kanta ki "Ina" na
nangalatikat sa kahiwasan iyo an Resuene Vibrante, sarong awit na
makatanyog-mate para sa mga debotong Katoliko.

Anopa, an prosesyon sa salog na ini solemneng gayo, pano nin maimbod na
pagpangadye manta na an pagoda ni Ina ginogoyod nin dai mababa sa limang polong
baroto na hale pa sa mga gilid-salog na mga banwaan arog kan Milaor Gainza,
Cabusao, Pamplona, San Miguel asin ngani naghahale pa sa Pasacao, Camarines Sur.

Katakod kan selebrasyon na ini, an Arsobispado nin Caceres nagbungsod kan inapod
na Bishop Gainza Trade Fair kan taon 2010 na kapiyestahan sa pag'arog asin
pagromdom ki Obispo Francisco Gainza na iyo an enot na nagbugtak nin siring na
agro-industrial fair kan taon 1875 sa pagbusol kan pagnenegosyo kan mga
taga-Caceres. Ngonyan na taon 2013 iyo na an ikaapat na beses paggibo kan Bishop
Gainza Trade Fair alagad idinugang an aqua fair kun saen itinampok an mga
produkto nin pagsisira kan mga Bikolano asin an yaman-dagat kan peninsula.

An gobyerno kan syudad kan Naga, pirmi man nakikisumaro sa Simbahan sa pagrukyaw
kan kapiyestahan ki Ina mala ta sinsabayan man nin kun ano-anong mga kasibotan
ngani magin maogma asin digarbong piyesta. Katakin kan selebrasyon, an syudad
nagmukna kan Voyadores Festival, nagpapakondukta kan military asin civic parade
na kabali an haros gabos na mga eskwelahan sa mga boro-banwaan asin mga syudad
sa rona, kompetisyon sa drum-asin-lyre, pag-sponsor nin mga pasaleng kultural sa
Plaza Quezon asin, katuwang an pribadong sektor, pagkondukta kan Ms. Bikolandia
Beauty Pageant.

An debosyon ki Divino Rostro (An Diosnon na Lalawgon) nagsabay sa piyestang
Peñafrancia, kan Agosto 26, 1882 ta ipinagboot ni Obispo Casimiro Herrero (1824-
12 Nob. 1886) na isabay na an debosyon na ini sa debosyon ki Ina' sa pag'arang
sa Diyos na mapondo na an makangirhat na epidemyang kolera sa Manila kan 1882
asin magkapirang kaso nin kolera nakaabot na man ngani sa Nueva Caceres.
Ipigswestyon ini ni Padre Pedro de la Torre, an vicar general na taga Osa de la
Vega, Espanya. Naromdoman kaya kan huri na an banwaan niya dai nadukotan kan
epidemya kan mga taon 1834, 1854 asin 1855 huli sa maigot na pagdebosyon ki
Divino Rostro.

Dikit an nakakaaram na kan magputok an gera mundial dos asin nagsakyada an
Hokbong Hapon igdi sa Naga kan Enero 1942, an imahen ni Ina tolos-tolos itinago
kan Simbahan Katoliko sa representasyon ni Padre Higino Saavedra, duman sa laog
kan inaapod na "shelter" na pinagibo kan pamilya Ortega sa solar ninda sa
barangay San Felipe. An "shelter" na ini iyo an pailihan ni Fructuso Bragais
Ortega asin kan saiyang agom na si Emilia Agregado saka kan saindang pamilya
asin kairiba sa barangay tuyong nagboboromba igdi sa Naga. Duman an imahen ni
Ina nasaray nin haros apat na taon, hanggan 1945, ta hinalat na magtapos an
gera. An mismong natad asin paralibot kan Santuario Penafrancia ginibong sarayan
kan mga gamit asin kasangkapan kan mga Hapon siring kan lugar kan Ateneo de Naga

Kan Setyembre 16, 1972 mantang nagkokono-konò ini sa ginatos na tawo asin sinda
nagdadalan sa pag-agi ni Ina sa pagsakay, an tulay kan Colgante nagrampaog.
Nag-abot sobra sa sanggatos na tawo an na-erido ta an iba nalamos, an iba
naipit, asin an iba nakuryente bunga kan pagkayat kan mga alembre sa kuryente.
Sabi kan sarong historyador, an nautasan buhay sa makagiram-giram na aksidente
nag-abot 72 katawo. Alagad, sa nagluwas na artikulo pa sana kan Setyembre 15,
2011 sa Bicol Mail sinabing 134 katawo an nautasan buhay pero an artikulo
nagbuyagyag na 73 pa sanang pangaran kan nagadan an nadukayan ninda sa mga
rekords sa City Hall asin sa mga dokumento sa RTC Branch 20. May planong gibohan
nin solemneng seremonya nin pagromdom para sa mga biktima sa trahedyang ini sa
2012, an ika-40ng anibersaryo kan mangirhat na pangyari.

An dating tulay (Colgante) na nakonekta kan Penafrancia Ave sa likod kan Colegio
de Sta. Isabel asin kan kalye Blumentritt sa lugar nin Dayangdang kaidto gibo
sana sa kahoy asin daing kapusogan. An tulay na ini, siring sa duwa pang tulay
nabaktas sa Salog Naga arog kan sa Panganiban asin sa Magsaysay, pirming
rinuruso' nin mga paradalan sa pagaagi ni Ina sa tongod kan salog.

Mala' ta kan Agosto 16, 1981 sa dai mahunahuna na pangyayari asin sa pagkakolba
kan bilog na ronang Bikol, an milagrosong ladawan ni Ina hinabon sa saiyang
santuario. Dai makatubod na may mga tawong pangahas asin magibo kan mapaglanghad
na akto. An pangyayaring ini nagkawsa nin kagadanan nin huli ta saro sa pulis na
nagsasagonson kan paghahabon, nabadil sa sarong ambus sa tongod kan Bolo Sur.
Siya si P/Sgt. Reynaldo C. Neola.

Lampas sarong taon kan mangyari an panghaha'bon, sa dai maipaliwanag na
sitwasyon, ipinag-entriga kan sarong tawo kan Sept. 2, 1982 sa opisina ni Msgr.
Florencio Yllana sa Manila, an dating Rector kan Santuario kan Peñafrancia an
imahen ni Ina' na nakapatos sa sako. Daing pagdaranggan an pagrokyaw kan mga
Bikolano manta na nagpaMisang concelebrado pontifical kan bangging idto pag'abot
sa syudad kan Naga, Sept. 8, aldaw na maoranon asin nagbabagyo ta an Bagyong
Ruping naglalamasang gayo sa ronang Bikol. Masabi pa, sa pagromdom kan
historikong insidenteng ini, si Ina nakalunad sa sarong Pantranco bus numerado
2037 asin sinarabat nin rinibong tawo sa tulay kan Mabolo .

Saro pang insidente na inapod na garo patagolaen kan sarong historyador na si
Jose Fernando Obias, iyo an pagpalos asin pagkahulog kan imahen sa madalnak na
salog kan ini ibabalyong gayo sa saiyang pagoda. Nangyari an mamondong insidente
kan Septyembre 17, 1987. Rinorip ni Rector Msgr. Juan Celso alagad an naha'was
niya na lang iyo an ladawan, an manto asin korona pero nawalat asin dai nakua si
areola dawa pirang rorip na sa paghahanap.

An parehong taon, natongod man, iyo an taon na pinarongkab sa bomba kan New
People's Army an tolong tulay sa Sipocot, Del Gallego asin sa Milaor, Camarines
Sur.

Poon kan nawara an orihinal na ladawan ni Inâ, dakul nang replica kaini an
pinagibo. Ngonyan an imahen ni Inâ sa Basilica Minore asin sa Santuario kan
Peñafrancia sa dating simbahan pareho na replica. Idtong orihinal kinaag na sa
altar kan kombento nin Basilica asin ta medyo gabok na an kahawakan kaini. An
Paghubo' ki Inâ (traslacion) man nahale na sa Basilica Minore asin bako nang sa
Santuario niya sa Simbahan kan Peñafrancia siring kan dating gawe.

Kun saen an Bikolano, dinadara niya an piyesta ni Ina sa tamang bulan nin
Septyembre. Sinasarabi kan mga gurang sa Gumaca, Quezon na an piyesta duman na
nakasentro ki Nuestra Señora de Peñafrancia an kagporoon daa iyo si mga enot na
Bikolanong naghurubo duman. Igwa man nin sakay sa gilid nin dagat para ki Inâ
asin sa dagat ogaring ta mayo nin salog na masakayan.

Sa Amerika, kadakul an mga asosasyon nin mga Bikolano na nakasentro sa pagrukyaw
nin kapiyestahan para ki Inâ. Mala ta pinagsabi kan opisina kan rector kan
Peñafrancia Basilica si Rev. Msgr. Romulo A. Vergara, na umabot nang apat na
polong (40) syudad sa Estados Unidos an may selebrasyon sa pagdebosyon ki Inâ,
na iyo an mga minasunod: Ang Angeleños, California, USA, Batoeños of California,
Bay Area Bicol Association kan Sta. Cruz, California, Bicol Association of
Charleston, South Carolina, Bicol Club of Guam, Bicol Club of Hawaii, Bicol Club
of Los Angeles, California, Bicol club of San Diego County, Bicol, Inc. of
Jacksonville Florida, Bicolandia Association, Inc. of Spring Valley, New York,
Calabanga Association of USA, Calolbon Civic Association of USA, Camarines Norte
Association, San diego, California, Guam Peñafrancia Movement, Iriga Bicol
Association of the Kingdom of Saudi Arabia, Irigueños of Southern California,
Nabua Association of USA, Nabua Bay Ara Club, USA, Nabueños of southern
California, Inc., Naga Metropolitan Cal. Association sa San Francisco,
California, Naga Metropolitan Society, USA, Oasnon, USA, Pagiribsang Bikolnon,
sa San Diego, CA., Peñafrancia Association of New Jersey, Pili Club of
California, Polangueños, USA, Sorsogon Association of California, Sorsogon Club,
USA, Tinambac Association of California, United Bicolandia Los Angeles,
California Southland, Peñafrancia Festival of Bicol, USA, Houston Chapter, Bicol
Association of Tidewater, Virginia, Austria asin sa iba pang mga nasyon.

An Philippine Postal Corporation nagpaluwas kan Septyembre 8, 2010 nin
magkapirang selyo sa pagrukyaw kan selebrasyon na tersentenaryo kan Debosyon ki
Inang Penafrancia sa ronang Bikol. Ini pinaluwas sa limitadong edisyon sana,
poon Septyembre 8, 2010 abot Septyembre 11, 2011. An mga selyo nagprepresyong
Php 10.00, an souvenir sheet Php 40.00, enot na isyu Php 50.00, folder sa
presyong Php 500.00 asin souvenir frame, Php 5,000.00.



https://bcl.wikipedia.org/wiki/Luis_Dato

Si Luis Guevarra Dato (4 Hulyo 1906 - 29 Enero 1984) sarong Bikolanong poeta,
edukador, periodista, kolumnista asin dating alkalde (1942-1946) kan Baao,
Camarines Sur. Siya binibisto man na sarong Bikolista na naghingowa man na
mapakarhay na toltol an pagsurat sa Bikol.

An mga magurang niya iyo sinda Eugenio Dato y Esplana asin Barbara Guevarra y
Imperial. Siya sobrino kan pinaka-enot na Pilipinong Obispo si Jorge Barlin.

Nakasurat siya nin sobra sa limang gatos na rawitdawit, kadaklan kaini sa
Ingles, asin sa Bikol. Nagin siyang parasurat sa magasin na Sanghiran nin Bikol
(1927-1931), sa mga peryodikong Bicol Star (1932-1934), Tingong nin Banwaan
(1939-1940), Naga Times, Bicol Mail asin staff member kan magasin na Bicolandia,
Juan de la Cruz, sa peryodikong Bicol Examiner, Naga Times asin kan magasin na
Bikolana. Nagin man siyang kolumnista sa Balalong (1975-1977) kun saen may
binibilog siyang bokabularyo kan mga inapod niyang "Mga Pambihirang Tataramon Sa
Bikol." Dakul man na kantang Bikol an saiyang dinamot na matipon asin saiyang
pinapublikar sa mga peryodikong ini kaya lang daing darang nota. Pambihirang
kahamanan niya iyo an pagsurat kan epikong "The Land of Mai," na iyo na an enot
asin pinakahalabang epiko sa Ingles dapit sa historya kan Filipinas. Siring man
pinalís niya sa Ingles an Bikol Pasyon asin an enot na kabtang kaini nagluwas sa
semanal na peryodikong Bicolandia (1928-1932) asin an ikaduwang kabtang
napalagda niya sa Bicol Examiner (1947) asin sa Bicol Star (1952).

Pinagmirar siya asin ginawadan nin titulong "Outstanding Catholic Poet" kan taon
1965 kan United Poets Laureate International, sarong pangkinaban na kaayonan nin
mga poeta. Kan Hulyo 4, 2012, sarong konkretong memorial an ikinaag sa parke kan
gobyerno lokal kan Baao sa pakitabangan kan pribadong kaayonan sa kultura, an
Burikbutikan Artists Collective, Inc sa pagtaong onra ki Dato bilang sarong
mahusay na parasurat.

Nag-adal siya nin elementarya sa syudad kan Naga, naghayskul parte sa syudad kan
Naga asin pigtapos sa Unibersidad kan Pilipinas, nagkua siya kan Liberal Arts
asin kan saiyang abogasya sa parehong eskwelahan alagad tinapos niya ini sa
Unibersidad kan Nueva Caceres (1951).

Laen kan pagtukaw niya komo alkalde sa banwaan nin Baao nagin man siyang
technical assistant asin PRO sa opisina ni Gobernador Juan Triviño (1951-1959)
sa Camarines Sur. Nagtokdo man siya sa mga kolehiyo siring sa Naga College
(1953-1954) (ngonyan Naga College Foundation), sa Unibersidad kan Nueva Caceres
(1955-1967), asin sa St. Anthony College (1947-1951; 1967-) (ngonyan University
of Saint Anthony).



https://bcl.wikipedia.org/wiki/Nigerya

An Nigerya (sa Ingles: Nigeria) sarong nacion sa Aprika. Opisyalmente, ini
inaapod na Republikang Federal kan NigeryLadawan:NIgeria.pnga (sa Ingles,
Federal Republic of Nigeria). Kompwesto ini nin 36 na estado asin an saiyang
kabesera, an Abuja. An banwang ini namomogtak sa Aprikang Solnopan asin kataraid
an mga minasunod: sa solnopan, an Republika nin Benin, sa subangan, an Chad
asion Cameroon, sa amnayan, an Niger. An kusa sa habagatan kaini naghahanggilid
sa Gulpo nin Guinea sa may Kadagatan Atlantiko. An pinakadakula asin
maimpluensyang mga etnikong grupo igdi iyo an Hausa, Igbo, asin an Yoruba. Sa
relihiyon, an Nigerya nagbabanga-banga sa mga Muslim asin mga Kristiyano; may
dikit man na nagprapraktis kan tradisyonal na relihiyon.

An Nigerya iyo an pinakamatawong nasyon sa Aprika, an ikapitong matawo sa
kinaban, asin an pinakadakul na tawo sa kinaban na kun saen an mayoriya
binibilang nin mga itom. Nakalista ini bilang iyo an masunod na onseng ekonomiya
asin siya kaapil sa Commonwealth of Nations. An ekonomiya kan Nigerya iyo an
saro sa pinakamarikas na magtalubo sa kinaban, asin an International Monetary
Fund piggaom an pagtatalubo kaini sa 9% sa 2008 asin 8.3% sa 2009..



https://bcl.wikipedia.org/wiki/Dolores_Sison

Si Dr. Dolores "Dollie" Hernandez-Sison (Oktobre 2, 1919 - Setyembre 28, 2011)
sarong eminenteng Filipinang edukador, pilantropo, serbidor sa banwaan, asin
lider sa komunidad. Siya sarô man na diplomatiko na nagdara kan pangaran nin
Filipinas sa mga importanteng urulay sa iba-ibang parte kan kinàban. Siya an
dati asin ikaduwang presidente kan Unibersidad kan Nueva Caceres. Kan taon na
idto, siya pa sana an ikatulong babaeng presidente nin unibersidad sa bilog na
Filipinas.

Namundag sa Syudad nin Naga, an saiyang ama iyo si Dr. Jaime Hernandez asin an
ina niya iyo si Anita Jaucian na anas tubong Libmanan, Camarines Sur. Igwa
siyang apat na tugang, si Pura H. Bocaling, Erlinda H. Ravanera, Jaime, Jr. asin
Jesus, an solong nabubuhay sa magtururugang.

An naagom niya iyo si Antonio Moran Sison kan Hunyo 1, 1941 asin an saindang
pagsasarô nagbunga nin apat na aki: si Antonio, Jr. (Jimmy), Daisy na naagom si
Felicito Payumo, Eduardo Jose (Bong) asin si Maria Dolores na naagom si Morven
Jones, sarong Briton.

Si Dolores Sison nagtapos sekundarya sa Philippine Women's University na sarong
valedictorian asin cum laude sa pagtapos niya nin kursong Batsilyer en Artes
(A.B.) asin Batsilyer sa Edukasyon Sekundarya (BSE) sa parehong unibersidad
(1939). Dangan sa Columbia University of New York City nagkua siya asin natapos
an kursong M.A. in Administration of Higher Education. Napalain an rekord niya
sa PWU ta siya an nagin presidente sa student council kan sekundarya asin siring
man kan sa kolehiyo. Siya pa an nagtukaw komo editor kan PhilWomenian asin kan
PWU annual, bagay na nagpatotoo kan saiyang talento. Alagad, an nakamit niyang
hustong kaugmahan an mapili siyang Intercollegiate Girl of the College Editors
Guild of the Philippines, sarong onra na nagladawan na gayo kan saiyang gayon
asin dunong.

Si Dolores Sison nagin Assemblywoman para sa Rehiyon V asin Ministro sa Turismo
sa lindong kan Interim Batasang Pambansa (1978-1984). Nagin man siyang saro sa
mga gobernador na nagtukaw sa Hunta kan Philippine National Red Cross. An
pinakahuring katongdan na saiyang kinaptan iyo an komo Presidente kan
unibersidad na minukna kan saiyang ama, si Dr. Jaime Hernandez. Kan mga enot
pang aldaw, nagpopoon pa sana an unibersidad bilang Naga Caceres Colleges siya
an tesorero kaini kan taon 1949 dangan executive vice-president hanggan na siya
tuminukaw na bilang presidente kan nasabing unibersidad (Marso 5, 1977). Sa
katongdan na ini, haros 34ng taon siya an nagtukaw; ini rekord nagpatotoo kan
marhay na pag'administrar niya kan unibersidad.

Bilang Assemblywoman, siya natokahan na delegado na magprepresentar kan
Filipinas sa ika-33 asin ika-34 Asamblea kan Pinagsarong Mga Estado (U.N.) kan
taon 1978 asin 1979. Kan siya Ministro sa Turismo, siya an nagrepresentar para
sa Filipinas sa mga kumperensya kan World Tourism Organization: sa Indya (1983),
Mehiko (1982), Italya (1981), Manila (1980), asin sa Espanya (1979); asin
madugang pa, sa Roma saka sa Vienna.

Alagad, sa Batasang Pambansa mismo nakapaaprobar siya nin mga leyes na nagtaong
konkretong tabang sa rehiyon. Enot na nahimo niya, kan taon 1981, iyo an
pagpaaprobar kan ley na naghira kan status kan eskwelahan agrikultura na iyo an
Camarines Sur State Agricultural College bilang sarong state university na.
Dangan kan 1982, gamit an saiyang discretionary fund, nakapatogdok siya nin
pirang edipisyo sa Naga Central School, bagay na nadugangan nanggad an mga
klasrum sa eskwelahan na idto. Kan 1983, ta nahiling an makuring pangangaipo,
linakaw niya an pagkonstruir kan sarong emergency hospital sa Ragay na nagtaong
kaginhawan sa mga nagheherelang asin nangangaipo nin atensyon medikal. Sa
pagtubod na mataong kalingaan sa mga tagaNaga, siya asin katuwang si Kongresista
Luis R. Villafuerte na kadto saro man na Assemblyman, nagpagibo nin duwang
tennis court sa Naga Civic Center na sagkod ngonyan pinapakinabangan kan mga
agit'agitan sa isports.

Si Dolores Sison inaapod kan mga kapamilya niyang "Sweetheart" na tanda nin
pagpadangat saiya, "Dollie" o "Maam Dollie" o "Bossa", o "Madam" kan mga
katrabaho asin empleyado niya sa unibersidad. Alagad, maski an tindog niya sa
komunidad halangkaw na gayo dakul na nasabi na siya mahuyo an boot, magalang
asin may respeto sa mga katrato, pirming masanggaya asin mangiriton. Sarabi sa
unibersidad, garo dai lamang nagwawara' an daro-dara niyang gayon sa pisikal
asin sa pagkatawo. Pino maghiro, siya kun magdarang bado elegante asin pirming
tama sa porma. Matandaan an sinabi ni Bienvenido Santos, na nagsurat kan 1977,
manongod sa pagkatawo asin personalidad niya, "She spreads cheer. Her bubbly
laughter, her sunny disposition, her charities have lightened many heavy
hearts..."

Pig-inaguraran asin binuksan kan Pebrero 14, 2008 an sarong galeriya sa sa
Antonio M. Sison Hall (Rm 309) sa Unibersidad nin Nueva Caceres an tiniripon na
mga memorabilia ni Dolores Sison dapit kan saiyang buhay, karera asin mga byahe
sa iba-ibang parte kan kinàban. Kadungan sa pagbukas kan galeriya, ipigbungsod
man an 3-tomo na librong coffetable na nagbibiklad kan buhay asin karera kan
eminenteng edukador na si Sison. Hinaman asin pinag'edit ni Ricardo Perez, an
mga libro sarong biswal na presentasyon kan historya asin agi-agi kan buhay asin
naginibohan ni Sison.

Nagadan si Dolores Sison sa edad na 92 sa helang na kanser asin ilinubong sa
Sto. Niño Memorial Park, sa Syudad nin Naga.



https://bcl.wikipedia.org/wiki/Islam

An Islam sarong relihiyon na tinogdas ni Muhammad. An mga katokdoan kaini
nababatay sa pagtubod asin sa mga obligasyon (din) na dapat gibohon nin sarong
Moslem kun sya may maimbod na pagkuyog sa mga ibinoboot kan relihiyon na ini.

An sarong sanga nin adalan kan Islam hinahayag an mga dapat tubodon ("Tawhid”)
asin an saro an mga dapat otoban o gibohon nya (“Shari’a”). Mayo igdi nin
kapadian o mga sacramento arog kan sa Katoliko asin an mga nagtotokdo sainda
idtong tinutubod na hararom an adal sa doktrina kan islam.

An batayan kan mga doktrina nin Islam nakukua sa Koran (Qur’an) . an mga Muslim
nagtutubod na gayo ini binibilog kan mga tataramon nin Diyos o ni Allah na
ipinasabong ki Muhammad ni Gabriel, an sugong anghel ni Allah.

Maliban pa kan Koran, may ibang pang mga kasuratan an tinotoltolan kan mga
Moslem: An “Hadith” (mga kinagawean), an “Suhuf” (mga libro nin mga propeta).
“Zabur” (mga salmo ni David), “Injil” (an mga tokdo ni Hesus), asin an “Torat”
(ni Moses) pero mas paorog man giraray ninda an mga katokdoan sa Koran.

Sa mga Moslem, limang gigibohon (“mga harigi nin pagtubod”) an dapat otoban
ninda sa pagpatalubo asin pagpahiling kan saindang liputok na debosyon: 1.
Testimonio nin Pagtubod (“Kalima”) Saro lang an Diyos asin mayong iba kundi si
Allah sana na iyo an kaglalang kan gabos. 2. Pagpamibi (“Salat”) Dapat limang
beses magpangadye – pagkaaga, pagka-odto, tanga nin hapon, pakasolnop kan
saldang, asin bago magturog) 3. Maglimos sa mga tios (“Zakat”) 4. Mag-ayuno
(“Sawm”) Sa panahon nin “Ramadan” an Moslem obligado na mag-ayuno aro-aldaw poon
pagkulat kan saldang sagkod sa pag solnop. Pagdedebosyon na natao sa lambang
Moslem nin displina, makusog na pagtubod ki Allah asin pakisumaro sa mga
tingating. 5. Pagsongko sa Mecca (“Hajj”). Gabos na Moslem dapat magsongko sa
Mecca maski sarong beses lamang kun may kakayahan sa paragasto asin daing
kaulangan sa pisikal na kamugtakan nya. Saro ini sa kaipuhan sa kaligtasan kan
kalag asin an mga gurang (o mga padad na daa) pwede man may kasalihid sa
pagsongko.

Saro pang praktis kan Moslem iyo an Jihad ( “maigot na paghihingoa”). Ini an
paghihingoa na magin siya tunay na banal o perfecto sa buhay asin gibohon an mga
paagi na libre siya sa pagsunod sa mga dikta kan saiyang pagtubod sa mga
katokdoan kan Islam.



https://bcl.wikipedia.org/wiki/Mi_Ultimo_Adios

An Mi Ultimo Adios (Bikol: Huri Kong Paaram) tinokdâ na rawitdawit ni Jose Rizal
kan banggi kaidto bago mag-abot an Des. 30, 1896. Ini an nagtaong kusogboot sa
mga Pilipino na magtumang asin maglaban na sayod sa mga kagsakop na mga Kastila.
Iyo ini an saro sa mga sinurat niyang ultimo bago siya pinapabadil duman sa
Bagumbayan, ngonyan Liwasang Rizal na. Igwa man daa saro pa na tinago niya sa
saiyang sapatos alagad nin huli ta an mga teksto kaini malibogon asin haros dai
mariraw, hanggan ngonyan garo baga sarong talinhaga pa kun ano baga idto.

Sa tahaw nin mga pangyayaring iyan masabotan kun ano an namate ni Rizal kan
umagahon na siya babadilon na sa Bagumbayan. Sa Fort Santiago, kun saen siya
napipiot,asin sa edad sanang 35, sinurat niya an imortal na rawitdawit na Mi
Ultimo Adios. An rawitdawit nagpapahayag sa mamundong tingog an makuring
pagkamoot niya sa sadiring banwa. Sinurat niya an rawitdawit sa pag-ultan kan
alas dose asin alas singkong umagahon. Sarabi pinakasalan niya si Josephine
Bracken kan umagahon na idto. Saka sarabi pa siya nag-retract sa atubangan kan
padi na iyo an kuminasal sainda.

An rawitdawit niyang ini tinokdâ niya mayong petsa, mayong titulo, mayong pirma
niya. Ini tinago niya sa sarong kusinilya. Asin an mga katood niya pinalakop ini
sa mga Katipunero asin nakaluyap pa sa luwas kan Pilipinas. Si Mariano Ponce,
saiyang amigo asin saro man na repormista, nagpalakop kan rawitdawit sa Hongkong
kan taon 1897 na pigtitulohan niya Mi Ultimo Pensamiento alagad pangaran na ini
dai nakagamot sa mga tawo. Si Fr. Mariano Dacanay pinublikar an kopya kaini sa
La Independencia kan Sep. 25, 1898 na may titulong Ultimo Adios.

Kaya an rawitdawit ni Rizal na mayong petsa, mayong pirma asin mayong titulo,
nabantog sa kinaban sa pangaran na Ultimo Adios o Mi Ultimo Adios.

Kan an Pilipinas napasakamot na sa Estados Unidos bunga kan Guerra
Espanya-Amerika, an paghiling sa Pilipinas sarong barbarikong nasyon na dai kaya
magsadiring gobyerno. Kan an Jones Law pigtutukar sa Kongreso kan Amerika, ley
na mataong kakayahan sa Pilipino na magpadalagan kan sadiri niyang gobyerno, si
Rep. Henry Cooper ipigdiskurso an Mi Ultimo Adiossa atubangan kan Kongreso.
Pakadangog kan mga representante sinda nalodok asin nakumbinsi na may kakayahan
man pala an mga Pilipino asin tolos inaprobahan an layi.

May 35 nang dakitaramon sa Ingles kan Mi Ultimo Adios asin an pinakapopular iyo
idtong ki Charles Derbyshire (1911)na nakakurit sa bronse. Nakakurit man sa
bronse diyan sa Liwasang Rizal iyo an dakitaramon sa Ingles ni Nick Joaquin
(1944). Ini, laen pa kyan, napalis naman sa 46 na lenggwaheng Pilipino.

Seguro iyo na ini an pamama-aram na rawitdawit na napalis sa dakulon nang
tataramon. Laen kan si 35 na palis sa Ingles, mga 37 pang ibang lenggwahe ini
nakasurat: Bahasa Indones, Bengali, Bulgaro, Birmano, Intsik, Danes, Olandes,
Fijian, Pranses, Aleman, Griyego, Hawaiian, Hebreo, Hindi, Hungaro, Igbo
(Nigeria), Italiano, Hapon, Habanesa, Koreano, Latin, Maori, Norwego, Portuges,
Rumano, Ruso, Sanskrito, Sinhales, Sri Lanka, Somali, Tahitian, Tailandes,
Tongan, Turkeo, Urdu, Pakistan), Vietnamese, Wolof, Senegal, asin
Yoruba(Nigeria). An Checo iyo an ultimo pa sanang nagpalis kaini.

Sabi ni Maria Lilia Realubit, na nagsurat nin mahiwas asin hararom dapit sa
literaturang Bikol, labing duwang polo katawo na an nagpalis kan Mi Ultimo Adios
ni Jose Rizal sa tataramon na Bikol. Si Mariano Nicomedes (Camaligan, Camarines
Sur), si Zacarias V. Santuyo (Tandok, Cam.Sur), Cresenciano de Guzman (Bacacay,
Albay), Luis Dato (Baao, Camarines Sur), Lorenzo " Siling Layas" Rosales,
(Ciudad nin Naga), Rodolfo Dato (Baao, Camarines Sur), Hen. Simeon Ola
(Guinobatan, Albay), Jose Figueroa (Sorsogon), Manuel Salazar (Bombon, Camarines
Sur), asin si Armenta Sabas kan Magarao, Camarines Sur; sinda an magkapirang
Bikolano na nagtokda kan saindang sadiring bersyon sa Bikol.

An Huring Paaram na nakakurit sa bronse duman sa Liwasang Rizal iyo an bersyon
sa Bikol ni Luis Dato dawa ngani totoo nakapangaran ki Juan Triviño, ta ini may
sadiring istorya man kun napano.

An Binikol kan Huring Paaram na nasunod sa ibaba iyo an bersyon ni Mariano
Nicomedes(1873-1934), sarong bantogan na dramatista, parazarzuela asin
pararawitdawit kan panahon niya. Kan taon 1903 siya nanombrahan Deputy Treasurer
kan Ambos Camarines. [1] Si Nicomedes peryodista man. Siya an nagpublikar-
katuwang si Emeterio Abella asin Joaquin Teodorico- kan peryodikong An
Parabareta (1903-1908), kun saen siya an editor pa ngani.



https://bcl.wikipedia.org/wiki/Mayon_360%C2%B0_Ultramarathon

An Mayon 360° Ultramarathon sarong taon-taon na padalagan sa palibot kan Bulkan
Mayon sa Albay, Filipinas na nagpoon kan 2011. Minaagi an rota kaini sa tinampo
na minalibot sa bulkan na binabagtas an 77 na mga barangay kan 7 banwaan asin 3
syudad. Igwa ining lawig na 80 kilometros poon sa Syudad nin Legazpi pasiring sa
Syudad nin Ligao, dangan Syudad nin Tabaco balik sa Plaza Peñaranda. Saro ini sa
mga atraksyon sa Magayon Festival kan probinsya nin Albay.

Nagpoon an kaisipan kan padalagan taon 2008 kan magkanumpongan si Yves Yu,
myembro kan Jaycees International (JCI) kan Syudad nin Legazpi, asin si Ret.
Maj. Gen. Jovenal Narcise kan Pwersas Armada kan Filipinas (AFP) sa Inot na
Mayon Trail Run (MTR) kun sain kagpadalagan an JCI. Inagda ni Yu si Narcise,
sarong aktibong paradalagan asin kagpadalagan nin mga ultamaraton, na itokon an
tinampo palibot sa Bulkan Mayon.

Kan 2011, hinimo kan JCI an aktibidad kun sain napili bilang direktor nin
padalagan si Narcise sa irarom kan mga pampantayan kan Philippine Association of
Ultrarunners (PAU). Sa sarong urulay kaiba si Joey Salceda sa Opisina kan
Gobernador, itinugot na magin kabtang kan Magayon Festival an Mayon 360
Ultramarathon. Ini an inot na karera nin ultamaraton na pinapadalagan sa irarom
kan PAU asin nin sarong lokal na gobyerno sa luwas kan Metro Manila.

Sa inot na taon kan padalagan, igwa nin 69 na partisipante an nagpoon alagad 59
sana kaini an nakaantos sa laog nin 15 oras. An pinakainot na kampeon kan iyo
Willy Rotich sa oras na 6:07:24 na sinundan ni Alley Quisay (6:41:08) anas gikan
sa Kenya. Duwang Bikolano an nagsunod, si Mario Maglinao (7:09:20) kan Syudad
nin Legazpi asin Franklin Peñalosa (07:29:04) kan Syudad nin Naga.

Poon kan 2014, idinugang sa kompetisyon an kategoryang 2-katawo (40 kilometros)
asin 4-katawo (20 kilometros). Ngunyan na taon, idinugang an distansyang 160
kilometros sa mga kategorya.

An pinakainot na kampeon kan iyo Willy Rotich sa oras na 6:07:24 alagad kapot ni
Maglinao an rekord sa Pangkagabsan na Kampeonato sa oras na 6:01:09 na naigurit
kan 2014 mantang si Anette Agura an pinakamarikas sa Kababaihan sa oras na
7:49:56 na naigurit kan 2013.

Sa ginibong tiripon kan Association of Tourism Officers of the Philippines sa
Syudad nin Roxas, Capiz kan 2011, nag-ako an tagapadalagan kaini nin gawad sa
kategoryang Best Tourism Event: Sports/Wellness Category Provincial Level.



https://bcl.wikipedia.org/wiki/Manuel_V._Pangilinan

Si Manuel V Pangilinan (namundag Hulyo 14, 1946 sa Manila, Filipinas), na bisto
man sa ngaran na Manny Pangilinan asin MVP, sarong negosyanteng Filipino. Siya
an Chairman kan Philippine Long Distance Telephone Company, poon 1998 sagkod sa
presente.

Si Pangilinian nagkua kan saiyang elemntarya asin sekundarya sa San Beda
College. Dangan sa Ateneo de Manila University siya naggraduar cum laude kun
saen kinua niya an Batsilyer en Artes, major sa Ekonomiks. Nakua niya man an
kursong MBA kan 1968 sa Wharton School of the University of Pennsylvania. Siya
man an kagrogaring kan ABC/TV5 network, Cignal Digital TV asin kan Smart
Communications. Dati siya an chairman kan Hunta Direktiba kan Atreneo de Manila
University.

Si Pangilinan tinogdas an First Pacific kan 1981 asin nagsirbe bilang Managing
Director hanggan 1999. Siya natoka man bilang Executive Chairman sagkod Hunyo,
2003 kun kasoarin naman ginibo na siyang sabay na CEO asin Managing Director. Sa
laog kan Pacific Group, kapot niya an katongdan bilang President Commissioner
kan P.T. Indofood Sukses Makmur Tbk, an pinakadakulang kompanya sa kakanon sa
Indonesya. Nangaranan siyang Chairman kan Philippine Long Distance Telephone
Company (PLDT) pakatapos na magsirbe bilang Presidente asin CEO sagkod Pebrero
2004. Siya nagsirbe man komo Chairman kan Maynilad Water Services, Inc., Metro
Pacific Tollways Corporation, Medical Doctors, Inc., Metro Pacific Investments
Corporation, Landco Pacific Corporation, Pilipino Telephone Corporation, Smart
Communications, Inc. asin kan Manila Metro Rail Transit System.



https://bcl.wikipedia.org/wiki/Kwartang_papel_kan_Hapon_panahon_kan_Ika-2ng_Gerang_Pangkinaban

Kan magsakyada an Hapon asin manakop sa kahiwasan kan Asya, enot naglaog sa
Luzon, Filipinas kan Desyembre 10, 1941 asin kan Enero 2, 1942 sayod nang
nasakop an kaManilaan. Kan Agosto 1940, an Ministrong Panluwas nin Hapon na si
Yosuke Matsuoka ipig’anunsyo an pagtogdas kan inapod na “Greater East-Asia
Co-Prosperity Sphere” na bibilogon kan mga nasyon asin kolonya sa Asya. Ini daa
sarong aripompon kan mga nasyon sa Asya na libre sa kontrol kan mga poder kan
Solnopan, may sadiring gobyerno asin independiente sa mga dating nagkolonya
kaini. Kaya poon linaog kan Hapon an Filipinas, nasamsam kan Hapon igdi an 20.5
milyon dolyar na kwartang Estados Unidos patin mga cash na yaon igdi sa
Filipinas, patin dai mabilang na halaga nin bulyon na bulawan. Ini ginamit ninda
sa pamamakal nin materyales asin makinaryang panggera, bagas , armas asin
materyales kaipuhan sa saindang mga pabrika ngane masusteneran an pananakyada
asin pananakop ninda sa Asya. Sa pakasamsam kan kwartang Filipinas, rinibayan
ninda, asin pinalakop an kwartang opisyalmente inapod nindang mga Southern
Development Bank Notes (Japanese: 大東亜戦争軍票 Dai Tō-A Sensō gunpyō, "Greater East
Asia War military scrip") pinataltag kan Hapon Militar sa mga nasakop nindang
mga nasyon asin kolonya. Sa Hapon, minukna an duwang banko, an Wartime Finance
Bank asin Southern Development Bank. Pareho ini nagpapaluwas nin mga bonds sa
pagtipon pundo. An enot nagtatao mga pasubli sa mga industriya militar, arog kan
sa mga nagtotogdok bapor, naggigibo mga hydroelectric generators, asin
nagpoprodusir petroleum. An ikaduwa, nataong serbisyo pinansyal sa mga lugar
okupado na kan mga Hapon militar. Nangyari nanggad na an mga Southern
Developpment Bank notes, na inapod igdi sa Filipinas na kwartang kenkoy iyo na
an nagserbing moneda kan Hapon militar. Mala ta kan Desyembre 1942, an halagang
lataw sa merkado kan mga kwartang kenkoy nag’abot 470 milyon dolyar asin kan
Marso 1945, uminabot nang 13 bilyon dolyar. An siring na moneda ginibo kan Hapon
may nakasurat sa atubangan “An Gobyernong Hapon” o nakabantolin an pahayag na an
kwarta ginagantariyahan, asin “pagsusulian an siisayman na kagdara kan nota.”

Alagad, an gabos na kwartang kenkoy saindang pinaimprenta mayong darang halaga
kan an Hapon madaog sa gera. Toni-toneladang papel na kenkoy kwarta an sinulo
pakatapos kan gera. An mga soldados na Hapon sinugo na gabos na rekord sa banko
dapit kan kwartang ini suloon bago an Hapon pormalmente nagsuko. Kan magsara an
Ikaduwang Gerang Pankinaban, an mga nasyon asin kolonya na kun saen nawarak an
mga kwartang kenkoy kan Hapon iyo an mga minasunod: Filipinas, Burma (ngonyan
Myanmar, North Borneo, asin Sarawak (ngonyan parte na kan Malaysia, Singapur,
Dutch East Indies (ngonyan Indonesya, ibang parte kan Oceania, saka kan Mga Isla
Solomon asin Gilbert.

An mga Hapon dungan pagbomba sa Pearl Harbor saka man suminakyada sa British
Malaya paagi pagbaktas sa kadagaan sa bandang amnayan asin dagos-dagos
natalikopan an Singapur kan Pebrero 15, 1942 asin an mga ini hanggan Agosto
1945. Igdi an Hapon nagpaluwas nin monedang papel sa denominasyon na 1, 5, 10
asin 50 sentimo saka 1, 5 asin 10 sa dolyar. Kan 1944, huli sa inflation,
nagpaluwas na nin 100 dolyar. Pagpoon numerado ini sa serye alagad hinale na sa
mga nasunod na paluwas. Kan 1945, napaluwas pa otro nin 100-dolyar na nota
dangan nota na may 1,000 denominasyon. Gabos ini may nakaguhit na paliwang na
sadiri kan “Gobyernong Hapon” asin “pinapangakuan na susulian kun siisayman an
may kapot kaini”. Sinasabing dai man nagpaluwas nin mga takal na moneda an Hapon
gibo kan maipo an mga metal. Gabos na moneda pig’imprenta sa papel sana. Alagad,
an Museo sa Moneda kan Bank Negara Malaysia sa Kuala Lumpur igwang saray na
pattern coin nagpapatotoo na an takal na kwarta pigplano kuta dai sana
nakadaragos. An naka-eksibit sarong 20 sentimo, sa barayan kaini may pangaran na
MALAYSIA asin petsa 2602 (sa kalendaryong Hapon napalis ini sa 1942) Sa talikod
kaini iyo an tipikal na desinyong Hapon kan saldang na may burak nin sakura,
saka sa itaas kaini nakaguhit an tataramon na “20 cents”. Pigngalas ta MALAYSIA
na an ginamit na dai man uso pa kaidto alagad ini palan iyo an arapodan kan
Hapon duman sa rona na idto kan panahon.

An Hapon linusob an Burma asin linaog ini kan Enero 1942. Nasakop ninda an
Mandalay kan Mayo 21, 1942 na napiritan an pwersa armada kan Briton na mag’atras
pasiring Indya. Kapot kan Hapon ini hanggan sa ika-duwang kampanyang kan mga
Alyado kan 1944. Kan 1942, an Hapon nagpaluwas igdi nin moneda papel sa
denominasyon na 1, 5 asin 10 sentimo asin 1/4 , ½, 1, 5, saka 10 Rupees.

Sa Oceania, an kenkoy na kwarta pinalakop para sa paggamit sa British New
Guinea, sa Solomon asin Gilbert na mga Isla asin iba pang saradit na bantayan
militar kan Hapon. An mga islang ini sinikop ngane mabantayan asin makalasagan
an mga darakulang nasyon yaon sakop kan Co-Prosperity Sphere. Igdi nagpaluwas an
Hapon nin 1 asin ½ shilling na nota gamit para sa mga teritoryong ini. Pighuna
na an pagpa’imprenta kaini pangandam sa paglusob sa Australya. Alagad, mayo man
nin humot an Hapon na siring.

An Amerika man nagpaimprenta man nin mga pekeng Hapon moneda na papel sa tuyong
pagraot kan mga ekonomiya local sa mga nasakop kan Hapon asin man sa pagtabang
sa mga gerilya. Si Heneral McArthur, inordenan an Office of Strategic Services
magpaimprenta kaini asin ipalakop sa Filipinas. Sa swerte, nakadukay nin papel
sa Amerika na hale sa tinanom na tubong Hapon asin kan maubos na an papel,
ibinalyo sa Australya an operasyon. Kaya, kan 1943, nakadamot si MacArthur nin
mga minasunod na pekeng mga nota: limang milyon na 10-peso nota, tolong milyon
na 5-pesong nota, asin saro may kabangang milyon na 1-pesong nota, asin limang
gatos na ribong 50 sentimo. An mga pekeng nota pigprodusir man kan Commonwealth
Bank of Australia , mala ta may nadukayan na mga pasinurat-suratan kan
Netherlands Indies Commission sa Gobernador, Commonwealth Bank of Australia kan
Oktobre 5, 1942 kun saen naghahagad nin haros 70,000 pekeng kwarta sa iba-ibang
mga denominasyon. An hagad nasundan pa pakalihis tolong bulan, asin nasabi kaini
na epektibong panlaban sa gera asin naubos na su enot na pinadara.

Kan matapos an gera, igwang kasararoan nagbutwa inapod na "The Japanese War
Notes Claimants Association of the Philippines, Inc." (JAPWANCAP). Ini natogdas
kan Enero 8, 1953 sa mawot na mabalukat kan gobyerno Estados Unidos o kan
Filipinas maski ibang parte lamang kan halaga kan kwartang kenkoy. Alagad, an
paghingoa kan organisasyon nagtapos sa mayo ta dai man inonra kan Korte maski
ini nagsangat kaso laban sa E.U. kan 1967. Siring man gabos na kaso laban sa
Hapon dapit sa pagbalukat kan kwartang kenkoy mayo man kinaabtan huli ta an
Tratado sa San Francisco pinirmahan kan Septyembre 1951 kan Hapon, nagtaong
restitusyon bako sa indibidwal kundi sa lebel nasyunal.



https://bcl.wikipedia.org/wiki/Irvin_Sto._Tomas

Si Irvin Parco Sto. Tomas sarong kagubay na Bikolanong parasurat, paratukdô asin
tagahirô pangkultura gikan sa Canaman, Camarines Sur. Kagsurat siya kan Antabay
sa Ortograpiya nin Bikol Sentral (2012), sarong antabay sa ortograpiya,
pagbaybay asin paggamit nin mga diyakritiko para sa tataramon na Bikol Sentral.

Gikan sa pamilya nin mga paratukdô, parasurat asin musikero, lolohon niya an
orador asin parasurat na si Apolonio Sto. Tomas sagkod kompositor na si Felimon
Sto. Tomas asin tiyoon na si Willy Sto. Tomas, dating retratista asin
paratigsik.

Akì siya kan mga retiradong paratukdô ninda Ireneo Caudilla Sto. Tomas, sarong
lirisista asin taga-ensayo nin koro nin parakanta, kan Canaman, Camarines Sur
asin Gregoria Nelly Abonal Parco, sarong taga-ensayo sa folk dance as in street
dance kan Nabua, Camarines Sur.

Nag-adal siya sa Canaman Central School nin elementarya dangan sa Unibersidad
kan Nueva Caceres nin sekondarya. Siya nagtapos nin Batsilyer kan Arte sa
Literatura sa Ateneo de Naga na Unibersidad asin Maestro kan Arte sa Filipino sa
Unibersidad kan Nueva Caceres kan 2008. Siya nagin posgradong estudyante nin
Doktor sa Edukasyon (EdD) sa Pagtukdô nin Lengwahe asin Literatura sa parehong
institusyon.

Nagin kaswal na empleyado siya kan lokal na gobyerno kan Canaman asin kasalihid
na paratukdô sa mga pampublikong paadalan sa Syudad nin Naga asin Minalabac,
Camarines Sur.

Matapos maggradwar sa kursong AB Literature kan 2003, liwat siyang nagklase sa
Ateneo nin AB Journalism asin nagin paraambag sa The Pillars asin Girabo, mga
opisyal na publikasyon kan unibersidad.

Dakulà an nagin impluwensiya ki Sto. Tomas kan librong Canaman Through the
Centuries (1983) na isinurat ni Jose Barrameda sa saiyang pagsurat asin
adbokasiya sa pagpapahalaga kan sadiring kultura. Hinimò niya kan 2010 an sarong
publikasyon nin mga rawitdawit sa manlainlain na tataramon na Bikolnon, an An
Tambobong Nin Literaturang Bikolnon na nagluwas nin tulong beses kan sagkod
2011. Kan parehong taon, pinakarhay niya an librong CANAMAN: Girà nin Banwaan na
isinurat kan saiyang ama.

Kan kasagsagi kan blogging, nagkaigwa siya nin manlainlain na blog siring kan
Filipinayzd.i.ph (mayò na), sarô sa mga pinakapopular sa Filipinas, kun sain
tinukar asin ipinahiling niya an pagbabàgo sa ortograpiyang Filipino na
ipinaluwas kan Komisyon sa Wikang Filipino kan 2001 sagkod na ipawarang bisa ini
kan 2006. Mantang an artikulo niyang Hindi lang Filipina Dating, Dating
Filipina, Wow Filipina talaga! iyo an sarô sa mga napilì sa Filipino Writing
Contest. Iyo ini an pinakabinasa asin nainot sa nagluwas sa search engine kan
websityong Microsoft sa mga entry sa kompetisyon. Katuyohan kan patiribayan na
bàgohon an imahen kan mga Filipina sa internet sa paagi nin pagpapopular kan
tataramon na "Filipina" gamit an blog.

Sa inot na Annual Bloggy Awards kan Unibersidad nin Bikol nagin pinalista an
blog niya CamSur Bum, Running (ipinundo na) sa duwang kategorya para sa Best
Hobby & Recreation Blog asin Best Sports Blog.

Siya nagin pinalista sa Premio Tomas Arejola para sa Literaturang Bikolnon sa
kategoryang Rawitdawit kan 2009 asin 2016. Kan 2012, nagin partisipante siya kan
Juliana Arejola-Fajardo Workshop sa Pagsurat-Bikol kun sain tinàwan nin kritiko
an saiyang dulâ pan-entablado na Daraga na si Kristina. Sarô siya sa mga
panelista sa Saringsing Writers Workshop, an taonan na hunglonan sa pagsurat kan
Parasurat Bikolnon. Siring man, nagtukaw bilang kritiko sa ikaduwang CBSUA
Writers Workshop sa Calabanga, Camarines Sur kan 2015.

An saiyang rawitdawit na Lagaylay napublikar sa librong Sagurong: 100 na
Kontemporanyong Rawitdawit sa Manlain-lain na Tataramon Bikol (DLSU, 2011), asin
nagkapira pang mga rawitdawit sa magasin na Bangraw kan Arte, Literatura asin
Kultura, taonan na dyornal na Burak, An Tambobong Nin Literaturang Bikolnon na
siya an editor, asin mga literaryong polyetong Saringsing asin Rimpos.

Pinapadalagan niya man an taonan na patiribayan sa Bikol quiz asin tigsik sa
Padurunongan sa Canaman, Camarines Sur na pinonan kan 2010. Kaiba si Edna
Campana, hinaman ninda an Dama nin Tataramon na inspirasyon kan dama asin
Scrabble tanganing itulod sa kaakian an paggamit kan tataramon na Bikol sa paagi
nin kawat.

Sarô siya sa mga kagmuknâ kan Parasurat Bikolnon, sarong kasararoan nin mga
parasurat na Bikolano sa Camarines Sur na iminuknâ kan 2010. Nagin siyang
bise-presidente kaini poon 2013 sagkod 2014 asin ngunyan iyo an pamayo kan
organisasyon sagkod sa 2017.

Kaapil man siya kan organisasyon pangkultura na Sumaro Bikolnon, Nueva Caceres
Heritage Movement sagkod Minalabac Cultural Society. Sarô man siya sa
tagapangataman kan Philippine Wikipedia Community asin Apolonio B. Sto. Tomas
Foundation. Nagin parte man siya kan produksyon kan pelikulang Posporo ni
Bernardo Miguel Aguay, Jr. bilang taga-dokumento asin taga-asikaso kan props.
Kan 2013, ipinaluwas sa Teatro Emily sa Syudad nin Naga an pelikula sa tabang
kan pundasyon.

Kabilang sa saiyang pinagkakasibotan iyo an pagpabantog kan Bikol Wikipedia na
saiyang pinanginotan na muknaon kan 2007. Nagin siyang partisipante sa
Philippine Wikimedia Conference asin sarô sa mga tagapagtaram duman sa temang
Building Regional Wikimedia Communities kan 2012 asin Orthography Issues in the
Bikol Wikipedia kan 2013.

Myembro siya kan Wikimedia Philippines sagkod na mapatalsik kan Mayo 30, 2015.
Sosog sa Resolusyon Blg. 182, si Sto. Tomas:

Itinugdas kan suminunod na aldaw an Philippine Wikimedia Community (PH-WC) ninda
Sto. Tomas asin duwa pang dating myembro kan organisasyon. Minidbid kan
Wikimedia Affiliates Committee kan Wikimedia Foundation an grupo kan Oktobre 17,
2015. Sa iminuknang Harong kan Literatura asin mga Tataramon na Bikolnon (Harong
Bikol) kan Lokal na Gobyerno kan Syudad nin Naga kan 2016, natàwan tukawan sa
hunta an organisasyon na saiyang ipigrerepresentar.

Resipyente siya nin grant gikan sa Wikimedia Foundation para sa proyektong
Wikipedia Takes Rinconada na ginibo sa Syudad nin Iriga katuwang an lokal na
gobyerno asin PhilWiki Community, Burikbutikan Artists Collective, Nueva Caceres
Heritage Movement, Sumaro Bikolnon sagkod Tribo Bikolano.

Saiyang kinakapotan an pagpadalagan kan RUAB para sa Aking Parabasa, sarong
adbokasiya na nagtutulod kan ugaling pagbasa sa kaakian kan Parasurat Bikolnon.
Itinataon an aktibidad sa bulan nin Nobyembre na iyo man an Bulan nin Pagbasa o
National Book Month. Inot na ginibo an padalagan sa Syudad nin Naga kan 2013
asin sinundan sa Canaman, Camarines Sur kan 2014. An mga nagin resipyente kan
aktibidad iyo an Triangulo Elementary School, Canaman Central School, Mangayawan
Elementary School, Calambog Elementary School asin Poro Elementary School, anas
mga pampublikong paadalan sa Camarines Sur.

Bago kaini, saiyang pinanginotan an padalagan na Dalagan para sa Eskwelahan kan
Desyembre 29, 2010 na naglikom nin donasyon para sa Canaman Central School
bilang parte kan aktibidad kan Canaman Central School Alumni Association (CCSAA)
kun sain sarô siya sa mga direktor kaini. Siring man kan 2011, sarô man siya sa
mga nag-organisar kan Tabang para sa CDO-Iligan (12.29.2011) kan Caceres Runners
Club, Tribute Run for Sec. Jess (8.26.2012) asin Dalagan para sa Malinig na
Pirilian (5.10.2013).

Nagkapirang beses nang nakaantos si Sto. Tomas sa madistansyang mga dalagan
siring kan 21 Kilometro asin 42 Kilometro. Kan 2013, natapos niya an
80-kilometrong Mayon 360 Ultramarathon Race na ginibo sa Syudad nin Legazpi,
Albay sa laog nin 15:07:17 oras.



https://bcl.wikipedia.org/wiki/Oscar_Pistorius

Si Oscar Leonard Carl Pistorius (namundag, Nobyembre 22, 1986)) sarong sprint
runner na taga South Africa. Putol an duwang tabay poon ibaba kan tuhod kan edad
onseng bulan pa sana alagad nakiki-umbas sa mga padaraogan nin pagpareha nin mga
putol ibabang-tuhod asin sa mga atletang mayong kakundian.

Nagin nang kampeon sa Paralympics, si Pistorius nagbali sa mga pankinaban na
kompetisyon kan mga atletang mayong kadi'nan apesar pirang beses nagsayuma saiya
an International Association of Athletics Federations (IAAF) ta sinasabing an
artipisyal niyang tabay-bitis nagtataong bintahe sa saiya. Alagad sa legal na
pakitusay niya sa bagay na ini, siya nanginbabaw asin tinugot kan Court of
Arbitration for Sport, kun saen dinara niya an saiyang pag'apela, an pag'ayon
niya sa kompetisyon. Sa kompetisyon nin mga mayong kakundian sa 2011 World
Championships in Athletics, siya an pinakaenot na atletang amputee nakasikwit
nin medalya.

Si Pistorius an pinaka-enot na amputee sa tabay na nag'ayon sa 2012 Summer
Olympics asin nakakua nin medalyang bulawan sa 400 metro relay race asin sa 4 x
100 relay asin sa duwang umbasan na ini nagpako siyang bagong world record. Sa
200-meter na umbasan, nakasikwit siya nin medalyang pirak sa nasabing Olympics.

Kan Pebrero 2013 si Pistorius nabadil-gadan an saiyang kailusyon, si Reeva
Steenkamp sa saiyang harong sa Pretoria asin sinabi niya namaloan niyang
para'bon. Inaresto siya huli kan pangyayaring ini asin sinapawan nin kargong
murder, o tuyong panggagadan. Kan Oktobre 2014, an huwes na si Thokozile Masipa
pigsentensyahan siya nin 5-taon na pagkakulong sa salang "culpable homicide"
asin kasabay nasentensyahan nin suspendidong 3-taon pagkapreso sa suway man na
pagkakasalang "reckless endangerment" huli sa pagpaputok nin badil sa laog kan
restoran.

Kan Desyembre 3, 2015 an Korte Suprema nin Pag'aapelar kan South Africa
pigbaliktad an conviction saiyang "culpable homicide" asin imbes sinabi kan
Korte na guilty siya sa kasa'lan na murder sa pagkagadan ni Reeva Steenkamp.



https://bcl.wikipedia.org/wiki/Luis_Taruc

Si Luis Taruc (21 Hunyo 1913 - 4 Mayo 2005) sarong personang pulitikal asin
komunistang rebolusyonaryo sa Filipinas. Siya an pamayo kan Hokbong Banwaan
Laban Sa Hapon (o, Hukbong Bayan Laban sa Hapon, hinayokong, Hukbalahap) sa mga
taon na 1942 abot 1954. An pagkadamay niya igdi sa agrupasyon na ini nagpoon kan
mabuklat an mata niya sa mga problemang agraryo kan siya estudyante pa. Kan
ika-2 Gerang Pangkinaban, nagbilog siya asin pinamayohan niya an Hukbalahap na
maisog nakipagpulpogan sa mga mananakop na Hapon. An bagay na ini alagad dai
haros binisto asin tinawan onra kan Estados Unidos. Pakagera, an grupo niya
nagtumang na sa gobyerno ni Manuel Roxas na suportado kan Amerika. Kan
mag-eleksyon kaidto, sa lindong kan Demokratikong Pagkasararo (Democratiuc
Alliance) siya kaiba an pito niyang kaapil sa grupo ginana an pwesto sa Kamara
de Representante pero dai sinda tinugotan na makatukaw sa pwesto. Pinagdesisyon
kan Komisyon sa Eleksyon ini sa rason na nakamit ninda an kapangganahan huli sa
terorismo. Dahel kaini, nagbalik sinda sa bukid bitbit ulit an armas sa
pakilaban sa gobyerno.

An grupo ni Taruc pinaglabanan an kamawotan kan Estados Unidos na matawan an mga
Amerikano kan inaapod na parity rights igdi sa Filipinas. Sa laog nin limang
taon, si Taruc asin saiyang kairiba binayaan an parlyamentaryong pakikitrato
kundi naglaban pwersahan paagi nin armas. Sa kagasgasan kan saindang
popularidad, an Hukbalahap nakatipon nin hokbo nagbibilang 10,000 abot 15,000.

Si Luis Poblete Taruc namundag sa mga daing sukat na pamilya sa San Luis,
Pampanga. Nagklase siya sa Unibersidad kan Manila (1932-1934) alagad dai sa sya
nagtapos asin nag-ule sa saiyang lugar nagbugtak nin tindahan. Kan panahon na
iyan, nadara siyang marhay kan mga kaisipan kan duwang sosyalista na iyo si
Pedro Abad Santos, sarong intelektwal na mayaman asin si Juan Feleo, sarong
militanteng lider na paraoma. An duwang ini iyo an mga namomoon sa hiron nin
Komunismo na nagpopoon nang magbutwa kan mga taon 1930. Kan taon 1935, an mga
Sosyalista asin mga Komunista nagkaoyon na magsararo sa irarom nin saro sanang
partido. Sa edad na 22, nagin na siyang opisyalmente kaapil sa Partido Komunista
kan Filipinas na iyo na, sa laog nin duwang dekada, saiyang pigkasibotan asin
pig'ubosan kan haros bilog niyang buhay.

Kaamayan kan 1954, sinobol si Benigno Aquino, Jr., kadto hubinon pang reporter,
ni Pres. Ramon Magsaysay duman ki Luis Taruc ngane saiyang makumbinsi na magsuko
na. Pakatapos nin apat na bulan na negosasyon, si Taruc nagsuko sa gobyerno sa
mayong kundisyon na orolay. An akto niyang ini malinaw na nag-ontok sa ngonyan
inaapod na sa historya kan Filipinas na Rebelyon kan Huk. Ipighabla siya sa
korte asin nasapawan nin silot na 12 taon sa preso. Kan siya mapaluwas na,
pinadagos niya an paglapigot para sa Agraryong reporma. An saiyang pakikibaka
para sa hustisya kan mga tios asin mga naaaping paraoma iyo an makusog na
nagtolod sa mga lider kan nasyon na atubangon an problema sa daga asin sa
relasyon pag'oltan kan mga paraoma asin mga kagsadiri kan mga omahan. Saindang
pinasar an mga ley na maitaltag an mga inoomang daga ngane makaptan asin magin
rogaring naman an mga omang inaarado kan mga paraoma.



https://bcl.wikipedia.org/wiki/Libya

An Libya (Arabiko: ‏ليبيا‎ Lībiyā, Nafusi: Libya) sarong nasyon sa ronang
Maghreb kan Norte Aprika. Napapagdolonan ini kan Dagat Mediterraneo sa amnayan,
nag'aatubang sa Ehipto sa subangan, kan Sudan sa solnopan subangan, kan Tsad
asin Niger sa habagatan, kan Algeria saka Tunisia sa solnopan. An kabesera kaini
iyo an Tripoli.

Resulta kan 2011 Libyanong pag'aalsa, igwa ngonyan nin duwang pwersa na pareho
naghihinako na iyo siya an opisyal na gobyerno kan Libya. An rehimen ni Muammar
Gaddafi na inaapod an Libya bilang Great Socialist People's Libyan Arab
Jamahiriya, nagkokontrol kan Tripoli asin kadakulan kan parteng solnopan kan
banwang Libya. An National Transitional Council of the Libyan Republic na
pinamamayohan ni Mustafa Abdul Jalil na nagkukuta sa Benghazi asin kontrolado an
haros enterong parte kan subangan na kabtang kan banwang Libya. An Pransya asin
Portugal pinagbisto na an Council na ini komo iyo an solong "lehitimong
representante" kan Libya.

Pakalihis nin walong bulan na pakikilaban sa pwersa ni Gaddafi, an mga rebelde
katapostaposi iyo an nanaog asin nasakop an ultimong banwang nakipagnosnosan na
husto sa mga rebelde, an Sirte. An Sirte iyo an banwang namundagan ni Gaddafi na
kumbaga balwarte niya, asin igdi naghuros, nagtipon an mga tauhan niya sa
ultimong pagtindog asin pagsabat sa naglusob na mga rebelde. Mala ta an duwa
niyang aki kadamay niya sa pakilaban, si Mutassim asin si Saif al-Islam. Si
Mutassim nagadan na, si Saif al-Islam dai nakukua asin si Gaddafi na nagdulag
hinulbot sa kanal nin imburnal lugadan pero buhay. Dai pa maisihan kun siya
tuyong binadil kan mga nagdurusmog saiya o nahagop nin bala kan sarabayan
nagpapurotokan daa an duwang magkalaban na pwersa.



https://bcl.wikipedia.org/wiki/Gregorio_Aglipay

Si Gregorio Labayan Aglipay (8 Mayo 1860 - 1 Sept. 1940) sarong dating pading
Katoliko, asin siya an enot na Obispo Supremo kan Iglesia Filipina
Independiente.

Si Aglipay namundag sa Batac, Ilocos Norte asin ilong nagdakula sa katatamnan
nin tabako sa panahon na maribok na an pagkokolonya kan mga Espanyol sa
Filipinas. Hararom an kulog-boot asin dismente sa gobyerno kolonyal huli kan mga
pag'aabuso nangyayari sa sistema agrikultural asin huli man kan tinotolod niyang
mga repormang radikal sa Simbahan katoliko.

Katorse anyos pa sana, siya pig'aresto ta dai naka'entrega kan tamang quota sa
tabako. Dangan kadto, siya nagpasiring sa Manila. Duman nagkua siyang kurso sa
ley sa pribadong pagpatokdo ki Julian Carpio. Pakalihis duwang taon, nag'entra
sa Colegio de San Juan de Ledtran asin sa Unibersidad kan Santo Tomas. Kan
matapos niya an kurso, siya naglaog sa seminaryo sa Ilocos Norte kan taon 1883
asin kan 1890, naordenan bilang sarong pading katoliko. Nadestino siya sa
iba-ibang parokya sa palibot nin Luzon.

Kan taon 1898, an Katipunan pinamamayohan nin duwang lider, si Andres Bonifacio
asin Emilio Aguinaldo. Si Arsobispo Bernardino Nozaleda dinulok si Aglipay asin
sinugo na kaulayon an duwang lider na ini sa pagtangro sainda nin autonomiya
para sa Filipinas kun oontokon an rebelyon. Si Aguinaldo man sinubol si Koronel
Luciano San Miguel ki Aglipay ngane maalok na magbali sa rebelyon. Alagad, kan
si Aglipay nagbkiyahe paNorte, tyempong nagputok na an Gerang
Filipino-Amerikano. Kan bumalik na siya sa Manila, an mga Amerikano palan
inatake asin linaog na ini. Si Aglipay nagbali na logod sa rebolusyon, mala ta
kan Oktobre 20, 1898 siya nanombrahan na Vicar Heneral Militar kan mga
rebolusyonaryo. Sumunod na aldaw, si Aglipay nagpawarak nin sarong surat sa mga
clerigo na hinohorot niya an mga ini na hagaron ki Santo Papa na magnombra na
nin mga pading filipino sa gabos na mga katongdan sa simbahan. Kan Mayo 5, 1899,
si Arsobispo Bernardino Nozaleda pig'ekskomonikar si Aglipay sa Simbahan
Katoliko.

Kan 1902 kan an Filipinas teritoryo na kan Estados Unidos, si Isabelo de los
Reyes piglalakaw na an pagbilog nin sarong Filipinong simbahan. Kan Agosto 3,
nagswestyon si de los Reyes na sarong Simbahan, suway asin independiente sa
Simbahan Katoliko Romano dapat matogdas na, asin pigsonson niya sa kairiba na si
Aglipay an gibohon na Obidpo Supremo. Kan enot, nangutiil si Aglipay sa alok ni
de los Reyes ta saro siyang Katolikong deboto

Dinulok siya kan duwang pading Heswita, si Francisco Foradada asin Joaquin
Villalonga ta gusto siyang mapapirma sa sarong dokumento na pinapanindogan niya
an lealtad niya sa Simbahan Katoliko Romano. An sabi niya mapirma siya kun an
Simbahan lakawon an kagustohan niyang madugangan na madugangan an pagnombra sa
mga importanteng pwest an mga filipinong padi. Nahapot ni Foradada kun ano man
daa ta gusto madagdagan an may mga katongdan na pading filipino ta orog nang mga
aliwalas sa trabaho daa an mga filipinong padi asin daing kapinohan. An
komentong ini naka'arat na gayo ki Aglipay asin sinasarabi na binuntol daa kani
idtong si Foradada. Nangyari logod si Aglipay pinutol na niya an relasyon sa
Simbahan Katoliko asin inako an alok ni de los Reyes na siya an mamayo sa
naglitik na simbahan filipino.

Kan Enero 18, 1903, si Aglipay pignombrahan bilang Obispo Supremo kan Iglesia
Filipina Independiente kan mga obispo sa Manila, Cavite, Nueva Ecija, Isabela,
Cagayan, Pangasinan, asin Abra. Bago siya nanombrahan Obispo Supremo totoo, an
katongdan na ini pig'alok ki Jorge Barlin, sarong katolikong padi alagad an huri
nagsayuma.

Kan si Aglipay nagparabyahe asin nagparalibot sa iba-ibang nasyon, nadara siyang
magsikwal kan doktrinang Trinidad asin nagin siyang Unitaryo. Alagad, an
Simbahan Aglipayano habo mag'ako kan nahirang teolohiya niya. An pagka-Unitaryo
niya sa pagtubod orog na naririraw sa saiyang sinurat na nobenaryo, an
Pagsisiyam sa Birhen sa Balintawak, 1925 asin an palis kaini sa Ingles, Novenary
of the Motherland, 1926.Aglipay.

Si Aglipay nagdalagan para presidente sa Komunwelt na Filipinas kaiba si
Norberto Nabong kan Partido Komunista nin Filipinas sa lpinagsarong tiket kan
Republikano-Komunistang Partido kan 1935, alagad pareho sinda ilinampaso asin
nadaog sinda ni Manuel L. Quezon asin Sergio Osmena kan Partido Nacionalista. Si
Aglipay napangagom si D. Pilar Jamias y Ver kan 1939 ta tinutugot an pag'agom
nin padi, pero siya nagadan pagsunod na taon, Septyembre 1, 1940.



https://bcl.wikipedia.org/wiki/Emilio_Jacinto

Si Emilio Jacinto y Dizon (Desyembre 15, 1875 — Abril 16, 1899), sarong
Filipinong rebolusyonaryo na midbid sa bansag na "Hutok kan Katipunan".

Namundag sa Trozo, Manila, siya matalasay magtaram magin sa Espanyol o Tagalog
alagad mas ginugusto niyang magtaram sa Kastila. Nag'entra siya sa Colegio de
San Juan de Letran, tapos nagbalyo sa Unibersidad kan Pilipinas ta nag'adal nin
ley. Saiyang mga kaklase sinda Manuel Quezon, Sergio Osmeña, asin Juan Sumulong.
Dai siya nakatapos asin sa edad na 20 pigmarhay niyang mag'apil sa grupong hilom
na iyo an Katipunan. Igdi nagin siyang tagaholit sa pinansya asin alabes
sekretaryo ni Andres Bonifacio. Ngapit kaini, nabansagan na siyang Hutok kan
Katipunan.

Kan magadan na si Bonifacio, si Jacinto nagpasige sa paghihingowa para sa
Katipunan. Arog man ki Mariano Alvarez, siya habo na magbali sa pwersa ni Emilio
Aguinaldo, an lider kan Magdalo na sarong nagsangang grupo sa Katipunan.
Naolaktan siya nin malaria asin nagadan sa Magdalena, Laguna sa edad na 23. An
saiyang restos ilinubong sa Manila North Cemetery.



https://bcl.wikipedia.org/wiki/Abdon_Balde,_Jr.

Si Abdon "Jun" M. Balde, Jr. (kamundagan: Septyembre 12, 1946) saróng premyadong
kontemporaneong Bikolanong parasurát sa mga tatarámon na Bikol, Filipino, asín
Ingles. Ginawádan siya kan Outstanding Bikolano Artists for 2009 sa kategoryang
Literary Arts sa ciudad nin Naga, asín Southeast Asian Writers Awards for the
Philippines sa Tailandya ngonyán na taón 2009. Siyá saróng direktor kan Unyon ng
mga Manunulat sa Pilipinas (UMPIL). Kan taon 2012, pinangaranan siya bilang
pinaka-enot na Poet Laureate kan Albay. Namundág siyá sa Busac, Oas, Albay.

Nagtápos si Balde nin inhinyera sa Aquinas na Unibersidad kan Legazpi kun saín
nagin tagapangatáman na tagapakarháy siyá kan The Aquinian. ( Labí sa tolóng
dekadang nagtrabaho sa lado nin konstruksyon bàgo nagbuntóg sa literatura. Siyá
nagin kagáwad kan Lupon sa Wika at Salin kan Nasyunal na Komisyon para sa
Kultura asin kan Arte (NCCA), opisyal kan Unyon ng mga Manunulat sa Pilipinas,
asín representante kan mga parasurát sa Filipinas Copyright Licensing Society.
Kaapil man siya kan Kabulig Bikol Writer's Association.

Kabáli sa mga librong ipinalagdâ niyá iyó an Pangarap at Pangitain, Mâyong,
Hunyangong Bato, asín Calvary Road. Kan Septyembre 15, 2008 ipigbungsód an Awit
ni Kadunung durante kan Manila International Book Fair sa SMX Convention Center,
SM Mall of Asia, Ciudad nin Pasay.



https://bcl.wikipedia.org/wiki/Tomas_Arejola

Si Tomas Padilla Arejola (18 Sept., 1865 - 22 Mayo, 1926) saróng propagandista
kan panahón nin Kastila asín lehislador sa gobyerno kolonyal na tinogdás kan mga
Amerikano sa Filipinas. Sarô siyá sa nagpaháyag kan mga disgusto sa palakáw kan
gobyernong Kastila sa nasyon. Sarô siyáng delegado sa Kongreso kan Malolos.

Nakaibá niyá sa Madrid sinda Jose Rizal, Marcelo H. del Pilar, Graciano Lopez
Jaena, Jose Maria Panganiban asín ibá pang mga propagandistang Pilipino. Siyá
matíngog na orador asín parasurát na pig-omaw na gayo kan saiyang talento kan
kairiba niya sa Espanya maski ngani kan mga Espanyol duman. Poon pa kan yaon
siya sa Madrid, Espanya hanggan siya nagin Representante (1907-1911) sa
Asambleya kan Pilipinas, kasurat-surat niya si Ferdinand Blumentritt komo sarong
estimadong amigo.

Namundag siya sa sarong prominenteng pamilya sa Nueva Caceres, Camarines Sur,
Filipinas. An saiyang mga magurang iyo sinda Antonio Arejola asin Emeteria
Padilla, parehong propiong taga-Nueva Caceres asin kagsadiri nin nagkapirang
kadagaan sa mga banwaan sa Ambos Camarines.

Siya an ikatolo sa anom na nabuhay na magturugang, si Ludovico, na nagin heneral
sa Rebolusyon, iyo an pinakamatua, sunod si Leoncio na nagin padi. Nasundan pa
ini na Fabiana, Encarnacion asin Dolores.

Nagkua siya kan Humanidades sa Colegio Seminario de Nueva Caceres (1878-1884)
asin tinapos niya an Bachiller de Artes sa Manila sa San Juan de Letran. Kan
1886 nakua niya an titulong Agrimensor sa Unibersidad kan Santo Tomas. Sa
parehong unibersidad, nagkua siya nin abogasiya alagad nahorot niya an saiyang
ama na magpadagos siya nin pag-adal duman sa Madrid, España. Agosto kaidto 1988
kan siya nagsakay pasiring España.

Sa edad na 22 anyos kan taon 1886, napadagos niya an kursong abogasiya sa
Unibersidad Sentral duman sa Madrid.

Nagin siyang aktibong myembro kan Asociacion Hispano Filipino na an presidente
iyo si Profesor Miguel Morayta kan Central Universidad de Madrid. Nagbali man
siya sa Colonia Organizada de Madrid na an enot na presidente iyo si Jose Rizal.

Kan natunaw na an Asociacion Hispano-Filipino, an Circulo Hispano-Filipino
tinogdas asin siya an nagin enot na presidente kaini. An sekretaryo kaini iyo si
Mariano Ponce.

An mga sinurat niyang mga artikulong pulitikal nalagda sa La Vanguardia
(Madrid), El Paris, El Progreso, La Corresppondencia de España, sa Heraldo de
Madrid asin sa La Solidaridad, an peryodikong minukna' kan mga Pilipinong
ilustrado sa Barcelona, Espanya. An mga artikulo niya malalaad asin daing-takot
nagtotolod kan mga reporma na pigmamawot kan mga propagandistang Pilipino.

Kan taon 1890, nagtao siyang mga diskurso manongod kan Decreto Real na kun saen
inu-obligar na an pagtokdo kan Español sa mga eskwelahan sa Filipinas asin sa
sarong okasyon ngani, yaon nagdadangog si Ministro Miguel Becera.

Igdi sa parte kan buhay niya iba an osipon ni Evelyn Caldera Soriano sa saiyang
libro. Sabi ni Soriano, Agosto 23, 1896, an periodikong La Correspondencia kan
Madrid nagbareta na si Tomas Arejola kaiba sa Jose Oriols asin Francisco Colon
dinarakop. Dinakop huli lamang sa sarong surat naghahale pa sa Pilipinas na igwa
daa sa Madrid nin club de filibusterismo filipino na nagtatabang pa sa mga
separatistang Cubano.

Alagad, sabi ni Soriano pinagdetenir man lang si Tomas Arejola asin an saiyang
kairiba nin apat na aldaw duman sa Carcel Modelo kan Madrid asin pinaluwas man
tolos ta mayo nin ebidensyang natipon an mga otoridad kontra sainda.

Kan an mga Kastila may dinarakop na mga rebolusyonaryo, nakadamay an saiyang ama
na si Antonio Arejola asin an saiyang tugang si Ludovico. An duwa, kairiba an
dakul pang Pilipino, itinapok sa isla kan Fernando Poo, Aprika. Huli sa
kuneksyon niya sa mga Mason na maimpluensya arog ki Dr. Miguel Morayta, Emilio
Castelar asin Francisco Pi y Margall nalakaw niyang mabawi an saiyang ama si
Antonio asin an sarong albayano si Macario Samson. Kan Pebrero 1898, napaluwas
niya pa an tugang niyang si Ludovico asin kaiba an sampolong mga taga-Bicol na
desterrado sa sinabing isla.

Aktibo man siya sa pagkomunikar asin sa mga kumperensya sa grupong Pilipino na
nagnenegosyar duman sa Paris kan pighihimay an Tratado de Paris sa pag-ultan kan
España asin Amerika kan mga ultimong bulan kan 1898.

Kan an Pilipinong rebolusyonaryong gobyerno sa pamamayo ni Emilio Aguinaldo
pinagbilog an Kongreso nin Malolos kan Enero 1, 1899 manta na nagkasundô na an
Espanya asin Amerika sa inaapod na Tratado de Paris, si Tomas Arejola saro sa
apat na Bikolanong nagatender sa Kongreso. An tolo niya pang kaiba na
pigrepresentar an Ambos Camarines iyo sa Justo Lucban, Valeriano Velarde asin si
Mariano Quien. Dapit sa bagay na ini, duwa sanang tawo an nabanggit ni Jose
Calleja Reyes sa saiyang libro Maharlika (p. 271) na kaiba ni Tomas Arejola
duman nag-atender sa Kongreso: si Justo Lukban asin si Mariano Abella.

Kan 1901 yaon siya sa España, alagad nagsakay siya pasiring sa Hongkong kun saen
nagbali siya sa Central Revolutionary Committee na pinamayohan ni Galicano
Apacible.

Paglaog kan Desyembre 1898, an Espanya asin Estados Unidos nagkasundô na na an
Filipinas ililito na sa huri sa halagang 20 milyon na dolyar asin malinaw na an
kapangyarihan kan Estados Unidos iyo na an masakop kan nasyon. Kaya, an mga
rebolusyonaryong pwersang Pilipino napiritan maglaban na sa pwersa armada kan
mga Amerikano. An tugang ni Tomas Arejola, si Hen. Ludovico Arejola, iyo an
namayo sa Ambos Camarines sa pagtumang sa paglaog kan mga Amerikano sa gamping
ini kan ronâ.

Masabi pa, kan 1902 abot 1906, si Tomas Arejola yaon sa Hapon kasarô niya si
Mariano Ponce. Dangan nagpuli siya asin kan na-organisar an Partido
Nacionalista, na-eligir siyang bise-presidente. Taon 1907, nagbuntog siya sa
pulitika asin napili siyang Representante kan Ambos Camarines.

Sa Kongreso, nagin siyang Pamayo kan Komite sa Pampublikong Patrabaho,
Kakadlaganan asin Pagmimina asin myembro kan Komite sa Dalan-Batbat, Eskwelahan
asin Prangkisa. Sa ika-duwang termino niya, nag-ama siya nin treseng (13) leyes
asin kagmukna nin magkapirang munisipyo. Manta na yaon siya sa bidang kan
Kongreso, daing otahot an paglapigot niya sa pagtolod kan mga lakdang na makamit
an Katalingkasan kan Filipinas.

Huli sa mga leyes na saiyang napaaprobaran, an mga siring napangyari:
"napatugdok an mga tinampo sa Polangui, tinampo na nagsusugpon sa Daet asin San
Vicente, Talisay asin Indan, Tigaon asin Goa, tulay sa Tabuco sa syudad nin Naga
asin sa Pawili sa banwaan nin Bula. Nakapatugdok man siya nin mga munisipyo
(saro na diyan an Canaman), saodan, mga eskwelahan asin kan Nueva Caceres High
School (ngonyan Camarines Sur National Highschool), Naga Central School asin mga
eskwelahan sa Camarines Norte". Saro siya sa mayor na kagtolod kan ley na
nagmukna kan Biblioteca Nacional kan Filipinas.

Kan 1916, nagin siyang Senador asin representado niya an ika-6 na Distrito na
kaidto iyo an enterong ronang Bikol, alagad sa kadimalasan dai siya nakatukaw ta
pignulo an eleksyon sa Kabikolan huli sa mga iregularidad. Nag'ngata' pa man
siyang magdalagan sa eleksyon para sa mga gobernador probinsyal kan 1919 alagad
nadaog siya ni Julian Ocampo Nagretiro na siya padagos sa pulitika.

An serbisyo niya sa nasyon lawig kan enterong buhay niya asin haros malingaw na
na mag-agom. Kan Desyembre 4, 1909, sa edad na 44, inagom niya si Mercedes
Caldera, sarong daragita pa sana edad 16 asin aki nin sarong Kastilang siruhano
nagngangaran Bibiano. Nagsaro sinda nin 16 na taon alagad dai sinda nagka-aki.
Kan 1926, sa edad na 60 anyos binawian siya nin buhay huli sa helang na
tuberkulosis. Pakalihis apat na taon pakagadan niya, an balong agom niyang si
Mercedes nag-agom liwat.

Kan Nobyembre 28, 2015 sa sarong selebrasyon kan saiyang ika-150ng kamundagan,
an Sumaro Bikolnon sa pagpilang sa saiya, naggawad postuma nin plake saiya huli
sa liderato asin serbisyo na ipinahiling niya kan siya representante kan Ambos
Camarines (1907-1911). An paggawad inapod na GAWAD HIYANTA, na an siring
itinatao sana sa sarong personalidad na nagpahiling nin pambihirang liderato
asin serbisyo sa komunidad.



https://bcl.wikipedia.org/wiki/Prostitusyon

An prostitusyon iyo an pagbebenta nin kaogmahan sa laman kan sarong babae sa
lalake o kapwa babae o sa sarong tomboy. Pwede man masabi ini sa pagbenta nin
sarong lalake o bakla nin siring na kaogmahan sa kapwa bakla o sa sarong lalake.
Ini ginigibo sa tuyong makakua nin pakinabang sa paagi nin pagbayad sa kaggibo
kaini asin inaapod man ining seks na komersyal.

An sarong persona na naggigibo nin siring naaapod na pampam, puta, putating,
"pokpok" sa modernong pagtataram o "tataret" sa lumang bikol o "parabenta nin
laman", o inaapod man na "mga salampating hababang lupad". An bugtak legal kan
siring na praktis iba-iba sa manlaenlaen na nasyon, o maski ngane sa laog nin
sarong estado nag'iiba an ley sa lambang rona sa laog kan nasabing estado. Pwede
ini tinutugot saka pinapabayaan sana, o saro ining krimen na binabantayan na
gayo o dai pigrereparo sana, o sarong propesyon na tinutugot asin grabe an
pag'ataman ngane dai makadarang ratak sa sosyedad. Ini inaapod man daang
"pinakagurang na propesyon sa kinaban". Ginagaom na an ganansya sa siring na
negosyong prostitusyon sa bilog na kinaban maabot lampas $186 na bilyon.
Tinatanya man na lampas 13.8 milyon an yaon sa negosyong pagpapampam.



https://bcl.wikipedia.org/wiki/Premio_Tomas_Arejola_para_sa_Literaturang_Bikolnon

An Premio Tomas Arejola para sa Literaturang Bikolnon (PTALB) o Premyo iyo an
sarô sa duwang rehiyonal na patiribayán sa pagsurat nin literatura sa mga
tataramon na Bikol na tinugdás kan 2004. Anom na taon ipiggawad an mga premyo
sagkod 2009 kan ini nagpahingalo nin duwang taon. Ipiglansar liwat an
patiribayan kan 2016.

Igwa nin manlainlain na kategorya an Premio Arejola kabali an rawitdawit,
saysay, usipón, usipón pan-akì, dulâ na may sarong tagbô, dulâ pan-aki na may
sarong tagbô asin nobela. Ipiggagawad man an Parasurát kan Taon asin Masirang na
Bitoon kan Kabikolan lambáng edisyon kan patiribayán. Ipiggawad sa huring tulong
edisyon an Premio Bibiano Sabino para sa pinakamarahay na publikasyon.

Kaibahan an Arejola Foundation for Social Progress, nagin katabang kan PTALB an
Naga City Junior Chamber of Commerce and Industry (NCJCCI) sa nainot na limang
edisyon. Mantang kan 2012, pinadrinohan an patiribayan kan Nasyunal na Komisyon
para sa Kultura asin kan Arte (NCCA) asin nagin katuwang an Lokal na Gobyerno
kan Syudad nin Naga.

Ipinangaran an patiribayán sa Bikolanong propagandistang si Tomas Arejola sa
maugmáng pagromdom asín pag-onra kan saiyang mga kaginibohán asin serbisyo sa
banwaan.



https://bcl.wikipedia.org/wiki/Lukot

An lukót(Ingles: stingless honey bee o meliponines) iyo an apod sa magkapirang
mga alimbubuyog (500 na species) na napipisan sa tribung Meliponini. Yaon sinda
sa pamilyang Apidae asin mga haraning kapipinsanon kan mga inaapod sa Ingles na
common honey bees, carpenter bees, orchid bees, asin bumblebees. An mga ini
igwang mga sugod alagad haralipot asin dai magamit sa pagtudok sa mga hinuhuna
nindang mga disturbo sa kolonya ninda. Alagad, bako sanang mga lukot an mayong
panugod ta an gabos na lalaking alimbubuyog asin dakul na mga babae kaini sa
ibang mga pamilya arog kan sa 'Andrenidae' dai man makapanudok.

An mga lukot makukua sa mga tropikal asin subtropikal na rona kan kinaban, arog
kan Australya, Aprika, Sur-subangan na Asya, asin sa Amerikang tropikal.
Kadakulan kan mga yaon sa Sentral asin sa Habagatan Amerika mga lukot alagad
diit mansana kaini an talagang nagtataong tangguli na bagay atamanon sa
komersyal na lebel. An mga ini warak man sa Aprika, kaiba an Madagascar asin
inaataman man ta orog na an tangguli kan lukot (meliponine) medisinang gayo sa
dakul na mga komunidad sa Aprika asin sa Habagatan Amerika. Igdi sa Filipinas,
dakul naman mga iba-ibang klaseng lukot (Tag. kiwot) an inaataman bilang
hanapbuhay.

Palikbhasa tood sa mainit na temperatura (tropikal) an lukot aktibo asin
makisi-kisi bilog na taon dawa totoo sa malipot-lipot na lugar sinda medyo
naontok asin nakalma. Bakong arog kan ibang alimbubuyog, sinda dai nansusugod
kundi nangangagat sana kun an sainda salag dinidisturbo. May ibang genus kaini
totoo, arog kan sa Oxygtrigona igwang kinukupsit na liwoy na napaludog-ludog sa
kublit kan tawo. Dawa ngani dai sinda makapanugod, palibhasa roborobo sinda,
haros haklopan ninda an kagdisturbo asin magsuksok sa buhok, dungo o sa talinga
kan inaatake ninda asin magkaramang nin katakot-takot sa kublit.

An lukot sinasabing medyo maluya sa produksyon nin tangguli kumpara sa
pangkomersyal na alimbubuyog na Apis mellifera alagad ini mahusay sa
pagpolinisar orog na kan darakulang mga nagbubungang kahoy arog kan pili, niyog,
rambutan, lukban, macadamia, mangga, abukado, litsiyas, sitrus, asin iba pang
naglalanyog na mga kahoy. Ini nakua man na marayrahay sa pagpolinisar kan
watermelon, sili, kamatis, strawberry asin iba pa. Totoo, dai man ninda
pinapalihis maghigop nin tagok (nektar) sa mga burak kan mga harababang mga
tinanom. An tangguli kaini mas lasaw-lasaw asin mas madaling magraot sa lawig
nin panahon. Saro pa, bakong arog kan pangkomersyal na ligwan o honeybee na
naprodusir nin 50-75k tangguli sa sarong taon, an sarong salag nin lukot mga 1
kilo o suru-sobra sana sa taon an makukua. Sa mga lukot, saro sa mga may
promesang maray na atamanon iyo an 'Trigona biroi'. An lukot garo sana haros
kasadit kan langaw asin pwedeng magsukol sana nin 1.5 mm. an pakalaba.



https://bcl.wikipedia.org/wiki/Emilio_Aguinaldo

Si Emilio Aguinaldo y Famy (22 Marso 1869 - 6 Pebrero 1964) an inot na
presidente kan Inot na Republika kan Filipinas na saiyang itinugdas kan Hunyo
12, 1898 kun sain dineklara niya an katalingkasan kan nasyon dawa nganì dai ini
binisto kan gobyernong Amerikano.

Siya an ikapito sa walong aki kan mag-agom na si Crispulo Aguinaldo asin
Trinidad Famy. An ama niya, na dugong mestisong Insik, nagin gobernadorcillo
(Poon nin Banwaan). An pamilya niya sinasabing gantad sa buhay. Namundag siya sa
Cavite El Viejo (ngonyan Kawit, Cavite na.).

Nag-adal siya sa lugar ninda kan saiyang elementarya asin sa segundarya duman
siya sa Colegio de San Juan de Letran. Pero sa ika-3ng taon niya igdi, nagpaulì
siya sa Cavite ta tinabangan na lang niya an saiyang ina (na medyo harap na), sa
pagpadalagan kan saindang mga omahan.

Sa edad sanang 17 anyos, nagin siyang cabeza de barangay kan Binakayan, an
pinakamauswag na baryo kan Cavite el Viejo. Sa katungdan na ini, sinerbehan niya
nin walong taon mga kabaryo niya. Siya man naglaog sa negosyong pagbyahe sa
kadagatan asin nakakadangtol pa siya hanggan sa Sulu Archipelago.

Huli sa pwersa kan Maura Law na pinasar kan 1883, an mga gobyerno sa mga
burubanwaan pinagreorganisar nganì magin ini mas pusog asin mapakarhay an
pagadministrar asin an gobernadorcillo inapod nang capitan municipal kan taon
1895. Si Aguinaldo an pinaka-enot na capitan municipal (alkalde) kan Cavite el
Viejo.

Dakol kan mga sadiring tawo niya nagin mga prominente asin darakulang katungdan
an kinarapotan. Si Cesar Virata, sobrino niya sa tohod, nagin primer ministro
(1981-1986) kan Filipinas. Si Ameurfina Melencio-Herrera na saiyang makuapo,
nagin Katuwang na Hokom sa Korte Suprema. An makuapo niya sa bitis na si Joseph
Emilio Abaya nagtukaw man bilang Representante sa ika-13 asin ika-14ng Kongreso.

Sa edad na 27, siya nag-ayon asin mismong pinasumpa ni Andres Bonifacio sa
Katipunan, sarong hilom na kabunyogan na an katuyohan iyo an pagpatalsik kan mga
Kastila sa poder sa pwersa nin hamo asin an pagtogdas nin talingkas na
Filipinas. Pagbali niya igdi sa lindong ni Hen. Baldomero Aguinaldo siya sarong
tenyente asin sa laog sana nin pirang bulan nagsakat siya sa ranggong heneral.
Sa tinipon na kusog nagaabot 30,000 si Aguinaldo temporaryong napalukmo an mga
Kastila sa Kaminalaan asin ibang kataraid na probinsya. Huli kaini an pangaran
niya luminataw na maray asin an liderato niya iyo na an binibisto sa Kabite mala
ta naapod na an grupo niya duman Magdalo.

An paglataw ni Aguinaldo nagbunga na nin duwang sentro nin liderato, na an sa
ibong man iyo an liderato ni Bonifacio na ngapit an grupo niya naapod man na
Magdiwang.

Ngani mabugkos an duwang grupo, pinagmarhay ni Bonifacio mag-apod nin
kumbensyon. Hinasì ini sa Tejeros, Cavite lugar na hayag na balwarte ni
Aguinaldo. Duman sa pagtiripon kan duwang grupo, na naapod na Kumbensyon sa
Tejeros, naagaw ni Aguinaldo an liderato. Siya an nabotohan kan mayorya na
Pamayo kan bagong gobyerno rebolusyonaryo na iyo an nagsalida sa Katipunan. Si
Bonifacio napili na sana na Sekretaryo kan Interior. Alagad, ini kinwestyon pa
kan sarong suportador ni Aguinaldo, si Daniel Tirona. Sabi ni Tirona kulapos sa
adal si Bonifacio kaya bakong maninigo na magkapot kan siring na katongdan.

Nabagat siya asin an saiyang mga kabwan sa Indang, Cavite na kun sain sa ralaban
na-erido siya nin marara. Kinumpirmar ni Aguinaldo an sentensya saiya kan siya
masikop, dinara siya sa kabukidan nin Buntis, Cavite, asin duman, kadamay an
saiyang tugang si Procopio, binaradil kan tauhan ni Aguinaldo. Nangyari ini Mayo
10, 1897. An mga pangyayaring ini nagkurit na gayo kan pagkasiriblag kan mga
boot asin pwersa kan si mga Katipunero manta na sa panahon na idto nagdudurulag
na sa Aguinaldo ta maigot nang nagaatake an mga Kastila.

Huli ta naghihigot na an pangangatake kan Kastila asin pigrurusô na an pwersang
Katipunero sa kabukidan, si Aguinaldo napiritan nang akoon an areglo kan mga
Kastila. Napapirma siya sa inaapod na Pakto sa Biak-na-Bato (Desyembre 14,
1897)na kun saen sa mga kundisyon mapundo na sinda paglaban, masuko kan saindang
mga armas, asin an liderato matulas kan sadiri ninda sa ibang nasyon, an mga
Kastila tatawan sinda nin indemnipikasyon na $800,000, asin duduholan nin
amnistiya an gabos na nagtumang sa gobyernong Kastila.

Kan buminungkaras an Gera Espanyol-Amerikano, nakita niya an posibilidad na
pwede nang makamit an katalingkasan kan Filipinas sa pigsaboot niyang makukuang
tabang sa Amerika. Kaya kan Mayo 19,1898 patago siyang buminalik sa Pilipinas.
Nagtabang an mga rebolusyonaryo sa mga Amerikano na mapatalsik an mga Kastila.
Asin inaprobetsahan niya an sitwasyon. Daing duwa-duwa dineklara niya an
pagtogdas kan enot na Republika kan Filipinas kan Hunyo 12, 1898. Sa Kumbensyon
sa Malolos (Enero 1, 1899) na nagpanday kan inapod na Konstitutusyon sa Malolos
siya an napiling Presidente. Dai ini binisto kan Estados Unidos ta iba an
kaisipan kan mga Amerikano, mala ta luway-luway nagkanap na sa ibang parte kan
nasyon sa pagsakop.

Kan malinaw na nadaog an Espanya kan Estados Unidos, sa sarong Kasunduan na
inapod Tratado de Paris, ilinito na kan mga Kastila an pagrorogaring kan
Filipinas sa Estados Unidos. Napirmahan ining Kasundoan na ini kan duwang nasyon
kan Des. 10, 1898 asin syempre dai kabali igdi sa urulay an mga Pilipino.

Sa sitwasyon na siring mayong mapilian an pwersa ni Aguinaldo kundi
makipagsabatan nin kusog laban sa mga bagong mananakop na Amerikano. Kan Peb. 1,
1899 si Hen. Aguinaldo, nagdeklara nin guerra laban sa pwersang Amerikano.
Nasikop siya kan Marso 23, 1901 asin nagsumpa siya nin lealtad sa gobyernong
Amerikano.

Si Aguinaldo nagbalik sa pribado nang pamumuhay. Alagad, pag-eleksyon kan 1935
kan itindog an Kumonwelt kan mga Amerikano, siya nagkandidato para presidente.
Nadaog siya ni Manuel Quezon.

Paglaog kan mga Hapon sa Filipinas asin pagpoon kan Ika-2ng Gerang Pangkinaban,
si Aguinaldo nagparataram sa radyo na hayag kampi siya sa Hapon asin hinuhurot
na an mga tawo magtabang na sa gobyerno ni Jose Laurel na iyo kaidto an
pinatukaw kan Hapon komo presidente. Sa saiyang pagdiskurso sa radyo
pinakiulayan niya pa an mga Amerikano na dai na maglaban ngani "dai na
magkawsang ratak sa mga bagongtawo kan Pilipinas."

Kan si Elpidio Quirino na an presidente kinua siya na magtukaw (1950) sa Konseho
de Estado nin ssrong termino. Sa kagurangan niya, maogma niyang nasaksi kan si
Presidente Diosdado Macapagal ipig-isog an pagrokyaw kan Aldaw nin Katalingkasan
kan Filipinas sa Hunyo 12. Nagadan siya atake sa puso diyan sa Veteran's
Memorial Hospital, sa Manila kan taon 1964 sa edad na 95.



https://bcl.wikipedia.org/wiki/Corazon_Aquino

Si Corazon Cojuangco (25 Enero 1933- 1 Agosto 2009) (kangaranan: Maria Corazon
Sumulong Cojuangco-Aquino) iyo an ika-kagsarong (11) Presidente kan Republika
kan Filipinas, na naglingkod poon 1986 sagkod 1992. Siya an pinaka-enot na
babaing presidente kan nacion asin man pinaka-enot na babai sa Asya na nagin
presidente. Bantog siya sa pagtolod kan demokrasya, katoninongan, pagpa-orog kan
kakayahan nin mga kababaihan, asin sa pagsasa-Diyos.

Siya balo ki Senador Benigno Aquino, Jr. na sarong nangengenot na lider sa
oposisyion na naglaban kontra sa awtokratikong pagkapot poder ni Presidente
Ferdinand Marcos. Kan ipinagadan an saiyang agom kan pagbalik niya sa Filipinas
haleng Estados Unidos kan Agosto 21, 1983, bigla si Cory Aquino, na mayo lamang
kaaram-aram sa pulitika, nagin simbolo asin kagbunyog kan mga oposisyon laban ki
Marcos. Nakua siyang magdalagan laban ki Marcos duman sa inaapod na snap
election kan taon 1986. Kan si Marcos iyo an pigproklamang Presidente apesar kan
lakopan na darayaan, si Aquino pinatukaw komo Presidente kan Filipinas resulta
kan si matoninong na People Power Revolution sa laog kan taon na iyan.

Si Corazon Sumulong Cojuangco pinangaki sa Tarlac, gikan sa saro sa
pinakamayaman na mestisong-Insik na pamilya igdi sa Filipinas. An ama niya iyo
si Jose Cojuanco kan probinsya nin Tarlac asin an saiyang ina iyo si Demetria
Sumulong, tubo sa Antipolo, Rizal. An saiyang dugo saro-kawalohan (1/8) na
Tagalog sa parteng ina, saro-kawalohan 1/8) Kapampangan asin saro-kaapatan
(1/4)Kastila sa parteng ama, asin magkasi kabanga' dugong-Insik pareho sa ama
asin inang parte.

Siya an ikaapat sa walong magturugang: Pedo, Jposephine Reyes, Teresita Lopa
(+), Jose, Jr., asin si Maria Paz Teopaco. Nag-adal siya sa St. Scholastica's
College kun saen nagtapos valedictorian sa elmentarya kan taon 1943. Kan 1946 an
saiyang pamilya nagpaAmerika. Duman nag'adal siya sa Ravenhill Academy sa
Philadelphia. Natapos niya an haiskul niya sa Notre Dame College sa Nweba York,
dangan kinua niya an kolehiyong kurso sa Mount Saint Vincent College, sa Nweba
York man, kun saen natapos niya an Bachiller en Artes, major sa Pranses asin
minor sa Matematiks. Duman kan taon 1948 nagbolunter siya sa kampanya sa
eleksyon kan si Republikanong Thomas Dewey kontra ki Presidente Harry Truman.

Nagbalik siya igdi sa Filipinas kan 1953 sa pagkua kuta kan kurso sa ley sa Far
Eastern University alagad pinabayaan na niya kan 1954 ta saiyang naagom si
Benigno Aquino, sarong pulitikong may-sinasabi, aki kan sarong Taga-taram kan
Asambliya Nasyonal. Isip kuta niya magin sarong maestra sa matematiks asin
interpreter sa lenggwahe.

Sindang mag'agom nagkaigwa nin limang (5) aki: sarong lalake, si Benigno Simeon
Aquino III, na napili magtukaw sa Senado kan 2007, asin apat na babae, Maria
Elena A. Cruz, Aurora Corazon A. Abellada, Victoria Eliza A. Dee, asin si
aktress-telebisyon host na si Kristina Bernadette A. Yap. Kan sinda nag'isog kan
1955 sa probinsya kan Concepcion, Tarlac, medyo nasakitan magpatood sa buhay
probinsyana siya kan maelihir an agom niya bilang alkalde kan banwaan na idto sa
edad sanang 22 anyos. Komo adal sa Amerika, nauuyam na siya sa siring na buhay,
asin natatawan lang ini nin dikit na kolor pag may okasyon sa laog kan Clark Air
Base, sarong base militar kan mga Amerikano, na kun saen sinda pirme
naiimbitaran.

Si Benigno Aquino, naka'alyado sa Partido Liberal, dai naghaloy nagigin nang
nangengenot na kritiko kan gobyerno ni Pres. Ferdinand Marcos na alyado asin
kaapil sa Partido Nacionalista asin igwang banabana na siya madalagan sa 1973 na
eleksyon presidensyal, huli ngane ta si Marcos dai na pwede ta binabawal na an
pagdalagan ule. Alagad, bigla' nagdeklara nin Ley Militar si Marcos kan Sept.
21, 1972 asin padagos wina'ran saysay an 1935-ng Konstitusyon, na nin huli kaini
pwede na siyang magpadagos sa pwesto. An agom niya tolostolos inaresto kan ibaba
an Ley Militar na senentensyahan ngane nin kagadanan. Kan an agom niya napipiot
na, masabi pa nagkukuang kusog-boot siya sa paagi nin pagpangadye, pag'atender
nin misa aroaldaw asin pagpamibi kan Santo Rosario nin tolong beses sa aldaw.
Bilang sakripisyo asin pakidumamay, pinagbawalan niya an mga aki sa pag'atender
mga party, asin siya mismo dai nagduduman sa beauty parlor o magbakal bagong mga
bado. Pero may padi na nagsabi saiya, na ikaag sa normal sana an paghirohiro sa
buhay.



https://bcl.wikipedia.org/wiki/Stonehenge

An Stonehenge sarong prehistorikong monumento sa Wiltshire, Inglatierra, 2 milya
(3 km) an rayo sa solnopan kan Amesbury asin 8 milya (13 km) amnayan kan
Salisbury. An mga gapong nakatindog patalidong sa Stonehenge namomogtak sa tahaw
nin takolod na daga kun saen yaon an pinakamahi' bog na mga monumentong
nag'eedad pa sa panahon Neolitiko asin Bronse sa laog kan Inglatierra, kabali na
igdi an pirang gatos na mga guntod na lulubngan.

Dati igwang 30 nakatindog na gapo; ngonyan, 17 na sana an natatada. An mga
gapong ini harale sa Marlborough Downs, 20 milya paamnayan, 7 pye an langkaw
asin lambang saro nagtitimbang na 50 tonelada. An mga gapo pinagsarama gamit
martilyo asin mga tiam an ginamit ngani an nakasapaw na gapo sa ibabaw kan mga
nakatindog magin pusog asin magpugol sa mga gapong tindog.

An Stonehenge legalmente yaon na sa proteksyon kan Scheduled Ancient Monument
poon pa kan 1882 kun kasuarin lehislasyon para sa mga historikong monumento
naipasar na sa Britanya. An Stonehenge pati na an paralibot kaini ipigtala na sa
lista kan UNESCO para sa mga inapod na World Heritage Sites na pinagpangyari kan
taon 1986. An Stonehenge rogaring kan Korona asin pigmamato kan English
Heritage; an paralibot na daga pagsasadiri kan National Trust.

Sinasabing an Stonehenge daa posible lulubngan poon pang amayon na panahon.
Sinasabi pa man na ini daa lugar na sambahan. Deposito nin mga tulang nin tawo
na nagpepetsang 3000 BC nagkakurua kan an mga kali asin mga gulod igdi
kinaralot. Sabi an paglulubong sa lugar na ini nagpasige pa nin limang gatos na
taon.



https://bcl.wikipedia.org/wiki/Paroy

An paroy pagkakan na gayo kan dakulang parte kan populasyon nin kinaban. Ini
sarong tinanom na natubo sa parteng tropikal kan kinàban orog na sa Latin
America, sa Subangan, Habagatan asin Sur-subangan na Asya, Aprika, norteng
Italya, asin sa Sulnopan na Baybayon kan Norte Amerika. Masabi na an bagas (na
paroy) iyo an ika-duwang tipasi na cereal na kinukunsomong gayo igdi sa kinaban,
sunod sa mais.

Sarong tradisyonal na pagkakan sa Aprika, an bagas may potensyal sa pagpakaray
kan nutrisyon, igantad an seguridad sa pagkakan, magtolod kan pag'asenso sa mga
rural na lugar asin magsuporta sa pagaataman sa karahayan kan kadagaan. An bagas
natao kan saro kalimahan kan calorie nakokonsumo sa bilog na kinaban. An
kahalagahan kan bagas dakulang gayo mala ta kan taon 2008, magkapirang gobyerno
asin mga paratingi nin bagas nagpoon magrasyon kan suplay kan tipasing ini huli
sa katakotan na magigin maipo an bagas sa merkado kan kinaban.

Inaapod na paroy ini kun tinanom o an bunga an tinotomoy, bagas kun namolino na,
asin maluto kun sinapna' na alagad, an saro-sarong maluto inaapod na hima. Binsâ
man an apod kan kinakapaw na sabaw sa pigsasapna' na bagas. Sarong klaseng bagas
na pansalak mansana sa mga luto na koro-kakanon iyo an palagadan, bagas na lila
sa kolor asin mahamyo.

Sa Bikol, an bagas na mapulot kun sinasapna' inaapod na pulotan asin an bakong
mapulot, inaapod na baranay. An saro-sarong bunga kan paroy inaapod na tipasi,
kun ini tuyong pananom inaapod na banhi. Sa pre-Hispanikong panahon sa
Kabikolan, dakulon na species nin paroy an tinatanom pa alagad sa lawig asin
lakaw nin panahon ini nagkapuruho' asin nagkawarara na. Kun mamaanan an
Vocabulario na binilog ni Marcos de Lisboa kan mga taon 1600, uya an magkapirang
mga paroy na lakop na pananom kaidto: malictay, guimpad, tinoon, tinogos,
maloon, tinoma, tangong, hinipon, dongdong, hangbas, cabong, batangon, binachao,
barawa, dala, dalosamat, daras, dibaclon, boracnaga, cadosog, lagoti, cocondato,
guinapas, carangcang, manloay, manocnon, manonglay, paraya, sumagyad, sablay,
bulao, yumocyoc, tipocol, dinamulag, banglag.



https://bcl.wikipedia.org/wiki/Dolphy

Si Rodolfo Vera Quizon, Sr., (Hulyo 25, 1928 – Hulyo 10, 2012) sarong komedyante
asin aktor na Filipino. Bantog sa bansag na Dolphy, siya an hinihiling na "Hade
nin Komedya" kan Filipinas sa lawig kan saiyang pagigin aktor sa entablado,
radyo, telebisyon asin pelikula.

Enot nabisto siya sa pelikulang Isang Sulyap Mo Tita kan kinontrata siyang
artista kan Sampaguita Pictures. Nagputok ini sa takilya mala ta tina'wan na
siyang starring role sa Jack & Jill kun saen pinapelan niya an sarong bakla na
tugang man nin sarong tomboy.

Si Dolphy namundag sa Kalye Padre Herrera (ngonyan P. Herrera St. na) sa Tondo,
Manila. An mga magurang niya iyo sinda Melencio Quizon asin Adorable Quizon (nee
Espinosa). An ama niya sarong trabahador sa makina nin bapor sa Atlantic Gulf
and Pacific Company kan Manila. Siya an ikaduwa sa matua sa sampolong
magturugang.

Si Dolphy nagtinda nin mani asin sandia kan siya aki pa sa mga sinehan kaya
pirme siya libre magdalan sa mga ini. Mga edad niya 13 kan an Ikaduwang Gerang
Pankinaban nagbungkaras. Kan mga panahon na idto an ginigibo niya mag
limpiabota, magtakod butones sa mga pantalon sa sarong pabrika, magpisanpisan
nin mga bote susog sa tamanyo, kargador sa piyer, magbarobariwas asin magkutsero
sa kalesa pa ngane. Kun libre siya, nagdadalandalan siya kan mga stage show sa
Life Theater asin Avenue Theater. Sinasabing an mga paborito niyang mga artista
iyo sinda Pugo asin Togo asin an parabayleng Benny Mack asin Bayani Casimiro.



https://bcl.wikipedia.org/wiki/Syudad_nin_Legazpi

An Syudad nin Legazpi (Filipino: Syudad ng Legazpi; Tagalog: Lungsod ng Legazpi;
Ingles: City of Legazpi) sarong primera klaseng ciudad asin an kapitolyo kan
Provincia kan Albay sagkod an rehiyonal na sentro kan Rehiyon Bikol. Sa sukol na
204.20km², igwang 179,481 katawong nag-eerok digdi segun sa sensus kan 2007.
Huli kaiyan ini an pinakamatawong ciudad sa enterong rehiyon asin an rehiyonal
na sentro. Namomogtak an ciudad sa isla nin Luzon.

Huli ta nasa sentro man kan geograpikal na sentro kan peninsula asin yaon sa
tahaw kan duwang isla-provincia nin Catanduanes sagkod Masbate, an Cuidad kan
Legazpi an pinaka-durhong asin huring terminal nin Philippine National Railways
(PNR) sa katimogan.

An pigaapod ngunyan na Syudad kan Legazpi ay hali sa pangaran ni Miguel López de
Legazpi, an Kastilang konquistador na nagsakop kan mga Isla nin Pilipinas kan
1565. An pamilya niya ay hale sa Legazpi, España na sarong banwaan sa Guipuzcoa,
España.

An Legazpi ay itinindog kan mga kinatong nag-iistar kan dating barangay nin
Sawangan sa daga ni Gat Ibal, sarong pamayo na namamahala kan Albay. An mga tawo
ay naka-istar sa mga kubong gibo ki nipa asin rattan. Naka-istar sinda sa
hababaw asin matubig na daga sa apud na Banuang-Banuang o Binanuahan, na an ibig
sabihon ay dating barrio o an dagang kung saen nakatindog an sarong banwaan. Kan
taong 1587, pigpuonan kan mga prayleng Fransiskano nin Doktrina kan Cagsawa na
bunyagan an mga naka-istar digdi para maging mga Kristiyano. Kan taong 1616,
ginibong ninda ining banwaan asin paruko na inapod na Albay. An enot na kura
paruko ay napagibo ki sadit na kapilya asin itinindog an "Mission de San
Gregorio Magno de Sawangan".

Kan ika-1 Pebrero 1814, nagsabog an Bulkang Mayon na nagwalat ki dakolang
pagkaraot sa lampas 200 taong pag-uswag. Huli kaini, napiritan an mga naka-istar
na magbulod sa Taysan (kilala kaidto na "Makalaya"). An mga tawo ay permanente
nang nag-istar sa "Taytay" (sa ngunyan : Bagumbayan) huli ta sa batas na hale sa
Gobierno Superior na pinaluwas kan Oktubre 1, 1829, na pigbabawal an pagtindog
ki bagong banwaan. Kan taong 1818, an pigaapud na "Sawangan", na kilala na
kaidtong "Banwaan kan Albay" ay hiniwalay sa Cagsawa asin piggibo ining kapital
kan "Partido de Ibalon" (an dating pangaran nin Provincia kan Albay).

An Palayogan kan Legazpi ay mga 2,280 metrong kahalaba. Kaya kaining magpahugpa'
nin mga dakolang eroplanong panginternasyonal. An Philippine Airlines asin Cebu
Pacific ay naglalayog na duwang beses aru-aldaw hale sa Manila asin Cebu
(ciudad). Naaprobar na an paggibo nin bagong Palayogan na Internasyonal nin
Legazpi na gigibuhon sa magkatakod na banwaan nin Daraga.

An pinakaenot na mall sa Kabikolan an Pacific Mall sa Legazpi na nasa sentro kan
Landco Business Park. Sa taon na 2008 may gigibuhon na bagong parke nin negosyo
na papangaranan nin Embarcadero. Ini ibubugtak sa Legazpi Port Area, harani sa
dating pier.



https://bcl.wikipedia.org/wiki/Niyog

An niyog (Cocos nucifera) tinanom na kaapil sa pamilyang Arecaceae (palmera).
Ini sana an inaako na species sa genus na Cocos asin nadakula ining palmera,
asin kun lanyog na, naabot 30 metros an langkaw, na an mga pala'pa' niya naabot
4-6 metro an laba, an mismong matarigwis na dahon niya naabot 60-90 sentimetro
an laba. Kun aragirang na an mga dahon saka pala'pa', ini natigpo sanang malinig
sa saiyang kahawakan. An niyog na arapodan pwede manongod sa banhi, o sa bunga.

Nakua daa an ngaran kan niyog sa mga eksplorador na Portuges, mga maglalayag ni
Vasco da Gama sa Indya, na iyo an enot na nagdara kaini sa Europa. An
kayumanggihon asin mabuhok na hitsura kan tibuho nagparomdom sainda kaidtong
sarong "isaw" o asuwang na inapod Coco. Dati inapod ining nux indica ni Marco
Polo kan 1280 kan siya yaon sa Sumatra, na sinapi man na termino sa mga Arabo na
nag'apod man kaini جوز هندي jawz hindī, o niyog Indyano. Kan ini uminabot sa
Inglatierra, nawalat an pangaran na coco, asin isinumpay an 'nut'. Matagal na
gayo an niyog asin nakakabagayh sa lugar na matubig o kaladman asin siring man
sa mga lantad kun saen dikitdikit an tubig.

Enot-enot, an guta' na napupuga' ginagamit na gayong pansalak asin pan'namit sa
mga luto asin lakop nanggad an praktis na ini sa pagluluto igdi sa Asya. Sa
Bicol, dakul na maray an mga luto na haros may guta. An tipong nataong sabaw na
masiram inomon asin kun lukad na, pwedeng gibohon kopra na napagkukuanan lana sa
pagpritos. An soro (o, bagol) kaini gamit na pansungo asin ini malaadon.
Ginigibo man an soro asin bunot kan niyog sa handikraft. An bunot ginagamit
pansoksok sa kutsyon, panbagat sa pagtutupas nin daga o simpleng ginigibong
lampaso. Siring man an ibang parte nagagamit sa pagdekorasyon, sa handikraft
siring kan lunit, omlong, asin rakoy kani. An mismong kahawakan tinitistis na
asin marayrahay na gibohon salasala o pasagi' sa konstruksyon. An niyog natao
man nin ubod na sa luto linulumpya asin an tagok kaini nagigibo man na kalamay.
An dahon, na inaapod na langkoy sinasalapid o sinisirikmat asin ginagamit
panlanob o pan'atop sa mga payag-payag. An mismong gihoy kan mga langkoy
nagigibong sighid, an pala'pa' pwedeng isungo, ilanob.



https://bcl.wikipedia.org/wiki/Louvre

An Museo kan Louvre (Pranses: Musée du Louvre) sa Paris, Pransya, sarong
monumento historiko asin ini sarong museo nasyonal kan nasyon na ini. Namumugtak
an museo sa Walang Pampang kan Seine na sakop kan enot na arrondissement (Enot
na distrito administratibo). Haros 35,000 na mga obheto gikan pa periodong ika-6
na B.K. hanggan ika-19 na siglo A.D. an nakaeksibit. Ikinaag an museo kan taon
1793, nagookupar nin hiwas na 60,000 m² asin 9.26 milyon katawo an nagbisita
igdi kan taon 2014. Linalaoman na pagtongtong kan taon 2025, mga 12 milyon na
bisita na an magdadalaw igdi taon-taon.

An museong ini nakakaag sa Palasyo nin Louvre (Palais du Louvre). Dati an
palasyong ini sarong kota na pinatindog ni Felipe II. Mala ta igwa pang mga
tada' kan kota na ini an naririsa. Pirang beses na pigpadakula an edipisyo. Kan
taon 1674, si Louis XIV pinili na erokan an Palasyo nin Versailles asin an
Louvre ginibong primeramente sarayan kan mga gamit kan hade. Kan Rebulosyon
Pranses, ipinagboot na kan Asamblea Nasyonal na an Louvre tuyo nang sarong museo
na kun saen itipon asin i-eksibit an mga pamanang yaman kan nasyon.

Sa museo kan Louvre nasasaray asin makikita an kwadro kan Mona Lisa, an Kodigo
ni Hammurabi, Venus nin Milo, An Birhen asin an Aki Kasaro si Sta. Ana, an
Pinakpakan na Kapangganahan kan Samothrace.

An Musee de Louvre may saray na 380,000 na mga obheto asin pinapadalan an 35,000
na mga obra nin arte sa walong departamento curatorial asin an 60,600 metro
kwadradong (652,000 pye kwadrado) hiwas kaini itinalaga sa mga permanenteng
kuleksyon. An museo pig'eeksibit mga iskultor, objets d'art, mga pinintura, mga
drawing asin mga artifak arkeolohiko. Ini na daa an pinakadinadalaw na museo,
mala ta mga 15,000 na bisita an aro'aldaw na'igdi, 65 porsyento kaini mga
turistang dayo.

Kan taon 2012, hinaman an mga bagong galeriya para sana sa Arte Islamiko na may
hiwas na 3,000 metro kwadrado sa bandang sur na kabtang kan museo Louvre.



https://bcl.wikipedia.org/wiki/Hadeng_Abdul-Aziz

Si Hadeng Abdul-Aziz nin Arabya Saudita (namundag Enero 15, 1876 - Nobyembre 9,
1953) (Arabo: عبد العزيز آل سعود) iyo an kaenot-enoteng hade kan Ika-3ng Estado
nin Saudi na mas bisto sa apod na Arabya Saudita. An komun na arapodan saiya Ibn
Saud.

Kan taon 1902, nasakop niya giraray an Riyadh, na dating ginikanan na siyudad
kan saiyang pamilya. Dangan napapusog niya an kontrol sa banwang Najd kan 1922.
Kan taon 1932, nabilog niya na asin napundar an saiyang nasyon sa pangaran na
Arabya Saudita. Bilang hade, kan taon 1938, siya an namoon sa pagdiskubre kan
petroleo asin ini na an pino'nan kan mahiwas, lakopan asin puga-pugang
pagexploitar nin asayte sa saiyang nasyon pakatapos sana kan Ika-2ng Gerang
Pangkinaban. Dakulon siyang aki asin gabos na nagsurunod na mga hade sa Arabya
Saudita saiya guminikan.

An bilang kan mga aki ni Ibn Saud daing nakakaaram na gayo. Sarong masasarigan
nagsasabi na igwa siyang 37 aking lalaki. An bilang kan saiyang mga agom
tinatayang 22 gabos.



https://bcl.wikipedia.org/wiki/Francisco_Gainza

Si Francisco Caracciolo Urreta Visayas de Gainza (3 Hunyo 1818 - 31 Hulyo 1879)
iyo an ika-25ng Obispo kan diocesis nin Nueva Caceres asin namundag sa syudad
nin Calahorra, probinsya nin Logroño, Espanya.

Gikan siya sa pamilya nagdakula sa baryo sana alagad pamilya na maki-Diyos. Sa
pitong mga tugang niya na nakaabot kagurangan, an duwa nagin prayleng Capuchino,
saro nagin madre sa Carmelite, asin an tolo nagin mga Dominikanong madre. Siya
naglaog sa Orden kan mga Predicadores sa Pamplona, Espanya kan Oktobre 1833.
Medyo naabala an pagpadi niya kan nagputok an Guerra Sibil alagad nakabalik siya
sa Orden kan taon 1840.

Natoka siya sa Filipinas asin nagdangtol sa Manila kan Pebrero 23, 1841. Sa
Manila natawan siya nin pwesto komo sarong profesor sa Colegio kan Santo Tomas
asin igdi nakabilog siya nin sarong libro sa gramatika kan tataramon na Latin na
aprobado sa Orden Royal kan Abril 18, 1845 asin ini nagin estandarteng libro na
gamit sa bilog na Filipinas.

Kan siya naordenan na, pakahaloy-haloy hinagad niya na matoka sa Misyon kan
Tsina asin nakaabot siya sa Macao kan taon 1844 alagad ibinalik sa Manila na dai
pa natapos an taon ta pinatokdo nin Pilosopiya sa Unibersidad kan Sto. Tomas.
Sabay kaini, ginibo siyang procurador ad lites kan saiyang Orden taon 1846,
ministro sa mga Kristyanong Intsik sa Manila taon 1847 asin direktor kan Orden
Tercero de Santo Dominico.

Kan Hunyo 30, 1848, nasugo siyang mag-iba ki Koronel Mariano Oscariz sa mga
ekspidisyon laban sa mga maiisog na mga Igorot kan Nueva Vizcaya. Maski ngani
sibot siya sa pagasikaso kan buhay espiritwal asin materyal kan mga Igorot,
nagka-igwa pa siyang panahon na magadal kan mga pag-uugale asin mga buhay-buhay
kan tribung ini. Mala ta nakapalagda' siya nin libro sa adal niyang ini asin
napalaman sa saiyang Memorias sobre Nueva Vizcaya.

Kan Hunyo 8, 1852, napili siyang magtukaw bilang prior kan kumbento nin Sto.
Domingo. Kan 1855 siya an nagkondukta kan chapter kan saiyang Orden.

Tinutubod kan kadaklan na siya an Obispo na dakulon nahaman na ikinagantad na
gayo kan dioceses. Huli saiya nahaman an via Gainza ngunyan Abenida nin
Peñafrancia, napagayon asin napalakbang an seminaryo (Holy Rosary Minor
Seminary), natugdas an Colegio de Sta. Isabel ngunyan Universidad de Sta.
Isabel) na iyo an pinaka-inot na eskwela normal para sa mga babae sa Filipinas.
Urog na pinagayon saka pinadakula niya an Santuario ni Nuestra Señora de
Peñafrancia na pinùnan tugdokon asin hamanon sa ladrilyo asin gapô ni Padre
Miguel Robles de Covarrubias kan taon 1710. Si Obispo Gainza man an nagpatindog
kan banwaan nin Gainza, Camarines Sur. Kan taon 1873, nagpatogdok siya nin
sarong leprosarium (inapod Leprosarium ni San Lazaro) sa Palestina, Ambos
Camarines (ngonyan parte na kan Camarines Sur), alagad ini narogba' sa linog kan
Abril 19, 1907. Siya nagtukaw komo Obispo kan Nueva Caceres poon 1862 abot 1879.

Saro pang kahamanan niya na masabing dakulaon na ambag kultural sa mga Bikolano
iyo an pagpalagda' niya liwat kan Vocabulario de la Lengua Bicol na tinokda ni
Padre Marcos de Lisboa. Ini pinaimprenta niya otro kan taon 1865 sa Imprentahan
kan Unibersidad kan Santo Tomas. Bakong sadit na bagay man na inadalan niyang
husto an pagtaram asin pagsurat sa Bikol.

Dagdag pang naginibohan niya iyo an pagsurat kan nobenaryo ki Nuestra Señora de
Peñafrancia, pagsurat kan uusipon kaini, pagpatugdok asin paghaman kan atubangan
kan Santuario ni Ina, asin an pagkaag niya nin permanenteng capellan na
mag-aataman kan Santuario.

Igdi pinahiling ni Obispo Gainza, maski ngani purong Espanyol siya, an saiyang
pagkuyog sa dikta kan saiyang konsensya asin pagbisto kan tama asin matanos na
trato. Sa kahagaran kan gobyerno Espanyol na hubaan-sotana an tolong padi sa
kompletong pagdusta sainda, si Obispo Gainza saro sa myembro kan espesyal na
tribunal na binilog kan Simbahan sa pagaprobar kan siring na kahagaran kan
gobyerno. An duwa pang myembro sa tribunal iyo sa Arsobispo Meliton Martinez kan
Manila asin Obispo Gimeno kan Cebu.



https://bcl.wikipedia.org/wiki/Taoismo

Tinutubod na an kagtogdas kan Taoismo iyo si Lao Tze (640-531 BK) Siya
naghahanap daa kan “paagi” o “dalan” kun pano mapag-oroyon an mga siriplingan
asin iriwal kan panahon nya na kun saen ralaban na sanang ralaban an mga poon
kan mga tribu tribu na nakaka-onong na maray sa sosyodad. Asin sa saiyang
paghorophorop nakasurat siya kan libro na inapod “Tao-te-ching” Nagpoon an
Taoismo bilang saro sanang pilosopiya asin sikolohiya na nagiya sa tamang gawe
nin tawo. Alagad, sa lakad nin panahon nagin nang sarong relihiyon mala ta
binisto nang sarong relihiyon opisyal kan estado kan mga taon na 440 BK (Bago ki
Kristo) asin si Lao Tze garo na sinasambang diyos-diyosan. Kan mga panahon na
ini an Taoismo, kaiba na an Budhismo asin Confucianismo, iyo an nagin darakula
asin lakop na mga relihiyon sa laog kan Tsina.

Pagsara kan Dinastiyang Chi’ing kan 1911, suporta kan estado natapos naman asin
ini luminuya na. Kan an Kumunismo iyo an nangimbabaw sa Tsina kan 1949,
nagkaigwa nin pang-iipit sa libreng pagprapraktis nin relihiyon asin rinibo an
mga monghe na pinaluwas sa mga monasteryo asin pinatrabaho sa tinampo,. Hale sa
pirang milyon na mga monghe, nagin na sanang 50,000 paglaog kan taon na 1960.

Durante kan rebolusyon kultural sa Tsina na nagpoon 1966 sagkod 1976, dakula na
maray nawara sa pamanang Taoismo dawa ngani sarabi na medyo nagpaluag sa
relihiyon pag'abot ni Dong Xia-ping kan 1982 sagkod abot ngonyan na periodo.
Susog sa estadistikang presente, igwa nin paratubod na 20 milyon an Taoismo,
kadaklan yaon sa Taiwan asin may mga sangribo sa Canada.Igwa daang 30,000 na
Taoista an nageestar sa Amihanan Amerika. An impluensya kan Taoismo sa Amihanan
Amerika yaon sa acupuncture, pagbulong na natural, asin sa martial arts.



https://bcl.wikipedia.org/wiki/Singapore_(isla)

An SINGAPUR sarong islang nasyon namumugtak sa porong habagatan kan Malay
Peninsula. Sa hiwas na 272 metro kwadrado, iyo ini an pinakasadit na banwa sa
bilog na Sur-solnopan nin Asya. Iyo man ini an saro sa dikiton nang
syudad-estado na natatada-tada' igdi sa kina'ban.

Sa Mandarin inaapod ining 新加坡, Xīnjiāpō; sa Malay, Singapura, sa Tamil
சிங்கப்பூர், Cingkappūr.

An British East India Company iyo an enot na nagkaag nin estasyon sa kumersyo
igdi kan taon 1819 asin sa palibot kaini abot sa may nganga-an kan Salog
Singapur mga Malayong parasira an nakaerestar. Pira man na gatos na mga Orang
Laut na kadaklan kan enot mga pirata an nageerok sa mga kosa kaini asin sa mga
sipi asin duman sa mga saradit pang isla.

An mga Britaniko ginamit an Singapur na estasyon nin komersyo na nagsusunod sa
ruta kan rekado. Ngapit nagin ini saro sa pinaka-importanteng sentro militar
asin komersyal kan Imperyhong Britaniko. Kan masakop ini kan mga Hapon kan
Guerra Mundial II, sinabi ni Winston Churchill na saro ini sa makuring kadaogan
kan Britanya. Kan madaog an Hapon sa guerra, nakabalik ini sa Britanya. Dangan
kan 1963, nakisaro ini sa Malaya, Sabah asin Sarawak sa pagbilog kan estadong
Malaysia. Kulang-kulang duwang taon, naglitik sa grupo asin kan Agosto 9, 1965
nagsadiri siyang magin sarong independienteng Republika. Nagin siyang myembro
kan United Nations Septyembre 21, sa parehong taon.

Poon kan ini nagtindog na sa sadiri, nag-asenso nang maray an pamumuhay kan mga
namanwaan. Mga investment haleng luwas asin an makusog na industrialisasyon na
nagsususog sa mga planong minukna kan si Holandes na si Albert Winsdemius
nagtogdas nin sarong modernong ekonomiya na base sa electronics manufacturing,
petrochemicals, turismo, asin mga serbisyo pinansyal apwera pa kan dati niyang
import-export.

An Singapur ika-17 sa mga mayayaman na nasyon kun GDP per capita an pagoolayan.
Igwa siya nin natagamang foreign exchange reserves na umabot nang US $ 171.7353
bilyon.

An populasyon kan Singapur uminabot nang 4.68 milyon, asin mayoria kaini mga
Insik. Ingles man an lenggwahe administratibo igdi.

An Konstitusyon kan Republika nin Singapur itinogdok an sarong sistema politikal
na demokrasya representatibo manta ini binibisto na sarong republika na de
parlamento. An People's Action Party (PAP) iyo an partido politikal na
nagdodominar asin pirme nakukua an kontrol kan Parlamento poon pa kan taon 1956.
[1]



https://bcl.wikipedia.org/wiki/Simeon_Ola

Si Simeon Ola (Setyembre 2, 1865 - Pebrero 14, 1952) sarong rebolusyonaryong
Bikolano kan Panahon nin mga Amerikano. Namundag sya sa Guinobatan, Albay.
Linabanan niya an mga kolonyalistang Amerikano sa kabukidan kan Albay hanggan
magsukò kan Septyembre 25, 1903. Siya an pinakahuring nagsukong Pilipinong
Heneral sa laban sa mga Amerikano.

Pinapaadal kuta siya sa Holy Rosary Minor Seminary alagad sa primero pa sanang
taon niya duman sa kursong Pilosopiya, nagluwas na siya asin dai na tinapos si
kurso.

Kan taon 1896, ss edad na 32, napagisip niyang bumali sa sarong sanga kan
Katipunan na inorganisar ni Glicerio Delgado, na isinubol ni Andres Bonifacio sa
Bikol.

Pinasuspindi an operasyon sa Albay, asin pinadara ni Taft sa Garwood, Baker asin
Bandholtz duman ngani makipag-ulay an tolo ki Ola na sumuko na. Kan Oktubre 3,
1902, duwang aldaw pakalihis mag-areglo na mataragboan sa tinatagoan ni Ola sa
Tumacob-tacob, Ligao, Albay an mga Amerikano nagtangro ki Ola nin sampolong
ribong pesos sa saiyang pagsusuko. Biyo na nag-init an payo ni Ola huli kaini
asin huminabo na siyang makipag-ulay sa mga Amerikano.

Huli kaini, duwang polo may apat na kompaniya nin mga Philippine Scouts asin mga
soldados kan Konstabularyo an itinalaga sa palibot kan saiyang pinagririosan.

Si Heneral Ola nagsurender sa mga Amerikano eksaktong sarong taon, apat na bulan
asin pitong aldaw paka-suko ni Hen. Miguel Malvar kan Abril 16, 1902. Pigbista
an kaso niya asin siya nagin star witness sa kaso kan kairiba niyang damay sa
inaapod kan mga Amerikanong pag'insureksyon. Katapos-taposi siya nagawadan
indulto.



https://bcl.wikipedia.org/wiki/Rehiyon_Bikol

An Rehiyon Bikol (Ingles: Bicol Region o Region V) sarò sa 17 rehiyon kan
Republika kan Filipinas. Sakop kaini an Bicol Peninsula sa sur-subangan kan isla
nin Luzon asin mga isla kan Masbate sagkod Catanduanes. Inaapod man ining
Bicolandia o Kabikolan.

Binibilog an rehiyon nin anom na probinsya: an Albay, Camarines Norte, Camarines
Sur, Catanduanes, Masbate asin Sorsogon. Igwa ini nin sarong nagsasadiring
syudad, an [Syudad nin Naga]] asin anom na kapartidong syudad, an mga nin Syudad
nin Iriga, Syudad nin Legazpi, Syudad nin Ligao, Syudad nin Masbate, Syudad nin
Sorsogon asin Syudad nin Tabaco. An mga rehiyonal na sentro iyo an Syudad nin
Legazpi, an pampulitikang sentro asin Syudad nin Naga, an pinakaprogresibong
syudad kan rehiyon asin pangkomersyo, pang-edukasyon, pinansyal, pangrelihiyon
asin pangkulturang sentro kaini.

Ang mga nag-iirok digdi inaapod na mga Bikolano na nagtataram nin manlainlain na
tataramon arog kan Rinconada Bikol asin Buhi Bikol sa ikalimang distrito kan
Camarines Sur; Bikol Sulnopan na Albay, Libon Bikol asin Miraya Bikol sa
sulnopan na parte kan Albay asin iba pa. An lingua franca iyo an diyalekto sa
Naga asin Legazpi na nasasabòtan kan ibang mga tagataram kan iba pang tataramon
na Bikol.



https://bcl.wikipedia.org/wiki/Papa

An Papa (hale sa Latin: papa; sa Griyego: πάππας pappas, an tinataram kan aki
para sa ama) iyo an Obispo kan Roma, asin lider kan lakopan na Simbahan Katoliko
Romano. Sa Simbahan Katoliko, an Papa, parati inaapod Santo Papa sa Filipinas,
hinihiling na siya an kasalihid ni San Pedro, si Apostol. An katongdan kan Papa
ngonyan bakante gibo kan pagbutas ni Benedicto XVI sa pwesto kan Pebrero 28,
2013.

An papado saro sa hustong gayong nagdadanay na institusyon sa kinaban asin may
prominenteng papel sa historya nin tawo. Kan mga amay na panahon an mga Papa
nagtabang na gayo sa pagpalakop kan Kristianismo asin sa paghimukat kan mga
disliso sa doktrina. Sa Tangang Panahon, an mga papa nangawat nanggad sa papel
na sekular, minsan nagigin taga-areglo sa mga iriwal kan mga Kristiyanong
monarkiya. Sa ngonyan, laen pa kan pagpalakop kan Katolikong Pagtubod, an mga
Papa nagtataong doon asin atensyon sa ekumenismo, asin pag'orolay sa pag'oltan
kan iba-ibang relihiyon, mga gibong-herak, asin an pagsurog sa mga naapi orog na
sa lantad nin pangtawong deretso..



https://bcl.wikipedia.org/wiki/Monako

An Monako (sa Ingles: Monaco), opisyalmente inaapod na Prinsipalia nin Monako
(Pranses: Principauté de Monaco; Monégasque: Principatu de Múnegu; Italyano:
Principato di Monaco; Occitan: Principat de Mónegue) sarong soberanong
estadong-siyudad sa Côte d'Azur. Kadolon kaini sa tolong banda niya an Pransya
mansana, asin an sentro niya 16 km (9.9 mi) an rayo' sa Italya. May hiwas siyang
1.98 km2 (0.76 sq mi) asin may populasyon na 35,986 katawo sa taon na ining
2011. An Monako may pinakahalangkaw na GDP sa $215,163 asin iyo an pinakadusok
sa tawo sa bilog na kinaban. Ini man an may pinakahalawig na rekord sa pag'edad,
na naabot 90ng taon asin an may pinakahababang rata sa mayo nin trabaho. Kan an
Pwerto Hercule pinalakbang, an total na hiwas kan Monako nagin 2.05 km² (0.80 sq
mi), asin igwa pa nganeng plano na palakbangon an distrito nin Fontvieille,
maghahale an dagang itatambak sa Dagat Mediterrraneo.

An Monako sarong prinsipado na may gobyernong sa pormang monarkiyang
konsitusyonal asin si Prinsipe Alberto II an pamayo kan estado. An Harong nin
Grimaldi namoon sa Monako poon pa kan 1297; an soberaniya niya opisyalmente
pinagbisto sa Tratadong Franco-Monako kan 1861. Dawa ngane an Monako sarong
independienteng estado asin may sadiring sinusunod na pulitika eksteryor,
responsibilidad man giraray kan Pransya an magpangataman kan depensa nasyunal
kan Monako.



https://bcl.wikipedia.org/wiki/Hinduismo

Kun sa pagkadakul nin paratubod, ini an relihiyon na ika-tolo sa kinaban(900
milyon), sunod sa Islam na iyo an ika-duwa(1.5 bilyon), asin sa Kristianismo, na
iyo an nangengenot (2.1 bilyon). [1] Ini daa na an pinakagurang nang relihiyon
sa kinaban.

An Hinduismo dominante sa India, Nepal, asin sa mga Tamil sa Sri Lanka. An ibang
mga nasyon na may darakulang populasyon nin mga Hindu iyo an Bangladesh,
Pakistan, Indonesya Malaysia, Singapur, Mauritius, Fiji, Suriname, Guyana,
Trinidad, Tobago, Reyno Unido, Estados Unidos asin Kanada.

An Hinduismo nagdadara nin dakulaon na kaban nin mga eskritura. Binabanga' ini
sa Sruti(pinasabong), asin sa Smriti(pinaromdom). An mga ini nagdebelop sa lawig
nin ribo-ribong taon na natokar sa teolohiya, pilosopiya, asin sa mitolohiya, na
nataong giya asin dunong sa tamang banal na pagbuhay. Sinasabi na an Vedas asin
an Upanishads an pinakamatagom kun sa pagka-otoridad, importansya asin
pagka-soanoy an pag-uurulayan.

Igwa pa man nin ibang darakulang mga sinurat arog kan Tantras, an Agamas, an
Puranas, asin an mga epikong Mahabharata asin Ramayana. An mga kasuratan na
Bhagavad Gita, na ginuno sa Mahabharata kagutosan kan espiritwal na katukdoan
hale sa Vedas.

Sinasabi na an Persyang taramon na Hindu gikan sa Sindhu, Sanskrito daa kan
Salog na Indus.



https://bcl.wikipedia.org/wiki/Ciudad_nin_Vaticano

Vatican City (i/ˈvætᵻkən ˈsɪti/; Italian: Città del Vaticano [tʃitˈta del
vatiˈkaːno]; Latin: Civitas Vaticana),[lower-alpha 4] oficialmenteng Vatican
City State (Italian: Stato della Città del Vaticano;[lower-alpha 5] Latin:
Status Civitatis Vaticanae),[lower-alpha 6] sarong walled enclave sa laog kan
ciudad nin Roma. May sakop ining nasa 44 ektarya (110 arya), asin populasyon na
842 katawo, ini an pinakasadit na estado sa kina'ban kapwa
sa sakop asin populasyon.

Ining eklesiyastikal o sacerdotal-monarchical na estado pinamamahalaan kan
Obispo kan Roma – an Papa. An pinakaharalangkaw na katungdan pang-estado gabos
mga klerigong Katoliko hale' sa man-iba-ibang nasyon. Poon kan pagbalik kan mga
Santo Papa haleng Avignon kan 1377, halos kagabsan nag-ererok sa Apostolic
Palace sa laog kan Vatican City sa ngunyan, lain pang minsan sinda minaistar
sa Palacio Quirinal sa Roma asin sa ibang lugar.

An Ciudad kan Vaticano iba sa Holy See (Latin: Sancta Sedes),[lower-alpha 7] na
minapuon pa kaidto sa early Christianity asin ini an mayor na episcopal see kan
1.2 billion Latin asin Eastern Catholic paratubod sa kina'ban. An
independyenteng ciudad-estado, sa laen na parte, naimukna kan 1929 sosog
sa Lateran Treaty kan Holy See asin Italya, na nagsambit kan kaining pagmukna',
asin bakong paurog kan orog na darakulang Papal States (756–1870), na minasakop
dakol kan sentrong Italya. Segun sa lakop sa kasunduan, an Holy See igwang
"bilog na pagsadiri, solamenteng pamahala, asin otoritatibong soberanya
asin hurisdiksyon" kan ciudad-estado.



https://bcl.wikipedia.org/wiki/Bicol_Central_Academy

An Bicol Central Academy sarong pribadong eskwelahan namomogtak sa Libmanan,
Camarines Sur, Filipinas. An 'Bicol Central Academy' 'in a private school
namomogtak libmanan, Philippines. Ini pagsasadiri kan pamilya Jaucian. This
pagsasadiri the family Jaucian. Ini nagtatangro' nin mga kurso sa elementarya
asin sekundarya.Ini ang enot na pansekundaryang eskwelahan sa Libmanan,Camarines
Sur sa irarom kang pamamalakad kang pamilya Jaucian. This nagtatangro 'course of
elementary and sekundarya.Ini the first school in pansekundaryang libmanan under
the management of the family Jaucian. Ini minukna kang taon 1945, asin ini
ngonyan ang kinokonsiderar na pinakadakulang pribadong eskwelahan sa Libmanan sa
birang ning estudyante. This can minukna year 1945, and it is now the largest
private schools kinokonsiderar Libmanan kerchief used as head covering in this
student. Saro man ini sa pinakamahusay na eskwelahan sa Libmanan asin sa bilog
na Camarines Sur sa rason na dae ini nawawara sa mga nanggagana pag-abot sa mga
kompetisyong pang-akademya. Saro also the best schools in Naga and in all
Camarines Sur reason not to be lost in the nanggagana reaching the academic
competition. Sa enot na taon kang Private Schools Day Brain Quest sa Camarines
Sur kang 2007, nag-ikatulo ini sa bilog na nagbale sa nasabing kompetisyon na
may bilang na 50 partisipantes na eskwelahan. In the first year of Private
Schools Day Brain Quest in Camarines Sur in 2007, the third being the round
nagbale such as competition with 50 participants schools. ang 2008, nadepensahan
kang eskwelahan ang saindang pwesto na pangatulo man giraray. 2008, defended the
schools their seats pangatulo anyway. Asin kang 2009,luminangkaw ang pwesto
kaini bilang ika-duwa sa pinakamatitibay na eskwelahan na may 50 partisipantes
na eskwelahan. And to 2009, the post luminangkaw thereof as the two strongest in
schools with 50 participants schools. Kang 2010,nagbaba ang pwesto kang
eskwelahan balik sa ika-tulong pwesto na may 40 partisipantes na eskwelahan. In
2010, lowered the seat back to school in third place with 40 participants
schools. Kang 2011 buminalik ang eskwelahan sa ika-duwang pwesto laban sa 59
partisipantes na eskwelahan. Buminalik in 2011 the school held two seats against
59 participants schools.



https://bcl.wikipedia.org/wiki/Rodrigo_Duterte

Si Rodrigo "Rody" Roa Duterte (namundag, Marso 28, 1945), iyo an presente asin
ika-16 na presidente kan Filipinas. Inaapod man sa bansag na Digong, siya sarong
abogado asin pulitikong taga-Bisaya. Siya an pinaka-enot na taga-Mindanao na
nagin presidente. Si Duterte saro sa pinakahalawig na nagtukaw alkalde sa
Filipinas. Nagin siyang alkalde sa Siyudad nin Davao nin pitong termino na,
uminabot 22 na taon. Siya nagin man kongresista asin bise-alkalde kan Davao.

Kan Nobyembre 27, 2015, si Duterte nagsangat kan saiyang kandidatura sa
pagkaPresidente kan Filipinas sa mag'aaboton na 2016 na eleksyon sa opisina kan
COMELEC sa Intramuros, Manila. Si Duterte ginana an eleksyon presidensyal susog
sa deklarasyon kan Kongreso, na nagtukaw bilang National Board of Canvassers, na
nakakuang botong 16,601,997. Ini representado kan 39.01% kan enterong boto para
sa mga kandidato para presidente..

Si Duterte namundag Marso 28, 1945 sa Syudad nin Maasin, Southern Leyte,
Filipinas. An saiyang ama iyo si Vicente G. Duterte, na nagin gobernador kan
probinsya nin Davao (1959-1965) asin man nagtukaw alkalde kan Syudad nin Danao,
Cebu poon 1983 sundo 1986. An ina niya, si Soledad Roa, sarong maestra asin
lider sibiko na namundag sa Siyudad nin Cabadbaran, Agusan del Norte.

Si Duterte, na binansagan kan Time magasin na "The Punisher" (An Parakastigo)
tinutugot niya daa an inaapod na "extrajudicial killings" kan mga kriminal kan
mga grupong vigilante o kan inapod na Davao death squad. Tinutugot niya daa an
paggadan o an pagsotsot sa mga vigilante na gumadan o isalvage an mga kaggibo
nin krimen. Sa sarong report kan Abril 2009 kan UN General Assembly kan Human
Rights Council, sinabi na si Duterte daa "mayong ginigbong aksyon na mapondo o
maulang an padagos na panggagagadan kan mga elementong kriminal asin garo ngane
logod nag'aandoyog pa sa siring na mga aktibidad." An Human Rights Watch
nag'osip na kan mga taon 2001-2002, si Duterte nagbuyagyag sa radyo asin
telebisyon kan mga pangaran nin mga kriminal asin pakalihis pirang semana, an
magkapira kaini biglang dinurukot asin ginaradan kan mga dai nabibistong mga
vigilante. Sa sarong crime summit ginibo sa Manila Hotel kan Hulyo 2005, si
Duterte maisog nagpahayag na an "summary execution" kan mga kriminal iyo an
pinakaepektibong paagi sana ngane masumpo an kuriyat na krimen nin kidnapping
asin ilegal na droga."



https://bcl.wikipedia.org/wiki/Napoleon_I

Si Napoleón Bonaparte (Pranses: Napoléon Bonaparte, Italiano: Napoleone di
Buonaparte; (Agosto 15, 1769 – Mayo 5, 1821), iyo an enot na emperador kan Enot
na Imperyong Pranses kan Pransya, enot na hade kan Italya, asin an mga gawe niya
nagdeterminar na gayo kan dalagan kan pulitika sa Europa kaamayan kan ika-19ng
siglo.

Si Napoleon namundag sa Corsica sa mga magurang gikan sa mga nobleng Italyano
asin siya nag'adal komo opisyal nin artilerya sa Pranses mismo. Siya nagin
prominenteng gayo sa Enot na Republikang Pranses asin matriumpong nagkampanya
laban sa Enot asin Ikaduwang Koalisyon na nagsururog sa saiyang nasyon. Kan taon
1799, nagbungsod siya nin coup de'etat asin pakalihis limang taon, an Senado kan
Pransya pigproklamar siyang emperador. Sa enot na mga dekada kan ika-19ng siglo
an Imperyong Pranses, sa pamomooon ni Napoleon, nagbungsod nin mga kampanyang
pananakop sa mga kataraid na poderes sa Europa (inapod na gerang Napoleoniko)
asin nalaklakan an mga ini. Nakua kan Pranses an dominanteng posisyon sa Europa
asin namantener niya ini paagi nin pagporma nin mga kaalyadong pwersa asin sa
pagnombra kan saiyang mga sadiring tawo asin amigo sa liderato kan mga
kaalyadong nasyon.

Alagad si pagsakyada kan Pranses sa Rusya kan 1812, iyo an nagin signos na
nagbirik na an saiyang kapaladan. An saiyang Grande Armee biyo na linampaso sa
kampanyang idto asin dai na nanggad nakabawe. Kan 1813, an Ika-6 na Koalisyon
sururog na nasupil an saiyang pwersa sa Leipzig; sunod na taon, piglusob kaini
an Pranses mismo, pinerswa siyang maghilig sa trono asin pigdestierro siya sa
Isla nin Elba. Dai pang sarong taon, nakadulag siya sa Elba asin nakabalik sa
poder, pero nadaog siya sa Batalya nin Waterloo kan Hunyo 1815. Si Napoleon
nagbuhay kan ultimo niyang anom na taon na nakukulong kan mga Briton sa isla nin
Santa Helena.

An autopsya na ginibo pagkagadan niya nagtaong resulta na siya nagadan huli sa
kanser sa estomago, alagad si Sten Forshufvud asin iba pang syantipiko nagsaboot
na siya nagadan ta hinilo sa arseniko.



https://bcl.wikipedia.org/wiki/Jaime_Hernandez

Si Dr. Jaime Hernandez (11 Hulyo 1892 - 11 Hulyo 1986), sarong eminenteng
edukador, estadista, abogado, asin propitario na may rekord na nagin Secretary
of Finance nin tolong presidente kan Filipinas- si Sergio Osmeña, Manuel Roxas,
asin Ramon Magsaysay. Alagad, orog sa gabos, siya an kagmukna kan kaenot-enoteng
unibersidad sa Bikol asin kaenot-enote man sa enterong sur nin Luzon, luwas kan
Manila.

Siya namundag sa Libmanan, Camarines Sur ki Leon asin Dolores Hernandez. Naagom
niya si Anita Jaucian kan parehong banwaan. An pagsasaro ninda nagbunga nin
limang aki: si Dolores, Pura, Erlinda, Jaime, Jr, asin si Jesus. si Jesus an
buhay pa.

Nagpoon siya pagadal sa Libmanan. Pag-hayskul, sa Naga, sa Provincial High
School na sya. Nagadal siya asin naggraduar sa abogasya sa Philippine Law
School. Pageksamen komo sertipikadong abogado nakamit niya an ika-apat na
pwesto. Taon 1926, naako na siya sa pagpraktis kan saiyang abogasya.

Alagad, mas amay pa kaini, kan taon 1911, nanombrahan siya komo ordinaryong
escribiente sa Bureau of Audits. Dangan sa Philippine School of Commerce nagkua
siya nin Accounting asin kan siya nasertipikaran komo sarong public accountant
ninombrahan siyang Deputy Auditor kan Capiz.

Taon 1916, nagin na siyang District Auditor sunod-sunod sa Albay, Cebu asin
Pangasinan. Kan siya ibinalik sa Manila nagin siyang Assistant Manager kan
Department of Railroads and Industries. Pakatapos ginibo na siyang Manager kan
Department of Provincial and Municipal Audits.

Huli sa ipinamalas niyang abilidad sa pagmamanehar, asin orog na huli sa saiyang
integridad, si Presidente Herbert Hoover pinatukaw siya kan 1921 komo Insular
Auditor. Siya an pinaka-enot na Pilipino na manombrahan igdi ta bago siya anas
mga Amerikano an nagkarapot kan siring na pwesto.

Kan matogdas an Komunwelt kan Filipinas kan 1935, si Pres. Manuel Quezon
pinatukaw siya bilang pinakaenot na Auditor General.

Kan magbungkaras an guerra kan 1941, siya natongod na yaon sa Amerika nagaadal
kan mga relasyon pinansyal sa pag-ultan kan Amerika asin Pilipinas sa pangandam
sa pagduhol nin katalingkasan sa Pilipinas. Kan naporma an government-in-exile
kan Filipinas duman kadto sa Washington, siya man giraray an ginibong Auditor
General. Siya man an nagin Finance Secretary kan si Sergio Osmeña nagtukaw na
komo presidente kan taon 1945. Kan si Manuel Roxas na magtukaw, kapot niya pa an
pwesto komo Secretary of Finance pero pakahaloy-haloy, nagdemitir na siya. Si
Roxas kinua siya giraray na magtukaw komo myembro sa Hunta Direktiba kan
Philippine National Bank asin bilang Chairman kan Civil Service Service Board of
Appeals.

Kan si Ramon Magsaysay na magtukaw, pinabalik siya sa dating pwesto komo
Secretary of Finance, asin bilang Chairman kan Monetary Board.

Kan Abril 1954, siya an namayo sa sarong survey mission sa Hapon asin an report
niya kan saiyang misyon na inapod Hernandez Reports iyo an nagin base sa
paghagad kan Filipinas nin reparasyon sa Hapon bunga kan dakulang danyos sa
guerra.

Pakagadan ni Magsaysay kan 1957, siya pinasige sa ibang mga serbisyo sa gobyerno
ni Pres. Carlos Garcia. Alagad, nagretiro naman siya. Haros limang polong taon
(50) an serbisyo niya sa gobyerno. Siya aktibo man na maray sa mga katiriponan
arog kan Bicol Association , Inc., asin poon 1954 abot 1958 siya an nagtukaw na
Chairman kan Philippine National Red Cross.

Kan temporario siyang nagretiro, pag-ultan kan taon 1947 asin 1954, presidente
siya kan Bicol Electric Company igdi sa syudad kan Naga asin nagtogdas siya nin
sadiring accounting firm sa Manila. Naorganisar niya man an Rural Bank of Nueva
Caceres igdi sa syudad nin Naga na nanginabang na maray an mga para-oma. Sa mga
enot na taon kan University of the East nagin siya duman bise-presidente. Kan
1948, nagmukna siya nin sadit na kolehiyo, an Nueva Caceres College. Kan taon
1954 ini ginibo nang tunay na unibersidad, asin inapod na sa pangaran na
University of Nueva Caceres - an pinaka-enot na unibersidad na natogdas sa
enterong kahiwasan kan solnopan nin Luzon, luwas kan Manila.

Nin huli kan mga kawili-wiling naginibohan niya na bakong sa ordinaryong tawo,
na nagdara nin dakulang pakinabang bako lang sa Kabikolan kundi sa bilog na
Filipinas, minidbid asin tinawan siyang onra kan saiyang banwaan nin Libmanan,
Camarines Sur. Sarong dakulang estatuwa niya an pinatindog sa publikong plasa
kaini. Kan Hunyo 22, 1988, sa ri'gon kan Ord. nu. 88-015, ipinag'ngaran saiya
kan ciudad nin Naga an dating kalye Igualdad, asin ngonyan Jaime Hernandez Ave.
na.

Kan Pebrero 4, 1942, naako na siya sa American Bar. Kan Nobyembre 15, 1945,
pakatapos kan termino niya bilang Auditor General, tinawan siyang plake sa
"saiyang pag'osol kan halangkaw na integridad sa serbisyo nin Accountancy. Enero
26, 1960, sa pagretiro niya sa serbisyo , ginawadan siya nin Plake nin
Pagpapahalaga huli sa maigot asin bulanos na pagkapot kan saiyang mga katongdan,
Kan Pebrero 28, 1954, dinuholan siya kan Philippine Law School nin plake komo
most outstanding alumnus of the year.

An Aquinas na Unibersidad sa ciudad nin Legazpi, kan Marso 7, 1977, ginawadan
siya nin Degree of Doctor of Philisophy in Education, honoris causa huli sa
halawig asin hararom na ambag niya sa lantad nin edukasyon asin huli sa
pagtogdas niya kan pinaka-enot na unibersidad sa Kabikolan.



https://bcl.wikipedia.org/wiki/Manuel_Quezon

Si Manuel Molina Quezon (19 Agosto 1878 - 1 Agosto 1944) an inot na presidente
kan Filipinas kan ini ipigtindog na Komonwelt kan mga administrador na
Amerikano. Siya namundag sa Baler, Tayabas (ngunyan Quezon). Alagad, siya
hinihiling man na ikaduwang presidente kan Filipinas sa parte kan mga Pilipino
huli ta siya an nagsunod ki Emilio Aguinaldo kan an huri itugdas an suboot inot
na Republika dawà nganì totoo dai ini binisto kan gobyerno kan mga Amerikano kan
panahon na idto.

An saiyang mga magurang iyo sinda Lucio Quezon asin Maria Molina, anas mga
paratukdo na mga taga-Baler, Tayabas man. An naagom niya iyo an saiyang pinsan,
si Aurora Aragon Quezon asin apat an saiyang aki- si María Aurora "Baby" Quezon
(1919-1949), María Zeneida "Nini" Quezon-Avancena (1921-), Luisa Corazón Paz
"Nenita" Quezon (1923-1923) asin si Manuel L. "Nonong" Quezon, Jr. (1926-1998).
An saiyang makuapo, si Manuel L. "Manolo" Quezon III (1970-), sarong
prominenteng parasurat, asin paraadal sa pulitika kan nasyon, inginaran saiya.

Nagklase man siya sa San Juan de Letran College asin pakatapos kaini nagin
siyang profesor sa Unibersidad kan Santo Tomas, na digdi ngani nagpoon siya
pag-adal abogasya alagad nasibol kan magbungkaras an Guerra Espanyol-Amerikano.

Enot pa kaini, nagin man siya rebolusyonaryo sa lindong ni Emilio Aguinaldo asin
an pakilaban niya sa mga Kastila pinahiling niya an kaisogan asin pagka-pogoso
mala ta nagpoon siya sarong private asin nakamit na an ranggong major. Taon
1899, napiritan siyang magsuko sa mga amerikano, nakulong anom na bulan asin
pakaluwas nagpasiring nang Manila.

Taon 1903, natapos na niya an kursong abogasya sa Unmibersidad kan Santo Tomas
asin nakapasar siya sa eksamen nin mga abogado, na nakamit an ika-apat na
pwesto. Nagpraktis siya sa Baler alagad binutsan niya an praktis ta nagpanombra
komo piskal sa Mindoro, sunod sa Tayabas. Kan taon 1906, nagdalagan bilang
gobernador probinsyal asin nanggana. Igdi na duminakula an karera niya sa
pulitika huli sa husay niya mag-osol kan mga isyu na popular asin moot kan tawo
na an iba nagsasabi oportunista siya sa estratihiya pangpulitika.

Kan taon 1907, nagin siyang Representante sa enot na Asambliya kan Filipinas kun
saen nagsirbe siya bilang majority floor leader asin Chairman kan Committee on
Appropriations. Poon 1906 abot 1916 saro siya sa duwang resident commissioner
kan Filipinas duman sa Kamara Representante kan Estados Unidos asin maigot
siyang nagtolod sa pagpasar kan inapod na Philippine Autonomy Act o Jones Law.

Si Quezon iyo an enot na nagin presidente kan Komunwelt nin Filipinas kan taon
1935 sa lindong kan Partido Nacionalista. Sabihon pa, sa eleksyon nasikwit niya
an 68 porsyento kan boto kontra sa duwa niyang kalaban na iyo sinda Emilio
Aguinaldo asin Obispo Gregorio Aglipay.

Kuta sa Konstitusyon kan Filipinas ipinapangalad an magdalagan liwat sa parehong
pwesto nin pagkapresidente. Alagad, kan taon 1940, pig-emyendahan an
Konstitutsyon asin sa eleksyon nasyonal kan taon 1941, nakadalagan siya otro
komo kandidato. Nakaluwas siya sa pagkapresidente, mala ta daog-daog niya an
kalaban niyang si dating Senador Juan Sumulong ta naripol niya an 82% kan boto.

Masasabi man na may makatawo siyang akto kan siya, katuwang si High Commissioner
Paul V. McNutt, tinugotan palaogon an mga pailing Judeo na nagdurulag sa mga
pasistang rehimen duman sa Europa. Tinabangan niya man an mga nagpaili na
makadakit duman sa Mindanao.

Susog sa re-organisasyon napalaman sa Akto, si Pres. Quezon nabadoan nin poder
na magnombra nin gabos-Pilipino na myembro sa Korte Suprema. Poon 1901 abot
1935, an Korte Suprema pirmeng Pilipino an Pamayong Hukom alagad an kadakulan
kan myembro mga Amerikano. Naanas Pilipino an myembro sa Korte Suprtema kan an
Komunwelt kan Filipinas matogdas kan taon 1935. An enot na nombramiento ni
Quezon iyo sinda Claro Recto asin Jose Laurel sa pagsangle sa mga Amerikanong
hukom. An bilang kan myembro sa Korte ginibo nang kagsaro (11): sarong Pamayong
Hukom asin sampolong Katuwang na Hukom asin ini natukaw en banc o sa duwang
dibisyon na may limang hukom lambang saro.

Duman nagsirbe siya komo myembro kan Pacific War Council asin saro sa kagpirma
sa Deklarasyon kan Burunyog na Nasyon (UN) kontra sa Pwersang Axis. Duman man
sinurat niya an saiyang autobiografia (Good Fight, 1946).

Nagadan si Quezon huli sa helang na tuberculosis duman sa Saranc Lake, Nweba
York. An saiyang restos ngonyan nakalubong sa Quezon Memorial Circle, Quezon
City, Philippines.



https://bcl.wikipedia.org/wiki/Mali

An Mali, opisyalmente Republika nin Mali (Pranses: République du Mali), sarong
daing-dagat na nasyon sa Aprikang Habagatan. An Mali kadolon an Algerya sa
amnayan, an Niger sa subangan, an Burkina Faso asin an Côte d'Ivoire sa
habagatan, an Guinea sa sur-solnopan, asin an Senegal saka an Mauritanya sa
solnopan. An sukol kaini sobra sa 1,240,000 km², may populasyon na 14.5 milyon.
An kabisera kaini iyo an Bamako. An Mali binibilog nin walong rehiyon asin an
mga pagdolonan kaini sa amnayan hararom na nasoksok sa katahawan kan Sahara,
manta an rona kaini sa habagatan, kun saen an mayoriya kan habitante nag'eerok,
nadalahay igdi an duwang salog kan Niger asin Senegal. An estruktura ekonomika
kan Mali nasarig na gayo sa agrikultura asin pagsisira. An yaon pang rekursos
naturales kan nasyon iyo an bulawan, uranium, paghahayopan, saka an asin.

An presenteng Msli dati kabtang kan tolong imperyo sa Aprikang Habagatan na
nagkontrol kan komersyo sa kahiwasan nin Sahara: an Imperyo Gana, an Imperyo
Mali, asin an Imperyo Songhai. Kan kahurihi kan ika-19 siglo, durante kan su
Pag'alamosa sa Aprika, an mga Pranses sinakop an Mali asin ginibong parte kan
Sudan na Pranses. An Sudan na Pranses, na bisto sa pangaran na Republikang
Sudano, nakisaro sa Senegal kan 1959, asin nakamit kaini an katalingkasan kan
1960 komo sarong Pederaasyon nin Mali. Pakahaloyhaloy, kasunod kan pag'litik kan
Senegal sa Pederasyon, an Republikang Sudano nagdeklara sa sadiri bilang
independienteng Republika nin Mali. Pakatapos kan halawig na sarong-partidong
pamomoon, sarong kudeta kan 1991 an napangyari na nagresulta sa pagpanday nin
bagong konstitusyon asin an pagtogdas nin saro nang demokratiko, multi-partidong
estado. Alagad, sobra sa kabanga kan populasyon nabubuhay sa kapobrehan, hababa
pa sa internasyonal na lebel nin pagkapobre na $1.25 an aldaw an kinikita sana.



https://bcl.wikipedia.org/wiki/Kadagatan_Pacifico

Kadagatan Pacifico (halì sa tataramon na Latin na Mare Pacificum boot sabihon
matoninong na dagat) an pinakadakulà sa mga pankadagatan na bangâ kan kinàban.
Minaabot ini sa Arktiko sa norte asin Antartika sa sur. Napapalibotan ini kan
Asya asin Australia sa sulnopan asin Amerika sa subangan. Sa sokol na 169.2
milyon km² (o 65.3 milyon m²) napapatos kaini an 46% kan ibabaw na katubigan
(water surface) kan kinàban asin maabot sa 32% kan kagabsan na ibabaw na parte
(surface) kaini. An Mariana Trench an pinaká hararom na punto sa Pacifico asin
sa kinàban na uminaabot 11,700 m. Nabábangâ pa ini sa Pacifico Norte asin
Pacifico Sur kan Equador.

An temperatura kan katubigan kan Pacifico minaiba poon sa kayelohan sa kaporohan
na parte (polar) hanggan sa 25-30 °C (o 84 °F) harani sa equador. An kaaskadan
(salinity) minaiba man. Bakong gayong maaskad an katubigan harani sa equador
bakong arog sa mga katahawan na balagbag (latitude) nin huli sa pagbagsak nin
uran sa enterong taon.

An pag-itok sa Norteng Hemispero (Northern Hemisphere) kan katubigan sa ibabaw
na parte kan Pacifico siring sa hiro kan relo asin kabaliktadan sa Sur na
Hemispero (Southern Hemisphere).



https://bcl.wikipedia.org/wiki/General_Santos

An General Santos sarong primera klase syudad na namumugtak sa probinsya nin
South Cotabato, Filipinas. Igwa ining sukol na 492.86 kilometro kwadrado na
kadagaan asin namumugtak sa inot na distrito. Sosog sa sensus kan 2010, igwa
ining 538,086 katawo. An designadong zip code kaini iyo 9500.

An syudad na ini napapalibotan nin tolong banwaan kan probinsya nin Sarangani
asin kan limang banwaan nin South Cotabato, an Alabel, Malungon, Maasim,
Polomolok asin T'boli. An ekonomiya kaini masabing agro-industriyal. Bilang
katakin na parte kan SOCCSKSARGEN, nagigin nang nangengenot na patanoman kan mga
mayor na produkto agrikultural: mais, niyog, kopra, pinya, asparagus asin kan
paroy. Igdi nagdadakula naman an patanoman kan mga iba-ibang klaseng prutas,
patatas, mga gulayon, mga burak asin kan okra. Hale man igdi an dakulang
produksyon nin mga sira asin kan inaapod na sashimi grade tuna.

Sarong grupo na pinamayohan ni Hen. Paulino Santos an naghuros sa kahiwaasan kan
daga sa may Sola' nin Sarangani (Sarangani Bay) kan Pebrero 27, 1939 sa pagbanwa
igdi. Nangyari ini huli sa programa kan National Settlement Administration na
ipigtolod kan gobyerno nasyonal. Sa masurunod pang mga taon dakul pang
nagharalesa Luzon asin Visaya sa pagbanwa igdi. Resulta kan hiro na ini, si mga
tal na taga-igdi, an mga Bilaan, medyo naapi asin nagkawararan dagang
pinagbubuhayan asin naroso' sinda sa kabukiran. An sitwasyhon na ini nata'wan
nin hustisya kan maaprobaran an Indigenous People's Right Act (IPRA law RA 8371)
kun saen an mga etinikong minoriya pigpakusog an saindang pagpupugol sa mga dati
nindang dagang binabanwaanan.

Alagad sa pwersa naman kan Ley Republika Nu. 5412, petsado Hulyo 8, 1968, na an
nag'ama iyo si Kongresista James L. Chiongbian, an munisipyo kan General Santos
ginibo nang sarong syudad. Nainaguraran ini sa saiyang pagka-syudad kan
Septyembre 5 parehong taon. Si Antonio C. Acharon an pinaka'enot na alkalde
nagtukaw sa bagong syudad. Kan 1988, duwang polong taon naka-agi, an syudad
ipigdeklara na bilang urbanisado nanggad na syudad (highly urbanized city).

An syudad iyo na an pigdudulok sa paghanap kan mga lingaan, dalanon, togtog asin
kulturu sa SOCCSKSARGEN. Sa ayre, sa dagat asin sa dagang transportasyon, madali
maabot an arin man na parte kan Filipinas. an syudad iyo an base kan ika-2ng
pinakadadakulang palayugan asin igwang saro sa pinakamodernong doongan nin mga
bapor sa bilog na nasyon.

An General Santos International Airport iyo na an pinakadakulang aeropuerto sa
Mindanao. Igwang laba na 3,227-meter na pahugpaan na kayang maakomodar an mga
jet arog kan Airbus 340 asin Boeing 747. May direktang palayog ini sa Manila,
Cebu paagi kan Philippine Airlines asin Cebu Pacific.

An syudad nin General Santos [1] iyo an sentro nin edukasyon sa Rehiyon XII.
Igwa igdi nin duwang unibersidad asin dakul pang ibang mga iba-ibang pang mga
eskwelahan.

An Mindanao State University-General Santos iyo an enot na unbersidad sa syudad
na pampubliko asin an Notre Dame of Dadiangas University iyo an enot na
pribadong unibersidad.

May pintakasing pinapaorog sa Gensan, an inaapod na Kalilangan Festival kun saen
tampok ninda an mga pigura kan sirang tuna asin an pagrokyaw kan maray na
pag'iribahan kan mga namamanwaan asin mga lider kan iba-ibang etnikong grupo. An
kalilangan boot sabihon pintakasi, pagrokyaw. Nabibilog ini sa porma nin ritwal
asin seremonya kan mga kinaugalean na kostumbre kan lugar. Yaon man igdi an
sayaw, awit asin paurumbasan sa maogmang pagsartaro kan mga namamanwaan.



https://bcl.wikipedia.org/wiki/Agta

An Agtâ siring man inaapod na Aeta sarong grupong etniko na nag'eerok sa
wararak-warak sagkod mga tagong lugar sa kabubukiran kan Luzon sa Filipinas asin
mga tinubo na ini sinasabing mga Negrito. Igwa an mga ini nin maitom na kublit
(poon mairom sagkod subidong mairom na kayumanggihon), hababa (parati kulang sa
5 pye an langkaw), asin sadit an panghawakon. Sinda igwa nin mga kirikot na
buhok, saradit na dungo asin hararom na kayumanggihon an mga mata. Hinuhuna na
an mga Agta iyo an pinakaenot na mga kag'erok sa Filipinas bago pa an migrasyon
Austronesyo. Sa amnayan kan Luzon, an mga Ilokano inaapod an mga Agta na
Pugut/Pugot asin an katagang ini tinutumoy man an mga tawong may maiitom na
kublit alagad an bansag na ini dai suno kan mismong mga Agta ta nakakamenos daa
an apod na ini sainda. Sa Camarines Norte, an Agta inaapod man na "Abdyan" asin
mismo an mga Agta duman inaapod ninda an sadiri na "Kabihug".

An mga ayta sa Filipinas mga Australo-Melanesiano. Kabali na diyan an mga
aborigine sa Australya, mga Papuano, an mga Melanesiano kan Solomon Islands,
Vanautu, Fiji, asin man an mga sakop kan Pranses sa New Caledonia.

An agi-agi kan mga Agta dai maubos marorip kan mga antropologo asin arkeologo.
Sarong teoria iyo na an mga Ayta mga maku-apo kan mga orihinal na kag'erok sa
Filipinas na nag'baklay sa mga dagang nagsusumpay sa mga isla nin Filipinas hale
sa kadakulaan kan Asya, bakong arog kan mga Austronesyong kataraid ninda na
nag'layag sa pagbanwa kan mga hararayong lugar. Sinasabi man na an mga Agta,
bakong arog kan ibang mga Austronesyo, labis an pagngutiil sa paghira sa modo
nin saindang pagbuhay. An pag'ngata' kan mga Espanyol na ibanwa sinda sa mga
reducciones kan pagkokolonya ninda sa filipinas, daing inantosan. Kadaklan
sainda nag'eestar sa mga temporaryong lungalong asin pahubo-hubo sa kadlagan kun
saen sinda makakaguno nin mga prutas, makadakop nin mga layas na hayop o magsira
sa mga salog. An gobyerno totoo pighihingoa na sinda mag'estar na sa mas
permanenteng lugar arog kan pinagbanwa ninda sa lugar kan Pinit, Ocampo,
Camarines Sur.

An mga Agta napipisan sa 32 etno-linggwistiko grupo asin tinatayang may total na
33,000 katawo (taon 2003) an kagabosan kan mga manlaen-laen na grupong Agta..
Alagad, an sarong profesor sa linggwistika sa Unibersidad kan Pilipinas tinataya
na apat-na-polong ribo (40,000) an populasyon kan mga Agta.. Sinda nag'eestar sa
subangan na parte kan Luzon sa mga probinsya nin Cagayan, Isabela, Aurora,
Quirino, Quezon, Camarines Norte, asin sa Camarines Sur. Sarungat sa popular na
pagtubod, an mga Agta may mga sadiring tataramon na haros dai masasabotan kan
kataraid nindang para-oma asin bako man nakikigamit na sana kun arin an
tataramon sa palibot ninda dawa totoo tatao sinda magtaram kan sa palibot
nindang mga lenggwahe. Alagad, an mga tataramon na Isarog Agta asin Sorsogon
Agta haros puho na huli sa pagdikit kan mga parataram kaini. Siring man, an Lake
Buhi Agta namimiligro naman mawara.

Sa ngonyan, an mga Agta makuri an paghuros kan saindang populasyon, bako huli sa
pagharale sa sadiring mga lugar o hababang pagkamundag sa mga aki kundi sa
halangkaw na pagkagaradan. Ini huling gayo sa mga helang, mala ta 80% kan
kagadanan resulta sa kahelangan. Nangengenot na helang sainda iyo an
tuberkulosis, na sinusundan kan pneumonia asin helang na gastrointestinal. An
49% kan mga aking Agta nagagadan bago inaabot an edad na 15. An grupong ini
nagsasapong dayaday sa makuring malnutrition, malaria, mga halod sa tulak,
alkoholismo, asin maating kundisyon na estaran.



https://bcl.wikipedia.org/wiki/Pili

An Pili (Canarium ovatum, Lat.) sarong tanom na nagkakahoy. An bunga kaini
ginigibong iba-ibang klaseng dulse, asin an tagok na inaapod salong na naturo
kun linulugad an kahoy niya, ginagamit pulot, asin kwenta pang-ilaw sangle sa
lana o gas kan mga enot na mga panahon.

An pili igwang 600 na species sa pamilyang Burseraceae. Ini tal na tubo sa
Filipinas (Merill, 1923) asin dagya' na gayo sa Habagatan Luzon, orog na sa
rehiyon Bikol. Igwa man kaini sa ibang parte kan Visayas asin Mindanao alagad an
mga paratanom sa mga lugar na ini, susog sa impormasyon kan mga taga
Agrikultura, nagkukua nin semilya sainda pa sa pagtubod na mas maray an kalidad
kan tinanom na pili sa Bikol.

An pili natubo na natural sa anom na rona: sa Bicol, Subangan na Visayas,
CALABARZON, MIMAROPA, Caraga, Sulnopan na Visayas asin Norteng Mindanao. Alagad,
sa Bicol matubang siya tumalubo asin igdi makusog an industriyang pilihan. Sa
mga lugar na ini nanunubo siya sa mga kadlaganon asin medyo-kadlaganon na
kundisyon. Ngonyan, dakul nang paghingoa kan gobyerno asin pribadong negosyante
sa pagkultibar kan pili ngani masabat an nagtataas na mga order sa eksport.

An kahoy na ini nalangkaw lampas 30 metro, magayon an tindog, masalong an
kahawakan niya asin makunot an pagkakahoy mala ta dai basang mabari kan
makukusog na bagyo. An c. ovatum daa inaapod na dioecious na boot sabihon igwang
babae (na bunga) kaini, igwang lalake (dai nabunga), siring sa tapayas asin sa
rambutan. An pagpapaburak kaini paagi sa babaro-balyo pagsopsop kan mga insekto.

An bunga kaini inaapod na drupe na boot sabihon sa kaluwasan niya igwang laman,
an (mesocarp), (ini an laman na lantahon) na napatos sa matagas na lagting
(endocarp) asin sa laog kan lagting makukua an inaapod na ilog. An ilog kaini
igwang patos na makunotkunot na ubak na kayumanggihon an kolor. Ini dukot na
maray sa ilog asin natukal sana kun sa mainit na tubig ibinubuntog. An laman na
lantahon medyo magunot, magiyaw-giyaw an kolor asin "naluluto" ini kun hoom sa
mainit na tubig. Kun labi an init dai na logod ini nalomoy kundi nahahagoy. An
luwas na ubak kan bunga mismo berde kun hilaw alagad nalilang itom an kolor na
boot sabihon hinog na nanggad asin an apod kaini litik na. An lagting magkaibong
na poro mapanas, may tolong golod sa kalabaan niya.

An hitsura kan bunga dai parareho, depende sa specie kaini. Igwang matilaba,
igwang halipot, mataba na medyo ponggok an duwang poro imbes na mapanas-panas.
Igwang sarong klaseng pili na inaapod milipili. An kadakulan kan bunga dai man
nalampas sa laba na 3 pulgada asin an "habayan" niya dai nababa sa 1 pulgada
abot sa 1.5 na pulgada.

Sabi an pagtatanom kaini ornamental sana an katuyohan orog na sa Malaysia asin
igdi man sa Filipinas. Alagad, igdi sana sa Filipinas na an pili pigpapatalubo
asin pigproproseso sa komersyal na katuyuhan. An mga darakulang pabrika nin
pilihan nasesentro sa rona kan Bikol: sa Sorsogon, Albay asin Camarines Sur.
Igwa man diit na pagibohan kaini sa Katagalugan asin sa Bisayang Subangan. Kun
kaidto dai ini tuyong pigtatanom, an pili ngonyan pigkukultibar na sa mga
probinsya kan Bikol asin nangengenot nanggad an Agrikultura na magpalakop nin
mga piling banhi kan pili. Igwa naman nin dakulang pilihan (patanoman asin
dulsehan) sa Isla nin Tablas, sakop nin Romblon, igdi sa Filipinas. Nagdadakula
na an mga order kaini sa mga merkado sa Hong Kong, Taiwan, Hapon, Guam,
Australia, Canada asin sa Estados Unidos. Saro sa magkapirang eksporter na yaon
igdi naglulugar igdi sa Bicol iyo an J. Emmanuel Pastries namomogtak sa Haring,
Canaman, Camarines Sur,

An pagpadakul kaini na madali pinapaagi sa marcotting, budding o grafting,
alagad mas halawig an pagbunga kan pili kun natural sana siyang pipatalubo hale
sa paggamot sa daga. An problema kan sistemang ini ta dai maaraman kun arin
nangggad an maluwas na babae o lalaking pili. An marcoted na pili totoo madali
magbunga, sa laog sana nin limang taon o kulang pa. Pwede makakua nin
nagpepesadang 100 abot 150 kilogramong lagting sa paggusi sa mga bulan nin Mayo
sagkod Oktubre, na nasu'dol ini sa pag'ultan kan bulan na Hunyo abot Agosto.
Totoo sinasabi na grabe an pagkakaiba kan kalidad kan ilog asin an kantidad nin
produksyon kaini depende sa piling tanom.

An pinaka-importanteng produkto sa pili iyo an ilog. An ilog maputi kun hinale
na an ubak, magkatakopan asin kun kinakakan malomoy na medyo maragamo, asin may
mahamot na parong. Kun prinipritos, maragmo' siya, mas manamit sa kasoy,
malana-lana. Dakul an gamit kan ilog sa luto. Ginagamit ini sa tsokolate, sa ice
cream asin sa mga tapay na luto. An pinakamakusog magbakal kan pili ngonyan iyo
an Hongkong asin Taiwan asin man an Hapon. An mga Insik, kaiba ining sangkap sa
pagluto ninda kan inaapod na moon cake.

An piglantang pili duwa an preparasyon igdi sa Bikol. Sa Naga saka sa paralibot
kaini, ini nasirbing hamis ta pakalanta inaasukaran sana ini pwede nang kakanon
komo garo dessert. alagad sa Rinconada, Albay asin Sorsogon, an linanta
nasirbing kakanon nanggad ta inaasinan, pinapatisan asin may paminta pa saka
sibulyas. An ibang preparasyon kaini winiwisikan tawyo, baggoong asin sili ngane
magharang-harang.

Kun sa nutrisyon an pagoolayan, an ilog kan pili mayaman sa calcium, phosphorus,
potassium asin man sa taba saka protina. Sinasabi ining malana (12%) asin garo
mansana sa abokado an sustansya. May napapaluwas na lana igdi kolor giyaw-giyaw
na komponido kan inaapod na glycerides nin oleic(44.4 to 59.6%) saka kan
palmitic acids (32.6 to 38.2%).

An ogbos dahon kan pili kinakan man. An ogbos ini-ensalada asin an laman (pulp)
linalanta (binubuntog sa mainit na tubig). Pwede man pagtiponon an lana kan pili
asin gamiton sa pagpritos o kasangle sa cotton seed oil sa pagproseso nin mga
sabon asin iba pang mga makakakan na produkto. An tibulaka kan lagting magayon
na pansongo ta malaad na gayo o pwede man tanoman nin orkids o anthuriium.

An kahawakan kan pili nasirbing pasagi' (lumber) asin gamit na maray sa
pagtogdok nin harong asin ginigibo man na tabla sa kun ano-anong konstruksyon.
An saiyang supat sarama asin pino, makunot siya asin dai basang nasi'lak.
Pwedeng gamiton sa paggibo nin mga instrumento musikal arog kan gitara, pwede
man ipanlanob o gibohon harigi ta may katagasan siya o pwede man gamiton sa
paghaman nin mga kabinet asin mga mwebles. An saiyang dalig (gamot na oldot na
nakanap, sirbing pampapusog saiya) ginagamit kan mga panday kwenta polo sa
minasbad o sa anoman na armas. An salong (resin o Manila elemi) niya ginagamit
na pulot ngane dai magpatpat an bugkos na bandala' (nin abaka) sa mga pana, asin
pang-ilaw sa otoot kun banggi kan mga panahon na mayo pa naimbento an gas. An
lana na napipiris sa salong nadiskubre na maray pampalinig asin pampahubin sa
kurubot na kublit asin importanteng gayong ingrediente sa paggibo nin olor ,
barnis, turpentine asin iba-ibang produktong pampagayon



https://bcl.wikipedia.org/wiki/Bulawan

An bulawan sarong elementong kemikal na may simbolong Au (Latin, aurum,
"nagsisilyab na umagahon") asin 79 an numerong atomiko kaini. An bulawan
hanaphanap na gayong metal na mahalaga gamit sa pagtatakal (coinage),
pag'aalahas, asin sa kun ano'ano pang arteng pagayon poon pa kan antigong
panahon. An metal nakukua komo mga bita sa kagagapoan o bilang mga gira sa mga
deposito. An bulawan malomhok, makintab, honodhonod, malogyat asin madaling
pormahon. Dai ini tinatakla. An dalisay na bulawan igwang makilyab na kolor,
malamulaw, nagloloro-laniban, asin ini nakaka'ara nanggad. Ini saro sa metal na
gamit sa paggibong kwartang takal, asin nagsirbeng simbolo nin yaman e
patugmaran sa halaga nin mga kwarta. Mala ta an bulawan iyo na an estandarte sa
paghaman nin mga monetaryong polisya. Nakatakod man ini sa dakul na mga
simbolismo asin ideolohiya nin tawo.

An bulawan dai naramas sa dakul na kemikal alagad ini inaatake nin cloro, floro,
aqua regia asin cianuro o cyanide. Natutunaw an bulawan sa asugi pero dai kayang
tunawon kan asido nitriko apesar an huri kayang tunawon an dakul pang ibang
metal. Huli kaini, an asido nitriko iyo an sanghiran kun baga an sarong metal
tunay na bulawan.



https://bcl.wikipedia.org/wiki/Bolibya

An Bolibya(Listeni/bəˈlɪviə/, Spanish: [boliˈβja]) na opisyalmente inaapod
Estado Plurinacional de Bolivia, Quechua: Bulivya Mamallaqta, Aymara: Wuliwya
Suyu), sarong nasyon napapalibotan nin anas kadagaan sa sentral Amerikang
Habagatan. Kadolon kaini an Brasil sa amnayan asin subangan, kan Paraguay asin
Argentina sa solnopan , kan Tsile sa sur-solonopan, asin kan Peru sa solonpan.

Bago nagdatong an pagkolonyang Europeo, an rona nin Andes parte kan Imperiong
Inca, an pinakadakulang estado kan Pre-Columbus na Amerika. An Imperyo kan
Espanyol sinakop ini kan ika-16 na siglo, na kan panahon nin Kastelang
pagkolonya mas nabibisto sa apod na Upper Peru asin yaon sa administrasyon kan
Viceroyalty kan Peru na ini nganeng huri haros sinasakop asin inaadministrar an
enterong mga kolonya kan Espanyol sa Habagatan Amerika. Pakaproklama kan saiyang
katalingkasan kan 1809, 16 pang taon an nag'ayaw bago matogdas an Republika na
inginaran ki Simon Bolivar, asin ini napangyare kan Agosto 6, 1825. Masabi pa,
an Bolibya makuri an pakipagtusay sa mga panahon na inagihan niya an kariribokan
sa pulitika, an mga diktadurya asin mga magabat na problema sa ekonomiya.

An populasyon kan Bolibya, na tinataya naabot sa sampolong milyon,
multi-etnikong gayo, kairiba na diyan an Amerindian, mga Mestiso, mga Europeo,
asin mga Aprikano. An mayor na tataramon ginagamit iyo an Espanyol, totoo an
Aymara asin an lenggwaheng Quecha lakop man asin an tolong ini, pati na an 34
mga lenggwaheng tubo igdi, ipinagdeklara sa Konstitusyon na gabos mga
lenggwaheng opisyal. An namomorangot na manlaenlaen na kultura sa laog kan
Bolibya nagbunga nin grabeng diversidad sa arte, sa pagluto, sa literatura asin
sa musika.



https://bcl.wikipedia.org/wiki/Barack_Obama

Si Barack Hussein Obama II (pagsayod: /bəˈrɑːk huːˈseɪn oʊˈbɑːmə/; namundag kan
Agosto 4, 1961) an ika-44 asin presenteng Presidente kan Estados Unidos. Siya an
kaenot-enoteng Aprikano-Amerikano na nagtukaw sa pwesto. Si Obama Senador kan
Illinois kan Estados Unidos poon Enero 2005 abot Nobyembre 2008, kan siya
magdimitr sa pwestong ini ta siya naelihir na komo presidente. An sinundan
niyang presidente iyo si George W. Bush.

Siya gradwado sa Columbia University asin Harvard Law School kun saen siya an
pinak-enot na Aprikano-Amerikanong nagin presidente kan Harvard Law Review.
Nagin siyang sarong organisador sa komunidad sa Chicago bago siya nagin abogado;
dangan nagpraktis siya sa pagka-abogado niya sa Chicago na tolod an isyu nin
civil rights. Pakatapos kaini nagsirbi siya sa Senado nin Illinois sa tolong
termino, poon 1997 abot 2004. Nagtokdo man siya nin constitutional law sa
University of Chicagoi Law School poon 1994 abot 2004.

Mainit asin gitgitan si laban sa nominasyon sa primarya presidensyal kan Partido
Demokrata kun saen kalaban niya si Hillary Rodham Clinton. Masabi pa, siya an
nakatakma kan nominasyon para sa pagkandidato para presidente. Kan mag-eleksyon
heneral na kan 2008, na si John McCain an kalaban asin kandidato kan Partido
Republikano, siya an guminana. Nagsumpa siya komo presidente kan Estados Unidos
kan Enero 20, 2009.



https://bcl.wikipedia.org/wiki/Sudan

An Republika nin Sudan (/suːˈdæn/),Arabe: جمهورية السودان‎, Jumhūrīyat al
Sūdān), sarong nasyon sa norte-subangan kan Afrika. Ehipto An kadolon niya sa
amnayan, an Pulang Dagat, sa norte-subangan, an Eritrea asin Etopya, sa
subangan, an Kenya saka Uganda, sa sur-subangan, an Demokratikong Republika nin
Congo asin kan Republika nin Aprikanong Sentral, sa sur-solnopan, an Chad sa
solnopan asin kan Libya sa norte-solnopan. An Dagat Nile binabanga' na gayo an
Sudan sa pag'oltan kan parteng subangan asin kan parteng solnopan.

An banwang Sudan may halawig na agi-agi, poon pa hale sa antigong panahon asin,
huli sa saiyang pisikal na kamugtakan, pororopot ini sa historya kan Ehipto. May
mga periodo na ini katakod pulitikalmente sa banwang Ehipto. Kan ini magin
talingkas sa Ehipto asin sa Reyno Unido kan 1956, an Sudan nag'agi sa, asin
nagtios nin kagpitong taon na gera sibil poon 1955 abot 1972, asin ini nasundan
pa nin mga makuring diringkilan sa pag'oltan kan mga tagaNorteng Sudano (na an
ginikanan Nubiano asin Arabong dugo) saka kan mga Kristiyano asin animistang
Nilotes sa Habagatan Sudan. Haros an diringkilan nangyayari huli sa mga rason
etniko, pagkakaiba sa relihiyon asin pagkakaiba sa lebel kan saindang ekonomiya.
Dangan kan 1983 nagputok naman an inapod na ika-2 Sudanong Gera Sibil, na
ginatongan kan daing-ontok na durulak sa lado nin mga militar asin mga pulitiko.
Dahelan kaini, inagaw an poder sa sarong daing-dugoan na kudeta ni koronel
Omar-al-Bashir kan taon 1989, dangan pigproklama niya an sadiri bilang
Presidente kan Sudan. An gera sibil napondo sa piririmahan kan inapod na
Komprehensibong Pag'oroyon Sa Katoninongan na nagtatao nin autonomiya sa ronang
habagatan kan nasyon. Mala ta resulta kan reperendum kan Enero 2011, an
Habagatan Sudan masuway na sa Hulyo 9, 2011.



https://bcl.wikipedia.org/wiki/Somalya

An Somalya (Ingles, Somalia; Somali: Soomaaliya; Arabe: الصومال‎ aṣ-Ṣūmāl),
opisyalmente, Republika nin Somali (Somali: Jamhuuriyadda Soomaaliya, Arabie:
جمهورية الصومال‎ Jumhūriyyat aṣ-Ṣūmāl) asin dati bisto sa pangaran na
Republikang Demokratiko nin Somali kan ini yaon sa irarom nin komunistang
pamomoon. Ini sarong nasyon namomogtak sa Horn of Africa. Poon kan magputok an
Gera Sibil nin Somali kan 1991, mayo na nin toltol na gobyerno sentral an
nagkokontrol sa kadakulaan kan hiwas kan nasabing nasyon. An binibisto man kan
komunidad internasyonal, an inapod na Transitional Federal Government, kapot
sana an sadit na parte kan nasyon. An Somalya sinasabing "bagsak na estado"
(failed state) asin saro sa mga pinakadukha asin pinakamaribok na estado kan
kinaban. An populasyon kan Somalya, taon 2010, nag'aabot 9,359,000 milyon
(ika-89 sa kinaban) asin an Mogadishu iyo an kabisera kaini.

An Somalya namomogtak sa pinakabandang subangan na parte kan Aprika.
Napapagdolonan kan Djibouti sa norte-solnopan, kan Kenya sa sur-subangan, kan
Golpo nin Aden sa Yemen sa may amnayan, kan Dagat Indiano sa subangan, asin kan
Etopya sa solnopan. Ini an may pinakahalabang taytay nin kosa sa kontinente asin
an terreno niya haros kapatagan, mga lantad. Mga kundisyon na kainitan parati
iyo an nadanay na may duros habagat asin purakputak na pag'uran.



https://bcl.wikipedia.org/wiki/Kanal_Suez

An Kanal Suez ((Arabe: قناة السويس‎ Qanāt al-Sūwais) na bisto man sa bansag
niyang "An Tinampo paIndya), sarong artipisyal na salog sa Ehipto na nagsusumpay
kan Dagat Mediterraneo sa Pulang Dagat. Binuksan kan Nobyembre 1869 pakalihis
sampolong taon na paghohonggad, ini nagin madalian an pagbyaheng dagat haleng
Europa pasiring Asya na dai na malikaw sa kontinente nin Aprika. An terminal
kaini sa amnayan yaon sa Doongan Said asin sa habagatan yaon sa Doongan Tawfik
sa Suez, kun saen sa bandang solnopan kan kosa kaini yaon namomogtak an siyudad
nin Ismailia.

Kan enot ini hinaman, an kanal may laba na 164 km (102 mi) asin 8 m (26 piye) an
rarom. Kan ini mas pang pinalakbang, pinalaba asin pinararom, an kanal
nagsusukol nang 193.30 km ((120.11 mi) an laba', 24 m (79 piye) an rarom asin
205 metro (673 piye) an lakbang sa taon na 2010.

An kanal naagi sa Ballah By-pass asin sa Danaw Great Bitter. Mayo ini nin mga
barat na nakontrol kan bulos asin libre sana an agos na magdalihig. An tubig kan
Kanal sa bandang amnayan kan Danaw Great Bitter nabulos paamnayan kun imbyerno
asin pahabagat kun summer. An sulog sa bandang habagatan kan danaw narikas
naluya depende sa pagtaob kan Suez.

An kanal rogaring asin pig'aasikaso kan Suez Canal Authority kan Arabong
Republika nin Ehipto. Sa tratado internasyunal, an kanal pwede gamiton "sa
panahon nin gera o toninong man, kan arin man na sasakyan dagat, pangkomersyo o
panggera man, na mayong pagbisto sa kun anoman na pigdadarang bandera."



https://bcl.wikipedia.org/wiki/Gore_Vidal

Si Eugene Luther Gore Vidal (Oktobre 3, 1925 – Hulyo 31, 2012) sarong
Amerikanong autor, dramatista, parasurat saysay asin istoryang pampelikula saka
aktibista sa pulitika. Mahigos na gayong parasurat, siya nakahaman nin 25
nobela, lampas 200 na saysay asin magkapirang drama. An saiyang ikatolong
nobela, an The City and the Pillar (1948) nag'ani nin grabeng tuyaw sa publiko
huli ta iyo ini an saro sa mayor na nobelang Amerikano na naghayag asin
nagbiklad kan istorya nin pagkabakla, bagay na dai pa desenteng gibohon kan mga
panahon na idto. Siya man nagdalagan duwang beses sa eleksyon asin saro man
siyang kritiko sa pulitika.

Si Vidal namundag Eugene Luther Gore Vidal sa West Point, Nuweba York, iyo'iyong
aki ni Tenyente Eugene Luther Vidal (1895-1969) asin Nina Gore (1903-1978).
Namundag siya sa Cadet Hospital kan United States Military Academy, kun saen an
saiyang ama sarong maestro sa auronautiko. Susog sa artikulong "West Point and
the Third Loyalty", na saiyang sinurat para sa The New York Review of Books
(Oktobre 18, 1973) siya nagdesider na maapod Gore sa pagtaong onra niya sa
saiyang lolong maternal, si Thomas Gore, na sarong senador Demokratiko para sa
Oklahoma.

Si Vidal, na sinabi kan saro na kritiko sa Newsweek na iyo an "the best
all-around American man of letters since Edmund Wilson," nagpoon kan saiyang
pagsurat sa edad desinwebe (19) kan taon 1946 kan napalagda an sarong nobelang
panmilitar tituladong Williwaw na an istorya saiyang ibinatay sa eksperensya
niya sa toka niya duman sa Alaskan Harbor Detachment. Ining istorya kaini
manongod sa ika-2 Gerang Pankinaban asin nagputok na gayo sa mga parabasa.
Pakalihis duwang taon kani, taon 1948, ipinalagda niya an The City and the
Pillar na nag'ukag nin labilabing kontrobersya huli sa hayaghayag na pagbiklad
niya kan mga gawegawe kan mga bakla. An nobelang ini saiyang idinolot ki "J.T.".
Pirang dekada pa, kan an sarong magasin nagbuyagyag kan mga huringhuding kun
siisay baga an J.T., si Vidal pigtuga' na ini an poon-kangaranan kan saiyang
kailusyon soboot na si James "Jimmy" Trimble III, na nagadan sa Batalya sa Iwo
Jima kan Marso 1, 1946. Si Vidal inako niya na si Trimble sana man an tunay na
personang saiyang namo'tan.

Shadow Conspiracy - Pigpapel niya bilang Kongresista Paige, Political Thriller
(1997)

Si Vidal nagadan sa saiyang harong Hollywood Hills, California, mga 6:45 p.m.
PDT Hulyo 31, 2012 huli sa komplikasyon sa pneumonia sa edad na 86.



https://bcl.wikipedia.org/wiki/Francisco_Pe%C3%B1ones,_Jr.

Si Higino Francisco "Frank" V. Peñones, Jr. sarong premyadong kagubay na
Bikolanong parasurat asin an presenteng representante kan Sur nin Luzon para sa
mga Arteng Panliteratura kan Nasyunal na Komisyon para sa Kultura asin kan Arte
(NCCA). Kagsurat siya kan Ragang Rinaranga (2006), sarong katiripon kan 52 na
mga rawitdawit sa Rinconada Bikol na igwang pagpalis sa Ingles, asin sarô sa mga
awtor kan Sinaraysay. Kaiba si Paz Verdades Santos, saindang pinakarhay an
librong Hagong: Mga Osipon (2013), sarong antolohiya nin mga usipon.

Sarô siya sa mga nairinot na kaapil kan Kabulig Bikol. Kaapil man siya kan
organisasyon pangkultura na Sumaro Bikolnon kun sain siya nagin direktor kaini
kan 2010-2011 asin kan grupong nin mga parakurit na Burikbutikan Artists
Collective.

Natàwan si Peñones kan 1991 nin CCP Creative Writing Grant for Poetry (Bicol).
Ginawadan man siya kan Premio Tomas Arejola para sa Literaturang Bikolnon para
sa saiyang usipon na pan-akì na Kan Magutom si Buchok kan 2004. Siya napilì man
bilang sarô sa Outstanding Bikolano Artists for 2009 (Literary Arts) asin
Sumagang Award (Literary Arts).

Sarô siya sa mga panelista sa Juliana Arejola-Fajardo Workshop sa Pagsurat-Bikol
siring man sa Saringsing Writers Workshop, an taonan na hunglonan sa pagsurat
kan Parasurat Bikolnon.

Nagluwas an nagkapira sa saiyang mga rawitdawit sa Burak asin An Tambobong nin
Literaturang Bikolnon.

Nagtapos si Peñones nin Bachelor of Arts sa Political Science sa Ateneo de Naga
kan 1978 asin nagkua an titulong M.A.T.L asin M.F.A kan 2002 dangan 2009. An
saiyang pang-akademyang saligsig na P.I.: Poetry and the imagination naipublikar
bilang libro sa titulong P.I. and Cancion nin Tawong Lipod kan Ateneo de Naga
University Press.

Si Peñones dating aktor sa Senakulo, sarong dulâ sa tinampo tuyong Semana Santa
sa Syudad nin Iriga bàgo nagin aktor sa pelikula. Nagluwas siya sa manlainlain
na pelikulang independyenteng iprinodusir siring kan pelikulang Angustia (2013)
ni Kristian Cordero asin Posporo (2013) ni Bernardo Miguel Aguay, Jr. Ipinaluwas
sa Teatro Emily sa Syudad nin Naga an Posporo sa tabang kan Apolonio B. Sto.
Tomas Foundation, Inc.



https://bcl.wikipedia.org/wiki/An_Simbahan_ni_Jesukristo_nin_mga_Banal_sa_Huring-aldaw

An Simbahan ni Jesukristo nin mga Banal sa Huring-aldaw (pinahalipot bilang LDS
na Simbahan, kun minsan pinag-aapod na Mormons na Simbahan) iyo an
pinakadakulang relihiyosong denominasyon na pinaggigikanan kan Kahiroan nin Mga
Banal sa Huring Aldaw na pinagpundar ni Joseph Smith, Jr. circa 1830. Sa
presente, an simbahan igwa na nin sobra sa 55,000 na mga misyonero sa bilog na
kinaban asin kamiyembrohan na sobra sa 14.7 milyon . Ini pinagranggohan kan
Konseho Nasyonal nin Mga Simbahan bilang ikaapat sa pinakadakula na Kristiyanong
denominasyon sa Estados Unidos

An mga parasunod kaini pirmehang pinag-aapod bilang mga Banal sa Huring-aldaw,
LDS, o Mormons. Sinda minakonsidera kan saindang mga sadire na parte kan
Kristiyanidad. An teolohiyo kan LDS na Simbahan minabale kan mga doktrina nin
Kristiyano nin Restoryanismo (Restorationism via Joseph Smith, Jr.),
milenyalismo (millenialism), kontinuwasinismo (continuationism), penal na
karibayan (penal substitution), o porma nin Apostolikong Kasanglian (Apostolic
Succession), pagsikwal sa orihinal na kasalan (original sin), pagbubunyag sa
paagi nin paglubog (baptism by immersion), asin an Eukaristiya (pinag-aapod
bilang Sakramento). An teolohiko kan LDS minasikwal kan lipas na apostolikong
mga kredo (post apostolic creed). Sinda naniniwala sa sarong plano nin
kaligtasan (plan of salvation) na minabale sa mga grado nin kamurawayan (degrees
of glory), sarong kalaenan kan teosis (theosis) na pinag-apod na eksultasyon
(exaltation) na minabale sa posibilidad nin mga mortal na tawo na makapagmana sa
kamugtakan nin Diyos sa pagkatapos nin buhay, asin mga ordinansa, na an iba
sainda pinaggigibo sana sa laog kan mga templo kan LDS. An Simbahan igwa nin
bukas na kanon na minabale kan apat na mga teksto nin mga kasuratan: an Bibliya
(pareho an Luma asin Bagong Tipan), an Libro ni Mormon(Book of Mormon), an
Doktrina asin mga Tipan (Doctrine and Covenants), asin an Perlas nin Dakulang
Kahalagahan(Pearl of Great Price). Iba pa sa Bibliya, an mayoriya kan LDS na
kanon minabilog sa kapahayagan na diktado ni Joseph Smith, asin kabali an
komentaryo asin eksegesis manungod sa Bibliya, mga teksto na pinagladawan bilang
nawawarang parte kan Bibliya, asin mga libro na pinagsasabing sinurat kan mga
propeta asin pinagpasa sa kada henerasyon.

An LDS na Simbahan pinag-organisa sa sarong hirarkikal na estruktura na
primerang pinagpamahalaan sa paagi nin mga kalalakehan, kaiba an mga kababaehan
na may mga ginagampa na magpangenot sa ibang mga kababaehan asin kaarakian. An
mga Mormons naniniwala na si Jesus an namamayo kan simbahan sa paagi nin
kapahayagan, asin nagpili nin sarong solong tawo, na pinag-aapod na “an Propeta”
o Presidente kan Simbahan, bilang iyo an tagapagtaram ni Jesus sa kinaban. An
Presidente sarong parte kan Enot na Panguluhan nin tolong tawo, na iyo an
nagpapamayo sa sarong Korum nin Doseng Apostoles asin iba pang darakulang mga
kahawakan (pinag-aapod na Korum) kan heneral na mga awtoridad , na iyo mismo sa
sadire ninda an nagpapamayo sa hababang kadena nin pagpapamahala sa lokal na mga
pankongregasyon na mga lideres. Sa lokal na antas, ining mga miyembro kan
pagkasaserdote pinagpipili gikan sa mga liyeta (Laity) asin bulanos na
nagtatrabaho sa boluntaryong paagi na mayong kabayaran. An mga miyembro, kabali
na an mga klerigo, pinaghahagadan na magdonar nin sarong bilog na ikapu kan
saindang kita sa Simbahan. An simbahan igwa nin sarong makusog na pankulturang
impluwensiya sa mga miyembro kaini, asin naninindugan sa nagkapirang numero nin
pampubliko, asin pangobyernong mga isyu. Ini iyo an aktibong nagtutukdo nin
ebanghelyong simbahan, asin minapadara nin tutok-panahon na mga misyonaryo sa
haros bilog na mundo, na iyo an tunay na responsable para sa mabilison na
pagtalubo kaini.

An historiya kan LDS na Simbahan tipikong pinagbaranga sa tolong halawig na
peryodo nin mga panahon: (1) an amay na historiya sa panahon na buhay pa si
Joseph Smith, Jr. na iyo an komon sa gabos na Kahiroan nin mga Banal sa Huring
Aldaw na mga simbahan, (2) sarong “kapanahunan nin mga pioneer” (pioneer era) na
yaon sa irarom kan pagpapamahala ni Brigham Young asin kan saiyang ika-19 siglo
na mga kasangli, asin (3) sarong modernong kapanahunan na nagpoon sa paglik-ad
kan ika-20 siglo siring na an praktis kan poligamiya dae na ipinagpadagos.

An amay na historiya kan LDS na Simbahan pinaghiras sa iba man na mga
denominasyon nin Kahiroan nin mga Banal sa Huring Aldaw, na an gabos minapaorog
ki Joseph Smith, Jr. bilang pundador kan saindang relihiyosong tradisyon. Si
Smith enot na nakagana nin sadit na mga parasunod kan huring parte nin 1820
mantang siya nagdidikta pa kan Libro ni Mormon, na saiyang pinagsabi na sarong
salin nin mga tataramon na mananagboan sa sarong iribahan na laminang bulawan na
pinaglubong harani sa saiyang estaran sa sulnupang parte nin New York kan sarong
katutubo na Amerikanong Propeta. Si Smith nagsabi na siya igwa nin kakontak na
sarong anghel na si Moroni, na iyo an nagtukdo saiya kan lokasyon nin mga lamina
asin an nag-andam saiya para sa sarong pagganap bilang sarong relihiyosong
lider.

Kan Abril 6, 1830, sa sulnupang parte kan New York, si Smith nag-organisa kan
enot na panrelihiyosong ligal na simbahang entidad, an Simbahan ni Kristo . Sa
irarom kan batas nin estado, katahawan nin tolo asin siyam na mga persona ang
pinaghahagad. Bilang pundador kan Simbahan, si Joseph kabali asin nagpili nin
lima pang ibang mga tawo: An saiyang tugang na lalake na si Hyrum asin Samuel
H., Oliver Cowdery, David Whitmer, asin Peter Whitmer, Jr., na sa saiyang
duwahang kuwarto sa Fayette, New York na estaran an pangyayaring ini nangyari na
igwa nin haros 60 na mga katawohan an presente. An mabilison na nakapagguno nin
mga parasunod, na pinaghihiling si Smith bilang sarong propeta. Kan sa
ika-1830s, an mga misyonaryo kan simbahan nakapagkombirtido nin rinibo na mga
bagong miyembro asin nag-establisa nin mga panluwas na sangay sa Kirtland, Ohio
asin Missouri, na kun saen si Smith nag-intensiyon na magtugdok nin sarong
“siyudad nin Sion”(Zion City). Kan 1838, si Smith naghale sa Kirtland pasiring
sa Missouri matapos na pinag-akusaran nin salang paagi nin pagbabangko kan
panahon nin pinansiyal na kasiribotan kan 1837. Sa Missouri, an Simbahan nagsapo
nin makoniot na persekusyon, asin sa sarong giyera laban sa bakong mga Mormons
na paraerok nagpoon na magsiklab, na nagtulak sa opisyal na kasugoan nin pagpuho
kan simbahan sa Missouri.

Pagkatapos sa Missouri, an simbahan nagtugdok kan siyudad nin Nauvoo, Illinois,
na kun saen si Smith nagsirbe bilang mayor asin lider kan mga milisya. Bilang
lider kan simbahan, si Smith nagpahayag man kan konsepto nin dakol na pag-agom
(plural marriage), asin nagtukdo nin sarong porma nin teokratikong Milenyalismo
(Millennialism) na saiyang pinag-apod na “teodemokrasya” . Bilang sarong resulta
kan publikong dae pag-uyon mapanungod kaining duwang isyu, si Joseph Smith, Jr.
asin an saiyang tugang na lalake na si Hyrum Smith (panduwa sa linya kan
Panguluhan), pinaggaradan kan Hunyo 27, 1844 sa paagi nin anggot na mga
mandarambong.

Pagkatapos kan pagkagadan ni Smith, sarong krisis nin pagsangli (Succession
Crisis) an nangyari, asin an mayoriya kan mga parasunod ni Smith an nagpili ki
Brigham Young bilang iyo an saindang lider. Si Young nagin dukot na kaantabay ni
Smith asin iyo an pinakasenyor na apostol kan Korum nin Doseng Apostoles . An
ibang grupo kan mga Banal sa Huring Aldaw nagsunod sa ibang mga lideres, asin
nagporma nin iba kan iba pang mga denominasyon kan Kahiroan nin Banal sa Huring
Aldaw

Kan 1846, pagkatapos kan masakiton na eksperiyensiya sa Missouri (na nagpoon sa
paagi kan sugo nin eksterminasyon pinagsugo laban sa mga Mormons) asin sa
padagos na persekusyon sa Illinois, si Young an nagpamayo kan saiyang mga
parasunod, an mga pioneer kan Mormons , gikan sa Nauvoo asin kan Estados Unidos
na iyo an pinakadakulang puwersado na pagpapaharale sa historiya kan Amerika na
iyo sa bandang huri an nabantog, kan 1850, bilang an Teritoryo nin Utah sa
paghahanap kan relihiyosong kalayaan.

An grupo nagsanga paluwas asin kolonisado an sarong dakulaon na rehiyon na
ngonyan bantog bilang an Koridor nin Mormon . Pinag-inkorporado ni Young An
Simbahan ni Jesukristo nin mga Banal sa Huring-Aldaw bilang sarong ligal na
entidad, asin inisyal na pinagpamahalaan pareho an simbahan asin an estado
bilang iyo an teokratikong lider . Saiya man na pinagpublisa an dating nang
sikretong praktis nin pag-agom nin dakol (plural marriage), sarong porma nin
poligamiya .

Kan ika-1857, an tensiyon nagkusog giraray sa tahaw kan mga Mormons asin iba
pang mga Amerikano, kadakli bilang sarong resulta kan mga katukdoan nin simbahan
sa poligamiya asin teokrasiya . An Utah Mormon na Giyera nagsiklab magpoon 1857
hanggan 1858, na nagresulta sa relatibong bilog na katuninongan na paglaog sa
Utah kan Armada nin Estados Unidos , na pagkatapos si Young nag-uyon na magbaba
gikan sa kapangyarihan asin pagsanglian nin sarong bakong Mormon na teritoryal
na gobernador, si Alfred Cumming . Daeng pagkukulang, an LDS na Simbahan
nangangaputan pa man nin signipikanteng kapangyarihan sa Teritoryo nin Utah
bilang parte nin sarong aninong pangogobyerno .

Sa pagkagadan ni Young kan 1877, siya sinundan nin iba pang mas makusugong na
LDS na mga Presidente , na nakipagbingkilan sa mga kaggibohan kan Kongreso nin
Estados Unidos tanganing ipagbawal an dakol na pag-aagom nin mga Mormons. An
komplikto sa tahaw kan mga Mormons asin kan gobyerno nin Estados Unidos
naglangkaw hanggan sa punto na kan 1890, an Kongreso pinagdis-enkorporado an LDS
na Simbahan asin pinagsubasta an gabos kaining mga pagsasadire. Dae naghaloy
pagkatapos kaini, an Presidente kan Simbahan na si Wilford Woodruff naghayag nin
sarong Manipesto na opisyal na pinagsususpinde an pagpraktis kaini. Maski na
ngani na an Manipestong ini dae minatunaw kan eksistidong dakol na pag-aragoman,
asin dae bilog na nakapagpapundo sa pagpraktis nin poligamiya, an relasyon sa
Estados Unidos markadong nagrahay pagkatapos kan 1890, na tangani baya an Utah
pinagpabale na bilang sarong estado kan Estados Unidos . An relasyon mas lalong
nagin marahayon pagkatapos kan 1904, kunsoarin na an Presidente kan Simbahan na
si Joseph F. Smith pinagsikwal an poligamiya sa atubangan nin Kongreso kan
Estados Unidos asin naghayag nin sarong “Ikaduwang Manipesto” na nangangapudan
para sa gabos na pag-agom nin kadakol sa laog nin Simbahan na mag-untok. Sa
kabilugang pangyayari, an simbahan nag-adaptar nin sarong palisiya na
pag-ekskomunikado kan mga miyembro na mananagboan na naggigibo pa kan poligamiya
asin ngonyan naghingoha na aktibong mag-distansiya ini gikan sa pundamentalista
na mga grupo na nagpapraktis pa nin poligamiya.

Sa panahon nin ika-20 siglo , an simbahan grabeng gayo an pagtalubo asin nagin
internasyonal na organisasyon. Habang nagdidistansiya ini gikan sa poligamiya,
an simbahan nagpoon na mag-enganyar, enot sa pinakaugat kan kulturang Amerikano,
asin sunod sa internasyonal na mga kultura, lalo na idtong yaon sa Latin Amerika
, sa paagi nin pagpapadara kan rinibong mga misyonaryo sa bilog na globo. Kan
taon 2000, an simbahan naghayag na may 60,784 ining mga misyonaryo , asin an
pankinabang miyembro kaini minaabot sa 11,068,861. Kan 2007, an miyembro
nag-abot na sa 13,193,999.

An simbahan nagin sarong makusog asin pampublikong kampiyon kan monogamiya asin
an nuklear na pamilya , asin kun minsan minakawat na sarong prominenteng
pagganap sa mga pampolitikang mga bagay, kabali na an pagkontra sa MX
Peacekeeper Missile na base sa Utah asin Nevada , nagkokontra sa Equal Rights
Amendment , nagkokontra sa pagigin ligal nin pagsusugal , nagsusuporta sa
pagbawal sa same-sex marriage , asin nagkokontra na isabatas an eutanasiya .
Kaya lang, laen pa sa mga ibang isyu na pinagkonsidera kaini na manunungod sa
moralidad, an simbahan maigot na pinagmantiner an posisyon na neutralidad
politikal(political neutrality).

Sarong bilang nin opisyal na mga pagbabago an nangyari sa organisasyon sa
modernong kapanahunan. An saro sa signipikanteng pagbabago iyo an ordinasyon kan
maitom na mga tawo sa Pagkasaserdote kan 1978, na iyo an nagpabaliktad kan
palisiya na orihinal na pinagpasunod ni Brigham Young. Igwa man nin peryodikong
mga pagbabago sa estruktura asin organisasyon kan simbahan, tangani sanang
maipag-uyon sa pagtatalubo kan organisasyon asin an danay na kadagdagang
internasyonal na presensiya. Halimbawa, magpoon pa kan amay na 1900, an simbahan
pinagpasunod na an sarong Programa sa Pagkasaserdoteng Korelasyon tanganing
sentralisado an mga operasyon kan simbahan asin darahon sinda sa irarom kan
sarong hirarkiya nin pagkasaserdoteng kapamayuhan. Sa panahon nin Dakulang
Katiosan , an simbahan man nagpoon na sa operasyon nin sarong sistema nin
Pansimbahang Pangangalaga, asin ini naggigibo nin nagkapirang pantawong
katabangan (humanitarian assistance) sa kooperasyon kan iba pang panrelihiyosong
mga organisasyon.

An teolohiyo kan LDS na Simbahan konsistido nin sarong kasalakan sa biblikong
mga doktrina na may pinaniwalaan na mga kapahayagan asin ibang komentaryo kan
mga LDS na mga lideres, partikular na gayo si Joseph Smith, Jr. An
pinaka-awtoritabling mga pinaggigikanan nin teolohiyo iyo an kanon nin pagtubod
kan apat na relihiyosong mga teksto , pinag-aapod na iyo an Estandarteng Mga
Gibo . Ining apat na mga teksto minabale sa Bibliya, an Libro ni Mormon, an
Doktrina asin mga Tipan, asin an Perlas nin Dakulang Kahalagahan. Sa pag-iriba
kaining mga libro, an simbahan nangangaputan sa kapantay na pag-ingat, siring na
an ibang estandarteng mga gibo an Libro ni Mormon, pinagsasabi kan simbahan na
iyo an “Saro pang Tipan ni Jesukristo” na si Joseph Smith iyo an nagsalin gikan
sa nakalubong na mga laminang bulawan . An simbahan pinagkarakteristiko an Libro
ni Mormon bilang "an mas pinakatama sa arinman na libro kan kinaban asin an
panulok-gapo kan saindang relihiyon."

An Bibliya, parte man nin kanon kan simbahan, iyo an pinaniniwalaan na iyo “an
tataramon nin Diyos mantang ini pinagsalin sa tama.” Haros pirme, an simbahan
ginagamit an Awtorisadong King James na Bersyon . Kaya lang paminsan, mga parte
kan sarong bersyon nin Bibliya sa paagi ni Joseph Smith, Jr. an pinagkonsiderang
pinaka-awtoritatibo. An ibang ekserpto kan Bibliya na pinagsalin ni Joseph Smith
pinagbale sa Perlas nin Dakulang Kahalagahan, na minabale man kan pinaniniwalaan
na mga pinagsalin ni Smith asin mga historical na mga bagay. An ibang historical
na mga bagay asin pinaniniwalaan na mga kapahayagan mananagboan sa Doktrina asin
mga Tipan.

An iba pang pinaggigikanan kan mga doktrina minabale sa seremonya para sa LDS na
Pamanang Regalo, siring man sa mga pinagsasabi kan mga LDS na lideres. An
simbahan nagtutukdo na an Enot na Panguluhan (an Propeta asin an saiyang mga
tagapagpayo) asin an Korum kan Doseng Apostoles na mga Propeta , asin na an
saindang mga paghuhulit pirmeng minagikan sa Diyos sa paagi kan Banal na
Espiritu ; ang mga miyembro kan simbahan minauyon sainda sa regular na paagi
bilang mga Propeta, tagakita, asin mga tagapagpahayag---ini publikong
pinaggigibo sa kabangaan nin taon sa pankinaban na brodkast kan heneral na
kumperensiya nin simbahan.

Sa kadagdagan sa paniniwala sa Bagong Tipan , an Pagka-Diyos(Deity) ni
Jesukristo, asin an pagbabayad-sala asin pagkabuhay-liwat ni Jesukristo ,
kadakol na mga katukdoan kan LDS an pinagkahirasan nin kadakol na ibang mga
simbahan nin Kristiyanidad . Halimbawa, an Teolohiya kan LDS minabale sa
paniniwala sa birhen na kamundagan ni Kristo, Milenyalismo (paniniwala sa
sanribong taon na paghahade kan pankinaban na katuninongan an masunod sa
Ikaduwang Pag-abot ni Kristo) , pagsikwal sa orihinal na kasalan , pero may
paniniwala sa pagbubunyag sa paagi ni paglubog para sa kapatawaran nin lambang
sadireng mga kasalan, pangadyeon sa Ama sa pangaran nin Ake, Apostolikong
Pagsangli (via sarong bisyon kan mga apostoles ki Joseph Smith),
kontinwasyonismo , asin Restoryanismo (an paniniwala sa sarong Dakulang
Apostasya na sinundan sa paagi nin sarong Restorasyon kan Pagkasaserdote sa
paagi ni Joseph Smith. An LDS na Simbahan nagtutukdo na ini iyo an sarong
restorasyon kan pina-enot na siglong Kristiyanidad , asin an iyo sanang totoo
asin awtorisadong Kristiyanong simbahan.

Daeng pagkukulang, an LDS na Simbahan naiiba sa kadakol pang ibang mga simbahan
na yaon sa laog nin Kristiyanidad, asin an ibang mga Kristiyano dae naniniwala
na an LDS na Simbahan kaparte kan Kristiyanidad. Sa opisyal na pananaw, an mga
mayor na Kristiyanong denominasyon hinihiling an LDS na Simbahan bilang
nagtitindog na iba sa kredal na Kristiyanidad, sarong punto na an LDS na
Simbahan mismo habong makipagbingkilan. Gikan sa perspektibon nin mga Kristiyano
na nangangaputan sa mga kredo , an pinakasignipikanteng parte nin kalaenan iyo
an pagsikwal kan LDS na Simbahan sa ekyuminikal na mga kredo siring baga sa
Nicene Creed , na minakahulugan sa predominanteng pananaw kan Kristiyanong Diyos
bilang sarong Trinidad kan tolong separadong mga persona na may “sarong
substansiya” . An teolohiya kan LDS na Simbahan minamangno nin sarong
“Pamayuhang Diyos” na komponido kan Diyos Ama , Saiyang Akeng si Jesukristo ,
asin an Espiritu Santo bilang tolong separadong persona na magkahiras sa
pinagkasararong katuyuhan o kagustuhan; kaya lang, they pinaghihiling bilang
tolong distinktibong mga nilalang na minahimo sa solong Pamayuhang Diyos. Ini
nakapagtukdo sa iba pang doktrinal na kumparasyon sa Aryanismo asin
Semi-Aryanismo . An iba pang signipikanteng diperensiya may relasyon sa
pansimbahang pagtanggap kan kadagdagan na eskritura(scripture),
doktrina(doctrine), asin mga pinagpapraktis na minalampas sa ano man na
mananagboan sa pinakahuring mga bersyon kan Bibliya nin Katoliko o Protestante.

Nagkapirang mga doktrina asin mga pinagpapraktis kan LDS na Simbahan na
minapalaen kaini sa ibang mga simbahan nin Kristiyanidad. Halimbawa, an
Kosmologiya nin Mormon (Mormon Cosmology), an Plano nin Kaligtasan (Plan of
Salvation) na minabali kan Pre-Mortal na Buhay , tolong mga langit (three
heavens), asin an doktrina nin Eksultasyon iyo an distinktibo sa pag-iriba nin
mga Kristiyanong sekta. Sa partikular, an LDS na Simbahan nagtutukdo na an
lambang espiritu nin tawo sarong literal na ake nin Diyos, maski ngani an
“intelihensiya”(intelligence) kaini eternal na kapantay nin Diyos. Labaw pa
diyan, an simbahan nagtutukdo na mga tawo magigin mga Diyos asin mga diyosa sa
pagkatapos nin buhay na kun saen sinda mapuwedeng magkaigwa kan sadire nindang
espiritung kaarakian. Tanganing makamtan ining estado nin pagkadiyos o
pagkadiyosa (pinag-aapod na eksultasyon), an simbahan nagtutukdo na an saro
kaipuhan na magkaigwa nin pagtubod ki Jesus , magpartisipar sa sekuwensiya nin
mga seremonya pinag-apod na mga ordinansa , asin padagos na magin matapat sa mga
obligasyon na saindang pinaghimo bilang parte kaining mga ordinansa. An mga
ordinansa danay na kaipuhanan para sa eksultasyon kabali an pagbubunyag ,
kumpirmasyon , an pamanang regalo , Selestiyal na pag-agom , asin/o baya
pagseselyo , asin sa ibang kaso, an ikaduwang kalahidan .

An huri kaining mga seremonyas pinaggigibo sa laog kan mga templo . Idtong mga
miyembro na nakipagbahagi na sa seremonya nin Endowment pinagtataw-anan nin
pan-irarom na bado, pinag-aapod na bado sa templo , na saindang pagsusul-oton
bilang kaggikanan nin proteksiyon asin bilang sarong pampagiromdom kan saindang
mga obligasyon na nakapalaman sa Pamanang regalo (Endowment). An LDS na
pagseselyo minapahiling nin sararoang pananaw kan LDS na mapanunungod sa mga
pamilya. Uyon sa teolohiya kan LDS na Simbahan, an mga lalake asin mga babaye
mapuwedeng ipagselyo sa lambang saro sainda na tanganing an saindang bugkos nin
pag-inagoman magpapadagos sagkod sa pagkatapos nin buhay. An mga kaarakian
mapuwede man na ipagselyo sa saindang biolohikal o nag-ampon na mga magurang
tanganing makaporma nin sarong permanenteng magurang-ake na mga bugkos. An
pinakasignipikanteng ordinansa kan LDS mapuwedeng paggibohon sa paagi nin
pagproksi para asin katindogan ninda na nagkagaradan (hilngon sa pagbubunyag sa
mga gadan na. An LDS na Simbahan nagtutukdo na an gabos magkakaigwa nin
oportunidad tanganing madangog asin tanggapon o isikwal an teolohiya kan LDS
asin an benepisyo kaining mga sakramento, sa buhay na ini or sa masunod.

An matapat na LDS nag-oobserba nin sarong koda nin kalusugan na pinag-aapod na
Tataramon nin Kadunungan na kun saen sinda minarayo gikan sa pagkonsumo nin mga
alkoholikong mga inomon , kape , tsaa , asin tabako . An sainda koda sa moral
minabali sa batas nin kalinigan-puri na minabawal nin sekswal na pakipagrelasyon
luwas sa heterosekswal na pag-aagom. An sarong matapat na LDS nagdodonasyon nin
10% ikapu sa gabos niyang kita. Sinda man nagtatao nin boluntaryong
pagseserbisyo sa saindang lokal na Simbahan. Labaw pa diyan, gabos na
binatilyong kalalakehan na yaon sa 19-25 taon an edad na igwa nin magayon na
kalusugan, asin kadakol na mga nagretirong mag-agom an pinagpapakusog na
magboluntaryo nin hanggan duwang taon bilang sarong misyonaryo tanganing
mangangadal asin/o baya magpapaabot nin makatawong serbisyo. An mayong mga agom
na kababaehan na 21 taon asin lampas pa mapuwedeng magsirbe bilang mga
misyonarya laog nin 18 bulan, pero ini bakong pinagkonsidera na sainda
katungkulan na gibohon ta yaon ini sa mga lalake na pinag-ordinahan na mga
Elders.

An LDS na Simbahan nakipaghirasan nin sarong komon na kamanahan kaiba an sarong
bilang nin ibang saradit na mga paratubod na kolektibong pinag-aapod na Kahiroan
nin mga Banal sa Huring Aldaw . Ining mga pagtubod igwa nin kaparehasan sa LDS
na Simbahan kan saindang paniniwala ki Joseph Smith, Jr. bilang sarong Propeta
asin pundador kan saindang relihiyon. Sinda man nagtanggap sa Libro ni Mormon,
asin minsan sa dikit na bagay sa ibang bersiyon kan Doktrina asin mga Tipan. An
iba kaining mga pagtubod, siring baga sa Komunidad ni Kristo , pirme nanggad na
pinagsisikwal an doktrina nin dakol na pag-agom ni Joseph Smith, siring man an
kadakol na iba pa niyang distinktibong mga doktrina.

An ibang sangay kan Banal sa Huring Aldaw na kahiroan puwedeng ipagkonsidera na
mga saha kan LDS na Simbahan, baya sarong resulta kan mga dae
pagkaka-irintindihan manungod sa dakol na pag-aagom . Sa LDS na Simbahan, an
praktis kan dakol na pag-agom pinag-abandona kan paglik-ad nin ika-20 siglo,
pero ini ipinagpadagos sa pag-iriba nin mga pundamentalistang grupo, na
naniniwala sa praktis na sarong kinakaipuhanan para sa Eksultasyon(an
pinakahalangkaw na antas nin kaligtasan), na minatugot sainda na magin mga diyos
asin mga diyosa sa pagkatapos nin buhay. An LDS na Simbahan, bilang pagkakaiba,
naniniwala na saro sanang Selestiyal na Pag-aagom manigo na para sa Eksultasyon.
Ang mga Pundamentalista man naniniwala sa bilang kan iba pang mga doktrinang
pinagtukdo asin pinagpraktis ni Brigham Young kan ika-19 siglo, na an LDS na
Simbahan puwedeng pinag-abandona na, pinaglimanan, o ibinugtak sa kahalatan.

Sa tingkog nin maraot na publisidad kan ika-19 siglo mapanungod sa dati kaining
pagpraktis kan dakol na pag-agom, an LDS na Simbahan naghingoha na maedistansiya
ini gikan sa poligamiya asin sa mga grupo kan Pundamentalistang Mormon. An
simbahan haloy nang pinag-ekskomunikado an siisay na mga miyembro na madakol na
nagpapraktis pa nin poligamiya.

An simbahan nagtutukdo na iyo ini an kapadagusan kan Simbahan ni Kristo
pinag-establisa kan 1830 ni Joseph Smith, Jr. Ining orihinal na simbahan
nagdanas nin nagkapirang pagsalida nin pangaran sa panahon kan 1830s, na
pinag-aapod na an Simbahan ni Jesukristo, an Simbahan nin Diyos, asin kasunod
kan 1837, an pangaran opisyal na pinagsalidan na magin an Simbahan nin mga Banal
sa Huring Aldaw. Kan Abril 1838, an pangaran giraray opisyal na pinagsalidahan
sa paagi nin pinagtobodan na kapahayagan na magin An Simbahan ni Jesukristo nin
Mga Banal sa Huring-aldaw. Kaya lang, nagkaigwa pa nin nagkapirang alternatibo
sa mga espeling kan pangaran kaini na pinaggagamit kan buhay pa si Smith, kabali
na an haypinadong “Huring-aldaw”. Pagkatapos na magadan si Smith, si Brigham
Young asin an pinakadakulang hawak nin mga parasunod ni Smith pinag-inkorporado
an LDS na Simbahan kan 1851 sa paagi nin lehislasyon kan Estado nin Deseret , sa
irarom kan pangaran na An Simbahan ni Jesukristo nin mga Banal sa Huring-aldaw,
na minabali kan haypinadong “Huring-aldaw” asin sadit na “a”("d"). Kan 1887, an
LDS na Simbahan ligal na pinagtunaw sa Estados Unidos sa paagi kan nin huli sa
mga praktis kan simbahan (ngonyan abandonado na) nin poligamiya. Pagkatapos
kaiyan, an simbahan nagpadagos nin operasyon bilang “bakong inkorporado na
relihiyosong asosasyon”, sa irarom kan pangaran na An Simbahan ni Jesukristo nin
mga Banal sa Huring-aldaw, na dagos nagin pormal na pangaran kaini. Pinagtanggap
na inpormal na mga pangaran minabali kan LDS na Simbahan, an Mga Banal sa
Huring-aldaw, asin an Mormons. An terminong Mormon na Simbahan iyo an komon na
ginagamit, pero an simbahan nagpoon sa pagpapapondo nin paggamit kaini sa huring
parte kan ika-20 siglo, maski na ngani na mayo man isyu sa terminong Mormon
kaini. An Simbahan naghagad na an opisyal na pangaran, An Simbahan ni Jesukristo
nin Mga Banal sa Huring-aldaw, iyo an gamiton kunsoaring posible, o kun
kinakaipohan pahalip-oton na “an Simbahan” o “an Simbahan ni Jesukristo”.

An simbahan nag-organisa nin nagkapirang libre-buwis na mga korporasyon
tanganing magtabang sa pagbalyo kan kuwarta asin kapital. An mga ini kabali an
Korporasyon kan Kapamayuhang Obispo kan Simbahan ni Jesukristo nin mga Banal sa
Huring-aldaw, na pinag-organisa kan 1916 sa irarom nin batas kan estado nin Utah
tanganing bakalon, kaputan, asin ipagpabakal an . Kan 1923, an simbahan
pinag-inkorporado an Korporasyon kan Presidente kan An Simbahan ni Jesukristo
nin Mga Banal sa Huring-aldaw sa Utah tanganing magtanggap asin magmaneho nin
kuwarta asin donasyon kan simbahan. Kan 1997, pinag-inkorporado an simbahan
tanganing magkakapot kan gabos na mga nin simbahan, , asin iba pang Intellectual
Property . An simbahan man nagkakapot nin nagkapirang bakong-libre-buwis na mga
korporasyon. (Hilngon an Finances of the Church of Jesus Christ of Latter-day
Saints .

An mga kongregasyon kan Simbahan heneral na heograpikong pinag-organisa, bakong
arog sa ibang pinakaugat na Kristiyanong denominasyon. Para sa Pandominggong mga
serbisyo, an simbahan pinagrupo sa darakulang (~200 to`400 na katawohan) mga
kongregasyon na bantog sa apod na wards'', or saradit na mga kongregasyon na
bantog sa apod na branches . Maski na ngani kun minsan an pagharongon (building)
pinag-aapod bilang sarong kapilya , an kuwarto na pinaggagamit bilang sarong
kapilya para sa panrelihiyosong serbisyo aktuwalmente saro sanang bahagi kan
estandarteng harong sa pagmiting, na kun saen an simbahan minamantine an sarong
birtuwal na kapilya na paglilibot kan sarong tipikal na halimbawa, asin man an
online meetinghouse locator na puwedeng magamit sa paghanap kan mga lokasyon
asin oras nin mga miting kan mga kongregasyon sa bilog na mundo. An panrehiyon
na organisasyon kan simbahan na darakula kesa solong mga kongregasyon minabali
kan mga istaka , mga misyon , mga distrito , mga erya , asin mga rehiyon.

An mga report kan pankinaban na kamiyembrohan sobra sa 14.7 milyones na minaabot
sa 8.3 milyones an nag-eerok sa luwas kan Estados Unidos . Uyon kaining mga
estatistiko ini iyo an pan-apat na pinakadakulang relihiyosong hawak sa Estados
Unidos. An report sa kamiyembrohan kan simbahan minabali sa gabos na
pinagbunyagan na mga miyembro asin kan saindang mga kaarakian. Maski na ngani na
an simbahan dae man nagpapaluwas nin pigura kan atendans sa publiko, an mga
parasiyasat mina-estimayt na an aktuwal na atendans sa kada semana sa LDS
Pagsambang Serbisyo sa bilog na mundo minaabot sa 4 na milyones. An mga miyembro
na nag-eerok sa Estados Unidos asin Canada minabilog kan 46% nin kamiyembrohan,
sa Latin Amerika 38%, asin mga miyembro sa katadaang parte nin mundo 16%. Sarong
survey sa paagi kan City College of New York kan 2001 pinag-ekstrapolado na igwa
nin 2,787,000 pansadireng bistado na LDS na gurang sa Estados Unidos kan 2001,
1.3% kan populasyon kan Estados Unidos, minahimo kan LDS na Simbahan sa ika-10
pinakadakulang relihiyosong hawak sa saindang survey sa telephone kan sobra sa
50,000 na households. An 2012 Pew Forum on Religion & Public Life Survey ,
pinagkondusir sa paagi kan Princeton Survey Research Associates International
(PSRAI), nakanagbo nin 2.0% kan gurang na populasyon na pansadireng nagpabisto
kan saindang sadire bilang Mormons.

An LDS na Simbahan pinag-organisa sa sarong hirarkikal na estruktura pangenot na
pinagpapamahalaan nin mga kalalakehan, mantang an mga kababaehan naggaganap na
magpapangenot kan ibang mga kababaehan asin mga kaarakian. An mga Mormons
naniniwala na si Jesus iyo an pamayo kan Simbahan sa paagi nin kapahayagan, asin
nagpili nin sarong lalake, na pinag-aapod na “an Propeta” o Presidente kan
Simbahan , bilang Tagapagtaram ni Jesus sa ibabaw nin kinaban. An presenteng iyo
si Thomas S. Monson . Siya asin duwang mga tagapagpayo (na pirme nang ordinadong
mga apostoles iyo an minaporman kan Enot na Panguluhan , an tagapagpangenot na
hawak kan Simbahan; doseng ibang mga apostoles iyo an minaporman kan Korum nin
Doseng Apostoles . Kunsoarin na an President magadan, an saiyang tagapagsangli
iyong gayo an pinakasenyor na miyembro kan Korum nin Doseng Apostoles , na iyo
an minabilog sa bag-ong Enot na Panguluhan. An mga lalakeng ini, asin an iba
pang lalakeng mga miyembro kan bilog na pamamahala kan simbahan (kabali an enot
na duwang mga Korum nin Sitenta asin an Pangenot na Bishopric iyo an pinag-aapod
na mga heneral na awtoridad . Sinda mina-ehersisyo pareho kan eklesiyastikal
asin administratibong kapamayuhan sa bilog na simbahan, asin nagtatao nin
direksyon sa mga gibohon kan mga panrehiyong mga lideres pababa hanggan sa lokal
na antas. An mga Heneral na Awtoridad asin mga presidente kan misyon
nagtatrabahong bilog asin tipikal na nagreresibe nin alawans gikan sa pundo kan
simbahan o mga investment.

Sa lokal na antas, an kapamayuhan kan simbahan minagikan sa mga liyetang
miyembro asin nagtatrabahong part-time bilang boluntaryo na mayong alawans.
Siring sa gabos na mga miyembro, sinda pinapadulot nin ikapu na 10% kan saindang
kita pasiring sa simbahan. An minapalaen lang sa trabahong iyan iyo an mga LDS
na mga misyonaryo na nagtatrabaho sa lokal na antas asin binabayadan nin
panggastos gikan sa pundo na nareresibing mga kontribusyon gikan sa saindang mga
pinaggikanan na mga kongregasyon ; kaya lang, an mga prospektibong mga
misyonaryo pinagpakausog na magtao nin kantidad kan saindang mga misyon pasiring
sa pundong ini para sa sadire nindang paggamit kun possible. An mga miyembro
nagboboluntaryo para sa heneral na pangangalagang trabaho para sa pasilidad kan
mga lokal na simbahan.

An mga kalalakehan na yaon sa kapamayuhang kamugtakan iyo an general na
pinagkokonsidera na parte kan pagkasaserdote , asin pinag-ordinahan sa
pagkasaserdote sa amay na edad na 12. An ordinasyon ginigibo sa paagi nin sarong
seremonya na minabali kan pagpapatong nin saindang mga kamot sa payo kan sarong
pinag-oordinahan. An mga babaye na nakapagpartisipar sa seremonya kan Pamanang
regalo kung minsan pinagsasabing pinagbiyayaan nin "pagkasaserdoteng
kapangyarihan", pero sinda dae nanggad pinag-oordinahan sa sarong opisina nin
pagkasaserdote, asin dae pinagkokonsidera na magin kaparte kan pagkasaserdote,
maski na ngani na igwa man kan ika-19 siglong mga instansiya na an LDS na mga
babaye minapartisipar sa administratibong mga pagbebendisyon, pero sa paagi nin
pagtubod ki Kristo, asin bako sa paagi nin pagkasaserdoteng awtoridad. Sinda
mayong kapamayuhang kamugtakan kundi sa mga kaarakian asin iba pang mga
kababaehan. An pagkasaserdote pinagbanga sa Aaronikong Pagkasaserdote para sa
mga hoben na mga kalalakehan na 12 asin pataas, asin an Melchizedek na
Pagkasaserdote para sa mga kalalakehan na 18 asin pataas. Magpoon pa kan 1978,
an kamiyembrohan sa pagkasaserdote pinagbukas sa gabos na mga rasa(race).

Sa irarom kan kapamayuhan kan pagkasaserdoteng hirarkiya iyo an limang
kaantabayanan na mga organisasyon na nagpapano sa kadakol na mga gibohon sa
simbahan: Kahinggianang Sosyedad na sarong organisasyon nin mga kababaehan, an
Organisasyon kan mga Hoben na Kalalakehan asin Organisasyon kan mga Hoben na
Kababaehan para sa mga tinedyer na may edad 12 hanggan 17, Primarya na sarong
organisasyon para sa mga kaarakian hanggan sa edad na 12, asin Pandomingong
Eskuwelahan na nagtatao nin kadakol na mga pandomingong klase para sa mga
tinedyer asin mga gurang. An Simbahan nagpapadalagan nin nagkapirang mga
programa asin mga organisasyon sa parte kan pagpapangadal , edukasyon, asin
pantabang kan simbahan (church welfare). Kadakol kaining mga kaantabayan asin
mga programa pinagpapaaram sa paagi kan Pagkasaserdoteng Korelasyon na Programa
, na pinagdesinyo tanganing magtao nin sarong sistematikong kapaagihan sa
pagmantiner kan pankinabanon na konsistensiya (consistency), ortodoksiya
(orthodoxy), asin kontrol kan mga pansimbahang mga ordinansa , mga doktrina
(doctrines), mga organisasyon (organizations), mga miting (meetings), materyales
(materials), asin iba pang mga programa asin mga aktibidades.

An LDS na Simbahan nagpapadalagan nin sarong dakulaon na programang misyonaryo .
An ibang mga miyembro kan simbahan iyo an pinagpapakusog na magsirbe bilang mga
misyonaryo, magpili kun full-time, part-time, o bilang “serbisyo” na mga
misyonaryo para sa saro na mga ginatos na mga misyon na yaon sa bilog na mundo.
An gabos na mga misyonaryo nagsisirbe sa boluntaryong paagi, asin an saindang
mga pangastos pinagbabayadan sa paagi kan mga tipon kan mga misyonaryo man sana,
kan saindang mga pamilya, asin kan saindang lokal na mga kongregasyon. An mga
misyonaryo minabale sa solong hoben na kalalakehan na an edad 19 hanggan 25 (na
magsisirbe sa misyon nin duwang taon), solong hoben na kababaehan na lampas sa
edad na 21 (na magsisirbe sa misyon nin 18 bulan), asin gurang na mag-agom na
heneralmenteng retiredo (na magsisirbe sa termino na maabot sa tolo hanggan 36
na bulan). An solong hoben na kalalakehan pinapakusog asin pinaglalaoman na
magsisirbe nin sarong misyon; an mga kababaehan asin mag-agom pinagpakusog man,
pero dae pinaglalaoman na magsisirbe nin misyon. An mga misyonaryo heneralmente
mayong pagkaaram kun saen parte nin mundo sinda magsisirbe kan saindang misyon,
asin kun kinakaipuhan, an simbahan an magtutukdo sainda nin bagong lengguwahe.
An mga misyonaryo minapugol kan halangkawon na mga estandarte kan saindang
personal “kamanigoan” (worthiness), na pinagdeterminar sa paagi kan masusing
interbiyu kan eklesiyastikal na lider mapanungod sa kun gurano karahay na an
misyonaryo nagsunod sa pansimbahang estandarte siring baga sa mga Tataramon nin
Kadunungan (na dae nagkokonsumo nin alkohol (alcohol), tabako (tobacco), kape
(coffee), o tsaa (tea)) asin an an Batas nin Kalinigan-Puri (paglikay gikan sa
pre o extra-marital sex).

An simbahan nagpapadalagan nin sarong Sistema nin Pansimbahang Edukasyon na
minabale kan Brigham Young University, Brigham Young University-Idaho(an dating
Ricks College), Brigham Young University-Hawaii , asin an LDS Business College.
An simbahan man nagpapadalagan kan mga Institutes of Religion asin kan LDS
Students Association harani sa mga kampus nin kadakol na mga kolehiyo asin
unibersidad. Para sa hayskul edad na mga kahobenan, an simbahan nagpapadalagan
nin apat na taon na Seminary Program, na kun saen an mga estudyante nagkaklase
bilang kadagdagan kan saindang sekular na mga pag-adal. An simbahan man
nag-esponsor nin sarong hababang interes na educational loan program na bantog
bilang Perpetual Education Fund , na iyo an nagtatao nin pan-edukasyon na
oportunidad sa mga estudyante gikan sa mga nag-aasenso pa sanang mga nasyon.

An Pansimbahang Sistema nin Pagtarabangan(Church Welfare System), nagpasimuno sa
panahon kan Dakulang Katiosan (Great Depression), nagtatao nin tabang sa mga
pobre. Ini pinagpupunduhan sa paagi kan mga Pan-ayunong Dulot: bulan-bulan na
donasyon na laen pa sa normal na 10% ikapu, na iyo an minarepresentar sa
kantidad nin duwang pagkakan na pinagtatao sa kada bulanan na mga Domingo nin
Pag-ayuno (Fast Sundays). An kuwarta gikan sa programa iyo an pinaggagamit
tanganing padalagon an mga Kamalig nin Obispo (Bishop’s Storehouses), na iyo an
nagpapakete asin nagtitipon nin pagkakan at hababang kantidad. An distribusyon
nin mga pundo asin pagkakan pinagpapamahalaan sa paagi kan lokal na mga obispo
(mga pastor nin kongregasyon). An simbahan man nagpapanao nin kuwarta sa paagi
kan LDS Philanthropies na dibisyon para sa mga biktima nin kalamidad asin mga
pobreng mga nasyon.

An iba pang mga programa asin mga departamento minabale sa The LDS Family
Services , na nagtatao nin asistensiya sa pag-ampon, marital and family
counseling, psychotherapy, asin addiction counseling; an LDS Church History
Department, na iyo an nagkokolekta kan mga historiya nin simbahan asin mga
rekord; asin an Family History Department na iyo an minapamahala kan dakulaon na
Church Family History na mga gibo. An simbahan man saro sa mga mayor na
proponente kan mga programa sa Skawting para sa mga akeng lalake asin
nagtatabang nin kadakol na mga miyembro sa Boys Scouts of America kesa arinman
na ibang mga simbahan.

An simbahan dae nagpahayag nin kabilugang pansimbahan na pinansiyal na papeles
magpoon pa kan 1959, pero kan 1997 an Time Magazine pinag-apod ini na saro sa
mga mayamanon na mga simbahan sa kinaban per kapita. An para-sa-kita,
bakong-para-sa-kita, asin pan-edukasyong subsidyaryong mga entidades
pinag-aawdit kan sarong independenteng kumpanya nin accounting: siring kan 2007,
Deloitte & Touche. Sa kadagdagan, an simbahan nag-empleyo nin sarong
independenteng departamento nin awdit na nagtatao kaining sertipikasyon sa
lambang pan-taonang heneral na kumperensiya na an mga kontribusyon kan simbahan
na pinagkolekta asin pinagkagastusan uyon sa palisiya kan simbahan.

An simbahan nagreresibe kan haros gabos na mga pundo gikan sa ikapu (diyes
porsiyento kan lambang kita nin miyembro) asin Pan-ayunong Dulot (kuwarta na
ipinagtatao sa simbahan sa pagtabang sa mga indibidwal na nangangaipo). Uyon sa
simbahan, an kuwarta kan ikapu asin pan-ayunong dulot na kinolekta pinagpaorog
para sa eklesiyastikong mga katuyuhan asin dae pinaggagamit para sa pampakitaan
na mga negosyo. Haros mga diyes porsiyento kan pundo kaini man minagikan sa kita
nin pagnenegosyo asin real estate holdings.

An simbahan man namumuhunan sa pagkakakitaan na negosyo asin real estate
ventures arog baga kan Bonneville International , Deseret Book Company , asin
mga rantso nin kabakahan sa Utah , Florida , asin Canada . Kaya lang, ining mga
rantso pinagbanga kan Church Welfare Work (Bishop’s Storehouse asin Welfare
Square) na kun saen an mga pundo na pinaggagamit gikan sa ikapu asin bako para
sa pagkikita. Para sa pagkakakitaan na mga operasyon kan mga rantso parsyal na
pansadireng-sustinido pero dae ginagamit an kuwarta nin ikapu.

Nin huli sa mga pagkakaiba sa pamumuhay na pinagpaorog sa paagi kan pansimbahang
doktrina asin historiya, sarong distinktibong kultura an nagtatalubo sa mga
miyembro kan simbahan. Ini primerang konsentrado sa Intermountain West , pero
mantang an kamiyembrohan kan simbahan nagkakalat sa palibot nin mundo, kadakol
kaining mas distinktibong mga pinagpapraktis an nagsurunod, arog baga sa
pagsusunod sa Tataramon nin Kadunungan , sarong pinagpahayag na batas nin
kabaskugan o koda (D&C 89), kaagid sa Leviticus tsapter 11 sa Bibliya, na
nagpapangalad sa pagkokonsumo nin tabako , alkohol, kape , asin tsaa , asin iba
pang nakaka-adik na mga substansiya. Bilang sarong resulta kan Tataramon nin
Kadunungan, an kultura sa mga lugar kan mundo na igwa nin sarong halangkaw na
konsentrasyon kan LDS na iyong gayo an ipinagpapahiling.

Apat na beses sa sarong taon, an gurang na mga kababaehan (mga miyembro kan
Sosyedad nin Kahinggianan kan simbahan) nag-aatendir nin sarong Home, Family and
Personal Enrichment Meeting. An miting puwedeng konsistido nin sarong
panserbisyong proyekto, o pag-atendir nin sarong pansosyal na aktibidad, o nin
kadakul na mga klase na pinaggigibo. Kadagdagan na Enrichment na mga aktibidades
pinaggigibo para sa mga kababaehan na may kaagid na mga pangangaipo asin
interes.

Sa kadagdagan kaining mga regular na pinag-eskedyul na mga miting, kadagdagan na
mga miting pirmeng ginigibo sa harong-mitingan. Mga opisyal nin kaantabayanan
puwedeng kondosir nin kapamayuhang mga miting o maggibo nin mga sesyon kan
pag-ensayo asin mga klase. An komunidad kan ward or branch puwedeng mag-eskedyul
nin pansosyal na mga aktibidades sa harong-mitingan, kabali an pagsarayawan,
pamamanggi, mga holiday party asin panmusikal na mga presentasyon. An
pansimbahan na mga organisasyon kan mga hoben na kalalakehan asin hoben na
kababaehan (dating bantog na Mutual Improvement Organization, o simpleng
pinag-aapod na “Mutual”) naghihirilingan sa harong-mitingan saro sa kada semana,
na kun saen ang mga hobenes minapartisipar sa mga aktibidades asin naggigibo kan
Katungkulan sa Diyos , skawting , o Progreso Personal . Iba pang popular na mga
aktibidades iyo an basketball, mga kumperensiya kan family history, mga
kumperensiya para sa mga hobenes asin mga soltero/daraga, baraylihan, asin
kadakolon na mga personal na kauswagan (personal improvement) na mga klase. An
mga miyembro kan simbahan puwede man na magpareserba kan pagharongon (building)
na mayong bayad para sa mga kasal, mga resepsyon, asin funerals.

An kultura nakapagmukna nin substansiyal na panbisnis na mga oportunidad para sa
independenteng LDS media. An pinakadakula kaining mga komunidad iyo an LDS
Cinema, LDS Fiction , LDS Websites, and LDS Graphical Arts arog baga kan
photography asin paintings. An simbahan nagsasadire kan sarong kadena nin mga
tindahan nin mga libro na pinag-aapod na Deseret Book, na iyo an nagtatao nin
sarong tsanel (channel) na sa paagi kaini an mga publikasyon ipinagpapabakal.
Ining kultura nag-eerok man sa luwas kan dagmang na populasyon nin mga Mormons,
asin kadakol na mga kaparehong LDS na mga tindahan nin mga libro eksistido
harani sa mga templo. An ibang mga titulo na nagin popular sa luwas kan
komunidad nin LDS iyo an The Work and the Glory na mga nobela asin mga sine na
The Other Side of Heaven. Sarong numero nin mga kaggibohan na nagin matrayumpo
sana sa laog kan komunidad nin LDS. Ining mga kaggibohan heneral na
minapaliwanag sa LDS na kultura o igwa nin historikal na interes o historikal na
kathang-isip. An BYU Television , an estasyon kan telebisyon na esponsorado kan
simbahan, nagpapaimbolog man sa nagkapirang mga networks.

An simbahan napasairarom pareho sa publikong pag-oomaw asin kritisismo kan mga
nasa luwas magpoon pa kaidtong amay na mga taon sa New York asin Pennsylvania.
Sa huring parte kan 1820, an kritisismo nakasentro sa palibot nin kaakoan ni
Joseph Smith, Jr. na nakapagdiskubre nin sarong set na laminang ginto na kun
saen naggikan an Libro ni Mormon na pinagtubudan na translado. Kan 1830, an
pinakadakulang kritisismo para ki Smith sa pagganap kaini sa sarong nagpalyang
pagbabangko sa Kirtland, Ohio , asin an political asin kapangyarihan military
kan LDS na Simbahan sa Missouri , na iyo na pinagpoonan kan 1838 na Giyera kan
Mormon . Kan 1840, an kritisismo sa simbahan nakasentro sa teodemokratikong
aspirasyon kan simbahan sa Nauvoo, Illinois asin man an sikretong pagpraktis nin
dakol na pag-agom , an kritisismo nagluwas sa Nauvoo Espositor asin nagtulak nin
sarong surunod na mga pangyayari na nagpoon sa paggadan ki Joseph Smith Jr. kan
1844.

Habang an simbahan nagpoon sa bukas na pagpapraktis kan dakol na pag-agom sa
irarom ni Brigham Young sa panahon kan ikaduwang kabangaan nin ika-19 siglo, an
simbahan nagin target kan kritisismo sa bilog na nasyon nin huli sa praktis na
iyan, asin siring man sa teokratikong aspirasyon kan simbahan sa teritoryo kan
Utah . Pagkatapos kan giyera sibil sa Estado Unidos , an simbahan man nasa
irarom kan kritisismo sa bilog na nasyon pagkatapos kan masaker sa Mountain
Meadows na nangyari sa Southern Utah.

Sa ibang parte, an simbahan man nagin okasyonal na tema kan dyornalistikong
pag-omaw sa kapanahunang ini. Pagkatapos na makapag-erok nin sarong tag-init
kaiba an mga LDS sa amay kan 1870, an historiyanong si John Codman naghayag na
an LDS sa Utah nakapaggibo nin sarong marahayon na kaggibohan sa pagpapahale sa
saindang mga komunidad nin pagsusugal, pag-iirinoman, asin prostitusyon kesa iba
pang parte kan nasyon: “Sa gabos kong paglalayag asin pagbibiyahe sa bilog na
mundo, ako dae pa kaidto nakapag-agi nin tolong bulan sa sarong komunidad na mas
mahihigos, matanos, honesto sa pakikibagay sa pag-iriba ninda asin sa iba pa,
matuninong, bakong mahinakiton, loyal sa gobyerno, mapagpasensiya, birtuso, asin
relihiyoso, kesa kaining mga Mormons.”

Pagkatapos kan 1890 Manipesto asin na mga Manipesto asin kan an presidente nin
simbahan na si Joseph F. Smith nagtestimonya sa atubangan kan E.U. Senado, an
pinakamakoniot na nasyonal na kritisismo kan simbahan nanggad nagluya. Kaya
lang, sa kabilugan kan ika-20 asin ika-21 mga siglo, mga akademikong kritiko an
naghapot sa pagkalehitimo ni Smith bilang sarong propeta asin an hitorisidad kan
Libro ni Mormon asin iba pang mga gibo siring kan Libro ni Abraham . Sa
modernong panahon, an kritisismo nakatoon sa mga kaakoan kan historikal na
rebisiyonismo , homopobiya , rasismo , seksistidong mga palisiya , asin an
kritisismo sa kakulangan nin pagpahayag manunungod sa pinansiya . Mga notableng
ika-20 siglo na kritiko minabale ki Jerald asin Sandra Tanner asin Fawn Brodie

Kan dae pa nahahaloy na mga taon, an Internet nakapagtao nin bagong forum para
sa mga kritiko, asin an dae pa nahahaloy na pagsuporta kan simbahan sa
Proposisyon No. 8 nin California na nakapagsindi nin mainiton na debate asin
nagprotestang mga organisasyon nin mga bakla asin iba pa.



https://bcl.wikipedia.org/wiki/Vladimir_Lenin

Si Vladimir Lenin (Ruso: Влади́мир И́льич Ле́нин, IPA:[ljɛˈnɪn], pinangaki na
Vladimir Ilyich Ulyanov; Abril 20, 1870 (Lumang Istilo Abril 10) – Enero 21,
1924) sarong rebolusyunaryong komunista nin Rusya, siya namayo kan partidong
Bolshevik, an enot na Poon Ministro kan Unyon Sobyet (1917-1924), asin an
nangengenot na teorisador kan pilosopiya pulitikal na kan huri na, inapod
Leninismo.

Siya an namoon kan inaapod na Oktubreng Rebolusyion kan 1917 sa Rusya. Bilang
lider kan partido Bolshevik, siya an naggiya asin namayo kan Unyon Sobyet kan
mga amay na periodo na an partido niya naglalaban sa Gera Sibil kan Rusya asin
naghihingowa pa sa pagtogdas nin sarong sosyalistang sistema ekonomika.

Saro siyang makusog, matingog na orador asin parasurat. An saiyang dakul na
ambag sa teoriya asin pilosopiya sa Marxismo nagbunga sa pagtalubo kan inapod
nang Marxismo-Leninismo, dawa totoo an saiyang mga pag'iisip asin mga teoriya
sinisikwal kan mga Marxistang tradisyonal ta naglalaman ini nin mga bagong ideya
manongod sa imperyalismo, asin nagtotolod kan teoriya na an sarong gantad na
proletariat industryal (na mayo pa lamang ini nabuburu'butwa' sa sarong
agraryong Rusya kan taon 1917) bakong importante sa pagkamit nin sarong estadong
komunista.



https://bcl.wikipedia.org/wiki/Rambutan

An rambutan (Nephelium lappaceum) sarong kasyahan na magkahoy na tinanom
tropikal na sakop sa pamilyang Sapindaceae. Rambutan man an apod kan bunga
kaini. Tubo ining tal sa Indonesya,

Sur-Subangan na Asya.Hararaning "kapinsan" kaini an litsiya, longan, asin
Mamoncillo. Tinutubod man ini na natural natubo sa Arkipelago Malayo. [1]. Boot
sabihon kan "rambutan", buhokan o mabuhok asin ini parte kan lenggwaheng mga
Indones asin Pilipino.

Ini popular na panghardin na tinanom asin pinapalakop na pangkomersyo sa mga
patanoman. Saro ini sa mas bistong prutas igdi sa Sur-Subangan na Asya asin
kinukultibar man sa mga lugar na tropikal arog pa kan Aprika, Kambodya, Mga Isla
nin Karibe, Sentrong Amerika, Indya, Indonesya, Malaysia, Filipinas, Sri Lanka.
An Tailandya, nagproprodusir nin dagya' sa saiyang probinsya nin Surat thani. An
produksyon sa Australya nagdadakula na, asin kan 1997, sa Hawaii an rambutan
ikatolo sa ginusi kun kantidad an pigooralayan. Sa Ekwador, ini pigkukultibar
naman asin bisto ini sa pangaran na "achotillo".

An rambutan mas angay sa maimbong na klimang tropikal asin sensitibo sa
temperaturang hababa sa 10*C, asin pinapatambo na pamgkomersyo sa lugar na 15"
kan equator. An tinanom na ini maray magtalubo sa hararom na daga na mayaman sa
organikong pataba' asin natubang sa mga bakilid ta suno' ninda an maray na bulos
kan tubig. An rambutan napropropagar paagi nin grafting, air-layering, asin
budding, an huri mas ginugusto ta an pananom na hale direkta sa pagtanom kan
pisog naluwas maalsom. An tinanom na pig-budding nabunga sa 2-3 taon, na an
su'dol na pagbunga niya kun naabot na an 8 abot 10 taon na edad. An pananom
haleng pisog mismo nasbunga sa laog nin 5-6 na taon.

An tinanom na rambutan nagbubunga magkaduwang beses sa sangtaon, saro sa autumn
asin kaamayan kan imbyerno o kahurihan kan tigbururakan asin kaamayan kan
tig-init. An bunga dapat pahinogon sa tinanom mismo, dangan gunoon sa laog nin
apat abot pitong semanang periodo. An preskong prutas madaling mapusi' asin may
halipot na panahon nin pagsaray. An sarong tinanom pwede magbunga nin
5,000-6,000 na prutas (60-70 kilogramo). Produksyon napoon sa 1.2 tonelada
lambang ektarya sa mga hubin na pataoman asin pwede umabot 200 tonelada kada
erktarya kun mga gurang na an mga tinanom. Sa Hawaii 24 kan 38 pigkultibar na
ektarya nagprodusir nin 120 toneladang prutas kan taon 1997. An gusi pwede
maglangkaw pa sa mas pakarhay na pagmanehar kan patanoman, kaiba na an mas maray
na polinisasyon asin sa pagtanom nin mga maray-mag'aning mga cultivars.

Dakul kan mga pangkomersyong cultivars mga hermaprodita, may babae saka dikit na
lalakeng burak; an mga cultivar na nagproprodusir mga babaeng burak kaipohan an
pagtaraid kan mga lalakeng tinanom.

Sa Malaysia, an rambutan namumurak poon Marso abot Hulyo, asin otro pamurak sa
pag'oltan kan Hulyo asin Nobyembre, parati huli sa pag'bagwak kan oran pakatapos
nin halawig na tig-init. An panahon nin pamumurak iba-iba sa mga lugar.
Kadaklan, pero basko man gabos, an burak nabu'kad amay kan aldaw. Pwede abot 100
na burak sa bawat amoging bukas aro-aldaw sa panahon nin tigbururakan. An prutas
nahinog 15-18 semasna paka pamumurak.

Labing 200 na pananom (cultivar) an napatambo sa mga piling clones naghahale sa
enterong lugar kan tropikal na Asya.

An pirang patambong tinanom na rambutan sa Nikaragwamga hermaprodita. An mga
pisog kaini pinanao kan mga representante haleng World Relief/European Union na
pinagsarong grupo kan taon 2001 sa mga kasararoan arog kan APAC (Asociacion
Pueblos en Accion comunitaria) na italtag an mga ini sa sobrang 100 na paraoma
sa palibot kan Nikaragwa. Kan mga taon 2005-2006, an mga paraoma duman enot
nahiling pa sana an mga enot na bunga alagad pira pang taon bago ini magin
komersyal an produksyon.



https://bcl.wikipedia.org/wiki/Mohandas_Karamchand_Gandhi

Si Mohandas Karamchand Gandhi (Gujarati: મોહનદાસ કરમચંદ ગાંધી; Hindi: मोहनदास
करमचंद गांधी, sinasayod [moːɦənd̪aːs kərəmtɕənd̪ ɡaːnd̪ʱi] Oktobre 2 1869 –
Enero 30 1948) sarong pre-eminenteng lider pulitikal asin ideolohikal kan India
sa panahon nagbungkaras an hiron para sa katalingkasan sa India. Siya an
nanganan kan hiron nin pagtumang na matoninong {satyagraha} Ini boot sabihon
magbabatotilan an namamanwaan sa anoman na pasunod kan gobyerno, sarong
pilosopiya na nakabatay sa ahimsa (matoninong na pagtumang). An konseptong ini
nagtabang na gayo sa India sa pagkamit nin katalingkasan asin nagtaong kusogboot
sa mga movimiento para sa deretso sibil asin independensya. Si Gandhi parati
inaapod na Mahatma ([məɦaːt̪maː]; Sanskrto: महात्मा mahātmā or "Great Soul"
(maboot asin matinao), bansag na enot pinagpatongod ki Rabindranath Tagore.
Inaapod pa man siya sa India na Bapu (Gujarati: બાપુ, bāpu or "Ama") asin siya
pigoonra komo Ama kan Nasyon. An kumpleanyo niya, Oktobre 2, sarong dakulang
piyesta sa enterong India (Gandhi Jayanti). Si Gandhi pig'asasinar kan Enero
390, 1948 ni Nathuram Godse.



https://bcl.wikipedia.org/wiki/Michelangelo

Si Michelangelo di Lodovico Buonarroti Simoni (Marso 6, 1475 - Pebrero 18, 1564)
sarong pintor, eskultor, arkitekto, inhenyero, asin poeta sa panahon na
Renaissance. Sinasabi na an talento asin abilidad niya sa mga disiplinang
saiyang pigkasibotan nakaarog nanggad ki Leonardo Da Vinci.

Nabistong gayo si Michelangelo sa paggibo kan fresco sa Kapilya nin Sistine, an
Huring Pagsisilot sa altar igdi, an "An Pagkamartir ni San Pedro" asin "An
Pagbagong boot ni San Pablo" sa Cappella Paolina sa Batikano. Siring man saiyang
haman an David asin an Pieta, an Birhen, Bacchus, Moises, Rachel, Leah, mga
eskulturang bantogan na gayo. An simboryo kan Basilika ni San Pedro siya man an
nagdesenyo.

An hinaman ni Michelangelo sa lambang disiplinang nano'dan niya sa lawig kan
saiyang buhay sinasabing pambihira asin kadakul talaga; an mga nawalat na mga
kasuratan, mga ginuhit asin mga pagromdom manongod saiya nagpapatotoo lamang na
siya na an pinaka'dokumentadong personahe sa ika-16 na siglo. Duwa sa bistong
maray na obra niya, an Pieta asin David, saiyang pig'eskultor kan siya dai pa
na'edad trienta. Si Michelangelo an tinata'wan kredito kan duwa sa pinaka may
impluwensyang obra sa fresco sa historya nin Arteng Solnopan: an tanawon kan
Genesis na yaon sa kisame asin an Ultimong Pagsisilot sa altar kan Kapilya nin
Sistine sa Roma. Bilang arkitekto, siya an kagpoon kan inapod na istilong
Mannerista sa Biblioteca Laurentian. Sa edad na 74, siya an nagsangle ki Antonio
da Sangalio na Hubin komo arkitekto kan Basilika ni San Pedro. Si Michelangelo
pinaghira an plano, an bandang solnopan natapos susog sa desenyo niya asin an
simboryo nahaman na may diit na paghira kan siya nagadan na.

Sa pagpatotoo kan saiyang napapalaen na kabantogan, siya an pinaka'enot na
artistang taga-Solnopan na an biograpiya pinalagda' manta na siya buhay pa. Duwa
kaini pinublikar, saro gibo ni Giorgio Vasari na nagtaram na si Michelangelo na
an nagdadara kan pinaka'alitoktok nin artistikong kahamanan sa pagpoon kan
Renaissance, sarong punto de vista na nagdanay sa historya nin arte nin pirang
siglo. Sa panahon niya, siya parati binabansagan na Il Divino ("an Langitnon").
Saro daa sa kalidad na admiradong maray kan saiyang kagurubay iyo an saiyang
"terribilista", sarong "nakaka'ara' na pagmateng kadakulaan" an pinupukaw sa mga
naghihiling sa saiyang mga obra. Dakul na nagsurunod na mga artistang nag'ngata'
na arogon an saiyang makuri asin sobrang personal na istilo na nagbunga kan
istilong Mannerismo, an sinasabing nagbutwang mayor na hiron sa Arteng Solnopan
sunod sa inapod na 'High Renaissance'.

Si Michelangelo namundag kan Marso 6, 1475 sa Caprese harani sa Arezzo (Ngonyan
ini nangaranan nang Caprese Michelangelo). Pirang henerasyon an saiyang pamilya
mga saradit sana man na kagrogaring nin bangko. An ama niya totoo, si Lodovico
di Leonardo di Buonarroti di Simoni, nasasakitan na mamantener an toltol na
operasyon kaini kaya nagtatagakapot nin pwesto sa gobyerno. Kan si Michelangelo
inaki, an ama niya sarong administrador sa hudikatura sa Caprese asin
administrador lokal kan banwaan nin Chiusi. An ina ni Michelangelo iyo si
Francesca di Neri del Miniato di Siena. An mga Buonarroti nagtutubod na gikan
sinda ki Kondesa Mathilde nin Canossa y siya mismo may pagtubod na totoo ini.
Pakamundag saiya, an pamilya niya nagbalik na sa Florence kun saen siya
nagdakula. Durante kan halawig na paghelang asin pakagadan na ngane kan ina
niya, siya naki'estar sa pamilya nin sarong kantero sa banwaan nin Settignano,
kun saen an ama niya may pagrorogaring na daga na kuanan nin marmol asin patin
sarong oma. Sinasabi ni Michelangelo paagi nin pagsurat ni Giorgio Vasari, "Kun
ano ta may pakinabang ako, huli ta namundag asin nag'estar ako sa banwa nindong
banayad an panahon. Kadungan kan gatas na sinuso ko sa sakong yaya, nakanood
akong magin mahusay magkapot nin tigib asin martilyo na iyo an iginigibo ko nin
mga pigura."

Si Michelangelo pinadara siya kan saiyang ama na mag'adal nin gramatika sa
Humanistang si Francesco da Urbino sa Florence kan siya solterito.[b] Alagad, an
hubin na Michelangelo mayong interes sa pagklase niya; mas ginugusto niya pang
magparakopya kan mga pinta sa mga simbahan asin hinahanaphanap an pag'iriba nin
mga pintor. Pag'edad niyang trese, pinagibong peyon siya ki Domenico
Ghirlandaio. Kan siya katorse pa sana, an ama niya nakumbinsi si Ghirlandaio na
siya bayaran na bilang sarong artista, bagay na pambihira kan mga panahon na
idto. Kan taon 1489, si Lorenzo de' Medici, an de factong namoon sa Florence,
naghagad ki Ghirlandaio nin duwang pinakamahusay na pupilo, si Ghirlandaio
pinadara si Michelangleo asin si Francesco Granacci. Poon 1490 abot 1492, si
Michelangelo nag'atender sa Humanistang akademya na tinogdas ni Medici na
nag'aayog sa impluensyang Platoniko. Siya nag'adal nin eskultura sa irarom nin
paggiya ni Bertoldo di Giovanni. Sa akademya, an pana'naw asin arte ni
Michelangelo napairarom na gayo sa impluensya kan si mga prominenteng mga
pilosopo asin mga eskritor kan mga panahon na idto, kabali na diyan sinda
Marsilio Ficino, Pico della Mirandola asin Poliziano. Kan panahon na ini si
Michelangelo inukit an Madonna of the Steps (1490–1492) asin Battle of the
Centaurs (1491–1492). an huri binase sa tema na pigswestiyon ni Poliziano ssin
kinomisyon ni Lorenzo de Medici. Manta na siya nakapeyon ki Bertoldo di
Giovanni, si Pietro Torrigiano tinaplong siya sa dungo, bagay na iyo an nakatiko
kan saiyang dungo na naririsang maray sa saiyang mga retrato. Edad niya pa sana
kaini 17.



https://bcl.wikipedia.org/wiki/Hong_Kong

An Hong Kong (Intsik: 香港; ) saro sa duwang espesyal na ronang administratibo kan
Popular na Republika kan Tsina, an saro pa kaini iyo an Macau. Namomogtak sa
kosang habagatan kan Tsina, asin nalilikosan kan Pearl River Delta saka kan
Dagat Habagatan nin Tsina, ini bantog sa hararom niyang pantalan asin halawig na
skyline. An Hong Kong saro sa pinakadusok sa populasyon sa kinaban asin igwa
ining hiwas na 1,104 km2 (426 sq mi), may nageerok igding 7 milyon katawo. .
Nubenta pursyento kan namamanwaan mga etnikong Intsik, an 5% hale sa ibang
grupo.An Intsik na Han na iyo an mayoriya, kadaklan gikan mansana sa mga siyudad
nin Guangzhou asin Taishan, na sakop kan probinsyang Guangdong.

An Hong Kong nagin sarong kolonya kan Imperyong Briton pakatapos sana kan "Enot
na Gerang Apyan" (1839-42). Dati an pagdolonan kaini limitado sana sa Isla nin
Hongkong alagad pinalakbang ini sa sunod-sunod na pag'entra kan pwersang Briton
sa Kowloon Peninsula, dangan sa inapod na New Territories kan taon 1898. Ini
sinakop kan Hapon kan magputok an Ika-2 Gerang Pangkinaban dangan nakabalik sa
kontrol kan mga Briton hanggan taon 1997. Kan taon na iyan binutsan na kan mga
Briton asin ini nabalik na sa irarom kan soberania kan Popular na Republika kan
Tsina. An polisya na pigpasunod igdi kan gobyernong sentral kan Tsina iyo an
pagrespeto sa dating sistemang pinapasunod sa Hong Kong asin minimong
interbensyon sa pagpalakaw kan gobyerno lokal dawa totoo nagkaigwang reporma
pinasunod ini kan taon 2009. Palibhasa an Hong Kong haloy na napa'irarom sa
sistemang Briton, an kultura igdi tagob sa impluensyang Solnopan asin an Ingles
komun na nahihiling sa mga karatula asin dakul man na Intsik an tataong magtaram
kan tataramon na ini huli ngane ta Ingles dati komun na ginagamit sa sistema kan
edukasyon.

Sa irarom kan prinsipyong "Sarong nasyon, duwang sistema pulitika", an Hong Kong
iba an ipinapasunod na sistema pulitika, asin iba mananggad kan sistema sa
Kadagaan Tsina. An inapod na "Basic Law kan Hong Kong", an dokumentong
konstitusyonal, na nagboboot na an Hong Kong dapat igwang "halangkaw na gayong
autonomiya" sa gabos na bagay maliban sana sa panluwas na relasyones asin sa
depensa militar, iyo an namomoon sa sistema pulitiko igdi. Dawa ngane igwang
nagkukusog na multi-partidong sistema, sarong sadit na sirkulo nin elektorado
iyo an nagkokontrol kan kabanga kan lehislatura. An Komite Elektorado na
binibilog nin 800 katawo iyo an napili kan Pamayo (Chief Executive) kan
gobyerno.



https://bcl.wikipedia.org/wiki/Gera_Sibil_nin_mga_Amerikano

An Gera Sibil nin mga Amerikano (1861-1865), na inapod man An Gera sa Pag'oltan
kan mga Estado, sarong gera sibil nangyari sa Estados Unidos kan Amerika.
Kagsarong (11) Habagatan na Estadong Oripnon an nagdeklara kan saindang paglitik
sa Estados Unidos asin nagbilog kan inaapod na Confederadong Estado nin Amerika,
bisto man sa pangaran na "the Confederacy". An namoon kaini iyo si Jefferson
Davis. An Confederado naglaban patumang sa Estados Unidos ("an Kaburunyogan") na
ini man inaandoyogan kan gabos na "talingkas na estado" asin kan limang estadong
oripnon sa pagdolonan.

Kan mag'eleksyon kan taon 1860, an Partido Republikano, pinamayohan ni Abraham
Lincoln, nagkampanya kontra sa paglakop kan kaoripnan sa luwas kan mga estadong
dati nang praktis an pag'ooripon. An kapangganahan kan Republikano nagresulta sa
pagsuway kan pitong Habagatan na estado na nagdeklara kan saindang paglitik sa
Kaburunyogan maski dai pa ngane si Lincoln nasumpa komo presidente kan Marso 4,
1861. An pangyaring ini nin paglitik inapod asin pinaghiling kan si
administrasyon na paluwas ni James Buchanan asin kan palaog na administrasyon ni
Lincoln na bakong legal asin sarong hayag na pagtutumang.

Nagpoon an iriwal kan Abril 12, 1861, kan an pwersa kan mga Confederado piglusob
an instalasyon militar yaon sa Fort Sumter sa South Carolina. Si LIncoln an
ginibo nagpaapod nin mga boluntaryong hokbo hale sa lambang estado, na an siring
na aksyon niya nagresulta man sa apat pang Habagatgan na oripnon na estado na
maglitik. An duwang grupo nagbilog nin saindang mga hokbo manta an Kabunyogan
(Union) kinaptan sa kontrol an mga estado nasa pagdolonan asin nagbugtak nin
bagat sa kadagatan. Kan Septyembre 1862, an Proklamasyon nin Paglungkas ni
Lincoln nagin osol sa pagpondo kan kaoripnan sa Habagatan bilang obhetibo kan
gera. Ini man nagpaluya sa boot kan mga Ingles na magsahong-sahong sa gera.

An kumander na Confederado na si Robert E. Lee ginarana an mga batalya sa
subangan, alagad kan 1863 si saiyang pagroso' pa'amnayan nasubak na dakul an
nagkagaradan resulta kan si Batalya sa Gettysburg. Sa parteng solnopan, an
Kaburunyogan nakontrol an Salog Mississippi kan saindang masikop an lugar kan
Vicksburg, Mississippi na huli kaini nabaak an teritoryo kan Confederado sa
duwa. Nagkaigwang bentahe an Kaburunyogan sa mga soldados asin materyal kan si
Ulysses S. Grant daing ontok sa paglusob ki Lee manta an Heneral kan
Kaburunyogan na si William Tecumseh Sherman natalikopan an Atlanta, Georgia
hanggan nakaabot sa kasagkoran kan dagat.An pakitusay kan Confederado napondo
kan si Lee nagsuko na sayod ki Grant sa Appomattox Court House kan Abril 9, 1865



https://bcl.wikipedia.org/wiki/Estelito_Jacob

Si Estelito "Esting" Baylon Jacob (Setyembre 3, 1973) sarong kagubay na
Bikolanong parasurat, paratukdô, pintor asin kagsurat kan librong Mga
Nirukitdukit (NCCA, 2005). Siya an presenteng pamayo kan Kabulig Bikol. Nagtapos
si Jacob nin Batsilyer sa Sekundaryang Edukasyon sa Ateneo de Naga, asin
nakamtan an titulong Master sa Arte sa Ingles sa Unibersidad kan Nueva Caceres.
Nagtutukdô siya ngunyan sa Camarines Sur National High School.

Resipyente si Jacob nin Special Achievement Award in Creative Writing halì sa
Unibersidad kan Nueva Caceres, ikaduwang premyo sa 1999 Bikol Poetry Writing
Contest: Mga Tula Para ki Ina gikan sa lokal na gobyerno kan Syudad nin Naga,
pinalista sa Inot na Premio Tomas Arejola para sa Literaturang Bikolnon (Fiction
and Poetry Categories) asin kabilang sa Home Life Poetry Writing Contest (2001,
2004 asin 2005).

Nagin siyang partisipante sa Ika-40ng University of the Philippines National
Writers Workshop (2002) na ginibo sa Syudad nin Baguio, tagapadalagan kan
Pagsurat Bikolnon 2 sa Syudad nin Legazpi (2004), partisipante sa Inot na
Juliana Arejola-Fajardo Workshop for Bikol Writing (2003), workshop director sa
Ikaduwang Juliana Arejola-Fajardo Workshop for Bikol Writing (2005) asin
panelista sa Saringsing Writers Workshop (2014 asin 2015), an taonan na
hunglonan sa pagsurat kan Parasurat Bikolnon kan 2014 asin 2015.

Kan 2014, naipublikar an saiyang ikatulong libro sa titulong Pinagrok asin iba
pang rawitdawit kan Ateneo de Naga University Press.

An minasunod na lista nin mga titulo gikan sa blog ni Jacob. Sarô siya sa mga
tagapakarhay kan Bangraw kan Arte, Literatura asin Kultura kaiba sinda Jun
Pesimo sagkod Marissa Reorizo-Redburn asin nagluwas man an nagkapira sa saiyang
mga rawitdawit sa An Tambobong nin Literaturang Bikolnon.



https://bcl.wikipedia.org/wiki/Carlos_Garcia

Si Carlos Garcia (4 Nob. 1896 - 14 Hunyo 1971) ika-walong presidente kan
Republika kan Filipinas asin siya tuminukaw sa katongdan na ini kan si
Presidente Ramon Magsaysay nagadan sa paglagpak kan eroplanong nalulunadan niya,
taon 1957. Sa parehong taon, sa eleksyon presidential siya nagkandidato sa
parehong kargo asin nakaluwas siya. Kan liwat siya duminalagan sa eleksyon kan
1961, nadaog na siya kan si Bise-presidente niya na si Diosdado Macapagal.

Si Garcia inaki sa Pangasinan, [[]] ninda Policronio Garcia asin Ambrosia
Polistico. An mga magurang niya gikan asin namundag sa Bangued, Abra. Sinasabing
nagdakula siya sa pulitika ta an ama niya apat na termino nagin alkalde kan
munisipyo. Nag-adal siya kan saiyang primariya sa Talibon dangan naghaiskul sa
Cebu Provincial High School. Sa halipot na oras, nagkua siyang kurso nin
abogasya sa Silliman University duman sa Dumaguete pero natapos niya ini sa
Philippine Law School. Natapos niya an kurso taon 1923, asin kan siya
nag-eksamen, ika-sampolo an pwesto nakamit niya.

An saiyang administrasyon nabibisto sa saiyang pinasunod na Filipino First
Policy na pinaoorog an mga negosyanteng Pilipino labaw sa mga dayuhan. Siya man
an nakapalipot kan periodo nin pagokupar kan su base militar kan mga Amerikano,
hale sa 99 taon napahuros sa 25 taon na sana, susog sa ibinoot kan
Bohlen-Serrano Agreement.

Pag-eleksyon kan 1961, nagdalagan pa man kuta siya para re-eleksyon sa parehong
pwesto alagad nadaog na siya ni Diosdado Macapagal, an saiyang bise alagad
kaapil sa Partido Liberal.

Kan madaog siya sa eleksyon n in 1961, nagretiro na siya komo sarong pribadong
namamanwaan sa Tagbilaran, Bohol. Kan Hunyo 1, 1971, siya naelegir komo delegado
sa 1971 Constitutional Convention asin napili siya komo presidente kan
Kumbensyon alagad, pirang aldaw lang, Hunyo 14, inatake siya sa puso na iyo an
saiyang ikinagadan.

Siya ngonyan, kaiba an saiyang agom si Leonila (nagadan 1994), nakalubong sa
Libingan ng mga Bayani. Siya asin si Diosdado Macapagal pa sana an duwang
presidenteng nakalubong sa Libingan.



https://bcl.wikipedia.org/wiki/Beirut

An Beirut (Arabe: بيروت‎ Bayrūt, Griyego: Βηρυττός, Pranses: Beyrouth) iyo an
kabesera asin pinakadakulang syudad kan Lebanon, asin ini may sobrang sarong
milyon abot duwang milyon na populasyon. Ini namomogtak sa pagtangaan kan
kalabaan kan kosa kaini na nag'aatubang sa Mediterraneo. An Beirut iyo an kwenta
mayor na seaport. An enot na pagsambit kan metropolis na ini makukua sa antigong
Ehiptong kasuratan, an Mga Surat ni Tell el Amarna na gikan pa sa ika-15ng siglo
BC. Poon kaidto sagkod ngonyan, an syudad na ini daing patod na ineerokan.

An Beirut iyo an tinutukawan kan gobyerno nin Lebanon asin mayor na nangangawat
sa ekonomiya kaini huli sa saiyang mga sentro: Hamra, Verdun, Ashrafieh, kun
saen nakamorogtak an mga darakulang kompanya asin mga bangko. Ini man an sentro
nin kultura asin bantog siya sa mga peryodiko, mga teatro, asin mga aktibidad
kultural saka kaalingan sa banggi. An syudad naranggo kan taon 2009 kan The New
York Times bilang saro sa nangengenot na Sampolong Syudad na Dapat Mabisita kan
turista. Ini nakabali man sa Sampolong Syudad na Masibot asin Buhay na Buhay,
kan Lonely Planet kan taon 2008.



https://bcl.wikipedia.org/wiki/Winston_Churchill

Si Sir Winston Leonard Spencer-Churchill, KG, OM, CH, TD, PC, FRS (Nobyembre 30,
1874 - Enero 24, 1965), sarong pulitikong Briton na bistong gayo sa saiyang
liderato kan Reyno Unido durante kan Ika-2ng Gerang Pangkinaban. Siya hinihiling
na saro sa dakulang lider kan panahon nin gera. Nagsirbe siya bilang Primer
Ministro poon 1940 abot 1945, dangan ulit poon 1951 sungdo 1955. Komo sarong
notadong estadista asin orador, siya opisyal sa Hokbong Briton, sarong
historyador, parasurat asin artist. Siya sana, hanggan ngonyan, an Primer
MInistrong Briton na nagkamit kan Nobel Prize sa Literatura, asin man an
pinakaenot na tawong binistong sarong syudadano kan Estados Unidos.

Sa karera niya sa army, si Churchill natapsok sa aksyon militar sa India, sa
Sudan, asin sa Ika-2ng Gerang Pangkinaban. Nabantog siya asin natutuyawan na
maray komo sarong war correspondent, asin sa saiyang mga librong sinurat sa
panahon na idto piglaladawan niya an lakaw kan gera. Nagsirbe man siya nin
madalian sa Hokbong Briton sa Western Front kan Enot na Gerang Pangkinaban,
namoon kan ika-6 na Batalyon kan Royal Scots Fusiliers.



https://bcl.wikipedia.org/wiki/Visayas

An Visayas sarô sa tolong mga grupo nin isla sa Filipinas, kabali an Luzon asin
Mindanao. Komponido ini nin manlaen-laen na isla na nakapalibot sa Dagat
Visayan. Ini an pinag-eerokan kan mga Bisayâ. Pangenot na mga isla an: Panay,
Negros, Cebu, Bohol, Leyte asin Samar. Maibabali man an mga isla kan Masbate
asin Romblon kun ikokonsiderar an kultura.

Hasta sa ngonyan an uusipon kan kan Visayas bago an pag-abot kan mga Kastila
sarong misteryo. Dawà igwang mga alamat na minausip kan uusipon kan mga Bisayâ
dakol an minaduda kan katotoohan mga kaini. Sarô sa mga alamat minausip kan
sarong hadè bisto bilang Kalantiaw na naggibo nin sarong koda nin ley. Igwang
man na minausip na ang mga Bisayâ halè sa Borneo.

Pinagtotobodan na an mga Bisayâ igwa nin dayupot na relasyon diplomatiko sa
manlaen-laen na kahadean na Java asin Malay huli ta an mga katutubo kan Cebu
nagibong makipag-olay ki Enrique kan Malacca gamit an tataramon na Malay kan
uminabot si Fernando Magallanes kan 1521.

Kan Philippine Revolution, aktibong kalabot an mga Bisayâ. An isla nin Negros
mismo nangenot sa saindang rebolusyon.

Matapos an katalingkasan kan Filipinas, ipinadagos kan mga Bisayâ an pagbali sa
politika.



https://bcl.wikipedia.org/wiki/Twitter

An Twitter sarong websityo, rogaring asin pinagpapadalagan kan Twitter, Inc. na
nagtatangro nin serbisyo sa pakikipag-uruurulay asin pagpadara nin mga mensaheng
haralipot paagi sa SMS (sa pagtext na mensaheng serbisyo) asin blogging na
siring man haralipot sana. Sa siring na paagi, an mga paragamit nakakapadara
asin nakakabasa kan mga mensaheng ini na inapod mga siyap o "tweet" (mga
pagobkas). Naiiba an sinasabing siyap ta pwede sana an paragamit magpadara nin
abot 140ng karakter, na nahihiling sa profile page kan paragamit.

An websityo yaon makukua sa San Francisco, California. An Twitter igwa man mga
server asin mga opisina sa San Antonio asin Boston. An Twitter dati nainkorporar
sa California alagad kan taon 2011, an inkorporasyon niya ginibo na sa Delaware.

An Twitter pigmukna kan Marso 2006 ni Jack Dempsey asin ibinungsod kan Hulyo.
Poon kadto an Twitter nagin popular na marhay sa bilog na kinaban asin
tinatayang igwang lampas 200 milyon na paragamit, na nagpapadara nin 190 milyon
na tweet aro-aldaw asin nakakaresibe nin 1.6 bilyon na mga paghahanap sa sayt
aro-aldaw. Inapod ining "SMS kan Internet".



https://bcl.wikipedia.org/wiki/Sri_Lanka

An Demokratikong Sosyalistang Republika nin Sri Lanka (internasyunal: Democratic
Socialist Republic of Sri Lanka, ශ්‍රී ලංකා sa Sinhala / இலங்கை sa Tamil) (bisto
sa pangaran Ceylon bago an taon 1972) sarong tropikal na islang banwa sa bandang
habagatan na kosa kan subkontinenteng Indyan. Ini napapalibotan kan Dagat
Indyano,kan Golpo nin Mannar asin kan Itiot nin Palk. Namomogtak na gayo ini
harani sa Indya asin Maldive.

Kan antigong panahon ini midbid sa apod na Sinhale, Lanka, Lankadeepa (Sanskrit
para sa "nagkikilyab na kadagaan"), Simoundou, Taprobane (hale sa Sanskrit
Tāmaraparnī), Serendib (hale sa Sanskrit Sinhala-dweepa), asin Selan. Sa panahon
nin kolonisasyon, nabantog an isla bilang Ceylon hale sa Selon sa tataramon na
Portuges na Ceilão). An hitsura asin huli na gayod sa pagkarani kaini sa Indya,
ini binabansagan na "luha nin Indya". Kan 2009, tinataya' na igwa ini nin
populasyon na 20,238,000 katawo.

Gibo kan an lokasyon niya sa tahaw na gayo kan kasarapongan nin mga ruta sa
dagat, an Sri Lanka sarong estratehikong takod sa pag'oltan kan Solnopan Asya
asin Sur-subangan na Asya. Ini man an sentro kan relihiyon na Budismo asin
kultura gikan pa sa mga lumang panahon. Masabi pa, ini an saro sa magkapira na
sanang erokan kan Budismo sa Habagatan Asya kairiba an Ladakh, Bhutan asin an
kadagaan nin Chittagong. An komunidad nin mga Sinhalese iyo an mayoria sa
populasyon; an mga Tamil na natitipon na maray sa norte asin subangan kan
kapuroan, iyo man an pinakadakulang minoriyang etniko. An iba pang mga etnikong
grupo iyo an Moor, Burgher, Kaffir, Malayu asin an mga Vedda.



https://bcl.wikipedia.org/wiki/Miguel_Luis_Villafuerte

Si Miguel Luis "Migz" R. Villafuerte sarong modelo, negosyante asin politiko sa
Filipinas. Siya an bàgong elihidong Gobernador kan Camarines Sur asin an
pinakahoben na gobernador sa Filipinas sa edad na 23 anyos.. Siya matukaw poon
sa Hulyo 1, 2013 sagkod maantos an termino sa Hunyo 30, 2016. Siya an matuang
akì ni Luis Raymund Villafuerte, Jr. asin makuapò ni Luis Villafuerte, Sr.

Pinangaki kan Enero 24, 1989 sa Pili Camarines Sur. Si Villafuerte iyo an
pinakamatua na aki kan dating gobernador na si Luis Raymond Villafuerte saka
makuapo kan dating representante kan Ikatulong Distrito kan Camarines Sur na si
Luis Villafuerte Sr. An saiyang ina na si Lara Reyes Villafuerte sarong
negosyante. Nagpapadalagan siya nin sarong tindahan nin manga bado (JungleFace)
saka may sadiring wakeboard park sa Nuvali, Laguna.

Tagapadalagan si Villafuerte kan negosyong Republic asin nagtapos nin Political
Science sa Unibersidad kan San Diego sa California, Estados Unidos.
Nag-iriilusyon man siya sa parakanta-artistang si Sarah Geronimo.

Inot na nagklase si Villafuerte sa De La Salle University sa kursong business
administration bago nagbalyo sa kursong Political Science sa University of San
Diego. Buminalyo siya nin kurso ta namuya siya sa kurso na Law na dai niya
naipadagos ta duminalagan na siya sa pagka-gobernador kan Camarines Sur.

Ginana ni Villafuerte an pagka-gobernador kan Mayo 2013 eleksyon na may bilang
na 170,841 boto na kun sain naglamang siya na minaabot sa 40,000 boto sa saiyang
lolo na si Rep. Luis Villafuerte.



https://bcl.wikipedia.org/wiki/Meka

An Mecca (sinasayod /ˈmɛkə/), sinusurat man Makkah (Ingles: /ˈmækə/; Arabiko:
مكة‎ Makka asin sa biklad na surat: Arabiko: مكّة المكرمة‎
sinusurat-susog-sa-tanog, Makkah Al Mukarrammah [mækːæt ælmukarːamæ]) iyo an
pinakasagradong lugar na pigtitiriponan sa relihiyon na Islam, na sinusundan kan
Medina. An siyudad na ini namomogtak sa Saudi Arabia, sarong syudad na moderno,
kosmopolitan asin dawa totoo sarado sa mga bakong-moslem, binabanwa kan
manlaenlaen na grupong etniko. Yaon igdi an inaapod na Kaaba, an edipisyong
pangadyean kan mga pregrinong muslim sa pag'otob sa saro sa harigi nin kabanalan
kan Islam, an pagsongko sa Mecca (Hajj) nin sarong muslim.

An tradisyon sa Islam iyo na an nagpoon kan pagbanwa kaini iyo an mga pag'araki
ni Ismael. Kan ika-7ng siglo, an islamikong propetang si Muhammad pigdeklara an
pagtindog kan Islam sa syudad na ini, na saro nang importanteng sentro nin
komersyo. Pakalihis 966, an Mecca pinamamayohan nin mga lokal na mga sharifs
hanggan 1924 kan an Imperyong Ottoman nagrampaog asin napasakop sa poder kan mga
Saudi. Ngonyan na modernong panahon, an Mecca nag'aagi sa marikas na pag'uswag
sa pagkadakula niya asin sa mga infraestruktura.

An siyudad na ini iyo an kabesera kan Mecca Province nin Saudi Arabia, sakop kan
ronang Hejaz. Ini may populasyon na 1.7 milyon (2008), asin an rayo' niya sa
Jeddah 73 km (45 mi) sa taas na 277 m (910 piye) sa langkaw kan dagat.



https://bcl.wikipedia.org/wiki/Margaret_Thatcher

Si Margaret Thatcher (Roberts,kan dai pang agom, Oktobre 13, 1925 - Abril 8
2013) sarong pulitiko na kaapil sa British Conservative Party asin Primer
Ministro kan Reyno Unido poon 1979 sundo 1990, asin siya an pamayo kan
Conservative Party poon 1975 abot 1990. Masabi na siya na an pinakahaloy na
nagtukaw bilang Primer Ministro kan Britany sa ngonyan na ika-20ng siglo asin
siya mansana an babae na nagkapot kan siring na katongdan. Sarong peryodistang
Sobyet binansagan siyang "Babaeng Lansang", huli sa saiyang matagas na
panindogan sa pulitika asin huli sa istilo kan saiyang liderato. Komo Primer
Ministro, nabantog aporon an mga palakaw niya sa paggogobyerno na
"Thatcherismo".

Siya enot nagin sarong kimiko bago nagin abogado dangan naelehir na Miyembro kan
Parlamento (MP) para sa Finchley kan taon 1959. Dangan si Edward Heath
pignombrahan siyang Sekretarya nin Estado sa Edukasyon asin Syensia sa saiyang
1970ng gobyerno. Kan 1975, nadaog ni Thatcher si Heath sa eleksyon para sa
liderato sa Partido Conservativo mala ta siya na an nagtindog na lider kan
Oposisyon asin huli ngane kaini siya an pinakaenot na babae na namoon sa sarong
mayor na partido pulitika. Nagin si Thatcher Primer Ministro kan siya nanggana
sa eleksyon heneral.



https://bcl.wikipedia.org/wiki/Mais

An mais (haleng Espanyol, maiz) sarong tipasian na tinanom na haloy nang
pig'ataman kan mga tinubo sa Mesoamerika. An paklang kaini may mga bunga na pano
sa pisog asin ginigibong gawgaw o armidol.

An pagtubod kan mga parasaligsig, inot na inataman an mais sa Mehiko, sa parteng
sur-sulnopan mga 8,700 nang taon nakaagi hale sa sarong layas na doot inapod na
teosinte. . An mga tribung Olmec asin Mayan pigkultibar ini sa kahiwasan nin
Mesoamerika asin ini linala'bonan asin ginigiling. Poon 2500 BC, an pananom
naglakop na sa kahiwasan kan Amerika. Pag'abot kan mga eksplorador na europeo sa
Amerika kan kaamayan nin ika-16 na siglo, an mais bilang pananom nadara na sa
Europa. An mais naglakop nanggad sa kinaban nin huli sa abilidad kaini na
magtubo sa iba-ibang klima. Manlaen-laen na produkto an napaluwas sa mais arog
kan sweet corn na mayaman sa asukar bagay na pagkakan ni tawo, an iba naman
angay na pambahog sa hayop, an iba minamasa asin hinihigris sa paggibo nin lana
o pinapagurang sa paggibo nin arak na alkoholiko arog kan bourbon whiskey o
kemikal na sinasalak sa pambahog.

An mais ngonyan sarong pananom lakop sa Amerika asin 332 milyon tonelada metriko
an naproprodyusir sa Estados Unidos, an 40% kan patubo ginagamit sa paggibo nin
corn ethanol. . Ngonyan man 85% kan tinatanom sa Estados Unidos kan taon 2009
anas na mga sinasabing "genetically modified maize".

Igwang mga mais na natural saradit sana, dai nadakula asin an taksal kaini an
sinasalak na pamberdura sa tsapsoy asin iba pang mga luto. An kunod o mga tipasi
kaini durukot sa palibot kan taksal asin rulumbod pang maray, asin tuyo nganeng
ibiniberdura na lombod pa nanggad ini.



https://bcl.wikipedia.org/wiki/Historya_kanTsina

An sibilisasyon kan Tsina sinasabing naggikan sa magkapirang sentrong rehiyonal
sa mga wadi kan Salog Giyaw (Yellow River) asin sa Salog Yangtze kan Neolitikong
era, pero an Salog Giyaw iyo an saboot Kuna kan Sibilisayon kan Kaiintsikan. An
nakatalang historya kan Tsina masusumpongan mas amay pa sa Dinastiyang Shang (c.
1700 - 1046 BC), dawa totoo an mga soanoy na tekstong historiko siring kan
Rekord kan Dakulang Historyador (ca. 100 BC) asin an Mga Antigong Guhit sa
Kawayan (Bamboo Annals) nakikiasusangan na igwang Dinastiyang Xia bago an Shang.
Mga tu'lang sa orakulo na may mga antigong kinalingking na surat-Intsik kan
panahon kan Dinastiyang Shang napetsahan na, kan pig-carbon dating, natongod sa
kaamayi kan 1500 BC. An ginikanan kan presenteng kulturang Intsik, an literatura
asin pilosopiya kaini, nagtuhaw asin nagtalubo durante kan Dinastiyang Zhou
1045-256 BGC).

Sa pag'ultan kan mga era nin dakulon na kahadean asin wardlordism. an mga
dinstiyang Intsik- o mga republika kun baga- iyo mansana an nagkontrol kan
enterong kahiwasan kan Tsina na dai diyan ka-rapot an Xinjiang asin Tibet pero
sa ibang era o panahon, kaiba na diyan an presenteng panahon, na nakokontrol
ninda an Xinjiang asin Tibet. An praktis na ini nagpoon sa dinastiyang Qin. Kan
221 BC, si Qin Shi Huang nabonyog an manlaenlaen na nagdidiringkilan na mga
kahaean asin gibo kaini siya an enot nakatogdas nin Imperyong Intsik. An mga
nagsurunod pang mga dinastiya sa historya kan Tsina nagkaag asin nagpawarak kan
mga sistemang burokratiko na nagtaong kakayahan sa emperador na direktang
makontrol an saiyang mga mahihiwas na teritoryo.



https://bcl.wikipedia.org/wiki/Danilo_Gerona

Si Danilo "Danny" Madrid Gerona (namundag kan Hulyo 18, 1960 sa Canaman,
Camarines Sur) sarong Bikolanong historyador, propesor asin awtor nin
manlainlain na libro nin kasaysayan kan mga banwaan sa Albay, Camarines Norte,
Camarines Sur asin Masbate, siring man kan Universidad de Santa Isabel sagkod
Ateneo de Naga na Unibersidad, asin iba pa.

Siya an kagdiskobre kan petsang Mayo 27, 1579 komo aldaw nin pagkamukna kan
probinsya nin Camarines. Kan 2015, isinurat niya an Ferdinand Magellan: The
Armada De Malucco and the European Discovery of the Philippines na urog
nagpabantog sa saiya.

Siya dating propesor sa Ateneo de Naga na Unibersidad asin direktor kan
Instituto sa Historya asin Kultura nin Bikol (Institute of Bikol History and
Culture) sa nasabing kolehiyo.

Nag-adal si Gerona nin elementarya sa Canaman Central School asin ipinadagos an
sekondarya sa University of Nueva Caceres. Magpapadion kuta siya komo sarong
Heswita, alagad pakalihis nin duwang taon, dai na nagpadagos. Nakua niya an
titulong Batsilyer asin Master nin Arte sa Pilosopiya sa Ateneo de Manila na
Unibersidad asin Doktor nin Pilosopiya sa Philippine Studies (History) sa
Unibersidad kan Pilipinas.

Duwa sa saiyang naresibeng onra iyo an Kaogma Festival Hot Shots-Arts and
Culture na iginawad kan lokal na gobyerno kan Camarines Sur kan 2005 asin an
Outstanding Bicolano in Civic Development na iginawad kan Dr. Melchor T.
Villanueva Awards kan 2007.

Hararom an saiyang adal dapit asin urog na sa kasaysayan kan amay na pagkolonya
kan mga Espanyol sa ronang Bikol. Dakul na siyang mga papel na binasa sa mga
internasyunal na mga forum asin mga tiripon nin mga historyador sa iba-ibang
nasyon. Siya bakô sanang maray magsurat asin maglektura sa Ingles, kundi kasi
parehas an pakanood niya kan tataramon na Espanyol. Tatao man siyang magtaram
Pranses asin may pakasabot man kan lenggwaheng Aleman asin Portuges.

Inspirasyon ni Gerona sa pag-adal nin historya si Domingo Abella. Siya dakol
nang naisurat gabos manunungod sa kasaysayan:



https://bcl.wikipedia.org/wiki/Carlos_Arejola

Si Carlos "Carlo" A. Arejola sarong kagubay na Bikolanong parasurat asin
premyado kan Gawad Pagromdom ki Carlos Palanca para sa Literatura sa saiyang Ang
Mundo ay Iisa at Marami sa Kategoryang Screenplay sa Filipino. Kan Agosto 2009,
pigbungsod an libro niyang Sayod Kong Tataramon/Tuwiran Kong Sasabihin. Nagmukna
siya nin mga proyekto na nagtutulod sa padagos na pagrambong kan literatura,
tataramon, asin kulturang Bikol.

Premyado si Arejola sa 2006 Gawad Pagromdom ki Carlos Palanca para sa
Literatura, 2003 Gawad Komisyon sa Wikang Filipino, asin sa 2002 Homelife Poetry
Prize. Nagin finalista an saiyang librong Sayod Kong Tataramon/Tuwiran Kong
Sasabihin sa 10th Madrigal-Gonzalez Best First Book Award kan 2010. An nasabing
katiriponan nin mga pasaling pan-entablado asin pan-pelikula nakasurat sa
tataramong Bikol asin Tagalog/Filipino asin pigpublikar kan Nasyunal na Komisyon
kan Kultura asin Arte (NCCA) kan 2009. An nasambit na libro iyo an
kainot-inoting katiriponan nin mga pasaling pan-entablado na napublikar sa
rehiyon Bikol.

Siya man an kagsurat kan Wala Akong Bitbit na Sawiang Puso Tuwing Naglalakbay
(libro nin mga tula sa Tagalog/Filipino, Ateneo de Naga University Press, 2015),
kan librong pan-aki na Si Miriam asin an Saiyang Samhod, Panlampaso, Pantrapo,
asin Panhakbot nin Ati. An librong pan-aki nakasurat sa Bikol, Ingles asin
Tagalog/Filipino, pigpublikar kan Goldprint Publishing House kan 2012, asin
parte kan trilohiya nin mga librong pan-aki na Boom, Boom, Boom An Mga Aki kan
Camarinezoom. Nagin editor man siya kan Yudi Man Mga Osipon para ki Nunuy asin
ki Nini (NCCA, 2009), antolohiya nin mga osipon na pan-aki na nanggarana sa
Premio Tomas Arejola para sa Literaturang Bikolnon (PTALB) na saiyang pigtugdas
kan 2004.

An saiyang mga panurat nagluwas na sa mga antolohiya kan Unibersidad kan
Pilipinas, Society of St. Paul, Sentrong Pankultura kan Pilipinas (CCP),
Mindanao State University-Iligan Institute of Technology, University of San
Agustin asin sa mga antolohiyang Bikol siring kan Burak asin An Tambobong nin
Literaturang Bikolnon. Nagluwas man an mga ini sa mga bantog na babasahon arog
kan Philippine Panorama, Philippine Free Press, asin sa mga teksbuk na
pan-sekondarya asin pan-kolehiyo.

Si Arejola iyo an kagmukna kan Premio Tomas Arejola para sa Literaturang
Bikolnon asin kan Juliana Arejola-Fajardo Workshop sa Pagsurat Bikol, mga
inisyatiba na pigmidbid kan 2007 Mayoral Recognition Award kan Siyudad nin Naga
asin kan Unyon ng Manunulat sa Pilipinas (UMPIL) kan 2008.

Si Arejola nagin representante kan Sur nin Luzon sa Nasyunal na Komite sa mga
Arteng Panliteraturang Arte (NCLA) asin iyo an tagapamayo kan Arejola Foundation
for Social Responsibility na nagpapadalagan kan Juliana Arejola-Fajardo Workshop
sa Pagsurat Bikol, Premio Tomas Arejola para sa Literaturang Bikolnon sagkod Cry
of Resistance Outreach Program. Duwang termino siyang naeligir na representante
sa NCLA, poon 2008 sagkod 2013, asin naeligir man na ikaduwang sekretaryo sa
nasabing komitiba. Sa panahon na ini pigtugdas ni Arejola an Pintakasi kan
Literaturang Bikolnon, an taonan na pagtiripon kan mga parasurat kan rona
lambang Pebrero bilang pagselebrar kan Philippine Arts Month. Sa saiyang termino
man sa NCLA napublikar an enot na mga libro kan Bikolanong parasurat arog ka
Merlita Lorena Tariman, Jose Jason Chancoco, Honesto M. Pesimo, Jr., Aida
Cirujales, asin Lourdes Nava Nieva, Ph.D

Nakipagtabangan man siya na manlainlain na grupo sa pagpadalagan kan Bikolinismo
Outstanding Bicolano Artist Search, Gipaw Rapu-Rapu Arts Camp sa Rapu-Rapu,
Albay, Pagtukdo-Pagsurat Bikolnon: Teachers-Writers Conference, Bukambibig
Literary Performance Series, asin pirang pang mga importanteng inisyatiba,
dahilan kun tano inaapod si Arejola na “poster boy of Bikol literature” sa mga
nasyunal na pagtiripon na pan-literatura.

Siya man an nagmukna kan Pili Banwaan Ko, Padangat Ko Cultural Heritage Society
(PBKPKCHS) asin iyo an presenteng tagapamayo kaini. Pira sa mga inisyatiba kaini
iyo an Dai Magin Dai Sa Sadiring Banwaaan Pili Pride Tour, an George Curry
Lecture Series, asin an Pili Cultural Mapping Project. Tinawan an PBKPKCHS nin
Pili Mayoral Recognition Award kan 2015. Siya nagin kaapil kan Kabulig Bikol
Writer's Association asin Sumaro Bikolnon, Philippine Center of the
International PEN, Unyon ng mga Manunulat sa Pilipinas, asin Child Labor
Education Task Force (CLETF).



https://bcl.wikipedia.org/wiki/Canaman,_Camarines_Sur

An Canaman sarong ikaapat na klaseng banwwan na namumugtak sa katahawan kan
probinsya kan Camarines Sur, Filipinas. Sosog sa sensus kan 2007, igwang 31,583
katawo na nag-iirok digdi.

Napapalibotan an banwaan kan Magarao sa norte, Syudad nin Naga sa subangan,
Camaligan sa sur, asin salog Bikol sa sur-sulnopan. Kurting baoo an sakop kaini
na yaon sa 123°-04’-00” hanggan 123°-11’-00” mga latitud asin 12°-36’-40”
hanggan 13°-36’-40”-00 mga longhitud. An sukol kaini 6 na kilometro poon norte
hanggan sur asin 14 km. poon subangan hanggan sulnopan.

"Bangon Canaman!" an kurahaw kan presenteng municipio. Bisto an banwaan sa mga
apod na "Ronâ nin Pinakapurong Tataramon na Bikol" (Home of Purest Bicol),
"Tambobong nin Kulturang Bikolnon" (Citadel of Bicol Culture), asin "Minundagan
kan Tangcong Vaca Guerilla Unit" (Birthplace of Tangcong Vaca Guerilla Unit).
Digdi madadalan an Lagaylay tuyong bulan nin Mayo.

Saro sa taga-Canaman na may hararom na ambag sa Kulturang Bikolnon iyo si
Clemente Alejandria, namundag sa barangay kan Dinaga. Siya sarong makatta na
segun sa mga presenteng parasurat garo "bulos nin tubig sa sapa" an mga
rawitdawit.

Sarô sa mga bistong namamanwaan kaini iyo an historian asin profesor na si
Danilo Gerona. Taga-Canaman o Canamanon (alagad mas pigpipili an naenot huli sa
pagiging purong Bikol kan pantakod na taga), an apod sa mga nageerok digdi.

An "San Francisco" saro sa bienti kuatrong barangay na sakop kan Munisipyo nin
Canaman. Bistado an barangay na ini sa apod na Barangay "Bawa". Sosog sa mga
gurang sa barangay na ini, "Pawa" an dating ngaran kan barangay na ini. An
barangay na ini bistado pa sa bansag na "Pulang Isla". Inapod ining arog kaiyan
huli ta haros gabos na nakaistar igdi mga paramama. Dawa magsarain kaya ang mga
tao igdi nagmamarama kaya inapod na "Pulang Isla". Ini igwang sadiring
elementarya na kun sain an mga kaakian matatawan na nin maray edukasyon. San
Francisco Elementary School an ngaran kan eskwelahan. An eskwelahan na ini haros
trentang taon na. Igwa man ini nin sadiring simbahan na kun sain an patron iyo
si San Francisco de Asisi. Igwa ini haros dos mil na tao na nakaistar igdi sa
ngonian taon.



https://bcl.wikipedia.org/wiki/Buri

An buri (Corypha utan) (Ing. Gebang Palm, Buri Palm, o Talipot Palm) sarong
klaseng tinanom sa pamilyang Arecaceae, na anas inaapod na mga palmera. Ini tal
na tubo sa India, Malaysia, Indonesia, Filipinas, New Guinea, asin sa
Norte-Subangan na Australya. Inaapod sindang mga "abanikong palmera" (Arecaceae
tribu Corypheae), ta ini may mga pala'pa' (petioles, 2-5m an laba) na sa poro
kaini diyan minatubo an mala-abanikong taraid na dahon, na ini naman matitilaba
garo mga espada. Sa kalabaan kan duwang gilid kan palapa may mga tunok alagad
ini pusog asin mabaskog. Nalangkaw an buri nin 20-40 metro, an "habayan" kan
saiyang hawak naabot sa 1-1.5 metro an diametro. Pag ini nagburak na, tanda na
pagadan na siya. An mahibog na kaburakan niya pwedeng lumangkaw nin 5m asin an
kabuburakan na ini pwedeng magbilang sarong milyon.

An dahon kaini binabalad asin sinisirikmat sa paggibo nin mga bayong, kayab,
basket o banig (hamak). Hale sa tinanom na ini nakakapaluwas nin tolong klaseng
awat, an buri, an raffia asin an buntal.

An ubod kaini natao nin arina na ginigibong kalamay sa Filipinas. An bunga kaini
iyo an inaapod na sago. An sago sinasalak sa mga kakanon arog kan taho,
halo-halo asin iba pa. An tinanom na buri nasirbi man na ornamental sa natad.



https://bcl.wikipedia.org/wiki/WikiLeaks

An Wikileaks sarong organisasyon internasyunal, namomogtak sa Sweden na
nagpupublikar nin mga padarang anonimo asin mga sensitibong mga dokumento hale
sa mga gobyerno asin iba pang mga kasararoan, mga pribadong namamanwaan, manta
na ihinihilom ninda an kagpadara. An websayt kaini, na pigbungsod kan 2006,
pigpapadalagan kan The Sunshine Pres. An kaburunyogan pighayag na an kagporoon
kaini mga Intsik na mga dissident, na katuwang an mga peryodista, mga
matematiko, asin mga kompanya sa teknolohiyang industriya haleng Amerika,
Taiwan, Europa, Australya, asin Sur Aprika. Mga artikulo sa peryodiko asin an
The New Yorker na magasin (Hunyo 7, 2010) pigtutukdo si Julian Assange, sarong
Australyanong peryodista asin aktibista sa Internet, bilang iyo an pamayong
direktor kaini. Poon kan nabungsod ini, an websayt naghayag na nagtalubo an
database kaini sobra sa 1,2 milyon na dokumento, manta an mga video kaining
pinapasali sa internet iyo an nababantog na gayo. Nagguno ini nin mga premyo
huli sa mga report niyang kontrobersyal.

An Pentagon kan Amerika pigkondenar an websayt bilang sarong homa' sa seguridad
nasyunal kan Estados Unidos manta an mga organisayon nin prensa pig'oomaw ini ta
nagbubuyagyag kan mga gibo-gibong sala kan mga gobyerno sa kinaban, na kun dai
nailawan dai maaaraman kan publiko.

Saro sa pinaluwas sa internet kaini na nag'iinit na marhay na bareta iyo an
pagbuyagyag kaini kan mga gibogibo asin mga palakaw kan militar kan Estados
Unidos sa pakikigera sa Apganistan, Pakistan asin sa Iraq, bagay na naukag na
maray an gobyerno Amerikano ta dakul na bagay an ipigpaluwas na dapat mga
tagonghilom nanggad ta may kuneksyon sa seguridad nasyunal.

http://wikileaks.mirrorleaks.org http://wikileak89.31.148.9s.arzur.net
http://wikileaks.dom.es http://wikileaks.ch http://wikileaks.eu
http://wikileaks.lu http://www.wikileaks.ch http://www.wikileaks.pl
http://www.wikileaks.fi http://www.wikileaks.nl http://www.wikileaks.de
http://www.wikileaks.at http://wikileakss.co.cc http://wikileaks.4vn.in
http://wikileaks.vnn.ms http://www.wikileaks.org http://213.251.145.96
http://46.59.1.2 http://wikileaks.no http://wikileaks.fdn.fr
http://wikileaks.uaqv.com http://wikileaks.igouv.fr http://wi.kileaks.com
http://wikileeks.org.uk http://wikileaks.eu.org http://wikileaks.jmp.net
http://wikileaks.keltia.net http://wikileaks.dd19.de http://sunshinepress.org
http://wikileaks.fs-cdn.net http://wl.fansub-streaming.eu
http://wikileaks.piratenpartei.de http://wikileaks.соm
http://wikileaks.punertidopirata.cl http://wikileaks.piratskapartija.com
http://wikileaks.alios.org http://wikileaks.askedo.de
http://wikileaks.dotnul.org http://wikileaks.no-ip.co.uk
http://wikileaks.showeb.net http://wikileaks.rfc1149.net
http://wikileaks.pokapok.net http://wikileaks.catsinheat.net
http://wikileaks.zboub.net http://wikileaks.1777.fr http://wikileaks.gudul.net
http://wikileaks.gudul.eu http://wikileaks.bortzmeyer.fr
http://wikileaks.dansmagrotte.net http://wikileaks.cretin.us
http://wikileaks.x-cli.com http://wikileaks.arzur.net
http://wikileaks.anoptique.org http://ppfr.it/wikileaks
http://wikileaks.karlesnine.com http://wikileaks.misterical.net
http://wikileaks.noomad.org http://wikileaks.zero.sh
http://wikileaks.mecreant.org http://wikileaks.vande-walle.eu
http://wikileaks.arzur.net http://wikileaks.bgk.me http://wikileaks.err.foo.fr
http://wikileaks.a13.fr http://wikileaks.keltia.net
http://wikileaks.quelsolaar.com http://wikileaks.spiderschwe.in
http://wikileaks.taboobuilder.com http://wikileaks.uapps.org
http://wikileaks.unreliablepollution.net http://wikileaks.lmsu.net
http://wikileaks.babalk.net http://wikileaks.babalk.org
http://wikileaks.lookante.net http://wikileaks.bavomatic.net
http://wikileaks.under.ch http://wikileaks.djporcus.ch
http://wikileaks.pogo-parti.ch http://wikileaks.pogo-partei.ch
http://wikileaks.jdurchzusetzen.com http://wikileaks.twilightparadox.com
http://liberty.ignorelist.com http://hiscreatures.it.cx
http://wikileaks.gcolpart.com http://wikileaks.wantofuck.me
http://wikileaks.fdn.fr http://wikileaks.serialexperiments.es
http://wikileaks.okhin.fr http://wikileaks.lookante.net
http://wikileaks.babalk.org http://wikileaks.babalk.net
http://wikileaks.sparklebacon.net http://wikileaks.diasper.net
http://wikileaks.50-50prod.com http://wikileaks.alicebobandoscar.com
http://wikileaks.digi-nation.com http://wikileaks.shadowcircle.org
http://wikileaks.lalistadesinde.net http://wikileaks.en-franche-comte.fr
http://wikileaks.toile-libre.org http://wikileaks.liazo.fr
http://wikileaks.saharalibre.net http://wikileaks.koolfy.be
http://wikileaks.trifus.be http://wikileaks.xchatfr.org
http://wikileaks.diffusion-libre.com http://wikileaks.hysos.net
http://wiki.fsck.be http://CallYourMind.com http://cayomi.com
http://world-identity.com http://wikileaks.world-identity.org
http://wikileaks.indymedia.org http://wikileaks.indymedia.org.uk
http://wikileaks.phracktale.com http://wikileaks.phun.fr
http://mirror.wikileaks.info http://wikileaks.under-globe.org
http://wikileaks.hetzelfdemaardananders.net http://leaks.ampoliros.net
http://wikileaks.fsck.be http://wikileaks.sucemoilaqu.eu
http://wikileaks.sioban.net http://wl.florianj.org http://wikileaks.florianj.org
http://wikileaks.cgx.me http://wikileaks.compulsive-evasion.net
http://wikileaks.nocntrl.org http://wikileaks.redhog.org
http://wikileaks.kkkinfo.se http://wikileaks.eu
http://wikileaks.freedomofspee.ch http://wikileaks.buzzworkers.com
http://way2wikileaks.org http://wikileaks.trollab.org
http://wikileaks.livedz.com http://wikileaks.freefoxtv.net
http://wikileaks.truta.org http://wikileaks.laute.fr
http://wikileaks.laute-online.org http://wikileakz.dyndns.org
http://wikileaks.sipdoc.net http://wikikeaks.xn--1xaa.eu
http://wikileaks.mirrorleaks.org http://wikileaks.arzur.net http://openstream.nl
http://wikileaks.arminpech.de http://wikileaks.sipdoc.net
http://wikikeaks.xn--1xaa.eu http://wikileaks.laute.fr
http://wikileaks.laute-online.org http://ljsf.org http://wikileaks.at
http://wikileaks.de http://wikileaks.jeproteste.info
http://wikileaks.gnulinux-ma.net http://wikileaks.bender-labs.org
http://wikileaks.comunes.org http://wikileaks.sorcierdz.net
http://wikileaks.tbchoice.com http://wikileaks.gernox.de
http://wikileaks.partipirate.org http://wkls.maeln.com
http://wikileaks.onsenfout.com http://wikileaks.asterisco.biz
http://wikileaks.pwnz.org http://wikileaks.linefeed.org
http://wikileaks.tiliou-city.net http://wikileaks.tiliouacadi.net
http://wikileaks.alex-dorine.com http://wikileaks.t-blogs.net
http://wikileaks.zouzzzz.fr http://wikileaks.pirate-streaming.net
http://leaks.decontrol.info http://wikileaks.skywalksolutions.com
http://wikileaks.2600.com http://wikileaks.juni.cx http://bachi.is-a-chef.com
http://tqrw2fwwm4wl6xs2.tor2web.com http://globallog.org/wikileaks
http://www.powned.tv/wikileaks http://188.165.122.48 http://195.214.241.98
http://wikileaks.nl http://wikileaks.dk http://openstream.nl
http://wikileaks.uhfgame.com http://mirrorleaks.org http://wikileaks.as50620.net
http://wikileaks.challet.eu http://wikileaks.arminpech.de
http://www.mein-parteibuch.org.nyud.net http://wikileaks.eu.tf
http://46.59.1.2.nyud.net http://213.251.145.96.nyud.net
http://88.80.13.160.nyud.net http://79.159.1.172/wikileaks
http://savewikileaks.dyndns.org http://boucard.brice.perso.neuf.fr/wikileaks
http://cablegate.failar.nu http://cablegate.underlandet.org
http://cablegate.sm0ke.me http://wikileaorg/ks.goulag.su
http://wikileaks.zipped.in http://pirhoo.fr/wl http://cablegate.maiko.be
http://wikileaks.as http://wikileaks.hermanuscoenradistraat16.nl
http://wikileaks.hermanuscoenradistraat.nl http://wikileaks.juridische.info
http://wikileaks.opperschaap.net http://wikileaks.pi2pi.biz
http://wikileaks.pi2pi.eu http://wikileaks.pi2pi.info
http://wikileaks.pi2pi.mobi http://wikileaks.pi2pi.net
http://wikileaks.pi2pi.org http://wikileaks.pi2pi.us
http://wikileaks.schwengle.net http://wikileaks.renout.nl
http://wikileaks.renout.org http://wikileaks.hysos.net
http://wikileaks.realprogrammer.org http://mangalpha.free.fr/wikileaks
http://wikileaks.simleb.cc http://wikileaks.maiko.be
http://www.tuks.nl/Mirror/WikiLeaks http://wikileaksmirror.fuerdiefreiheit.de
http://cablegate.gernox.de http://lebranleur.bobotig.fr:8080
http://we.want.to.be.free.fr http://wikileaks.luminis-home.org
http://wikileaks.raymondhill.net



https://bcl.wikipedia.org/wiki/Valentina_Tereshkova

Si Valentina Vladimirovna Tereshkova (Ruso: Валенти́на Влади́мировна Терешко́ва;
namundag 6 Marso 1937) iyo an pinakaenot na babaeng nakaabot sa kahiwasan kan
espasyo. Siya ngonyan retirado nang kosmonaut na Sobyet. Sa apat na gatos na
aplikante, dangan sa limang pinalista, siya an napiling magpiloto kan Vostok 6
kan ika-16 nin Hunyo 1963 asin siya nagin pinakaenot na babae na naglupad sa
espasyo. Siya man ngane an pinakaenot na sibilyan sa espasyo ta pinalaog lang
siya sa Pwersa Ayre kan USSR komo karaipohan sa pagbali sa Kwerpo Kosmonaut. Sa
misyon na ini, na nag'ayaw nin 3 aldaw, naggibo siya nin mga eksamen sa sadiring
hawak sa pagkolekta nin datos kun ma'no man an mga reaksyon kan hawak'babae sa
mga palupad-espasyo.

Siya dati sarong trahabador sa pabrika nin tela asin nobatong para'parakyut. Kan
tinunaw na an grupo kan mga kosmonaut na babae, siya nagin sarong prominenteng
kaapil sa Partido Komunista kan Unyon Sobyet, na nagkapot nin iba-ibang pwesto
pulitikal. Kan luminagpak na an Unyon Sobyet nagretiro na siya sa pulitika pero
nagdanay siyang sarong heroe sa mata kan mga Ruso.



https://bcl.wikipedia.org/wiki/Kamelyo

An kamelyo sarong ungguladong hayop na may kokod na daing-baak, na sa likod
igwang saro o duwang tangkong. Duwang klase an espesye kaini: an dromedaryo asin
an kamelyong Baktriyano . An huri igwang duwang tangkong. An enot lakop asin
tubo sa panggang na desyerto kan West Asia asin an huri makukua sa Asya Sentral
asin sa Asyang Subangan. An duwang espesye pareho garo' na magtao nin gatas asin
karne, asin siring man, barahibong panggubing. An mga ini may pambihirang
kakayahan na magtios na daing inom-inom (naabot 5 aldaw), asin kayang mag'agod
nin magagabat na maray na mga kargamento. Nagagamit man sinda sa pag'arado. An
saindang odo' pampataba sa tinanom asin pwede pang panggatong.

Kan mga lumang panahon, ginagamit an mga kamelyo komo hayop sa gera, lunadan sa
paglusob sa mga batalya, asin pagsakop saka pag'atake sa mga kaiwal. Sa ibang
lugar, nagigin lingaan an mga kamelyo ta an mga ini pinapaglaban asin maogmang
pagdalanon. Sa Morocco, popular an isport na paurumbasan nin mga kamelyo.

An terminong kamelyo (hale sa Arabong جمل, ǧʿl,, na boot sabihon "kagayonan")
maluwag na tinotomoy man an arin man sa anom (6) na garo-kamelyong hayop sa
lindong kan pamilyang Camelidae: an duwang tunay na kamelyo, asin an apat na Sur
Amerikanong mga camelid- an llama, alpaca, guanaco asin an vicuna.

An ebedinsyang fossil nagtatala na an mga apoon kan modernong kamelyo tuminalubo
sa Norte Amerika kan periodong Palaeogene asin ngapit naglakop sa kahiwasan kan
Asya. An tawo enot na namanso an mga kamelyo bago magtongtong an 2000 B.K.



https://bcl.wikipedia.org/wiki/Dagat

An dagat pwedeng sarong mahiwas na tubig askad na nakatakod sa kadagatan, o
maaskad na danaw na mayong natural na luwasan arog kan Dagat Caspean o ang Gadan
na Dagat.

An termino ginagamit na kolokyal kapareho sa kadagatan, arog kan "an tropikal na
dagat", "sa baybayon kan dagat" o maski "tubig dagat" tanganig apodon an tubig
kan kadagatan. An mga mahihiwas na danaw arog kan Great Lakes, minsan inaapod na
mga dagat sa kadagaan. Kadakol mga dagat na pan-gilid na mga dagat na an solog
kawsa kan doros kadagatan; an iba mga dagat mediterraneo na an solog kawsa kan
mga pagkakaiba sa kaaskadan (salinity) asin temperatura.

An International Hydrographic Organization (IHO) an may poder sa kinàban
pag-abot sa pagresolber kun ano an mga dagat. An nagreresolber na dokumento sa
presente iyo an Special publication S-23, Limits of Oceans and Seas, ikatolong
edisyon, 1953. An ikaduwang edisyon igwang fecha nin 1937, asin an pinakáenot,
1928. Igwa nin draft para sa ikaapat na edisyon na ipinag-imprenta kan 1986
alagad hasta ngonian manlain-lain na dae pagkakairintidihan sa pagngaran (arog
kan sa Dagat Hapon) na nakapogol sa pagpaotob kaini.



https://bcl.wikipedia.org/wiki/Camarines_Sur

An Camarines Sur sarô sa mga probinsya kan Republika kan Filipinas na namumugtak
sa Rehiyon Bikol sa Luzon. An banwaan nin Pili an kapitolyo kaini. Nasa
norte-sulnopan kan probinsya iyo an Quezon sagkod Camarines Norte asin sa sur an
Albay. Sa subangan kaini mananagpoan an islang probinsya kan Catanduanes, sa
ibong kan Maqueda Channel.

Camarines Sur an pinakamahiwas asin may pinakadakol na populasyon (2010 senso:
1,822,371) sa anom na probinsya sa Rehiyon Bikol. An kabesera kaini dati iyo an
syudad nin Naga. Alagad, kan Hunyo 8, 1955 huli sa pwersa kan Akta Republika Nu.
1336, napili nang kabesera kaini an banwaan nin Pili.

An teritoryo kan Camarines Sur sinasakop an duwang syudad: Naga, sarong
chartered city, asin an syudad kan Iriga. An syudad kan Naga iyo an sentro
komersyal, industryal, pinansyal asin kultural kan probinsya manta an syudad kan
Iriga, sarong katakin na syudad, iyo man an sentro kan Rinconada. An Danaw nin
Buhi iyo an pinaghahalean kan pinakasadit na sira na pambenta, an tabyos (o,
sinarapan) (Mistichthys luzonensis).

An mayor na lenggwaheng tinataram sa Camarines Sur iyo an Bikol partikularmente
an diyalektong tinataram sa Syudad kan Naga asin palibot kaini na madaling
masabotan kan kadaklan kan mga Bikolano. An ibang mga tataramon digdi iyo an
Buhi-non na ginagamit sa parteng habagatan kan probinsya sa tungod kan Danaw kan
Buhi asin an Rinconada Bikol na lakop sa Syudad nin Iriga asin pagtaraid na
banwaan. Sarong diyalekto kan Bikol Naga iyo an Partido Bikol na tinataram sa
paralibot kan Golpo nin Lagonoy. Kadaklan kan mga habitante digdi nakasabot man
kan Tagalog asin kan Ingles.

Kan Mayo 1942, naglaog an mga puwersang guerilya sa munisipyo kan Naga.
Pinabuhian an mga prisonero kan mga hapon hali sa lumang kapitolyo. Kaiba sa mga
binuhian ang nagkapirang mga dayuhan na nagtatrabaho sa mga kumpanyang dayuhan
lalu na sa mga minahan sa rehiyong bicol.



https://bcl.wikipedia.org/wiki/Benigno_Aquino_III

Si Benigno Simeon "Noynoy" Cojuangco Aquino III (namundag Pebrero 8, 1960)
sarong Filipinong pulitiko, an ika-15ng Presidente kan Filipinas poon pa kan
Hunyo 2010.

Siya nagin (namundag, Pebrero 8, 1960) senador kan Republika kan Filipinas, asin
nagin kandidato para presidente na saiyang ginana; siya an nagdadara kan bandera
nin Partido Liberal. Siya an iyo-iyong aking lalaki kan mag-agom na si Corazon
Aquino, dating presidente asin si Benigno Aquino, Jr., sarong dating senador.

Siya an ikatulo sa limang aki ninda Benigno S. Aquino, Jr., dating Bise
Gobernador kan probinsya nin Tarlac asin Corazon Cojuangco, akì kan sarong
midbid na negosyante sa parehong probinsya. Igwa siyang apat na babaing tugang:
Maria Elena (Ballsy), Aurora Corazon (Pinky), Victoria Elisa (Viel), asin
Kristina Bernadette (Kris). Nag-adal siya sa Ateneo de Manila na Unibersidad sa
Syudad nin Quezon poon elementarya sakod kolehiyo kun sain siya nagtapos nin
Ekonomika kan 1981.

Kan panahon kan torno ni dating presidente Corazon Cojuangco, siya nalugadan na
gayo nin mga soldados na rebelde sa sarong nasubak na coup-de-etat. Kan 1989
siya nabotohan na magtukaw sa Kamara de Representantes kan Filipinas bilang
Representante kan ika-duwang Distrito kan probinsya nin Tarlac sa ika-11ng
Kongreso kan Filipinas. Kan 2007, siya naelihir sa Senado, sa ika-14ng Kongreso
kan Filipinas.



https://bcl.wikipedia.org/wiki/Batag

An batag (Musa acuminata, Musa balbisiana) sarong klaseng tinanom na kaiba sa
genus na Musa asin iyo man an apod sa bunga kaini. An batag iba-iba an klase
asin an bunga manlaenlaen man an hitsura; igwang garo arog lang kan mga moro
kasadit (arog kan morongdatu) o darakula arog kan lakatan asin kun hinog pwedeng
nagkokolor na dulaw, giyaw, lila, pula o berde dawa hinog nang gayo. Ini inaapod
na herbaceous sa Ingles ta an kahawakan kaini nagagadan na oras na nagbunga na.
Napoon naman ining magtalubo hale sa mga saha' kaini na natuhaw sa palibot kan
saiyang gamot o unod.

An batag tubong tinanom sa mga tropikal na klima arog kan sa Sur asin sa
Sur-subangan na Asya asin ta enot nanggayod inataman sa Papua New Guinea.
Ngonyan, ini pigkukultibar asin pigpapatubo sa dai mababa sa 107ng nasyon,
mayormente huli sa bunga kaini. Totoo, pinapatubo man ini kun minsan huli sa
saiyang awat, sa paggibo nin arak, o ta ginigibong pananom na ornamental. An
hawak kan batag pwede man durupilon, burugkoson o turusokon ngane gibohon barsa
orog na sa baha..

Sa tataramon na Bikol, an bunga kun saro sana, inaapod na sarong tonod, kun
tiripon sa pongot inaapod na sapad, kun pirang sapad tarakod sa takogong niya,
inaapod nang bulig. An pagguno' sa sarong bulig na batag iyo inaapod na mataba'
na kan batag ta an kahawakan niya mismo an kumbaga pinapalod na ta ini tapos na
man an saiyang pamumunga.

An puso kan batag mismo linuluto. Ginugulay ini sa guta pakagirisa. Sinasalak
man sa pagluto kan kare-kare. An burak kan puso na iyo mansana nagin na tonod
kan batag, inaalang asin pansalak man sa luto. An apod kaini kinsamsay. An
mismong bungang batag dakul an luto. Ini tinuturon, binabaduya, saka pinapatos
sa arinang may hamis asin pinipritos, dangan tinutuhog. An sobrang romon na
batag ginigiriris saka dinudurukot sa mapulot na arina saka prinipritos, na an
siring na pakaluto inaapod binatagan. An bunga kan sa'ba binabaak palaba,
tinuturusok sa gihoy asin pakapatos sa arina, pinipritos. An apod kan siring na
linuto "baduya" o "sinapot". Kun ini dai na baakon asin tuhogon sana saka
pritoson na patos nin pahamis, apod kaini "banana cue".

An bunga kaini totoo bako sana naagi sa pagpritos bilang pagkakan. Linala'bonan
man ini asin pwede man ikaag bilang berdura sa mga luto na may sabaw. An batag
na saba an parating panberdura.

An dahon kan batag ginigibong pamatos asin ngani dai magbaraak, linolobloban sa
init. An dahon man ginagamit na lampaso sa salog na pampakintab. An kahawakan
kaini nakukuan kan binabakbak na barani saka ginigibo man na kaka'gan, pamatos
sa mga paninda ngane dai magkarurunot o magkairipit, Kun pinupurutol an
kabilogan kan hawak, ginigibong tusokan nin mga burak o tinanom sa pagkaag
ornamental na pagayon sa mga pantyong sa Piyestang Kalag. An burak kaini
inaalang, na inaapod nang kinsamsay, asin ginagamit na pansalak sa adobo asin sa
iba-iba pang mga luto.

An tinanom na batag dakulon klase asin an mga bunga kaini iba-iba an pakadakula,
pakakolor asin pakaporma. May halipot may halaba asin may mahamison, may mga
turu-tulangon (arog kan bu'tohan). Mga magkapira asin mas popular na klase kan
batag: bongoran, latondan , saba, morongdatu, matabya, tumudok, lakatan, lorya,
inarnibal.An bu'tohan dai man kinakakan an bunga ta tadtad nin torotu'lang, an
dahon kaini ginagamit pamatos sa paninda, panlampaso sa salog.



https://bcl.wikipedia.org/wiki/Syudad_nin_Tabaco

An Syudad nin Tabaco sarong ikaapat na klaseng syudad sa Filipinas kan Albay sa
Filipinas. Kataid kaini an Malinao sa norte, an Polangui asin Oas sa sulnupan,
an Bulkan Mayon sa sur, an Malilipot sa sur-sirangan asin an Golpo nin Lagonoy
sa sirangan. Segun sa senso nin 2010 an populasyon kan Tabaco uminabot sa
133,868 katawo asin 24,221 pamilya.

Alagad, pwede man talaga an ngaran na "Tabaco" hale sa "tabak" (sundang) nin
huli ta bantogan an lugar na ini sa paggibo ki mga tabak. Sagkod ngonyan iyo ini
an dakulang hanapbuhay sa barangay kan Cobo, kun saen manlaenlaen na produktong
may tarom arog kan tabak (sundang), tarom nin kodkodan, gunting, basabas, gapas,
asyab, landok, palaw, pisaw. tigib, asbp. an mahihiling asin mababakal igdi.
Mala ta an simbolo kan Cobo sa daratangan niya iyo an sarong panday may kapot na
maso yaon sa aktong pagpokpok kan lansang nakapadatol sa toto'pan.

An Tabaco dating kapitolyo na ekonomiya nin Albay, bago pa naging importante an
Legazpi. Maski ngonyan, an Puertong Internasyonal nin Tabaco an pinaka mahigos
na puerto sa enterong Rehiyon Bikol. An pinaka importanteng produkto kan ciudad
iyo an bagas, mais, kamote, gulay, niyog asin abaka. Importante man an
pag-aataman kan mga manok, orig asin an pagdadakop kan mga sira sa Golpo nin
Laganoy.



https://bcl.wikipedia.org/wiki/Rio_de_Janeiro

An Rio de Janeiro sarong importanteng ciudad sa sur-subangan nin Brasil asin
kapitolyo nin estado nin Rio de Janeiro. Dati ining kapital nin nasyon asin nin
Imperio Portugues ). An mas comun na ngaran kaini ay Rio sana. Pigaapud man ini
sa tataramon na Portugues na A Cidade Maravilhosa.

Bistado an Rio sa magayonun na pagkamogtak kaini sa baybayan asin gilid nin
bukid, sa kaining famosa na Carnaval, sa musika na samba buda iba pa, mga playa
na pano nin hotel asin resort arog kan midmid sa enterong kinaban na Copacabana
asin Ipanema. Bistado man ini sa kaining dakulang problema sa sosyodad arog kan
dakula na pagkaiba kan buhay nin mga mayaman asin mga pobre, mga squatter,
crimen asin droga. Saro sa mga pinakan midmid na monumento kan ciudad ay an
estatuang gigante ni Hesukristo na pigaapud na Cristo Redentor na nakamogtak sa
tuktok nin bukid Corcovado. Nanomido ining estatutua sa saro sa mga New Seven
Wonders of the World. Bistado man an bukid na pigaapud na Pão de Açúcar sa
Portuges o Pan de Azucar sa Espanyol asin an estadio nin Macarana na dating
pinakan dakula na estadio nin futbol sa enterong kinaban.

Igwang 6,136,652 na katawo na nakaistar sa Rio, an kadagaan kan ciudad ay
1,182.3 kilometrong cuadrado. An katawonan sa enterong area metropolitana nin
Rio ay naabot sa mga 11-12 milyon na katawo. Nawarara an estatuto nin kapital
kaini sa 1960, ta binogtak an bagong kapital sa ciudad nin Brasilia. An mga taga
Rio ay pigaapud na Cariocas. An presente na alkalde nin ciudad ay si Cesar Maia.
An cancion na opisyal nin Rio ay Cidade Maravilhosa.



https://bcl.wikipedia.org/wiki/Narendra_Modi

Si Narendra Damodardas Modi ([nəreːnd̪rə d̪ɑːmoːd̪ərəd̪ɑːsə moːd̪iː]) namundag
Septyembre 17, 1950) iyo an ika-15 asin presenteng Primer Ministro kan Indya.,
Si Modi, lider kan Partido Bharatiya Janata (BJP) nagin man Pamayong Ministro
kan Gujarat poon 2011 abot 2014.

Si Modi sarong Hindu'ng posikit asin kaapil sa Rashtriya Swayamsevak Sangh
(RSS). Patos nin ribok asin kontrobersiya an saiyang administrasyon gibo kan mga
riot sa Gujarat kan taon 2002 kun saen dakul an nagkagaradan, kadaklan mga
Muslim asin huli kan mga pahayag niyang kampi siya nanggad sa mga kapwa Hindu
asin linalaadan an pagpamansag kan mga kapwa Hindu bilang garo mate nin
patriotismo. Totoo, naomaw siya kan mga polisya niya sa ekonomiya, orog na sa
agrikultura, ta nagsikad na husto asin nagtalubo an progreso sa Gujarat dawa dai
daa naka'ambag sa pagrahay kan estado nin pagkatawo.

Si Modi maademohan bako maluho mala ta tolo sana an personal na tauhan niya.
Siya naglilikay sa pagkakan karne asin mas ginugusto gulay. Mahigos asin maigot
sa pagtrabaho, siya nagsusurat mga rawitdawit sa tataramon na Gujarati. Siya
orador na matingog asin dinadangog na gayo. Si Modi sinasabi sa media asin sa
ibang mga pahayagan na makontrobersyang personalidad, nakakapukaw nin sirintikan
asin imbes magka'oroyon, namumukaw nin siriplingan. Alagad, an ekonomistang
Briton na si Jim O'Neill, kagsurat kan BRIC report, sinurat sa blog niya na si
Modi "maray sa ekonomiks", sarong bagay na kaipuhan daang gayo kan Indya sa
sarong lider.



https://bcl.wikipedia.org/wiki/Lukban

An lukban (Ingles, Chinese grapefruit, pomelo) (Citrus maxima o Citrus grandis)
sarong klaseng prutas asin iyo man an apod kan tinanom kaini. An prutas na ini
sarong sitrus na tubong tal sa Sur-Subangan na Asya. Ini parati mapòsaw na berde
o giyaw kun hinog na, na may maputing (minsan rosarosa o mapula) laman asin may
mahibog na kiri. Ini na an pinakadakulang sitrus na prutas, 15-25 sentimetro sa
pagkabilog niya.

Iba pang arapodan kaini sa Ingles: pummelo, pommelo, jabong, lusbo fruit,
pompelmous asin shaddock. Sa Pakistan asin sa Apganistan apod kaini chakotara.

Ini malungsi na berde o giyaw kun pahinog na, na may mahamis asin puting laman
na nagsusuruway na garo panudok asin igwang patos nin mahibog na malomhok na
ubak (albedo). Ini an pinakadakulang bunga nin tinanom na sitrus. . An bistohan
kan sitrus na ini yaon sa hitsura kan dahon: maririparo an sadit na paro-pakpak
sa pag'oltan kan takogong asin mayor na dahon.

An prutas na ini nakalaog sa Hapon dara kan sarong Kantones na kapitan durante
kan An'ei era (1772–1781).

Igwa ining duwang variety, sarong mahamis na may puting laman, asin an saro
maalsom na may rosa-rosang laman, asin ining huri mas ginagamit na dekorasyon sa
altar imbes na kakanon an bunga. An bungang lukban daa saro sa sangkap kan
inapod na "forbidden Fruit," sarong arak na antigo na, na nagpoon pa kan kaamayi
nin ika20ng siglo, na may salak man tangguli asin brandy. Ini mas sinasalak sa
inapod na Dorchester cocktail.



https://bcl.wikipedia.org/wiki/Langka

An langkâ (Artocarpus heterophyllus) o nangkâ sarong klaseng tinanom na
nagkakahoy asin sarong species kan pamilya (Moraceae). Kapamilya niya an ogob,
an rimas, an gomihan.

An prutas kaini sinasabing iyo an pinakadakula sa bilog na kinaban na kalay sa
mga sanga, ini may "tunok-tunok" na arog kan ogob asin may mga laman ini sa laog
na inaapod na mga kunab, mahamot asin makilyab na giyaw an kolor. Sa laog kan
kunab makukua an mga pisog niya na iyo man an natambo' Parati an kaluwasan kan
prutas mismo dai nababa sa 25 sentimetro (10 pulg.) an diametro. Kun nadakula
talaga, pwedeng umabot sa 36 kg (80 libra) sa gabat, abot 90 sm (36 pulg.)an
laba' asin 50 sm (20 pulg) an diametro.

An sinasabing kunab na iyo an napatos sa pisog niya 3-5 milimetro an hi'bog,
mahamis ini, nagtutubig-tubig, maragonot sa kagat, nakaagid an namit sa pinya
pero bakong maanta' asin mas kulang man an tagok.

An langkâ tal na natubo sa India, Bangladesh, asin Nepal. Sa Malay na Peninsula
posible nadara na lang nin tawo igdi. Pigkokomersyo ini sa Habagatan,
Sur-Subangan na Asya asin sa Amihanan kan Australia. Pinatatalubo man ini sa
ibang parte kan Hawaii, Brazil, Suriname, Madasgacar, asin sa mga Isla sa West
Indies arog kan Jamaica asin Trinidad. Ini an Bungang Pamanwaan kan Bangladesh
saka kan Indonesia. An mga langka matalaw sa lipot. An tinanom na ini napoon
pagbunga pakalihis nin tolong (3) taon.

An langka kuminawat na husto sa kultura asin agrikultura kan India poon pa kan
soanoy na panahon. Mga kinalot nin arkeologo sa India nagbuyagyag na an langka
pinatatambo na sa India 3000-6000 nang mga taon na nakaagi. An mga nadukayan
nagpapahiling man na si Emperador na Indiano si Ashoka (274-237 B.K.) pigtotolod
na gayo an pagpatubo nin mga nagbubungang-kahoy asin saro na igdi iyo an langka.
Si Varahamihira, sarong Indianong astronomo, matematiko, asin astrologo,
nagsurat nin sarong kapitulo manongod sa pagbulong kan mga helang nin kahoy sa
saiyang toklos Brhat Samhita. An obra niya may sinmbit na gayo nin pag-grafting
sa kahoy arog kan langka.

An kublit kan langka matunok asin igdi sa Pilipinas saro ining nataong kawat sa
isip kan mga para-ukit ta nagiribo sinda nin mga inukit na pormang langka kaiba
an mga hitsurang tunok-tunok.

An langka may mga kunab na makilyab na giyaw, mahamoton ini asin manamit na
gayo. Malomhok na maragonot sa pagkagat. Dakul ini kan sinasabing fiber na
natabang sa paglaban sa pagtotobol.

An pisog kan langka iyo an may pinakadakul na fiber asin mas maray nanggad
gibohon arina (ginalpong) ta mas naluwas an saiyang fiber kisa kun lutoon paagi
nin pagsanlag o pagla'bon.

An langka gamit na maray sa pagluluto igdi sa Habagatan asin Sur-Subangan na
Asya. Ini pwedeng kakanon hilaw (an lombod) o kun hinog na. Pwede man ining
idagdag sa santan. An mga pisog linuluto sa paagi nin pagsanlag o pagla'bon. Sa
pagluto, ini winiwisikan gasiprot na asin ngane magnamit. An hilaw na bunga
ginigiris man saka linuluto sa guta na parati may bangot na sira. Binubuntogan
bilog na siling darakul ngane mahale an langse saka may kagat sa namit.

An pasagi kan langka magayon na gamiton sa paggibo nin instrumento musikal ta
magian. Sa Indonesia parte ini kan gamelon asin sa Filipinas an kalomoyan kan
kahoy ginagamit sa pagigibo nin kudyapi. Ginagamit man ini sa paggibo nin mga
drum sa India na an apod mridangam asin kanjira. Pang-mwebles pa man an kahoy
langka.

An prutas na ini inaapod sa sari-saring pangaran. An Ingles na jackfruit
tinutubod na hale sa Malayalam chakka o cakkai paagi sa rutang Portuges jaca,
ginamit ini kan doktor asin naturalistang si Garcia de Orta sa saiyang 1563 na
libro Colóquios dos simples e drogas da India. Sarong botaniko, Ralph Randles
Stewart nagswestyon na pwede hale ini sa pangaran ni William Jack (1795-1822),
sarong Scottish na botaniko na nagtrabaho sa East India Company sa Bengal,
Sumatra asin sa Malaysia. An prutas na ini naapod nang "Jack" sa Ingles bago pa
ki William Jack namundag: halimbawa, sa ki Dampier na 1699 A new voyage round
the world.

An pinakaamay na sambit sa europa kan tinanom iyo an chaqui sa sarong salaysay
c. 1328 nin sarong Pranses na si Dominican missionaryo Jordanus.



https://bcl.wikipedia.org/wiki/Jose_Calleja_Reyes

Si Jose Calleja Reyes sarong abogado, tubong ciudad nin Iriga, asin kagsurat kan
librong Bikol Maharlika) (1992) na saiyang pinalagdang libro sa Filipinas.

Siya nagBikol man kan epikong Ibalong hale sa orihinal na tekstong Kastila asin
base igdi, sarong operetta an hinaman niya katuwang si Atty. Salvador M. Tuy. An
musika kaini orihinal na komposisyon ni Ninfa Abundo Badong. Pinagpasale an
operetta enot duman sa Hotel Ibalon sa Iriga (Peb. 26-27, 1977) dangan sunod sa
Little Theatre kan Cultural Center of the Philippines (Mar. 20, 1977). An
operetta pinagpasale man sa Colegio de Sta. isabel sa pagtarabang man giraray
kan Division of City Schools, Naga City na pinamayohan ni Atty. Salvador M. Tuy
asin kan Hotel Ibalon, na an presidente iyo si Atty. Jose Calleja Reyes.

An saiyang pamilya gikan sa duwang gugurang na Bikolnon na pamilya na masususog
sa siyam na kapagaraki pabalik.

Naggraduar siya sa Ateneo de Manila University Law School magna cum laude,
pagkuang eksam sa board nakamit niya an ika-apat na pwesto. Nagin siya myembro
kan Integrated Bar of the Philippines asin kan New York State Bar Association
nin huli ngani ta nagpraktis siya kan saiyang abogasya igdi sa Pilipinas asin sa
estado kan Nweba York .

Manta na siya aktibo sa pagka-abogado, pagkamoot niya man an mag-adal asin
magsurat dapit kan mga bagay na historiko asin kultural. An saiyang mga artikulo
napalagda sa Philippine Studies, Boletin Eclesiastico de Filipinas, ANI kan
Cultural Center of the Philippines asin siring man nagpadara siya nin mga
artikulo sa Manila Daily Bulletin, Bicol Mail asin Oragon.

Si Dr. Norman G. Owen, sarong Amerikanong historyador, minimidbid si Reyes komo
saro man sa nagsurat nin mahiwas sa lantad nin kasaysayan asin kultura kan
Bikol. [1]



https://bcl.wikipedia.org/wiki/Frank_Sinatra

Si Francis Albert "Frank" Sinatra (Desyembre 12, 1915 – Mayo 14, 1998) sarong
Amerikanong parakanta asin aktor.

Nagpoon an karera niya kasabay si Harry Jamesw asin si Tommy Borsey kan inaapod
na swing era sa Amerika. Si Sinatra nagin lataw na maray na solong artista poon
kan kaamayi hanggan katahawan kan mga taon na 1940. Pagtongtong 1950, medyo
nagaot an saiyang karera, dangan nabuhay liwat kan 1954 kan nasikop niya an
Academy Award for Best Supporting Actor.

Nagkakontrata siya sa Capitol Records asin nakapaluwas nin mga naoomaw na gayong
mga album (siring kan In the Wee Small Hours, Songs for Swingin' Lovers, Come
Fly with Me, Only the Lonely and Nice 'n' Easy). Dangan naghale siya sa Capitol
asin nagmukna nin sadiri niyang rekording (na labis nagtriumpo sa mga album na
siring kan Ring-A-Ding-Ding, Sinatra at the Sands asin Francis Albert Sinatra &
Antonio Carlos Jobim). Naglibot siya sa kinaban sa mga kontratang pagkanta,
nagin kagtogdas na kaapil kan Rat Pack asin nakiramas sa mga celebrities asin
mga presidente, arog ki Presidente John F. Kennedy. Si Sinatra nag'edad 50 kan
1965, narekord niya an September of My Years, nag'artista sa guminanang-Emmy
telebisyon espesyal na Frank Sinatra: A Man and His Music, asin nagtama' na gayo
sa takilya kan saiyang Strangers in the Night asin My Way.

Alagad, paglaog kan taon 1973, nagparekord pa siya nin magkapirang album asin
natamaan an Top 40ng lista kan saiyang "(Theme From) New York, New York" kan
1980; asin naglibot sa Estados Unidos saka sa luwas kan Amerika hanggan sa mga
taon bago siya nagadan kan 1998.

Si Sinatra nagtapsok man sa lantad nin pag'aakting. Mala ta ginana niya an
Academy Award for Best Supporting Actor sa saiyang pagpapel sa From Here to
Eternity. Siya nanominar man sa Academy Award for Best Actor gibo kan papel niya
sa The Man with the Golden Arm.

Nag'entra man siya sa mga musikal siring kan High Society, Pal Joey, Guys and
Dolls asin On the Town. Si Sinatra pig'onra sa Kennedy Center Honors kan 1983
asin nasabitan kan Presidential Medal of Freedom ni Ronald Reagan kan 1985 asin
kan Congressional Gold Medal kan 1997. Si Sinatra kagresibi man nin kagsarong
(11) Grammy Awards, kaiba na an Grammy Trustees Award, Grammy Legend Award asin
an Grammy Lifetime Achievement Award.

Si Sinatra namundag sa Hoboken, New Jersey, an iyo'iyong aki kan mga Italyanong
imigranteng Natalie Della (dati, Garaventa) asin Anthony Martin Sinatra. Naghale
siya sa haiskul na dai nakatapos ta 47 aldaw sana siya naglaog bago siya
pinatalsik dahel sa pagkabarumbado. An saiyang ina, bisto sa gaha na Dolly,
maimpluensya sa lugar ninda asin sa grupo nin mga kaapil sa Partido Demokrata,
pero nagmamantener nin negosyo sa pag'aborsyon. Mala ta pirang beses na naaresto
asin duwang beses nasentensyahan sa siring na sala'. Si Frank man naaresto huli
ta nakikiapid sa babaeng may'agom, kaidto sarong krimen pa. An ama ni Frank na
si Anthony nagtatrabaho sa Hoboken Fire Department. Kan periodo na grabi an
pagtios huli sa Makuring Depression, maski pa siring, si ina niya pirme man
siyang natatawan balon asin panggaro'gastos sa bado asin pagruruluwas kan mga
barkada. Si Frank kaidto nagtatrabaho sa peryodikong Jersey Observer komo
sugo'sugo asin bilang parahigot tornilyo sa Tietjan and Lang shipyard. Mga
kaamayan kan 1930 si Frank nagpoon nang magkanta para sa publiko.

Nagadan si Frank Sinatra pakatapos atakihon sa puso kan Mayo 14, 1998. Kan siya
naghihingagdan, yaon sa kataid niya an dati niyang agom na si Barbara. Siya 82
na an edad. Ultimo niyang nataram bago naotsan, "I'm losing," (Nadadaog na ako).
Pigbantolin an saiyang pagkagadan kan pamilya sa saindang websayt, manta na
pigbabareta sa likod may togtog kan bersyon kan kinanta niyang "Softly As I
Leave You." Sunod na banggi kaidto, an ilaw Las Vegas Strip pinaromarom sa
pagtaong respeto saiya. Si Presidente Bill Clinton nangenot sa pagtaong omaw
saiya asin si Elton John nagtaram na si "Sinatra iyo na an pinakamahusay, asin
mayong nakarani sa kalibre niya komo parakanta."



https://bcl.wikipedia.org/wiki/Taliban

An Taliban (طالبان ṭālibān, an kahulugan, "estudiante" Arabo) sarong Islamikong
extremistang grupo na nagsakop asin namoon sa dakulang parte kan Apganistan poon
Septyembre 1996 abot 2001. Dawa naglimang taon na kontrolado an kabesera nin
Kabul, asin an mahiwas na parte kan banwang Apganistan, an itinogdas na gobyerno
kaini, an Islamic Emirate nin Apganistan, nakua lang an relasyon diplomatiko kan
tolong nasyon: Pakistan, Arabya Saudita asin United Arab Emirates. Kan mangyari
an atake nin Septyembre 11, 2001 sa Amerika, an rehimen kan Taliban pinatalsik
kan pinagsararong tropa kan United Front ni Massoud sa pag'aayuda asin suporta
sa ayre kan mga Amerikano sa inapod na Operation Enduring Freedom. An Taliban
nagkurutipas pasiring sa teritoryo kan Pakistan kun saen sinda nagtiripon liwat
sa pagbilog nin pwersa insurhensya sa paglaban sa Islamic Republic of
Afghanistan, an bagong gobyerno na tinogdas kan kahurihan nin 2001 asin
pinamayohan ni Hamid Karzai. An Pinagsarong mga Nasyon (UN) nagmukna man kan
International Security Assistance Force (ISAF) sa pag'asiste sa bagong
gobyernong ini.

Kan sinda iyo an namomoon sa Apganistan, an Taliban sinusunod na gayo an
fundamentalismong Deobandi. An mga lider kaini higot na pinapaotob an mga
kaugalean asin kostumbreng inaapod na Pashtunwali. An mga kaapil sa Taliban
kadaklan mga myembro kan tribung Pashtun, an pinakadakulang tribu etniko sa
Apganistan. An pamayong poon kaini iyo si Mullah Mohammed Omar.

Kan an Taliban nasa poder makuri an pagpasunod sa pinakahigot na interpretasyon
kan Ley Sharia. Masabi pa, mayong mas orog pa sa pagpaotob kan Taliban kan bagay
na ini sa bilog na kadagaan Moslem. An saindang trato sa kababaihan sobrang
makuri. An mga babae pinirit na magsulot kan burka kun yaon sa publiko.Dai sinda
tinutugotan magtrabaho o magkuang edukasyon maliban sa mag'adal kan Koran. Dai
sinda pwedeng bulongon nin lalaking doktor kun mayong bantay na lalaki, na bunga
kaini dakul logod mga kahelangan an dai naasikaso. An mga babae dai masiripan sa
laog kan harong ninda, dapat an mga bintana may tahob nin tela o maski ngane
magngising makusog na makaapod atensyon. An mga babae pwede sanang latobon na
hayag-hayag sa publiko o bitayon sa anoman na paglapas kan ley. Gibo kan higot
na pagboot na ini, an mga babae dai na tinugotan na magtokdo kaya dakul an mga
eskwelahan na nagsarara. An mga pinapangalad na ini mga bagay na kan mayo pa an
Taliban, libre asin matiwasay na nagigibo kan mga babaeng Apgan.



https://bcl.wikipedia.org/wiki/Salah_Abdeslam

Si Salah Abdeslam (Pakasayod sa Pranses: ​[ˈsala ˌabdɛslã]; namundag 15
Septyembre 1989) sarong namundag-Belhika, syudadano nin Pransya alagad dugong
Moroko na soboot sarong teroristang akusado sa mga krimen sa Pransya. Susog sa
pulis asin mga awtoridad nin gobyerno, siya personalmente imbwelto sa mga atake
sa Paris kan 13 Nobyembre 2015 huli ta siya nagtaong lohistikal na suporta sa
mga kriminal, manta na siya an naghatod sa mga lokasyon na tinarget, asin
imbwelto sa paggibo kan mga explosive na ginagamit sa mga akto nin terorismo. Sa
mga pagbobomba sa Paris, 130 tawo an nagkagaradan, asin 368 an nagkarulugadan.

Kan an mga detalye kan atake sa Paris napubliko, siya pigsambit sa mga peryodiko
bilang Enemigo Publiko Nu. 1 o bilang "the most wanted" para sa mga krimen kan
mga awtoridad sa bilog na Europa. Ta siya padulag-dulag na, siya nagin target
kan dakulaon na paghahanap sa modernong historya sa Europa. An Euiropol yaon sa
lista si Abdeslam bilang pinakawanted sa bilang nin 57 indibidwal hinahanap kan
organisasyon poon pa kan enero 2016.



https://bcl.wikipedia.org/wiki/Palarong_Bicol

An Palarong Bicol (Bikol: Pakawat nin Bikol) sarong taon-taon na patiribayan sa
manlainlain na isports kan kagtulong (13) dibisyon nin mga pampublikong
eskwelahan (Departamento kan Edukasyon) kan Rehiyon Bikol. Kabali sa mga kopohan
iyo an pitong (7) syudad: Iriga, Legazpi, Ligao, Masbate, Naga, Sorsogon asin
Tabaco sagkod anom (6) na probinsya: Albay, Camarines Norte, Camarines Sur,
Catanduanes, Masbate asin Sorsogon.

Sa Syudad nin Naga ginibo an Palarong Bicol 2012 kun sain nakakua nin
pinakahalangkaw na puntos an Albay (569 puntos) asin iyo an idineklarar na
kampeon. Sinundan ini kan Camarines Sur (402.5) asin Camarines Norte (400.5). An
Albay man an nagkampeon kan 2011 bilang host.

An minasunod iyo an nakuang puntos kan lambang delegasyon: Naga (303.25),
Legazpi (292), Catanduanes (167.5), probinsya nin Masbate (90.75), probinsya nin
Sorsogon (91), Iriga (83.25), syudad nin Masbate (79), Tabaco (74.25), Ligao
(58) asin Sorsogon (34).

Kan 2013 sa Virac, Catanduanes nabawi kan delegasyon kan Camarines Sur (567.59
puntos) an kampeonato sa Albay (493). Nag-ikatulo an Camarines Norte (314.17).
Nagsurunod an syudad nin Naga (232.17 puntos), Legazpi (222.17), probinsya nin
Sorsogon (180.17), Catanduanes (176.5). An iba pang delegasyon iyo an probinsya
nin Masbate (169.5), Ligao (103.25), syudad nin Masbate(83.5), Tabaco (63.67),
Iriga (49.42) asin an syudad nin Sorsogon (26.67).

Ginibo an Palarong Bicol 2014 kan Pebrero 2-7 sa Catanduanes Athletic Complex,
Virac, Catanduanes. Nangawat giraray bilang kampeon an probinsya nin Albay (583
puntos) na sinundan ini kan Camarines Sur (513.5) dangan syudad nin Naga (276).
Nagsurunod an Camarines Norte, Syudad nin Legazpi, Catanduanes (host) asin
Sorsogon.

Ngunyan na 2015, an host kan pakawat iyo probinsya nin Camarines Sur. Ginibo an
pambungad na seremonya kaini sa Freedom Sports Complex sa banwaan nin Pili,
Camarines Sur.

Kinawat sa Palaro an patiribayan sa isports an archery, arnis, athletics,
badminton, basketbol, buruntolan, chess, putbol, gymnastics, sepak takraw, soft
ball, swimming, table tennis, taekwando, tennis, volley, bilyar, wu-shu asin
wrestling.



https://bcl.wikipedia.org/wiki/Hapo

An Hapò (sa Ingles, asthma, haleng Gryegong ἅσθμα, paghalhal) sarong natnat na
helang kan agihan nin hinangos na namimidbid sa iba-iba asin balikbalik na
sintomas, pagkabara kan duros nin hinangos asin paghigot kan bronquial na
kabtang sa halanuhan. An parating sintomas igdi iyo an paghagok, pagkaho-kaho,
paggabat kan daghan asin pag'agaw nin paghangos.

An hapo mas masasabotan kun pano naabot kun isihon an istruktura kan mga parte
na pasiring sa bagâ. Ini mga tubo na iyo an agihan-duros asin nagdadara kan
hinahangos na ayre palaog asin paluwas sa bagâ. An mga hapoon lanog an mga
aagihan-duros kaya an mga ini nagatok saka sensitibo sa mga anoman na bagay na
nahihigop. Pag an aagihan-duros sa siring na pangyayari nadodolidot, an mga
muscles sa palibot nahigot asin napuyos na naresulta sa pagdikit kan pagbulos
kan duros palaog. An paggatok pa kaini narandan asin napasadit pang orog sa
agihan. Bunga kaini nadakul an pagluwas nin kagad na nakakaagid sa mapulot asin
mahibog na sipon (pero bako man sipon) asin orog na nasulat sa dalan nin ayre.
An pagdurungan kaining mga reaksyon naresulta sa sintomas nin hapo asin nataong
kasakitan sa normal na paghangos.



https://bcl.wikipedia.org/wiki/Dolnop

An dolnop o dumaratong (o tsunami) serie nin mga tubig alon na resulta nin
pag'ulà kan kanigoan na tubig, parati kan dagat, o siring man sa mga mahiwas na
danaw. Huli sa kanigoan na na'ulà na tubig asin huli sa sobrang kusog kan
pagrasay kaini, an dolnop naratak nin makuri sa mga lugar na harani sa mga kusa.

Mga linog, pagtuga nin bulkan, asin mga pagbuag sa irarom nin tubig (kaiba na
diyan an pagpaputok nin nuklear na bomba), mga pagtupas kan mga bukid,
pagtampawak kan mga meteorite haleng langit asin iba pang mga pagdisturbo sa
ibabaw asin irarom kan tubig natao nin posibilidad na magmukna nin dolnop.

Idtong nangyaring linog asin dolnop kan taon 2004, Desyembre 26 iyo na daa an
pinakamakusog asin pinakamangirhat na ratak dinara sa bilog na historya kan
kinaban. An episentro kan linog na ini yaon sa kusang bandang solnopan kan
Sumatra, Indonesya. An binunga kaining dolnop inapod na Indian Ocean tsunami,
South Asian tsunami, Indonesian tsunami, an Paskong tsunami asin Boxing Day
tsunami. An linog nagresulta sa mga dolnop sa mga kusa kan mga pampang-dagat na
nasyon naghahanggilid sa Dagat Indyano, nagkawsa nin pagkagadan kan mga 230,000
katawo sa 14 estado, binagonas an mga komunidad sa gilid dagat nin mga alon
nag'abot 30 metro (100) pye an langkaw. Ini na an pinakagrabeng hugmak nin
katalaghan. An Indonesya an pinaka nagrabe, nasundan kan Sri Lanka, Indya, asin
Tailandya.



https://bcl.wikipedia.org/wiki/Busay_Niagara

An Busay Niagara (sinasayod, Busay Nayagra) iyo an arapodan sa tolong busay na
nasakrang sa pagdolonan internasyonal kan probinsya nin Ontario kan Canada asin
kan estado kan Nweba York kan Estados Unidos. Ini man iyo an naporma kan Ranggas
Niagara (Niagara Gorge). Poon sa dakula pasadit, an tolong mga busay iyo an
Horseshoe Falls, an American Falls, asin an Bridal Veil Falls. An tolong ini
gabos yaon sa Salog Niagara na nadalahay asin natitipon sa Danaw Erie asin
nabulos pasiring sa Danaw Ontario. Sinasabing an pagsararo na pagdalihig kan
tolong busay iyo na an pinakahalangkaw na rata nin pagbulos nin arinman na busay
sa kinaban, na may bulasok na paghulog nag'aabot 165 pye (50 m). An Busay
Horseshoe iyo na an pinakamakusog na busay sa tolo, kun pag'uurulayan an langkaw
kan vertical na paghulog kan tubig asin rikas kaini, sa bilog na Norte Amerika.
An mga busay namomogtak 17 milya (27 km) an rayo' sa norte-norte'solnopan kan
Buffalo, Nweba York asin 75 milya (121 km) an rayo man sa sur-sur'subangan nin
Toronto, sa pag'oltan kan duwang magkambal na siyudad nin Niagara Falls, Ontario
asin Niagara Falls, Nweba York.

Kun dalanon an Busay Niagara sa tongod kan Kanada, mahihiling sa wala an
American Falls, Bridal Veil Falls, asin an pinakadakula an Horseshoe Falls sa
bandang too



https://bcl.wikipedia.org/wiki/Bulkan_Mayon

An Bulkan Mayon sarong aktibong bulkan na mahihiling sa probinsya nin Albay sa
nasyon kan Filipinas. Namumugtag ini sa 15 kilometres norteng-sulnopan kan
Syudad nin Legazpi. Ikinokomparar ini sa Fuji kan nacion na Hapon huli ta sa
garo perpektong korte kaini. Yaon an Legazpi sa sur kaini.

Sigon sa volcanolohigo, sarô ining stratovolcano o kompositong bulkan. Ang garo
simetriko kaining kona nabilog sa paagi nin pagpatong-patong nin mga bolos nin
lahar asin lava. Nin huli ta uminabot nin halos 50 otro na an mga pagpotok kaini
sa naka-aging 400 taon, ikinokonsiderar na ining pinakáaktibong bulkan sa
enterong nacion. Mahihiling ini sa sarong convergent plate boundary1 sa tahaw
kan Platong Eurasian sagkod kan Plato ng Plipinas.

An Bulkan Mayon may 47 pagpotok sa historya; ang enot kan taon 1616, an
pinakáhuri may katamtaman na pagbuga nin lava kan Hunyo 2001. Ang pinakámakosog
na pagpotok kan bulkan Mayon iyo kan Febrero 1, 1814. Natabunan nin lava an
banwaan na Cagsawa asin may 1,200 tao an nagadan. Ang kampanaryo kan simbahan
kan banwaan an natatada nin huli ta rompag na an pinaká-simbahan kaini.
Pyroclastic flows, an mainit na abo an nakagadan sa 77 katao, kadaklan paraoma,
sa huring makosog na pagpotok kan Mayon kadtong 1993. Kan taon 1984, sobra sa
73,000 katao an pinahali sa 'danger zones' sigon sa mga scientistsa kan
Philippine Institute of Volcanology and Seismology. Mayo man naireport na
nagadan.



https://bcl.wikipedia.org/wiki/Bienvenido_Santos

Si Bienvenido Nuqui Santos (Marso 22, 1911 Tondo, Manila- Enero 7, 1996 Sagpon,
Albay] saro sa matanog asin matimbang na Filipino-Amerikanong parasurat nin mga
nobela, mga osipon, saysay asin rawitdawit. Siya namundag sa Tondo, Manila sa
saiyang mga magurang na mga dugong Pampango gikan sa Lubao, Pampanga, Filipinas.
An naagom niya iyo si Beatriz Nidea, sarong taga-Albay. An saindang pagsasaro
nagbunga nin apat na aki: Tomas, Armi Tan, Lina Cortes asin si Lourdes Anonas.

Siya halawig na nag'estar sa Amerika kun saen naggono' siya nin mga onra huli sa
mahusay niyang mga tokdang literaryo. Kan 1976. nagin siyang syudadanong
Amerikano.

Nakua niya an Batsilyer en Artes sa Edukasyon sa Unibersidad kan Pilipinas kan
taon 1932. Kan taon 1941 bilang sarong pensionado, nagpaAmerika siya sa pag'adal
duman nin Ingles sa Unibersidad kan Illinois, asin sa mga Unibersidad kan
Columbia asin Harvard. Kan magputok na an Ika-2 Gerang Pangkinaban, siya
nagtrabaho sa Embahada kan Filipinas duman sa Washington D.C. bilang public
information officer.

Pakatapos kan gera, taon 1946, siya nagbalik sa Filipinas asin nagin maestro sa
mga eskwelas publikas dangan administrador sa mga unibersidad. Sa Legazpi
College (ngunyan Aquinas University of Legazpi), nagtokdo hanggan nagin siya
igdi bise-presidente dangan presidente bago siya nagpa Amerika naman kan taon
1958. Duman nakakua siya nin Rockefeller fellowship sa Writers'Workshop kan
University of Iowa kun saen ngapit nagin siyang Fullbright exchange professor.

Kan taon 1962 sungdo' 1969, siya nagin Dekano kan Kolehiyo sa Artes L:berales sa
Unibersidad kan Nueva Caceres asin nagin man Pamayo kan Konseho sa Akademya y
Direktor kan Graduate Studies, kan nasabing unibersidad. Siya man an kagsurat
kan rawitdawait na "Heart of Bicol" na iyo ngonyan an nagin opisyal na
martsang-awit kan Siyudad nin Naga.

Nagin man siyang Profesor sa Creative Writing asin may Distiinguidong titulo
bilang Writer in Residence sa Wichita State University sa Kansas, Estados
Unidos, poon 1973 abot 1982.

Maule' na kuta siya kan mga taon 1970 alagad an gobyerno kan Filipinas na yaon
sa Ley Militar, pinag'initan siya huli sa saiyang nobelang "The Praying Man
(1977) na mahigot na nagtutuyaw kan mga karara'tan kan gobyerno asin si Pres.
Marcos pinagbagat an paglakop kan libro niyang ini.

An saiyang tokda, Scent of Apples, librong literaryo na iyo sana an napublikar
sa Estados Unidos naggono' nin premyo sa Columbia Foundation kan 1980; ini
sarong dakulang onra saiya bilang saro sa magkapirang Filipino sana an nagawadan
nin pagbisto bilang mahusay na parasurat sa Ingles.

Kan siya magretiro na, kinua pa siya kan De La Salle University sa Manila komo
Visiting Writer and Artist. An Unibersidad na ini pig'onra siya sa pagsangle kan
pangaran kan saindang Creative Writing Center sa pangaran na niya.

Hale man sa kuleksyon kan Unibersidad kan Nueva Caceres, an mga tokdang
literaryo niya natipon na sa Bienvenido N. Santos Literary Museum, sarong museo
itinogdas kan Marso 21, 2007 duman sa De La Salle University. An museo bako
sanang igwang kadamotan kan saiyang mga sinurat kundi patin kan mga oro-osipon
manongod sa buhay niya, mga anecdote, asin memorabilia arog kan lumang makinilya
na saiyang ginamit alagad sinublian man niya ngani sa saro man na bantogan na
parasurat, si Isagani P. Cruz.

Kan Marso 14, 2011 sarong napapalaen na seksyon an binuksan sa Raul S.Roco
Library sa pagrokyaw kan ika-100 na edad ni Santos. Sa seksyon na ini, na inapod
BN Santos Special Collection, napapalaman an haros gabos na mga obra asin
tokdang literaryo niya, asin an boot mag'adal asin magbasa kan saiyang mga
sinurat madali nang hanapon ta rayaon na igdi natitipon.



https://bcl.wikipedia.org/wiki/Bashar_al-Assad,

Si Bashar al-Assad (Arabe: بشار الأسد‎, Baššār al-ʾAsad; namundag Septyembre 11,
1965) iyo an Presidente kan Siryanong Arabong Republika, asin Sekretaryo
Rehiyunal kan Partido Ba'ath. Nagin siyang presidente kan 2000 pakagadan kan ama
niyang si Hafez al-Assad na namoon sa Sirya nin 29 taon.

Si Bashar al-Assad namundag sa Damascus kan Septyembre 1965, aki ni Aniseh
(Makhluf kan dai pa naagom) asin ni Hafez al-Assad. Kan enot si Bashar daing
gayong ambisyon sa pulitika mala ta si ama niya pig'aandam an saiyang matuang
tugang, si Basil al-Assad, na iyo an magsunod asin magsalidang presidente. Si
Bashar nag'adal nin optalmolohiya sa Unibersidad kan Damascus kan 1988 asin
naghubo sa London kan 1992 sa pagpadagos sa pag'adal. Inapod siyang magbalik kan
1994 ta magbali sa pwersa armada kan Sirya kan an tugang niyang si Basil magadan
sa aksidente sa awto. Si Bashar nag'entra sa akademyang militar sa Homs, norte
kan Damascus, pakagadan ni Basil, asin hidale na isinakat sa ranggo asta nagin
koronel kan Enero 1999. Huli sa nangyaring aksidente, siya na an nagin tagamana
sa pwesto kan saiyang ama. Kan magadan an amang si Assad kan taon 2000, si
Bashar pignombrahan pamayo kan Partido Ba'ath asin kan Army, dangan naelihir
presidente na mayong katampad na kalaban sa sarong eleksyon na sinabi kan
rehimen lakopan na gayong suporta (97.2% kan boto), pero ini pigpangyari kan an
Najlis Al Sha'ab (Parlamento) dalidaling ihinuros an minimong edad sa kandidato
hale sa 40 pababa 34, na iyo an edad ni Bashar kan mag'eleksyon. Kan Mayo 27,
2007 si Bashar naaprobaran naman na magtukaw bilang presidente sa ikaduwang
pitong-taon na termino, na nagluluwas sa opisyal na resulta an nakuang boto niya
97.6% kan botante. Sa eleksyon na ini mayo naman siyang kalaban.

Si Assad lampyagaw, mala ta natindog 189 cm (6 piye 2 pul.). Matalasay siyang
magtaram Ingles, maray man magtaramtaram nin Pranses ta nag'adal kawasa sa
Pranses-Arabong eskwelahan na al-Hurriyah sa Damascus, bago siya nagpasiring sa
eskwelahan medikal sa Facultad nin Medisina, Unibersidad kan Damascus. Natapos
niya an residency niyang training sa optalmolohiya duman sa Tishreen Military
Hospital na yaon man sa Damascus. Pakatapos kani, nagdiretso siyang London kun
saen nagkua siyang subspecialty training sa optalmolohiya sa Western Eye
Hospital. Dai na niya tinapos an pormal niyang training huli sa dai linalaoman
na pagkagadan kan saiyang tugang. Si Bashar staff colonel sa Siryanong militar.

Sa palakaw niya sa sadiring nasyon, siya natutuyaw na gayo ta mayo an pagrespeto
sa diretsong pangtawo, sa maluyang pagmaneho kan ekonomiya asin kan korupsyon sa
administrasyon. Sa luwas na pakitrato, siya maboses na kritiko kan Estados
Unidos asin kan Israel. An Partido Ba'ath malinaw na iyo an may kontrol kan
parlamento, asin deklaradong namamayong partido kan estado. Kan dai pa siya
hararom natapsok sa pulitika, an saiyang papel publiko iyo an magin pamayo kan
Syrian Computer Society na iyo an nagpalaog kan Internet sa Sirya kan 2001.
Nagin siyang presidente huli lamang ta si pigmamanok na magin presidente kan
saiyang ama, an tugang niyang si Basil, nagadan sa aksidente asin nataas siya sa
pwesto sa sarong reperendum kan 2000. Pinaghuna siyang magin mas liberal kisa sa
saiyang ama. Sa sarong interbyu, sinabi niya na an demokrasya maray na
ksasangkapan sa "pagpa'asenso kan buhay" pero nagrason na dai mahihidale an
paggamot kan demokrasya sa saiyang nasyon. Sinasabi na dai man ginintahan an
buhay-buhay sa Sirya poon kan siya nagtukaw sa poder. May hiron sa reporma na
nagbungkaras kuta sa inapod na Damascus Spring, na huli kaini si al-Assad
isinara an Preso Mezzeh asin pinaluwas an ginatos na mga preso pulitikal.
Alagad, dai man sana naghaloy lakopan naman an pan'iipit sa sarahotan na may
peligro sa seguridad.

Sa presente, si al-Assad nag'aagi sa grabeng krisis sa saiyang nasyon. Makuri na
an kariribokan sa nasyon huli ta an mga namamanwaan nagtutumang na asin
naghahagad nin lakopan na reporma sa gobyerno. Alagad, an saiyang gobyerno orog
na nagtatagas asin tinatayang lampas nang walong ribong katawo an nagkagaradan
bunga kan nagkikilaban na an saiyang mga nasasakopan asin nagbutwa na an tunay
na pagrerebelde na nagkapot nang armas laban sa saiyang pamomoon asin dakul nang
elemento sa saiyang hokbo an nagkakampi na sa mga rebelde.

Sabi ni Rifaat al-Assad, an saiyang tiyoon, dai na mahahaloy an pagkapot poder
kan saiyang sobrinong si Bashir al-Assad, ta lakop na sa bilog na Sirya an
pagtutumang sa gobyerno.



https://bcl.wikipedia.org/wiki/Ataki_sa_Pearl_Harbor

An pag'ataki sa Pearl Harbor (o, Operasyon Hawaii, Operasyon Z, na iyo an
pag'apod kan Kwartel Heneral kan Imperyong Hapon) sarong sorpresang paglusob na
kinondukta kan Hokbong Pandagat nin Hapon Desyembre 7, 1941 na iyo an nagtolod
sa Estados Unidos na makadamay sa ika-2 Gerang Pangkinaban. Tuyo ining hiro kan
Hapon na mawa'ran kakayahan an Amerika , orog na an saiyang Flota Pacifico, na
magpapel sa pinagbabana'bana na gera kan Hapon na gigibohon laban sa Britanya,
Nederlandya asin sa Estados Unidos igdi sa Sur-subangan kan Asya. An paglusob
pinagduwang pagsasakyada kan mga panggerang mga eroplano kan Hapon na nag'abot
sa bilang na 353, hale sa anom na aircraft carriers.

An pag'ataki nagresulta sa paglubog kan apat na boque de guerra mga bapor kan
Hokbong Pandagat kan Estados Unidos, asin pagkarapak kan apat pa. An mga Hapon
nalunod o naraot man an tolo pang cruiser, tolong destroyer, sarong minelayer,
napaboag 188 eroplano panggera, asin sa mga personahe 2,401 an nagadan, 1,282 an
nagkarulugadan. An estasyon nin enerhiya, an shipyard, an seksyon nin
mantensyon, an sarayan nin mga torpedo asin gasolina, asin siring man an mga
doongan kan mga submarino kaiba an mga edispyo naghaharong kan mga kwartel, dai
man natamaan. Sa lado kan mga Hapon minimal an danyos, 29 sanang eroplano, apat
na saradit na submarino asin 65 tauhan an nagkagaradan o nalugadan.

An pag'ataking ini sarong mayor na sagupaan sa ika-2 Gerang Pangkinaban.
Nangyari ini bago an pormal na deklarasuyon nin pakikigera. Si pag'ataki asin an
bigla asin palipat na gayo na pakagibo kaini, iyo an duwang paktor na naghira
kan opinyon publiko sa Amerika na dati "mayong pakilabot," ngonyan resulta
kaini, naglobo an suporta para sa direktang pagpaki'aram sa gera. Nadugangan pa
ini nin makuring hogophogop asin pagtapsok kan Amerika sa gera sa Europa kan an
Alemanya, na mayo man nin tratado sa Hapon, pulospugos man nagdeklara nin gera.
An Presidenteng si Franklin D. Roosevelt tolostolos pigbantolin na an aldaw na
"Desyembre 7, 1941" aldaw na matatala' bilang "Aldaw nin Kalapastangan."



https://bcl.wikipedia.org/wiki/Antabay_sa_Ortograpiya_nin_Bikol_Sentral

An Antabay sa Ortograpiya nin Bikol Sentral (Ortograpiya Bla Bla Bla!) sarong
independyenteng publikasyon nin pag-adal dapit sa ortograpiya kan tataramon na
Bikol Sentral. Ini sarong giya sa ortograpiya, pagbaybáy asin paggamit nin mga
diyakritiko kan kasararoan na Parasurat Bikolnon.

Pinanginotan ni Irvin Sto. Tomas an komite sa pagsaligsig sa antabay sa
ortograpiya kan Parasurat Bikolnon na pinamayohan bilang presidente ni Bernardo
Miguel Aguay, Jr. Igwang titulo nin Maestro kan Arte (MA) sa Filipino sa
Unibersidad kan Nueva Caceres si Sto. Tomas asin sarong posgradong estudyante
nin Doktor sa Edukasyon (EdD) sa Pagtukdô nin Lengwahe asin Literatura sa
parehong institusyon. Kan kasagsagi kan blogging, tinukar asin ipinahiling niya
sa saiyang blog na Filipinayzd (mayò na) an pagbabàgo sa ortograpiyang Filipino
na ipinaluwas kan Komisyon sa Wikang Filipino kan 2001 sagkod na ipawarang bisa
ini kan 2006.

Sakop kan hinaman na giya an mga diyalekto kan Bikol Sentral: Naga, Legazpi,
Partido, Daet sagkod Virac na lain kan iba pang mga tataramon na Bikol na
Rinconada Bikol, Buhi Bikol, Libon Bikol, Bikol Sulnopan na Albay, Miraya Bikol
asin Bikol Norteng Catanduanes. Kan 2010, hinimò ni Sto. tomas an sarong
publikasyon nin mga rawitdawit sa manlainlain na tataramon sa Bikol, an An
Tambobong nin Literaturang Bikolnon na nagluwas nin tulong beses sagkod kan
2011.

Independyenteng ipinublikar an mga kopya kaini asin ipinagpaluwas kaiba an iba
pang mga surusadiring publikasyon kan organisasyon sa Ikaapat na komperensyang
Pagsurat Bikolnon na ginibo kan Abril 29-30, 2012 sa Ateneo de Naga na
Unibersidad kun sain sarô sa mga ulayon iyo an ortograpiyang Bikolnon. Makukua
man kopya kaini sa blog na Ortograpiya.

Ipinalagdâ kan independyenteng Don Quixote Press sa paagi nin potokopya an
publikasyon asin idinesenyo ini ninda Noel Regachuelo asin Red Patricio.

Ginagamit bilang toltolan an Antabay sa Ortograpiya nin Bikol Sentral sa
pagkawat kan Dama nin Tataramon, sarong kawat na inspirasyon kan Scrabble, sa
taonan na patiribayan na Padurunongan sa banwaan nin Canaman, Camarines Sur.

Tinuyaw ninda Vic Nierva asin Kristian Cordero an pagkakahaman kan publikasyon
asin an bàgong muknang organisasyon na nagpalagdâ kaini.

Sosog sa kolum ni Nierva sa Vox Bikol, dai nin bàgo sa ipinapamidbid sa hinaman
na giya asin nangangaipo nin pagkaaram asin pagkasabot sa ortograpiyang Bikol an
mga nagtutulod kaini:

Si Cordero na taga-Syudad nin Iriga asin lenggwaheng Rinconada Bikol an
kinagimàtan na tataramon, natuyawan an pakagibo kan publikasyon sa saiyang kolum
sa Bicol Mail na nakasurat sa lenggwaheng Bikol Sentral:

Alagad tinàwan kan mga ini nin diskusyon iyo an problema sa pagkairiba-iba kan
mga tataramon sa Bikol asin mahihiling an karibongan kan mga ini sa ulayon dapit
sa ortograpiya sagkod bokabularyo asin an pagkalain kan duwang bagay na ini. Sa
saindang diskusyon, luminawas sa partikular na tataramon na sakop (scope) kan
ginibong pag-adal na iyo an Bikol Sentral asin ipinamugtak na an hinaman na giya
para sa mga tataramon na Bikol.

An diskusyon sa bokabularyo matutumoyan pa kan tubong Baao, Camarines Sur na si
Dr. Jazmin Llana kan De La Salle University-Manila, na Rinconada Bikol man an
inot na tataramon, sa saiyang lektura sa ginibong urulay kan Unyon ng mga
Manunulat sa Pilipinas (UMPIL) kun sain ihiniras niya an kamugtakan kan pagsurat
sa mga rehiyon.

Digdi, naunambitan man ni Llana an nahaman na Giya sa Ortograpiyang Bikol na
gibo kan Komisyon sa Wikang Filipino (KWF) asin pinadrinohan kan gobyerno
probinsyal kan Albay. Ipigbungsod kan Agosto 2012 sa Syudad nin Legazpi an
nasabing giya na gagamiton kan mga paratukdô sa mga pampublikong paadalan sa
rehiyon. Sa urulay na ginibo sa Ateneo de Manila na Unibersidad kan 2013, inusip
niya an ipigladawan na "kalagà-kagà sa irarom" huli sa pagkaigwa nin magkaibang
panànaw sa paghimò nin sarong padron nin ortograpiyang Bikol kan Parasurat
Bikolnon.

Dating mga paratukdô sa Ateneo de Naga na Unibersidad asin mga myembro kan
grupong Kabulig-Bikol antes na mareorganisar ini sinda Nierva asin Cordero. Kan
2014, ipinaluwas kan unibersidad an Guide to Bikol Orthography ni Wilmer Joseph
S. Tria kun sain nagin parte sinda sa paghaman asin pagpabantog kan libro. Sa
libro, mauunambitan man an nahaman na Giya sa Ortograpiyang Bikol na gibo kan
Komisyon sa Wikang Filipino (KWF) alagad dai an Antabay sa Ortograpiya nin Bikol
Sentral kan Parasurat Bikolnon.



https://bcl.wikipedia.org/wiki/Andrea_Bocelli

Si Andrea Bocelli (Lajatico, Pisa, Italia; 22 Septyembre 1958) sarong tenor,
músiko, parasurat asin tagamukna nin musikang italyano. Siya nakahaman sampolong
sangkap na opera (Andrea Chénier, Carmen, Cavalleria Rusticana, Il Trovatore, La
Bohème, Manon Lescaut, Pagliacci, Roméo et Juliette, Werther asin Tosca), kaiba
diyan an pop asin klasikal na musika, tolong suminikat na album, na an mga ini
nagbentang sobrang 80 milyon na plaka sa kinaban. Sarong parakanta na mahusay,
nadara niya an musika klasikal sa pinaka'alitoktok kan internasyunal na talaan
kan musikang pop.

Kan 1998, napili siyang saro sa People's 50 Most Beautiful People (50
Pinakamagagayon na Tawo Pinili kan Banwa). Kan 1999, siya nanominar na
Pinakamahusay na Bagong Artista sa Grammy Awards. An saiyang "The Prayer", duet
niya ki Celine Dion para sa animadong pelikulang Quest for Camelot, guminana kan
Golden Globe for Best Original Song asin ta ini nanominar para sa Academy Award
sa parehong kategorya. Kan mapaluwas an saiyang klasikal album, Sacred Arias, si
Bocelli nasikwit an pagtatala niya sa Guinness Book of World Records manta na
kapot niya an tolong pinakahalangkaw na posisyon sa US Classical Album na
talaan. Pito kan saiyang mga album naabot na an talaan sa 10ng pinakamasulong sa
Billboard 200, asin sampolo kaini, nagkurit nin bagong rekord ta nangengenot pa
man sa manlaen-laen na talaan kan musika sa Estados Unidos.

Sa 5 milyon na plaka nabenta sa bilog na kinaban, an Sacred Arias nangyari iyo
na an pinakamasulong na album sa iba-ibang kategorya nakamit sana nin solong
artista sa enterong panahon, na sobra sa 20 milyon na kopya an nabenta na, manta
an saiyang 1997 pop album Romanza nagin pinakamasulong na album nin sarong
Italyanong artista sa arinman na genre sa historya nin musika, asin man
pinakamabentang album nin sarong dayuhan na artista sa Kanada, asin sa magkapira
pang mga nasyon sa Europa asin sa Latin Amerika. An enot kaining single, "Time
to Say Goodbye" sarong duet ninda na Sarah Brightman na naghugpa sa pinakataas
kan talaan sa enterong Europa, kaiba an Alemanya, kun saen nagpirmi sa alitoktok
kan talaan sa laog nin katorseng sunod-sunod na semana, na nagpasa' kan rekord
mananggad sa bentahan ta sobra sa tolong milyon na kopya an napabakal sa nasyon
na ini. An single na ini nagpadagos na makabenta nin labi sa 12 milyon na kopya
sa kinaban, na mangyari ini na an pinakamasulong na single sa gabos na panahon.

Si Bocelli pinangaki ki Alessandro asin Edi Bocelli dawa ngane sinda pigtaraman
na dai na ipadagos an pagbados kaini. An desisyon kan saiyang ina na ini iyo an
nagpapusog kan saiyang paninindogan laban sa aborsyon asin kamping-buhay an
saiyang pigkukugos na pagtubod. An pamilya yaon sa saindang oma-oma,
nagbebentang makinaryang pang'oma asin naggigibong arak na pinapabakal ninda sa
sadit na baryo nin La Sterza, sarong frazione nin Lajatico, Tuscany, Italy, mga
40 km (25 mi) an rayo subangan kan Pisa. An ina niya asin ngohod na tugang na si
Alberto yaon pa nag'eestar sa dating lugar, asin an ama niya nagadan kan taon
2000.

Kan siya aki pa, nagpahiling na siya nin agit-agitan na pagkamoot sa musika. An
sabi kan saiyang ina, musika sana nanggad an nakakaaling asin nakakaranga saiya.
Sa edad na 6, nagpoon na siyang leksyon sa pagpyano, asin ngapit, nag'adal nang
pagkawat sa flauta, saxophone, trumpet, trombone, gitara asin bombo. Dangan kan
siya tinawan kan saiyang yayang si Oriana kan saiyang enot na rekord ni Franco
Corelli duman niya napaggamiaw na an karera bilang sarong tenor iyo an saiyang
kaaabtan. Kan nag'eedad na siyang pito, saiya nang nabisto an mga bantogan na
tingog kan panahon asin pighingoa niyang maarog an mga interpretasyon kan
saindang pag'awit.

An mga doktor pinagholitan an mga magurang ni Bocelli na dai na ipagpadagos an
pagbados saiya ta batay sa saindang mga adal igwang posibleng kadi'nan an
dadarahon kan aki pagkaini namundag. An mga Bocelli nagsayuma asin dai nagtubod.
Kan siya i'aki na, hayag na igwa talagang kakundian sa mata an omboy na si
Andrea; pakatapos pagkonsulta sa magkapirang doktor, natantos na siya igwang
helang sa mata na inaapod na congential glaucoma, pagkani'aking pagluwayluway na
pagwawara kan paghiling. Sa edad na 12, taon 1970, siya nalagarto sa mata kan
bola sa sarong kawat kun saen siya an goalkeeper asin ta nagkaigwa nin pagdudugo
sa saiyang hutok; an mga doktor ginamit pa an mga linta sa ultimong
pagkaramaskamas na maligtas an saiyang paghiling alagad mayong nangyari. Siya
dagos na nabuta na.



https://bcl.wikipedia.org/wiki/Aceh

An Aceh (Atsenes: Acèh; Jawi: اچيه‎; Dutch: Atjeh or Acheh; Indones: Provinsi
Aceh) sarong ronang espesyal kan Indonesya. An teritoryo nalulugar sa porong
amnayan kan Sumatra. An kabesera kaini iyo an Banda Aceh. Harani an Aceh sa mga
Isla nin Andaman saka Nicobar na sakop kan Indya asin nasusuway ini huli kan
Dagat nin Andaman.

Sa Aceh pigtutubod enot nakagamot an relihiyon na Islam sa Indonesya asin huli
kaini an Islam nakawarak sa kahiwasan kan Sur-subangan na Asya. An Islam
nakaabot daa sa Aceh (Kahadean nin Fansur asin Lamuri) mga 1250 AD. Kaamayan kan
ika-17ng siglo an Sultanato nin Aceh iyo na an pinakamayaman, mapangyare asin
mas gantad na estado sa rona nin Malaca Straits. An Aceh may historya nin
pakikitusay asin pagsutil na magin independiente, laban sa mga manananakop, sa
dati kaining kolonyalistang Dutch asin sa gobyerno man ngane nin Indonesya.

An Aceh an pinakaharani sa episentro kan si 2004ng linog asin dolnop nagputok sa
tahaw kan Dagat Indyano na nagradas na grabe kan kosa sa bandang solnopan kan
probinsya. Mga 170,000 na Indones an nagkaurutasan-buhay o nagkawarara na sana
huli kan makagiram-giram na insidente. Huli man ngane kaini, luminuya an
pagtumang kan mga rebeldeng Atsenes asin nahaman an pag'ooyon sa katoninongan sa
pag'oltan kan gobyerno nin Indonesya asin kan Free Aceh Movement (GAM).



https://bcl.wikipedia.org/wiki/Abu_Dhabi

An Abu Dhabi (Arabo: أبو ظبي‎ Abū Ẓabī), literalmente, ama nin gazelle) iyo an
kabesera asin ikaduwang pinakadakulang siyudad kan Pinagsarong mga Arabong
Emirato. Ini namomogtak sa sarong pormadong T na isla nag'iiswil sa Golpo
Persiko sa parteng sentral solnopan na kosa. An siyudad na ini igwang mga
896,751 na populasyon kan taon 2009.

An Abu Dhabi eneerokan kan mga importanteng opisina kan gobyerno federal, siya
man an tinutukawan kan Gobyerno mismo kan Pinagsarong mga Arabong Emirato asin
igdi man naka'estar an pamilya kan Abu Fhabi Emiri y kan presidente mismo kan
Emirato. An Abu Dhabi nagparadakula na nanggad bilang sarong kosmopolitan na
metropolis. An saiyang marikas na pagtalubo, asin urbanisasyon, kasabay kan
halangkaw na mga sweldo kan populasyon, pinagpanday an siyudad sa sarong
nangengenot asin gantad na maray na metropolis. Ngonyan an siyudad iyo na an
sentro kan pulitika, kultura, komersyo asin industriya kan bilog na nasyon; mala
ta an Abu Dhabi sana husto nang naambag nin 56.7% sa GDP (Gross Domestic
Product) kan taon 2008..

An Abu Dhabi iyo an kwartel kan darakulang mga institusyon sa pinansya arog kan
Abu Dhabi Securities Exchange, an Central Bank of the United Arab Emirates asin
iba pang mga darakulang multinasyunal na korporasyon. Saro sa dakulang
nagproprodukto nin asayti, an Abu Dhabi pighingoa na maglaog sa iba-ibang mga
inversion ngane magin pusog an saiyang ekonomiya asin dai nagsasarig sana sa
asayti. Orog na, ini nagpapadakula sa serbisyo pinansyal asin sa lado nin
turismo. Sinasabi na an Abu Dhabi iyo na pinakamagastong siyudad para sa mga
dayong emplyeado, asin ini na an ika-50 pinakahalangkaw sa barakalon. An magasin
na Fortune asin CNN sinabi na an Abu Dhabi iyo an pinaka'mayaman na siyudad sa
kinaban.



https://bcl.wikipedia.org/wiki/Tanhaga

An tanhaga (inaapod man na tiral (hale sa Espanyol: telar; tanaga, habulan) iyo
an kasangkapan na ginagamit sa paghabol nin mga awat nin abaka, jusi, cotton,
asin iba pang awat hale sa mga tinanom o mga awat man na sintetiko. An habolan
na ini parati gibo sana sa kahoy. Igwa na totoong mga modernong tanhaga ngonyan
na an nagpapa'andar iyo an motor na de elektrisidad.

An paghabol nangyayari sa pagsulok pabalagbag kan pugawa (Ingles, weft) sa
lindog (Ingles, warp), an mga nakahotay na torsidong tindido sa habolan.

An mga piyesa kan simpleng tanhaga iyo an tampong o angkob, sorod, sikwan o
lansadera (inaapod man na baroto), poronan, siton, kugon, tongtongan,
ligid'ligid. An mga gamit na torsido o awat iyo an hina'nay na panlindog, asin
an torsidong pampugawa. An huri ikinakarga sa sikwan. An bilog na porma kan
tiral hinaman sa pormang rektangulo kun saen diyan nakakarabit an mga iba-ibang
piyesa asin mga parte, maliban sa siton ta rapot na kasangkapan ini sa tilar.

An tampong o angkob iyo an kinakaagan asin nagpupugol kan sorod. Iyo ini an
pigkakabig sa pagdusok kan pugawa.

An ligid'ligid iyo idtong nakabalagbag na (parati kawayan) na naglilitong'litong
sa aksyon na pagbaba pagtaas kan duwang kugon.(hilnga, Pig. 2)

Sa Bicol, an katagang "hablondawani" ginuno sa duwang tataramon habol, asin
dawani. Susog ki Lisboa ini may istoryang soanoy. Si mga gugurang daang Bikolnon
igwang pig'oosipon na kan mga lumang panahon igwang mahusay nanggad na
parahabol, sarong babaeng nagngangaran Dawani. Kaya an pagtubod kan mga gugurang
basta may hablondawani sa langit, ini sarong gibong hinabol ni Dawani.

An paghabol nababanggit man sa epikong Ibalong, na saro sa kabatiran asin
paghanapbuhay na nano'dan kan mga antigong Bikolnon.



https://bcl.wikipedia.org/wiki/Padi_(katongdan)

An padi (hale sa, Kas. padre: ama) sarong tawo na may katongdan o poder sa
pag'administrar nin mga ritong relihiyoso, rito nin pag'atang, o rito sa
pagngayo'ngayo' sa Diyos o sa mga diyos-diyos. Sa ibang kultura, o relihiyon,
pwede an sarong padi lalake o babae man.

An mga padi yaon nang dati kan mga enot pang panahon asin maski sa mga sosyedad
na simple an estruktura. Yaon sinda sa pag'administrar nin rito sa Hudaismo,
Kristianismo, Sintoismo, Hinduismo asin sa iba pang mga relihiyon. Sinda
sinasaboot na may marhay na pakikipagtrato sa mga diyosdiyos o tinitingag
nindang kagurangnan sa arin man na relihiyon na saindang naapilan. Sa katongdan
nindang ini sinda dinudulok kan mga paratubod sa pagtao nin hatol sa mga bagay
na espiritwal, sa paggibo kan mga maninigong ritwal nadadapat sa saindang
pagtubod.

Sa antigong panahon sa ronang Bikol, bago nagdatong an mga Espanyol, an
espiritwal na buhay kan mga Bikolnon minamato kan mga inaapod na babaylan, na
masabing pading babae sa konteksto kan mga ritong saindang pinapapelan, asin an
pading lalake na iyo man an inaapod na asog.



https://bcl.wikipedia.org/wiki/Nelly_Villafuerte

Si Nelly Favis Villafuerte sarong Filipinong abogada, parasurat, kolumnista sa
peryodikong Manila Bulletin, nagtutukaw direktor sa magkapirang korporasyon asin
nagin editor nin magasin. Siya an agom kan kongresistang si Luis R. Villafuerte.

Siya nagkandidato para sa terser distrito kan Camarines Sur bilang Kongresista
sa eleksyon taon 2013 alagad nadaog siya ni Maria Leonor Robredo.

Siya nagtapos sa elementarya asin sekundarya na valedictorian. Dangan nagin
iskolar kan nag'adal sa Unibersidad kan Pilipinas asin siya an nagin senior
valedictorian kan nagtapos nin abogasya sa UP College of Law (1959). Kan
magkuang Bar Exam, siya nagpwestong ika-7 sa mga may pinakahalangkaw na grado.
Siya nagtapos nin Master's Degree man sa Business Management kan nag'adal sa
Asian Institute of Management kan taon 1973.

Agom kan si Kong. Luis R. Villafuerte, siya igwang anom na aki: Mariano "Bong"
III, Mylene, Lalaine, Marita, L-Ray, asin si Lori-Lisa.

Bilang sarong propesyonal, dakulon an katongdan na saiyang kinaptan asin dakul
na trabaho an saiyang pinagkasibotan. Kan mga enot na panahon siya nagin
Executive Producer kan programang "Business Today" sa GMA 7 (1992-1995),
Executive Producer kan sarong dokumentaryo tituladong "The Gallant Filipino"
(1994) sa GMA 7; siring man kan dokumentaryo sa buhay ni Ninoy Aquino "Moments
with Ninoy" (1993) sa parehong estasyon. Nagin siyang editor kan magasin na
Panorama (1996-1998).



https://bcl.wikipedia.org/wiki/Nahuatl

An Nahuatl, (/ˈnɑːwɑːtəl/;[5] Nahuatl pronunciation: [ˈnaːwatɬ], kun sayodon,
'nawats') sarong lenggwahe sa Mehiko Sentral, sa komun na arapodan sinasabing
Aztec, yaon sa lindong kan Uto-Aztecan na pamilya nin mga tataramon.
Magkapipirang mga lenggwaheng Nahuatl na magkaaragidan an tinataram nin ginagaom
1.5 milyon kan banwang Nahua, na kadakulan yaon nag'eerok sa Mehiko Sentral.
Gabos ining magkaaragidan na lenggwaheng Nahuatl tal na tubo sa Mesoamerika.

An tataramon na ini tinataram na sa Mehiko Sentral poon pa kan ika-7ng siglo.
Iyo ini an lenggwahe kan mga Aztec na dominado an kahiwasan kan Mehiko Sentral
durante kan Periodo Late Postclassic sa historya kan Mesoamerika. Sa mga siglong
dai pa nadatong an Espanyol, an Imperyong Aztec naglakop na gayo sa Mehiko
Sentral asin an lenggwahe kaini nakaimpluensyang maray sa mga residente kan
Tenochtitlan na nagin lenggwaheng prestihyoso sa lugar na idto asin iyo an
nangingimbabaw sa Mesoamerika. Kan makalaog an alpabetong Latin sa Amerika, an
Nahuatl nagbu'kad nanggad asin nagin sarong lenggwaheng literaryo asin dakul na
kasaysayan, mga gramar, mga obra nin rawitdawit, mga dokumento administratibo,
asin pagsonson nasusurat na igdi durante kan ika-16 abot ika-17ng siglo. An
lenggwahengn ini batay sa Nahuatl nin Tenochtitlan inapod nang Nahuatl Klasiko
asin iyo an naadalan na gayo asin pinaka-dokumentadong lenggwahe.

An kolonyalismo nagdara kan mga Espasnyol sa Amerika asin nangyari an
pagsarabatan kan mga lenggwahe sa Mesoamerika asin kan lenggwahe kan
tagakolonya. Gibo kan an bugtak kan Nahuatl medyo api asin an Espanyol
nakakapangimbabaw, nagresulta sa paghira sa modernong Nahuatl asin an mga
kaaragidan kaini, mala ta dakulon na mga katagang Espanyol an nakalaog sa
Nahuatl asin man nagkaigwa nin mga bagong sintaktikong konstruksyon asin
gramatikal na mga kategorya. Totoo, dakul man an nakalaog mga katagang Nahuatl
sa Espanyol orog na idtong mga pangaran kan mga tinanom, mga hayop asin iba pa,
na tal nagtalubo sa Latin Amerika, asin sa ibang mga lenggwahe kan kinaban paagi
sa pagbulos hale sa Espanyol pasiring sa ibang mga tataramon sa Europa siring
kan mga Nahuatl na kataga na yaon sa Ingles arog kan "avocado", "chayote",
"chili", "chocolate", "atlatl", "coyote", "peyote", "axolotl" and "tomato" asin
iba man ngane kaini nasubli kan mga lenggwahe sa Filipinas pero direkta nakua sa
Espanyol arog kan "kamatis", "tsiko", "tsokolate", "abukado", "kakaw", "kamote",
"mais", "achuete", "marijuana", "sakate", "sili", "pitaka", "tyangge", asin
"tisa".

Susog sa Ley General de Derechos Linguisticos de los Pueblos Indigenas ("An Mga
Linggwistikong Katanosan kan mga Banwang Tal") na pinari'gon kan taon 2003, an
Nahuatl asin an 63 na mga lenggwaheng tal sa Mehiko minimidbd "lenguas
nacionales" duman sa mga rona kun saen ini tinataram, kapantay sa estado an
Espanyol sa laog kan saindang rona.



https://bcl.wikipedia.org/wiki/Naga_Central_School

An Naga Central School (hinayokong, NCS) sarong pampublikong eskwelahan sa
elementarya sa Siyudad nin Naga. Ini an pinakaenot na elmentarya sa Naga asin sa
ngonyan ini an pinakadakula. Sa presente ini igwang populasyon sobra sa tolong
ribong estudyante. Namukna ini kan Agosto 1911 sa paghihingoa kan sarong
Tomasito na si Thomas L. Crone asin bunga kan napasar sa Enot na Asamblea nin
Filipinas kan 1901 an sarong bill na pig'amaan ni Representante Isauro Gabaldon
nagmamando an pagtogdas nin mahiwas na sistemang pang'edukasyon sa kolonya. An
eskwelahan nalaklak sa 2,015 metro kwadradong hiwas asin naghahangilid sa Kalye
Jacob pero nagbaktas sa pag'ultan kani an Kalye Ocampo.

Kan enot, ini bantog sa apod na "escuela comun" dangan nag'agi sa pirang
pangaran- Naga Grammar School, Naga Elementary School, Naga Community School,
dangan, Naga Central School I asin Naga Central School II. Yaon sa teritoryo kan
Barangay Penafrancia, ini binabaktas sa tahaw kan Kalye Ocampo na nasanga sa
Kalye Bagumbayan asin nakonekta na sa Kalye Peñafrancia asin igdi sa Kalye
Ocampo naghahampangan an NCS I asin NCS II.



https://bcl.wikipedia.org/wiki/Mga_ordinansa

Sa laog kan An Simbahan ni Jesukristo nin mga Banal sa Huring-aldaw igwa nin iba
pang mga ordinansa, kabali an Pamanang Regalo asin mga Pagseselyo, na
pinaghihimo sana sa laog kan mga templo. Laen lang sa Ikaduwang Paglalahid,
gabos na mga ordinansa sa templo mga ordinansang pankaligtasan.

Habang an mga LDS naninindugan na an pankaligtasan na mga ordinansa iyo an
kinakaipuhan para sa kaligtasan, an mga ordinansa pinaghihiling bilang ginunong
kapangyarihan sana sa paagi kan Grasya ni Jesukristo. An mga Mormon dae
minasikwal ki Pablong pauro-otrong katukdoan nin kaligtasan sa grasya sana, sa
paagi nin pagtubod (Epeso 2:8). Alagad, habang an “pagtubod na mayong mga gibo
gadan” (Santiago 2:20), mga gibo, kabali an mga ordinansa, iyo an kinakaipuhan
tanganing magbunga nin pagtubod ki Jesukristo na supisyenteng makaresibe kan
Saiyang Grasya.

An patugmadan kan pisikal na aspeto kan ordinansa iyo an basehan para sa praktis
kan mga Mormon na paghihimoon an mga ordinansa sa bikaryong paagi para sa mga
gadan. Mantang an gadan nang persona mayo nang pankinabanong pagkabuhay, sinda
mayo nang direktang partisipasyon kaining mga “pankaligtasan” na mga ordinansa
para sa sadiri ninda. An pisikal na paghimo kaining mga ordinansa sa paagi nin
proksi iyo an pinaghihiling bilang sarong kautuban kan mga rekisitos. Siring sa
mga ordinansa para sa mga buhay, an mga ordinansa para sa mga gadan
pinaghihiling bilang pangangaipo pero bakong supisyente. Ini pinaniniwalaan na
an mga espiritu na yaon sa kinaban kan mga espiritu iyo an pinaghuhunyagan kan
mga katukdoan nin kabilogang ebanghelyo ni Jesukristo asin magkaigwa nin
oportunidad na akseptaron o haboan an bikaryosong mga ordinansa ginibo para
sainda. An ibang LDS minapanungod sa mga reperensiya ni Pablo sa 1 Korinto 15:29
na mapanungod sa pagbubunyag para sa mga gadan bilang ebidensiya na ini kaidto
sarong relihiyosong praktis kan suanoy na tradisyon na ngunyan pinagbabalik sa
paagi kan An Simbahan ni Jesukristo nin mga Banal sa Huring-aldaw.



https://bcl.wikipedia.org/wiki/Ludwig_Van_Beethoven

Si Ludwid Van Beethoven (16 Des. 1770 - 26 Marso 1827 sarong Aleman na
kompositor asin pianista. Nagtunga siya sa lantad nin musika sa pag'oltan kan
periodong Klasikal na panahon asin Romantikong panahon sa inaapod na Klasikal na
musikang Solnopan (Ingles Western classical music). Hanggan ngonyan, siya an
binibisto na saro sa inoomaw asin maimpluensyang kompositor nin panahon.

Hale sa tios na pamilya, siya namundag sa Bonn, na dati parte kan Elektorado kan
Cologne sa solnopan kan Alemanya. Kaamayan kan buhay niya, an ama niya na si
Johann Beethoven, na pusog an pagtubod na may talento siyang arog ki Wolfgang
Mozart dai na inontokan na matais siya sa pagpraktis sa pyano asin organo asin
haros dai na siyang oras makikawat sa kagurubay niya. Alagad, huli ta an musika
an enot niyang pagkamoot, nag'adal siyang husto. Sumunod na maestro niya iyo si
Tobias Pfieffer, sarong nakidagos sa harong ninda. Poon edad na siyam, manta
nagaadal pagpyano, nag'adal man siya nin Latin, Pranses, Italyano asin lohika.
Hakanood naman siyang husto na magkawat sa organo asin onrang dakula niya kan
siya natokahan magkapot kan organo kasalida ni Christian Neefe sa saindang
simbahan.

Paghubo niya sa Vienna, kaamayan kan edad niyang 20, nagin niyang maestro si
Joseph Hadyn, asin duman nakakatokda' na siyang mga sonata, asin nababantog na
komo sarong mahusay na pianista. Kahurihan kan 1790, an pagdangog niya nagpoon
nang magwara, alagad pasige siyang pagtokda', pagkondukta asin pagpasali sa
publiko maski ngane hanggan nabungog na siyang entero.



https://bcl.wikipedia.org/wiki/Lemonsito

An lemonsito (Citrofortunella microcarpa) (Ingles, calamondin) o suwa sarong
klaseng poon nin sitrus (Ing. citrus) na an bunga saradit sana asin maalsom.
Sakop ini kan pamilyang Rutaceae sa lindong kan grupong citrofortunella. Popular
ini sa Sur-subangan na Asya orog na sa Filipinas kun saen gamit na maray sa
pagluluto. Sa Solnopan arapodan ini sa iba-ibang pangaran, acid orange,
calamondin orange o Panama orange.

Saro ining sadit na kahoy (kagobgoban, Ing. shrub)) na nalangkaw 3-6m, asin
nabunga nin saradit na bungang sitrus inuusar sa pagpanamit sa kakanon asin sa
mga inomon. An prutas kaini berde kun hilaw pa, nadulaw kun hinog na. Dawa ngane
sinasabi na ini tal na tubo sa Filipinas, o sa ibang parte kan Sur-subangan nin
Asya, sa totoo lang ini resulta sa hybrid kan mga specie sa genera na
Citrofortunella asin dai bisto sa layas na kamugtakan. An lemonsito daa
pinag-agom kan Citrus reticulata (Tangerine o Mandarin orange) asin kan
Fortunella margarita (Kumquat).

An prutas kan lemonsito nakaagid sa sadit, matabilog na lima, parati 25-35mm an
diametro, dawa totoo naabot sa 45mm. May parong siya kan inaapod na tangerine na
may mahimpis na kublit na kolor berde o narangha. An namit kan prutas medyo
maalsom na matoro-tigsom dawa totoo an ubak niya mahamot an parong. An prutas na
ini pwede ipalipot bilog asin magamit na garo yelong galapod sa mga inom-inomon.
Sa enot na makanamit kaini, napapangalas ta garo inagom an namit nin hamis asin
alsom.

An pinaghiris na tagok sa prutas paagi nin pagrunot o pagpilsi' kaini nakakagibo
nin managom na inomon na apod lemonada. o pweede man sarong panamit sa pagsaro
kan vodka asin asukar. Igdi sa Asya ginagamit na gayo ini sa pagpanamit sa sira,
mga manok asin sa karneng orig o baka. Ginagamit man ining pantimpla sa mga luto
arog kan pansit bihon o miswa gisado. Arog kan ibang mga sitrus, ini mayaman sa
bitaminang C. Siring man, an hiniris sa lemonsito pigsasalak man sa mga dogdogan
o pikpikan kan mga inasal, mga litson o anoman na luto na gustong ta'wan namit
alsom.

Sa Amerika nin Norte, an suwa pigpapatalubo komo saro sanang ornamental na
tinanom. Makagoro-ganyat ini orog na kun may mga bunga na. Palibhasa matalaw sa
lipot, mas matubang an tubo kaini sa mas mainit na klima arog kan sa Florida,
Habagatan Texas, asin Hawaii kan Estados Unidos. Kun ini minamasetera, pwede
ilaog kun panahon nin nyebe sa lugar na pigdadapoan talaga nin makuring lipot.



https://bcl.wikipedia.org/wiki/Doldol

An doldol (Ingles, scabies, hale sa Lati: scabere, "magkagaw"; inaapod man na
"An gatol") na bisto man sa ibang lugar sa kolokyal na apod na "an pitong taon
na gatol", sarong helang sa kublit kan tawo o hayop. Ini dara kan sarong
kasadit-sadit na parasito na sarong klaseng kuto na haros dai mamaanan kan mata,
an inapod na Sarcoptes scabiel, nagsusungkal asin nagsosoksok sa irarom nin
kublit kan tawong dinukotan kaini asin naresulta sa makuring gatol. An impeksyon
sa mga hayop arog kan sa ayam, ibang klaseng kuto (sarcoptic mange) asin inaapod
na "il-ig".

An helang na ini pwedeng makaolakit ta pwedeng makadukot an doldol sa kublit nin
iba huli sa parati asin haloyan na padukot-dukot sa tawong may doldol. An enot
na pagkaimpeksyon kaini maririsa sana an sintomas paglihis nin apat abot anom na
semana, alagad an sunod na pag'olakit madali sanang magluwas sa laog nin 24
oras. Alagad, huli ta an mga sintomas kaini reaksyon sa alerhiya, pwedeng haloy
makamate nin ginhawa maski napuho na an mga doldol.

Sinasabi na an doldol saro sa tolong komun na gayong helang-kublit sa mga aki,
kairiba na an inaapod na tinea asin pyoderma. Taon-taon mga 300 na milyon na
kaso nin doldol an naburutwa, asin komun sa magkasi babae o lalaki.

An tanda nin doldol iyo an makuring gatol asin mga kitkit pairarom. An mga
kitkit parati arabay asin durukot saka may garo mga kinagatan kan namok.

An mga ludog-ludog asin mga kotkot kan doldol parati sa parte kan liang kan mga
muro, sa braso, siko, likod, lubot asin sa luwas kan ikinabuhay. Maliban daa sa
mga omboy asin idtong may imunosupresyon, an olakit haros dai nadapo sa kublit
kan lalawgon o sa banga kan payo. An mga kinotkot nangyayari pagsungkal kan mga
gurang nang mga doldol sa epidermis.

Sa mga gurang asin mga tawong may kakundian sa immune system, arog kan HIV,
kanser o nagbubulong para sa imunosupresyon, mas dinadapoan kan inaapod na "may
kiskis na doldol" (dati inaapod na doldol Norwega). Sa maluya an immunity
system, orog na dinadapoan kaini na nalakop sa bilog na hawak, maliban sa
pandok. An igwang 'may kiskis na doldol" igwang kublit na may kirikiskis, may
gatol-gatol, asin mahibog na mga kagan kan kublit na rinibong doldol
nakasoroksok. Sa mga lugar na ini, dipisilon mapuho an doldol ta suro-suroknong
an mga kagan na kaipohan na gayong an pagbulong halawig.

May magkapirang panlahid asin panhaplas an mabantig sa pagpawara kan doldol.
Dapat an pagbulong, ngane epektibo, damay an gabos na nakaestar sa harong asin
idtong may halawig na pagdukot sa pasyente. Sa pagkontrol kan gatol, natomar nin
mga antihistamines asin ahente sa pampahaleng gatok. An mga gamit sa tinurogan,
mga gubing, asin mga twalya na inusar kan nakaaging 3 aldaw labahan sa mainit na
tubig asin ipa'alang sa mainit na dryer.

An bulong na permethrin an pinaka'mabantig na bulong sa doldol, asin iyo an
pinipili parati. Ini linalahid poon sa liog paibaba kan hawak na mayong
loloktawan, asin gibohon ini bago maghigda sa pagturog, asin winawalat an
linahid nin mga walo abot katorseng oras sagkod na magsaromsom kun baga. Dangan
parigosan an hawak pagka'aga. Dai nanggad lihisan na parte kan hawak ta diyan
naman matarago an mga doldol na nakaligtas. Saro daang paghaplas maninigo na na
ikarahay ta an bulong ginagadan kaini an mga sugok asin mga kuyamad saka mga
gurang nang doldol. Pero daa an mga doktor rekomendado na maghaplas man giraray
kan permethrin mga tolo o pitong aldaw pakalihis ngane paseguro na mayo na
nanggad natadang buhay na doldol. An "kiskis na doldol" mas haloy na bulongon
asin pirang beses dapat maglahid sagkod na mawara an suru-suroknong na doldol.
Kaipohan pa pati gayod na dugangan na suplemental na bulong paagi kan pag'inom
kan bulong na ivermectin. An permethrin daa pwedeng magkawsa nin dikit na gatol
sa kublit.



https://bcl.wikipedia.org/wiki/Cairo

An Cairo (Arabe: القاهرة o Al-Qāhirah), boot sabihon "an Nangana", an
kapitolyong ciudad nin Ehipto. Maski an opisyal na pangaran kaini Al-Qāhirah, sa
Arabe na Ehipsyo an talagang apud kaini ay Masr, parehas sa pagapud kan mga
Ehipsyos sa saindang nacion. Igwang mga 15.75 na milyon na katawo na nakaistar
sa area metropolitana kan Cairo. Ini an ika-16 na pinaká matawong ciudad sa
kinàban asin an pinaká matawo sa kontinente nin Aprika.

Namomogtak an Cairo sa mga palibot nin Salog nin Nilo sa baba kan pagluwas kaini
sa dagat nin Mediterraneo. An pinaká gurang na parte nin ciudad ay medyo sa
subangan nin salog. Hale digdi, duminakula an ciudad paagi sa sulnopan. Ining
mga partidong sulnopan an pinaká bago kan ciudad asin sa siglo XIX ginibo ini ni
Isma'il Pasha na arog nin Paris na may manlaelaen na avenida asin mga hardin na
publiko. Dakula an pagkaiba kan disenyo kaini sa mas matua na partidong subangan
na mas pàno nin tawo asin harongan asin mga mesquita na an pagkatindog dae
plinano na marhay. An partidong sulnopan duman nakamogtak an mga harong nin
govierno.

Sa sulnopan nin Giza, sa pagpuun nin disyerto, namómogták an campo santong
gurang nin Memphis, bilang sa mga ini ay an tulong bistadong piramide, pati na
an famoso na Piramide ni Keops (o Gran Piramide nin Giza).



https://bcl.wikipedia.org/wiki/Boko_Haram

An Boko Haram (literal, libro binabawal o an Edukasyon Solnopan dai tinutugot),
Jama'atu Ahlis Sunna Lidda'Awati Wal-Jihad, sarong militanteng Islamikong grupo
sa parte kan norte-subangan kan Nigeria na an ma'wot maghade o mangimbabaw an
Sharia sa gabos na 36 na estado sa Nigeria.

Tinogdas ni Ustaz Mohammed Yusuf an ripondipon kan 2002 sa Maiduguri. Kan 2004
naghubo ini sa Kanama, Estado nin Yobe asin igdi nagmukna kan istasyon na inapod
"Afghanistan", kun saen naghahale an nalusob sa mga kataraid na mga istasyon nin
pulisya asin huli kaini nagadan an mga opisyal kan kapulisan. Si Yusuf habo kan
demokrasya asin sistemang sekular na edukasyon asin nagpatakot na kapino'nan pa
sana ini kan halawig na hokboan sagkod na dai binago an sistema kan pulitika
asin edukasyon sa Nigeria. An grupo nagreresibi nin suporta asin pondo sa
Al-Qaeda sa Islamikong Maghreb, asin ini hiniling kan Estados Unidos komo sarong
teroristang organisasyon kan Nobyembre 2013. An mga kaapil igdi pwede umabot nin
pirang ribo.

An Boko Haram nagpanggadan na nin sobra sa 5,000 sibilyan sa pag'oltan kan Hulyo
2009 asin Hunyo 2014, na an 2,000 kaini ginaradan sa laog kan kabangaan nin
2014, sa mga atake nangyayari sa lugar nin norte-subangan, norte-sentral asin sa
sentral na mga estado kan Nigeria. Gibo kan lakop an korupsyon sa mga sanga nin
seguridad asin huli kan mga pan'aabuso kaini, orog na mapawot sumpoon an gibong
lapastangan kan Boko Haram. Mga 650,000 katawo na an nagdurulag sa mga lugar nin
kariribokan kan Agosto 2014, dagdag nin 2,000 poon Mayo.



https://bcl.wikipedia.org/wiki/Albay

An Albay sarô sa mga probinsya kan Republika kan Filipinas na namumugtak sa
Rehiyon Bikol sa Luzon. An Syudad nin Legazpi an kapitolyo kaini. Natatangà an
probinsya kan Camarines Sur sa norte asin Sorsogon sa sur. Yaon sa
norte-subangan kaini an Golpo kan Lagonoy pasiringon sa Dagat Filipinas asin sa
sur-subangan an Burias Pass.

Igwang sukol na 2,552.6 km² an probinsya kayâ ini ang ika-26 sa pinakasadit na
probinsya sa nasyon. Namumugtak ini sa Bicol Peninsula asin kabali mayor na sa
sakop kan probinsya an mga isla nin Rapu-Rapu, Batan (parte kan Rapu-Rapu),
Cagraray (parte kan Bacacay), asin San Miguel (parte kan Syudad nin Tabaco).

Natatangâ an probinsya kan Camarines Sur sa norte asin Sorsogon sa sur. Nasa
norte-subangan kaini an Golpo nin Lagonoy pasiringon sa Dagat Filipinas asin sa
habagatan-sulnopan an Burias Pass.

Populasyon. Sosog sa sensus kan 2007, an Albay igwang populasyon na 1,190,823
kaya ini an ika-22 na pinakamatawong probinsya sa nasyon. Igwa nin 208,640
pamilya sa probinsya na may katamtaman na dakol (average) na 5.22 katawo, urog
kahalangkaw nanggad kan sa nasyonal na 4.99.

Bikol Sentral an mga panginot na tataramon sa probinsya mantang igwang dakol na
parataram kan Miraya Bikol, West Albay Bikol asin Libon Bikol. Mayoriya kan mga
nag-iirok digdi nakakasabot nin Tagalog asin Ingles.



https://bcl.wikipedia.org/wiki/Al-Qaeda

An Al-Qaeda (/ælˈkaɪdə/ al-KY-də or /ælˈkeɪdə/ al-KAY-də; Arabic: القاعدة‎,
al-qāʿidah, "an kampo"), na sinusurat man al-Qaida o kun minsan a[-Qa'ida,
sarong militanteng Islamikong grupo na tinogdas sa pag'ultan kan Agosto 1988
asin kahurihan kan 1989. Ini nag'ooperar komo sarong network nin multinasyunal,
daing-estadong hokbo asin komo saro man na movimiento kan mga radikal na Sunni
Muslim na naghohorot nin pang-kinabanon na jihad.

An Al-Qaeda inaatake mga militar y siring man mga sibilyan na target sa
iba-ibang nasyon. Mga prominente kaining pag'aatake iyo idtong Septyembre 11 sa
Nueba York asin sa Washington, D.C. kan 2001. An gobyerno kan Amerika
nagresponde sa atake kaini paagi nin pagbungsod kan inaapod nindang Gera laban
sa Terorismo. An al-Qaeda sige pa an pagtalubo sa mga dekada poon 2001 hanggan
2011.

An mga ideologo sa al-Qaeda minamawot an kumpletong paglungkas kan kadagaan
Moslem sa anoman na impluensya nin dayuhan, asin an pagpatindog nin bagong
Islamikong califato. Mga pagtubod pang iba na rinirimposan kaini iyo na igwa
daang alyado nin Kristiyano asin mga Hudyo na nagkokomplotan na rumpagon an
relihiyon na Islam. Ini nahihiling (daa) sa maliwanag asin maimbong na relasyon
kan Estados Unidos asin Israel. Siring man, an paggadan sa mga sibilyan asin sa
mga tawong mayong kaaram-aram sa ipiglalaban ninda, tugot man sa pagjijihad.

An al-Qaeda responsible man sa pagsotsot asin paggatong sa iriwal kan mga Muslim
mansana An grupong ini dai maako-ako an arin man na mga Muslim na an pana'naw
asin pagtubod dai nag'aayog sa pagtubod kan mga moslem na Sunni, mala ta
"takfir", sarong porma nin "ekskomunikasyon", an sinasapaw sa mga ini kan mga
Sunni. An mga lider kan al-Qaeda minimirar an mga Shia asin mga Sufi na mga
eretiko nanggad, y daing pagpakundangan na inaatake an mga mezquita asin
pagtiripon kaini.

An pilosopiya nin pagpadalagan kan Al-Qaeda nababatay sa sinasabing "natitipon
sa saro an pagdesisyon, nawawarak sa dakul an pagimplementar." Dara kan "Gera sa
Terorismo," pigsoboot na an liderato kan al-Qaeda napasa' na asin, huli kaini,
may nagburutwa nang watakwatak na liderato sa dakul na magkararayong lugar. An
mga ini naghihiriro sa dikta nin dakul na payo, pero ginagamit sana an
"pangaran" na al-Qaeda.

Dakul na eksperto sa terorismo an dai nagtutubod na an hiron kan pangkinabanon
na jihad tinotolod sana ni bin Laden asin kan saiyang parasunod. Dawa ngani daa
si bin Laden grabe an impluensya ideolohiko sa mga extremistang Muslim, an mga
eksperto nakiki'asusangan na an al-Qaeda nagkatiribag na sa manlaenlaen na
klaseng movimiento na dai man kurunektado sa mansaro'saro. Sabi ni Marc Sageman,
sarong psikyatra asin dating opisyal sa CIA, an al-Qaeda saro na sanang haluwag
na titulo para sa sarong hiron na iyo nanggad an Solnopan an pirmeng
tinatarget." "Mayo ini nin naglilindong na lakopan na organisasyon. Boot tang
pagmuknaon sa satong isip na igwang sarong mitikal na entidad na inaapod
"al-Qaeda" alagad bako yan an realidad na satuyang inaatubang."



https://bcl.wikipedia.org/wiki/Ahmad_Shah_Massoud

Si Ahmad Shah Massoud (احمد شاه مسعود- Aḥmad Šāh Mas'ūd; Septyembre 2, 1953 –
Septyembre 9, 2001) sarong Apganong estudyante nin inhenyero sa Kabul na nagin
lider militar asin dakulang gayo an papel sa pagpalayas kan Hokbong Sobyet sa
nasyon kan Apganistan. Huli kaini, siya nabansagan "Leon nin Panjshir"; an mga
parasunod niya inapod siyang Āmir Sāhib-e Shahīd (An Samong Namomotan na
Kumandanteng Martiryo). Sinasabing sarong debotong Sunni Muslim, na pirming may
bitbit kan libro ni Ghazli (sarong Sufing mistiko), siya maisog na sinikwal an
mga interpretasyon kan Islam kan mga Taliban, kan Al Qaeda asin kan mga Saudita
na nag'aandorog sa Taliban. An mga tagasunod niya hinihiling siyang gayo bako
sana bilang sarong lider militar kundi komo sarong lider espiritual.

Kan mag'atras na an mga tropang Sobyet sa Apganistan, an Wall Street Journal
binunyagan siyang "An Apganong ginana an Cold War". Kan maglakma' na an
komunistang gobyerno na suportado kan mga Sobyet (1992), an Republikang
Demokratiko nin Apganistan na pinamayohan ni Mohammad Najibullah, si Massoud
nagin Ministro kan Defensa sa gobyerno ni Burhanuddin Rabbani. Alagad pag'abot
kan taon 1996, panahon na nagbungkaras an pwersa kan Taliban asin naagaw kani an
poder, si Massoud nagbalik sa papel niyang lider sa oposisyon. Ginibo siyang
kumander militar asin lider pulitikal kan United Islamic Front. Sa Solnopan,
inapod an grupong oposisyon na ini na Northern Alliance.

Kan Septyembre 9, 2001, duwang aldaw bago kaidtong atake Septyembre 11 sa
Estados Unidos, si Massoud naasisinar sa probinsya nin Takhar, Apganistan kan
duwang pinagsasahotan na mga Arabong myembro kan al-Qaeda na nagsaginsagin mga
peryodista na mainterbyu saiya. Siya sunod na taon pigbunyagan bilang sarong
heroe nasyunal sa pagboot ni Apganong Presidente na si Hamid Karzai.An aldaw kan
saiyang kagadanan, Sept. 9, pigroromdom ngonyan bilang "Aldaw ni Massoud" kan
nasyon. Nominado man siya kan 2002 bilang kandidato para sa Nobel Peace Prize.



https://bcl.wikipedia.org/wiki/Tangkwa

An Tangkwa (Benincasa hispida <Tsino, tong qwa (winter melon)) (Ingles, winter
melon, white gourd, ash gourd) sarong nagkakamang asin nagbabalagon na tinanom
na nabungang darakulang prutas, kinakakan magsalang pandulse, gulay o panberdura
o pansalak sa sopa. Ini an solo sanang myembro kan genus na Benicasa. An prutas
kaini matilaba na bilogbilogon sa pagkahawak, buhokbuhokon kun potot pa asin kun
hubal na, may patos nin maputing pulbos na iyo an nagpapahaloy na dai malapa.
Alagad, sa ibang parte, sa Indonesia halimbawa, may tangkwang bilogon arog kan
kalabasang pula sa porma. An laman kani kun hilaw kolor puti, mahibog asin
manamisnamis sa namit. An prutas nalaba sagkod sa 80 sentimetro an laba.

An dulseng tangkwa usong gibohon sa Filipinas. Ini ini'iraid, inaasukaran, saka
sinasalakan pwedeng pili, nata de coco, o lemonsitong kastila. An huri nataong
harang sa kagat asin kolor sa timpladang kuta puti sana an hitsura. Kun minsan
man, ngane mabaskog sa kagat, ini linuluto na may salak nin apog, an pinulbos na
bingkay sa kalayo.

Dati ini nagtutubo sana sa Sur-subangan kan Asya alagad ngonyan lakop nang
entero sa Subangan asin Solnopan kan Asyang kontinente.



https://bcl.wikipedia.org/wiki/Talinom

An Talinom (tataramon na Ingles flameflower, genus sa pamilya kan Talinaceae)
sarong gulayon na tinanom. Ini nakaagid sa lumoy kan saiyang mga paklang sa
kangkong, haros kamang sa daga, mga 12 pye sana an paglangkaw. An mga dahon
kaini asin ugbos na paklang an sinasalak na pamberdura sa sinigang o kusido
siring sa pagkaag sa luto kan dahon sili.

An mga dahon kaini nasirbi man na bahog, asin gustong gusto nanggad, kan mga
itik, pato, ganso asin manok.

Duwang klase an popular na talinom: Talinum fruticosum, gulayon asin an Talinum
paniculatum na inaataman bilang ornamental na tinanom.

Bilang pamberdura, ini mayaman sa mga bitamina arog kan bitamina A asin C asin
mga mineral na iron saka calcium. Alagad ta ini halangkaw daa sa oxalic acid,
dapat paglikayan na magkakan dakul an may mga rayuma, gout asin may helang sa
kidney. Ini makusog na pinapadakul asin inaataman sa West Africa, South Asia,
Southeast Asia, asin sa mga mainit na parte kan Norte asin Habagatan kan
Amerika. Importante man na gulayon ini sa Nigeria. Sa Brasil, nagtuturubo ini sa
pampang kan Salog Amason asin lakopan ining kinukunsumo sa estado nin Para, asin
Amazonas.



https://bcl.wikipedia.org/wiki/Sukarno

Si Sukarno, namundag Kusno Sosrodihardjo (Hunyo 4, 1901 - Hunyo 21, 1970) an
enot na presidente kan Indonesya. Siya an naghingoa na gayo na makamit kan
saiyang banwa an katalingkasan sa Netherlands. Siya nagin presidente poon 1945
sungdo 1967, namayo sa tahaw nin maribok na transisyon pasiring independensya.
Si Sukarno binawian poder asin napirit magbaba sa pwesto kan saro sa saiyang
heneral, si Suharto. An huri nagin presidente pormalmente kan Marso 1967.

Siya namundag sa pangaran na Kusno Sosrodihardjo sa Blitar, Javang Subangan
sakop kan dati inapod na Dutch East Indies, ngonyan Indonesya na. Sa pagsunod sa
ugaleng Javanesa, siya tina'wan bagong pangaran pakatapos maghelang nin makuri.
Nagpoon siya sa pag'adal sa sarong eskwelahan na pinapadalagan kan mga Olandes.
Kan siya isinobol kan saiyang ama sa Surabaya kan 1916, sa pag'entra sa
segundarya, duman natagboan niya si Tjokroaminoto, na ngapit nagin sarong
independista. Kan taon 1921 nagpoon na siyang mag'adal sa Technische Hogeschool
(Instituto Teknikal) sa Bandung. Duman nagkua siya kan kursong inhenyero sibil,
nasesentro sa arkitektura.

Makangalas ta sa dikit sanang mga edukadong elitista sa kolonya, si Sukarno
matalasay sa pagtaram sa magkapirang lenggwahe. Bako sana siyang tataong
magtaram kan Javanesa, Balinesa, asin kan Bahasa Indones, kundi maray siya sa
Olandes. Maray man siya magtaram nin Aleman, Ingles, Pranses, Arabo asin sa
Hapon, ini mga tataramon na tinotokdo sa saiyang eskwelahan. Nakatabang na gayo
saiya an saiyang memoryang potograpiko asin an makuring pagkatale sa isip.

Sa saiyang mga pag'adal, si Sukarno modernong gayo, magsa arkitektura o sa
saiyang pulitika. Ipinaheling niya ini sa saiyang pagbadobado, sa pagplano urban
kan kabesera, an Jakarta asin sa saiyang sosyalistang pulitika. Pero mayo siyang
hilig daa sa pop music maski ngane gusto niya an arteng moderno; saiyang
pinakulong an Koes Plus huli daa sa mga usmak na musika kaini apesar kaiyan siya
mansana may dangog na maki-babae. Para saiya, an modernidad harap sa rasa,
malinig asin makaSolnopan sa estilo, asin kontra Imperyalismo.



https://bcl.wikipedia.org/wiki/Papa_Juan_Pablo_II

Si Papa Juan Pablo II (Latin: Joannes Paulus PP. II), pinangaki, Karol Józef
Wojtyła (pagkasayod, /KA-rol YU-zef voy-TI-wa/; Mayo 18, 1920–Abril 2, 2005) iyo
an santo papa poon Oktobre 16, 1978 abot sa saiyang kagadanan, sa edad na 84
taon, 319ng aldaw. ,Siya an ika-264 na Papa sa historya kan Simbahan Katoliko,
an kaenot-enoteng bakong-Italyanong Papa sa nakaaging 455 taon, asin an
pinakaenot na naghahale sa Poland. An saiyang pagtukaw iyo an ikaduwang
pinakahaloy na nag'abot nin 26 na taon, 168 aldaw. Si Papa Pius IX (1846-1878)
sana an mas halawig, na nagtukaw nin 31 taon.

Si Papa Juan Pablo II nagkanonisar ki San Lorenzo Ruiz asin ki Mapalad na Pedro
Calungsod.

Si Papa Juan Pablo II inoomaw bilang saro sa pinakamaimpluensyang lider nin
ika-20ng siglo. Siya an tinutubod na instrumental sa pagrumpag kan komunismo sa
saiyang nasyon na Poland, asin kahurihurihi sa enterong Europa. Pero saiya man
na pigtaboga an mga kalabisan kan kapitalismo Siya man responsable sa
pagpakarhay kan relasyon kan Simbahan Katoliko sa Judaismo, Simbahan kan
Ortodoxa Oriental, Islam asin sa Comunion Anglicana.Totoo an mga progresibo
pigtutuyaw siya kan saiyang pagsurog sa mga katokdoan kan Simbahan laban sa
artificial contraception asin an pagorden nin pading babae. An mga
tradisyonalista man kinokodesyahan siya kan pag'andorog niya sa Ika-2ng Concilio
Vaticano, sa mga pagbabakle sa Liturhiya asin kan mga ekunumikal na pakikitrato
niya.

Si Santo Papa Juan Pablo II iyo an saro sa pinaka mabinyaheng lider sa kinaban
sa tala nin historya, mala ta 129 nasyon an nabisita niya sa periodo kan saiyang
pontificado. Siya tataong magtaram nin Italyano, Pranses, Aleman, Ingles,
Espanyol, Portuges, Ukraniano, Ruso, Kroata, Esperanto, Antigong Griyego, Latin,
asin siring man, an saiyang dilang Polako. Bilang parte kan saiyang pangapodan
sa kabanalan, siya nagbeatificar nin 1,340 katawo, asin pigkanonisar 483 na
santo, sobra sa enterong rekord kan mga nagkaerenot saiya sa periodo nin limang
siglo.

Kan Desyembre 19, 2009, si Juan Pablo II pigproklamang venerable ni Papa
Benedicto XVI asin mabebeatificar sa Mayo 1, 2011.



https://bcl.wikipedia.org/wiki/One_World_Trade_Center

An One World Trade Center (inaapod man, 1 World Trade Center o 1 WTC, dati
popular sa apod na Freedom Tower) iyo an pinakasentro sa mga edipisyo
naka'ripondipon sa inapod na bagong World Trade Center complex namomogtak sa
Lower Manhattan kan siyudad nin Nweba York asin ini na an pinakahalangkaw na
edipisyo sa Estados Unidos asin sa Hemispirong Solnopan sa taas na 1,776 na pye.
An 104-soson na naglalanyog na edipisyo nakatindog sa norte-solnopan na parte
kan 6.5 ektaryang hiwas kan su dating lugar natotogdokan kan si orihinal na 6
World Trade Center. An edipisyo kadolon sa solnopan kan West Street, sa amnayan
kan Vessey Street, sa habagatan kan Fulton Street asin sa subangan kan
Washington Street. An pagtogdok kan pundasyon, mga pamitisan, asin mga
karabuhaton sa irarom kan daga pino'nan kan Abril 27, 2006. Kan Marso 30, 2009,
an Port Authority kan Nweba York asin New Jersey pinagboot na an edipisyo
opisyalmente aaporon na One World Trade Center imbes kan popular na arapodan na
Freedom Tower (Torre nin Katalingkasan).

An nagdesenyo asin nagpahaman kan edipisyong ini iyo sinda Arkitekto Thomas
Boada asin David Childs. An edipisyo tinostosan nin nag'abot nang $3.9 bilyon
kan Abril 2012 asin an pagpakarhay saka pagpagayon kan enterong sityo niya
palibot nag'abot nang $14.8 bilyon pagtongtong kan taon 2012. Ini iyo an karibay
kan narogbang Twin Towers resulta kan pagbungdol igdi kan duwang eroplanong
Boeing 767 hinaydyak kan mga teroristang naghurugot sa makagiram'giram na
'suicide attack' igdi kan Septyembre 11, 2001.

Linalaoman na sa taon 2014 mapopo'nan magamit an edipisyo asin sa 2016 entero
nang nag'ooperar an kahiwasan kan sityo kan complex. An One World Trade Center
Complex yaon sa pagkapot kan Silverstein Properties na arkilado nin 99 na taon
an nasabing pagrorogaring kan siyudad nin Nweba York.



https://bcl.wikipedia.org/wiki/Nostradamus

Si Michel de Nostredame (14 0 21 Desyembre 1503 - 2 Hulyo 1566), na kun sa
Latin, inaapod siyang Nostradamus, sarong Pranses na parmasyutiko asin bantogan
na parahula. Nabisto siyang gayo kan saiyang ipinalagdang katiponan nin mga hula
na ngonyan lakop nang maray sa kabantogan. Sa gabos, siya midbid na marhay kan
saiyang libro, tituladong Les Propheties na enot pinalagda kan taon 1555. Poon
kan ini nalagda asin daing patod an paglagda hanggan ngonyan, si Nostradamus
naghakot nin kadakul na paratubod asin kadakulon nagtutubod na saiyang nahulaan
an mga darakulang mga pangyayari sa kinaban.

Si Nostradamus sinurat niya an Mga Hula (Les Propheties) sa iba-ibang lenggwahe:
sa Pranses, sa Aleman, sa Latin asin sa iba pa nganeng dyalekto sa katuyohan
marirong niya an mga tinotonggo kan saiyang mga hula ta an panahon niya kaidto
kulang an pakasabot sa ginigibo niya asin pwede siyang suloon sa poste bilang
sarong "asuwang" dawa totoo may maray siyang relasyon sa Simbahan Katoliko.
Nagsusurat siya sa guhit na inapod quatrains, apat na taytay na rawitdawit na
anas sarambit ngane nakakaaling sa pagdangog kun binabasa.

Sinasabi kan mga paraadal kan mga propesiya niya na nahulaan niya an Lakopan na
Kasulo sa London kan Sept 2,1666 an pagkagadan sa tusok sa mata ni Henry II, an
Rebolusyon sa Pransya kan 1789, an paglantad ni Napoleon sa pulitika, an
pagbutwa ni Hitler na inapod niyang Hister, sa siring na apod kinawatan niya an
pangaran hister na iyo an antigong pangaran kan salog Danube asin kun saen sa
tongod kaini namundag si Hitler, nahulaan niya man an paglaog sa Ikaduwang
Gerang Pankinaban kan Hapon na nasambit niyang nasyon na may saldang nagsusubang
apesar mayo pa an nasyon na ini kan siya nabubuhay alagad may reperesensya ini
kan bandera kan nasambit na nasyon, an paggamit kan bomba atomika, an pag'atake
sa Twin Towers sa Nweba York, an pag'asasinar ki John Kennedy, an pagigin Santo
Papa kan sarong padi, an paghula niya sa sarong karakanan kun baga an orig na
puti o itom iyo an binuno, asin dakul pang iba. Si Nostradamus ngane nahulaan
kun noarin siya magagadan.



https://bcl.wikipedia.org/wiki/Neil_Armstrong

Si Neil Alden Armstrong (Wapakoneta, Ohio, Agosto 5, 1930 - Agosto 25, 2012
Columbus, Ohio]) sarong dating astronuta kan NASA asin siya an enot na
nakatongtong sa daga kan bulan nin kinaban kan Hulyo 21, 1969, sa sarong misyon
kan Apollo II. Si Armstrong iyo an nagbutas kan historikong tataraman na "Iyan
an sarong lakad nin (sarong) tawo, sarong higanteng lukso para sa katauhan"
(That's one small step for a man, one giant leap for mankind). Kaiba niya sa
misyon na ini si Buzz Aldrin asin pareho sinda naglakawlakaw sa ibabaw kan bulan
sa pagmasid asin pagretrato manta na minilyon na tawo an nagdadalan sa
pangyayaring ini.

Bago siya nagin astronuta, si Armstrong yaon sa Pwersang Pandagat kan Estados
Unidos asin nagserbi sa Gerang Koreano. Dangan, pakatapos kan gera, siya
nagserbi bilang test pilot sa National Advisory Committee for Aeronautics (NACA)
High-Speed Flight Station, ngonyan inaapod nang Dryden Flight Research Center,
kun saen siya nakapagpalupad nin sobra sa 900 na paglayog nin iba-ibang klaseng
eroplano. Bilang research pilot, si Armstrong nagserbi komo piloto sa proyektong
F-100 Super Sabre A and C variants, F-101 Voodoo, asin sa Lockheed F-104A
Starfighter. Nakapagpalupad naman siya kan manlaenlaen na mga eroplano arog kan
Lockheed F-104A Starfighter, Bell X-1B, Bell X-5, North American X-15, F-105
Thunderchief, F-106 Delta Dart, B-47 Stratojet, KC-135 Stratotanker asin
Paresev. Siya naggradwar sa Unibersidad kan Purdue asin sa Unibersidad kan
Southern California.

Bilang partisipante sa inapod na U.S. Air Force's Man In Space Soonest (E.U.
Pwersang Pang-ayreng Programa na, Tawo sa Espasyo Tolostolos) asin sa X-20
Dyna-Soar human spaceflight programs (Programa kan X-20 Dyna-Soar sa pangtawong
paglayog sa espasyo), si Armstrong nakabali NASA Astronaut Corps kan 1962. An
enot niyang palayog-espasyo iyo an NASA GFemini Mission kan 1966, na igdi siya
an namamayong piloto asin siya nagin saro sa pinakaenot na mga sibilyan na
magpalayog sa espasyo. Sa misyon na ini ginibo niya asin ni David Scott an
pinakaenot na pagtakodan nin duwang spacecraft. An ikaduwa asin ultimong
palayog-espasyo na ginibo ni Armstrong iyo an bilang pamayo kan misyon kan
Apollo II na iyo an paghugpa sa bulan kan Hulyo 20, 1969. Sa misyon na ini,
kapwa si Armstrong asin si Aldrin naghilig sa kadagaan kan bulan asin duwa may
bangang oras sinda naglakawlakaw duman manta' na si Michael Collins nagtener sa
orbit sa Command Module. Huli sa mga palayog-espasyo niya, si Armstrong
nakaresebi kan Congressional Space Medal of Honor.

Si Amstrong ilinaog sa ospital kan Agosto 7, 2012 sa tuyong maoperararan ta
nabara an ibang ugat sa puso alagad huli sa komplikasyon siya nagadan sa ospital
sa Columbus, Ohio kan Agosto 25. Kan nagadan, siya nag'eedad na 82. An pasubol
na tinaram ni Presidente Obama siya saro "sa nangangaenot na Amerikanong heroe-
bako sana sa panahon niya kundi sa gabos na panahon."



https://bcl.wikipedia.org/wiki/Namibya

An Namibya (sa Afrikaans: Republiek van Namibië, Aleman: Republik Namibia)
sarong nacion sa Aprikang Solnopan, na opisyalmente inaapod Republika nin
Namibia. An saiyang pagdolonan sa solnopan iyo na an Kadagatan Atlantiko. Sa
amnayan, kadolon niya Angola asin Zambia, sa subangan, kadolon niya an Botswana,
sa solnopan asin subangan, kadolon niya an Aprika Sur. Nakamit niya an
katalingkasan kan Marso 21, 1990 sa Aprika Sur pakatapos kan si inapod na Gerang
Namibia para sa Katalingkasan. An kabesera kaini asin an pinakadakula siyudad
iyo an Windhoek. An Namibia kaapil sa Sararong mga Banwa (UN), sa Southern
African Development Community (SADC), sa Sararong Aprika (AU) asin sa
Commonwealth of Nations.

May populasyon an Namibia na kan 2009 tinatayang sobra sa 2,108,665 katawo. An
sistema de gobyerno niya sarong demokrasyang mult-partidong parlamentaryo. Mayor
na nasuporta asin nabuhay sa ekonomiya kan Namibya iyo an agrikultura,
pagpapasto, turismo asin pagmimina. Sa pagmina, kabali diyan an pagminang
diamante, uranium, bulawan, pirak asin mga base metal. Huli kan panggang na
desyerto Namib, purakputak an populasyon asin iyo ini an saro sa bakong dusok na
binabanwa sa kinaban. Haros kabanga kan populasyon yaon sa ibaba kan sukol nin
internasyonal na linea nin kapobrehan. Nag'aaroroy man na gayo an nasyon na ini
sa epekto kan HIV/AIDS, ta 15% gayo kan populasyon nin mga may tamang edad legal
an naduktan na nin HIV kan 2007.

An mga rehiyonal na lenggwahe igding binibisto iyo an mga minasunod: Herero,
Rukwangali, Silozi, Setswana, Damara/Nama, Afrikaans, Aleman, asin Oshiwambo.



https://bcl.wikipedia.org/wiki/Miguel_Robles_de_Covarrubias

Si Miguel Robles de Covarrubias sarong pading prayle na nagdara kan debosyon ki
Nuestra Señora Peña de Francia sa Kabikolan kan taon 1710. An nasabing debosyon
nagpoon asin naggikan sa Salamanca, Espanya.

Siya aki nin sarong pamilyang Espanyol na sinasabing nag'erok sa San Martin del
Castañar, probinsya nin Salamanca, Espanya alagad an pamilya guminikan sa
Covarrubias na sarong munisipyo kan probinsyang Burgos, ngonyan parte kan
autonomong kumonidad nin Castilla asin Leon, Espanya.

An pamilya niya naghubo sa Cavite, Filipinas haleng San Marin del Castañar.
Pinaadal na siya nin gramatika sagkod natapos niya an teolohiya sa Unibersidad
kan Santo Tomas. Kan siya seminarista, helangon siyang marhay asin an grabeng
mate nin hawak niya ipinapangadye niya nin kaginhawahan ki Nuestra Senora de
Pena de Francia asin an estampita kaini pirmi niyang daro-dara.

An nagtolod saiya kun napano ta nagtogdas siya kan debosyon ki Ina sa Nueva
Caceres iyo ta ipigpromesa niya ki Nuestra Senora de Penafrancia na matogdok
siya nin kapilya para igdi (ki Ina) sa pampang kan Salog Pasig alagad dai
nadagos ta, manta nagaadal siya sa Unibersidad, inapod siya kan Obispo kan Nueva
Caceres na kaidto iyo si Mons. Andres de Gonzales (1678-1700) na magpasiring sa
Nueva Caceres.

Sarong plaza, kun saen igwang monumento siya, an hinaman bilang pagromdom ki P.
Miguel Robles sa patio kan Santuario ni Nuestra Señora de Peñafrancia.
Prinobaran man na ngaranan na Miguel Robles de Covarrubias Avenue an Tinampong
Balatas alagad dai ini pig-uyonan kan mga residentes kan barangay huli ta
masakit sayodon an apelyedong Covarrubias.



https://bcl.wikipedia.org/wiki/Melokoton

An melokoton (Prunus persica) sarong tinanom na nagtatata', nagkakahoy asin an
prutas kaini iyo pinapakinabangan na gayo, kolor giyaw kun naubakan na. Ini tal
na tubo sa norte-solnopan kan Tsina, sa rona kan Tarim Basin asin kabukiran nin
Kunlun Shan kun saen daa enot na pigtanom asin pinalakop.

Nabansagan ining persica huli sa lakopan na pagtatanom kaini sa Persya asin kun
saen hale igdi dinara sa Europa. Sakop ini kan genus na Prunus na diyan kairiba
man an mga prutas na inaapod na cherry, apricot, almond asin plum. Nabibistong
gayo an melokoton huli sa pisog kaini na garo mansana lagting, matagas,
gurudol-gudol o kurumbot. An bunga kaini sa luwas patos nin mahimpis na hibo
pero bako man magatol sa pagkapot. Sinasabing an Tsina an pinakadakulang
nagproprodyusir kan melokoton.

Ginatos man an mga "cultivar" kaini mala ta grabe an pagkakairiba kaini sa
langkaw nin pagtalubo, an hitsura mismo asin kolor kan bunga, an pagburak niya,
an ugali nin pagtubo, an sukol kan prutas, an lumoy asin tagas kan laman, kolor
kaining laman, an pagkadukot kan lagting sa laman dawa totoo ini bakong haloy na
sarayon na dai mararaot. Alagad, sa iba-iba niyang patamboon, an melokoton
nakukuang matubang magtalubo sa manlaen-laen na rona na iba-iba an klima asin
geograpikong kamugtakan siring sa habagatan kan Kanada asin sa mga lantad nin
Tailandya.



https://bcl.wikipedia.org/wiki/Marcos_de_Lisboa

Si Fray Marcos de Lisboa O.S.F. ( ? - 1628; 1510-1591 ) sarong pading Portuges
gikan sa sarong noble asin mayaman na pamilya sa Lisboa, Portugal.

Siya dating negosyante bàgo nagin pading Franciscano. Pinadara siya sa Indya na
kun saen duman siya sa Malaka nagkaag kan saiyang mga palakaya.

Kan taon 1586, isinubol siya sa Filipinas na kun saen saiyang pinundar an
Confraternidad del Misericordia (1594) duman sa Manila.

Dangan pinadara siya sa Ambos Camarines. Mayong tala’ sa mga kasuratan kun
nangyari ini bago nagtongtong an 1600 alagad garo sa indikasyon, naenot siyang
magministro sa mga duluhan (village) kan Polangui asin Oas.

Pakatapos kan katongdan niya bilang vicario provincial, ibinalik siya igdi sa
Naga. Nagtukaw siya bilang sarong guardian, bako nang definidor. Naglimang taon
naman siya igdi. Nag-abot an 1616, na-eligir siyang definidor kan Dilao. Kaya,
tolong beses siya definidor, duwa igdi sa Naga, saro duman sa Dilao, Quezon.

Duwang taon sana siya sa Dilao. Mala ta kan 1618, nagpasiring na siya sa Mehiko.
Haros apat man na taon siya duman. Kan Hulyo 16, 1622, sa sarong General Chapter
sa Roma kan saiyang Orden, natokahan siyang “custodian”. Kaya naghapit siya sa
Madrid tapos diretso sa Roma na kun saen ginibo an General Chapter.

Pakatapos kan Chapter, nagretiro na siya sa kumbento kan San Gil, Madrid. Nasabi
sa mga surat, duman na siya nagadan kaamayan kan taon 1628.

Sa lantad nin kultura, seguro masasabi na dakulaon an papel ni Lisboa sa ronang
Bicol por dahel ta saro siya sa pinakaenot na nagtala’ sa libro kan tataramon
kan rona', an mga kopya kan ika-2ng edisyon yaon nasasaray sa museo kan
Unibersidad kan Nueva Caceres, sa Museo del Seminario Conciliar de Nueva
Caceres, asin sa Unibersidad kan Santo Tomas.

An yaon sa Museo kan Unibersidad de Nueva Caceres saro sa koleksyon nin mga
libro ni Domingo Abella asin an yaon sa Seminario, walat na kopya kan mga
Kastilang kapadian.

An sarong puntong dapat linawon sa adal nin Historya, ano ta kan 1728/1754 sana
nakaag sa pormal na libro an saiyang obra mantang an Vocabulario niya tinipon
niya igdi sa Ambos Camarines kaamayan kan 1600? Naglihis an labing sarong siglo
ba'go ini naimprenta.

“… Fr. Andres de San Agustin printed a grammar of the bicol language in the
province of Camarines in the bicol language (which is the commonest and most
universal of that province), in the year 1647, and translation that he made into
that language of the Doctrina of the same Cardinal Bellarmino, in the same
language and in the same year.

Fr. Fray Juan del Spiritu Santo printed another Tratado de Comunion y Confesion
with which the father ministers and the natives have sufficient for study- the
first, the so important barbaric languages of these kingdoms; and the second,
the so necessary mysteries of our holy faith, the above is what has been printed
in the bicol language; and since the writings left by frs. Fray Marcos de Lisboa
and Fray Diego Bermeo , the first ministers of that province and the first
masters of that language, have not been printed, we shall make no mention of
them. “



https://bcl.wikipedia.org/wiki/Libmanan,_Camarines_Sur

An Libmanan sarong primera klaseng banwaan sa probinsya kan Camarines Sur,
Filipinas. Segun sa sensus kan 2007, igwang 92,839 katawo na nag-eerok digdi.

Napapalibotan an banwaan kan Sipocot sa norte, Cabusao sa norte-subangan, Bicol
River sa subangan, Pamplona sa habagatan, Pasacao sa sur, asin Golpo kan Ragay
sa sulnopan.

An banwaan nin Libmanan lataw sa historya asin kultura kan Bikol nin huli ta
saro ini sa mga haloy nang namuknang banwaan sa Camarines Sur asin tagob sa
kultural na yaman. Halimbawa, igdi nag-administrar nin haros duwang polong taon
(1845-1846) asin (1847 - 1865) si Fray Bernardino Melendreras. Siya an tunay na
pigtutubodan na kagsurat kan epikong Ibalong sa lenggwaheng Kastila huli ta siya
talaga parasurat rawitdawit asin bakong harayo an sinasabing "parasing-pasing"
na epiko igdi mansana niya naponpon sa Libmanan sa halawig na pag-erok niya igdi
manta duman sa Albay, naglabi sana siyang sarong taon (1865-1867).

Igdi man sa Libmanan, sa baryo kan Bigaho, nakotkot idtong pwedeng apodon na
sanang Lokdo nin Libmanan. Ini nagmumustra nin mga pigurin na pinag-adalan nin
hararom ni Dr. Zeus Salazar, sarong antropologo, asin nagtao siyang opinion base
sa adal niyang ini na an epikong Ibalong iyong gayo an pigiistorya kan mga
pigurin sa lokdo asin an kahadean ni Handyong posible nakabase igdi sa Libmanan.
An lokdô na ini takop kan sarong tapayan-na-lulubngan. An nakadukay kani iyo si
Ermelo Almeda, sarong taga-Naga asin paradamot nin mga artifaks asin relikyas
kan soanoy na panahon. Ngonyan an lokdô naka-displey sa Museo del Seminario
Conciliar de Nueva Caceres kan Holy Rosary Minor Seminary.

Nabanggit man an Libmanan ni Feodor Jagor, sarong Aleman na antropologo na
nagbisita igdi sa Pilipinas (1859-1860). Sa saiyang libro na Reisen in der
Philippinen (na pinalis sa Ingles ni Austin Craig, 1917) sabi niya si
Melendreras daa mismo an nagsalaysay saiya na kan taon 1851 nakakotkot sa Poro'.
sarong lugar igdi, nin mga antigong tapayan, mga plato, mga kolambiga, mga
bronseng daga, mga bungô asin tu'lang nin tao saka kun ano-ano pang mga bagay na
soanoy nang maray. Sabi nya nakidagos pa siya ki Fray Bernardino Melendreras na
iyo kadto an kura paroko.

Maka-ngalas ta igwa ngani igdi sa Libmanan na baranggay na an apod Handong na
pigaatid-atid kan mga paraadal kun baga ini ginuno mansana sa pangaran ni
Handyong. Igwa man antigong paroy na an ngaran hinandyong, na kun baga kawat sa
isip, ipinagngaran sa heroeng si Handyong?

An banwaan man na ini iyo an ginibong ontokan kan Tangkong Vaca Guerilla Unit
kan nagsakyada an mga Hapon sa Pilipinas. Igdi nagbase sa Libmanan an mga
guerilla asin iyo ini an yunit na nagpatalsik sa mga Hapon sa Naga, katuwang an
ibang guerilla yunit, kan pataposon na an guerra.

Orog pa sa gabos, an Libmanan iyo an nagtao kan saro niyang aki na dakula
nanggad an ambag sa lantad nin edukasyon igdi sa ronang Bikol: si Dr.Jaime
Hernandez (1892-1986). Si Dr.Jaime Hernandez, aki ni Leon Hernandez na saro sa
Quince Martires kan Camarines, iyo an kagtogdas kan pinakadakula asin
pinakagurang na unibersidad sa Kabikolan, an Universidad de Nueva Caceres
(University of Nueva Caceres) na minukna niya kan taon 1954.

Kan Junio 19, 2009, naimukna bilang sarong diyosesis an local na simbahan kan
Libmanan. Asin an nasasakupang mga banwaan iyo an mga banwaan kan primer asin
segundo distrito kan Camarines Sur.Sa kapinonan, an Diyosesis igwa nin 16 na mga
parokya. Kan 2006, Hangang sa presenteng taon, igwa na ining 28 parokya. An
Presenteng Pamayo kan diyosesis iyo si Muy Reverendo Jose R. Rojas, Jr. D.D.
Asin enot na Obispo kan Diyosesis kan Libmanan.



https://bcl.wikipedia.org/wiki/Kate_Middleton

Si Catherine Elizabeth "Kate" Middleton (namundag, Enero 9 1982) iyo an
kailusyon ni Prinsipe William kan Wales. An saindang kasal gigibohon sa Abril
29, 2011. Si Middleton nagdakula sa Chapel Row sa Bucklebury, Berkshire,
Inglatierra, asin siya nag'adal sa Scotland sa UNibersidad kan St. Andrews kun
saen nanagboan niya si Prinsipe Williams kan 2001. Nagkaigwa sinda nin
romantikong relasyon na naputol nin pirang bulan kan 2007. Alagad, sige man an
pagkaaramigo ninda asta napukawan giraray an saindang pagkaminootan.

Poon kadito, si Middleton pirmi nang nahihiling sa mga okasyon kan pamilya real.
Hinahangaan siya sa maray niyang pagdara nin bado, mala ta nakakaiba parati sa
lista kan mga "mahusay magbarado" (best-dressed) kan mga fashion magasin. Kan
nabalangibog nang husto an saindang relasyon, naglataw na an uru-urulay na bako
nang harayo magpapakasal na an duwa. Kan Nobyembre 16, 2010 an opisina kan
Prinsipe kan Wales sa Clarence House pig'anunsyo an saindang intensyon sa
pagpakasal.

Si Middleton namundag sa Royal Berkshire Hospital kan Enero 9, 1982 asin
binunyagan sa St. Andrew's Bradfield, Berkshire kan Hunyo 20, 1982. Siya an
pinakamatua sa tolong aki kan mag'agom na si Carole Elizabeth (nee Goldsmith),
sarong flight attendant, asin si Michael Francis Middleton, na saro man na
flight attendant bago nagin flight dispatcher sa British Airways.

Si Middleton kan Nobyembre 2006 inako an pwesto komo accesory buyer kan
kompanyang Jigsaw, sarong dakulang tindahan nin mga gubing. Kan Septyembre 2007,
nabareta na mabutas na sa trabaho niyang ini ta magigin propesyonal na
retratista. Maadal kuta siyang pormal ki Mario Testino, sarong retratista asin
nagretrato nang dakul ki Diana asin sa mga aki niya. Nabisto si Testino ni
Middleton huli mansana ki Prinsipe William; alagad, si Mario Testino
pigpahimutakn an bareta na maadal saiya sa pagretrato si Kate Middleton.



https://bcl.wikipedia.org/wiki/Kalesa

An kalesa (sa Bikol, inaapod man karetela) sarong pampasaherong lunadan na goyod
nin kabayo, o kun minsan damulag, na nauso sa Filipinas orog na kan panahon nin
Kastila asin kaamayan kan tyempo Amerikano. An taramon na ini, na mas amay pang
ginagamit sa panahon nin Kastila, naggikan sa Pranses na kataga, caleche na sa
Iningles, calash.

Dawa ngani nagin nang maipo an kalesa, mahihiling pa ini sa magkapirang lugar,
sa Vigan asin sa Laoag na an mga hitsura arog pa kan lumang desensyo panahon nin
Kastila. Sa Intramuros asin Binondo kan Manila medyo dakuldakul pa man an
nagbabaraybasay. Siring man sa syudad kan Iligan, an kalesa may mga samno pa na
pwedeng arkilahon sa pagpasyar. Sa syudad kan Naga, igdi sa Bicol, an kalesa
makukua na sana sa banwaan kan Camaligan na mayo na ngane 20 an bilang asin an
ruta pasiring sa kanto kan barangay Abella asin barangay Igualdad. An pakagibo
kaini simple na sana alagad dakul pa man an pasahero ta sobra kabarato an plete,
dos pesos kada byahe. Dai na tinutugotan na maglaog an kalesa sa mismong sentro
bakong arog kan panahon na igwa pang mga kalesa sa barangay Dayangdang, barangay
Tinago asin sa barangay kan Sabang.

Alagad sa syudad kan Tuguegarao an kalesa tinutugot pang makiramas sa trapik nin
mga awtong pampasahero, pribadong kotse, bisikleta, dyipni, mga motorsiklo asin
mga trak.



https://bcl.wikipedia.org/wiki/Jaime_Jesus_Borlagdan

Si Jaime Jesus "Jimple" Uy Borlagdan (namundag kan Marso 6, 1979 sa Syudad nin
Tabaco, Albay) sarong kagubay na Bikolanong parasurat, paratogtog, paratukdô
asin premiado kan Premio Tomas Arejola para sa Literaturang Bikolnon sa
kategoryang rawitdawit asin usipon. Siya man an pinangaranan na Parasurat kan
Taon kan 2009.

Kagsurat siya nin tulong libro, an MAYNILA: Libro ng Pobya (1999), Que lugar
este kan dayo sa sadiring banwa (2009) asin Suralista (2010). An usipon niyang
Daramlagon natàwan nin ikaduwang premio sa Gawad Komisyon ng Wikang Filipino kan
2008.

Kagtugdas si Borlagdan kan TAWO: Tabaco Writers' Workshop. Kaapil siya kan
grupong An Banwa: Kultura buda Artes kan Tabaco Inc. asin kan duwang bandang
Krear Bathala budâ Jimple Borlagdan. Sarô siya sa mga fellow sa ika-10ng Ateneo
National Writing Workshop kan 2010.

Nakua kan saiyang Karangahan, asin Ini, an mga buhay ta an inot na premio para
sa kategoryang Rawitdawit kan 2006 sagkód 2007 kasabay an pagmidbid man sa
Antisipasyon na sinurat ni Victor Dennis Nierva. Bàgo kaini, nagawadan komo
pinalista kan 2004 an saíyang rawitdawit na Que lugar este kan dayo sa sadiring
banwa, asin kan 2005 an saíyang osipon na pan-aki na Duwang Pagsadiri. Kan 2008,
parehong finalista man an rawitdawit niyang Kanta kan Dai Nagtutunong na Uran,
asin osipon na Duwang Bangging Kugos.

Sa ika-6 na edisyon kan patiribayan, napilì bilang pinakamarhay na koleksiyon
nin rawitdawit an Hamot kan Narumdom, asín pinakamarhay na usipon an Pagsarado.

Nagluwas an nagkapira sa saiyang mga rawitdawit sa Burak asin An Tambobong nin
Literaturang Bikolnon.



https://bcl.wikipedia.org/wiki/Inang_Teresa

Si Beata Teresa (Agnes Gonxha Bojaxhiu) mas bisto sa arapodan na Inang Teresa o
Mother Teresa kan Calcutta (Agosto 26, 1910 - Septyembre 5, 1997) sarong
Katolikong madre asin misionero na naggibong-herak haros sa bilog na pagkabuhay
niya sa laog kan Indya. Siya namundag sa-ngonyan inaapod nang Macedonia. An
saiyang pamilya dugong Albanes na gikan sa Kosovo.

Si Inang Teresa iyo an nagmukna kan Misioneras de la Caridad, kan Oktobre 7,
1950 sarong Katoliko romanong kasararoan na kan taon 2012 binibilog nin sobra sa
4,500 na mga madre asin aktibo sa 133 na nasyon. Sinda nagpapadalagan nin mga
pailihan asin mga casa para sa mga nadutkan nin HIV/AIDS, may amotol asin tisis;
mga kakanan na libre; mga dispensaryo asin klinika; mga programang naghahatol
asin naghoholit sa mga aki magurang; mga estaran nin mga ilo, asin mga
eskwelahan. An mga kaapil igdi dapat may sumpa sa pagmamabini, kadukhaan asin
pagkuyog sa nakakalangkaw. May ikaapat pa sindang sinumpaan, an "bulanos asin
maigot na paglingkod na daing bayad sa mga pinakadukha sa mga dukha."

Si Inang Teresa kagresibi nin dakul na onra kaiba na diyan an Nobel Prize taon
1979. Kan taon 2003, siya nanombrahan bilang "Beata Teresa nin Calcutta". Dapat
may ikaduwang milagro an mahiling nagresulta sa pag'arang nin tabang saiya bago
siya midbiron kan Simbahan Katoliko na sarong tunay nang santa.

Kan Septyembre 4, 2016 si Santo Papa Francisco, huli sa kabanalan na nahiling sa
bilog na buhay ni Inang Teresa sa pagsirbe sa mga dukha asin nagtitirios,
pinagkanonisar siya asin inapod nang santa.



https://bcl.wikipedia.org/wiki/Hadeng_Enrique_VIII

Si Hadeng Enrique VIII (Hunyo 28, 1491 – Enero 28, 1547) nagin Hade kan
Inglatiera poon Abril 21, 1509 sagkod na siya nagadan. Siya an ikaduwang monarka
kan Casa Tudor, kagmana kan saiyang ama na si Enrque VII. Siya bantog sa
pag'agom anom na beses, pagkapot nin poder na absoluto sa kabilogan kan saiyang
sakop. Sa panahon niya, notado siya kan pagsuway niya sa Iglesia Romana Katolika
asin pagtogdas kan Iglesia nin Inglatierra (Iglesia Anglicana), pagtunaw niya
kan mga monasteryong Katoliko, pagsamsam kan mga rogaring kan Simbahan Katoliko.
Sa panahon niya nangyari man an pagkaburunyog sa sarong kahadean kan Inglatierra
asin Gales. Siya nagin man Senyor dangan Hade kan Irlandya asin pinadagos niya
an paghihingako kan Kahadean nin Pransya bilang parte kan Kahadean nin Ingles.

Si Enrique sinasabing nakakawili, edukado asin mahusay na hade asin may
reputasyon bilang saro sa mga karismatikong namomoon kan tronong Ingles..
Maliban sa saiyang pagkapot nin poder na absoluto, siya saro man na parasurat
asin kompositor. An saiyang makuring kama'wotan na mata'wan an Inglatierra nin
tagamanang lalake naggikan sa personal na kapritso asin bako sana sa pagtubod
niya na an babaeng mamomoon maluya asin daing kusogboot sa pagpugol kan
Dinastiya Tudor, asin an pagpadanay kan matapong katoninongan resulta kan si Mga
Gera nin mga Burak— na nagbunga kan duwang bagay na nagpapamidbid saiya: an
pagkaigwa niya nin anom na agom asin an Repormasyon nin Inglatierra na
nagresulta na an nasyon na ini nagin haros sarong Protestanteng nasyon. Kan siya
naggugurang na, nagparataba siya asin an saiyang salud nagroro. Sa historya,
hinihiling siya bilang sarong marigsok, ma'isip, maringis na hade na takot
maagawan poder. .



https://bcl.wikipedia.org/wiki/George_W._Bush

Si George W. Bush (namundag 6 Hulyo 1946) nagserbi komo ika-43 na Presidente kan
Estados Unidos poon 2001 abot 2009. Siya an ika-48 Gobernador kan Texas poon
1995 sagkod 2000 bago siya nagin Presidente kan magsumpa kan Enero 20, 2001.

Si Bush iyo an pinaka-matuang aki kan ika-41 Presidente kan Estados Unidos na
iyo si George H. W. Bush. An saiyang ina iyo si Barbara Bush. Kan maka-gradwar
sa Yale University, si Bush nagtrabaho sa negosyo sa asayti kan saiyang pamilya.
Inagom niya si Laura Welch kan 1977 asin nagdalagan kuta para Representante sa
Kongreso kan Estados Unidos alagad dai nakalusot. Kan 1994, nadaog niya sa
eleksyon para Gobernador kan Texas si Ann Richards. Si Bush nagkandidato sa
irarom kan bandera kan Partido Republikano kan taon 2000 para presidente asin
ginana niya an botong elektoral alagad nadaog sa botong popular kan si
Bise-Presidente Al Gore.

Walong bulan pa sana sa saiyang pagtukaw, kan Setyembre 11, 2001, an teroristang
pag-atake sa Estados Unidos mangirhat na nangyari. Huli kaini, nagbungsod si
Bush nin lakopan asin pangkinaban na Paglaban sa Terorismo, dangan pigboot an
pagsakyada sa Afganistan kan taon mansanang iyan, asin an pagsakyada pa sa Irak
kan taon 2003.

Dagdag pa sa mga isyu sa seguridad nasyonal, ipigtolod ni Bush an polisya sa
ekonomiya, pag'ataman sa salud, asin an reporma sa seguridad sosyal. Nagpirma
siya na magin ley an pagtaras sa mga buhis, an No Child Left Behind Act, asin an
ley sa pagtaong benepisyo para sa mga maedad na dapit sa pagbakal bulong. An
saiyang termino nag-ukag na gayo nin debate manongod sa imigrasyon asin
seguridad sosyal.

Si Bush guminana sa saiyang re-eleksyon laban sa kandidato kan Partido Demokrata
na si John Kerry kan 2004 na nakua niya an 50.7% kan "botong popular" baing sa
kalaban niyang 48.3%. Paka-eleksyon, naglolobo na an mga tuyaw sa saiyang
administrasyon. Kan 2005, an saiyang administrasyon natuyawan na maray sa
pagkapot kan probleman bunga kan si Bagyong Katrina. Kan Desyembre 2007,
nakalaog an Estados Unidos sa dai pighuhunang recession (pagkupos kan aktibidad
ekonomika) na sinasabing iyo an ikaduwang pinakahaloy na nakita poon kan Ika-2
Gerang Pangkinaban. Resulta kaini, napiritan an saiyang administrasyon na
direktang kapotan asin pagbo'tan an ekonomiya, na nagpapasar nin mga ley sa
pagbuhat asin pagpakusog kan naglulupog na ekonomiya.

Si Bush namundag sa New Haven. Connecticut kan Hulyo 6, 1946 sa mag'agom na
sinda George Hubert Walter Bush asin Barbara Pierce. Pinadakula siya sa Midsland
asin sa Houston, Texas kasararo niya an apat niyang tugang na sinda Jeb, Neil,
Marvin asin Dorothy. An lolohon niya na si Prescott Bush, nagin Senador kan
Estados Unidos na gikan Connecticut. An ama niya, si George Hubert Walter Bush,
nagserbi komo Presidente kan Estados Unidos kan 1989 abot 1993. Si Bush ika-4
man na kapinsanan lima karayo ki Franklin Pierce, na Presidente kan 1853 abot
1857.



https://bcl.wikipedia.org/wiki/Eva_Braum

Si Eva Anna Paula Braum, nagadan Eva Anna Paula Hitler (6 Peb. 1912 - 30 Abril
1945), iyo an haloyan nang kaiba-iba ni Adolf Hitler asin, sa halipot na
panahon, nagin niyang tunay na agom.

Si Braum natagboan si Hitler sa Munich kan siya 17 anyos pa sana asin
nagtratrabaho bilang sarong assistant asin modelo kan pararetratong personal na
Hitler na iyo man an retratista kan Partido Nazi. Nagkatrato sinda asin
naghihilingan na parati pakalihis nin duwang taon kaini. Nag-ngata' siyang
maghugot magkaduwang beses sa kaamayan kan saindang relasyon. Kan taon 1936,
parte na siya kan ki Hitler na paghaharong duman sa Berghof, harani sa
Berchtesgaden asin sa oro-osipon, maray an buhay asin husto sa sustento, kan
bilog na panahon kan ika-2 gerang pangkinaban.

Nagadal siya sa sarong liceo, dangan sarong taon siya nag-entra sa sarong
business school kun saen tama sana an mga grado asin nagpahiling nin apisyon sa
isports. Pirang bulan siya nagin receptionist sa sarong eskwelahan medikal tapos
nagin siyang lab assistant asin modelo nin retratista na si Heinrich Hoffmann,
na natongod man iyo an retratista kan Partido Nazi. Kaya nasompongan niya si
Hitler huli sa pangyaring ini asin si Hitler 23 na taon mas gurang saiya na
nagpabisto saiya sa pangaran na "Herr Wolff". Saiyang ino-osipon sa mga
kabiristo na si Hitler " sarong magalang na tawo na may diit na kagurangan, may
naiibang hitsura kan bigote, naka-amerikanang mapu'saw an kolor asin may
daro-darang kopyang gamosa." Nasabi man daa na si Hitler nabihag sa kolor kan
mata ni Baraun na nakakaagid sa mata kan saiyang ina. An mga magurang ni Braun
kontrang gayo kan relasyon niya ki Hitler asin ta sa laog nin duwang taon kan
relasyon nagin sanang ini hilom sa kadaklan.



https://bcl.wikipedia.org/wiki/Bandera_kan_Filipinas

An wayaway o bandera kan Filipinas igwa nin desenyong pantay na sukol nin
pabalagbag na kolor asul sagkod pula, asin igwang sarong puting ekwilaterong
triyangulo na nakahandig sa gilid na takodan; sa tahaw kan triyangulo iyo an
bulawan na saldang na igwang walong panginot na sirang, lambang saro kaini
natatahawan nin saradit pang sirang; asin sa lambang rokrok kan triyangulo iyo
an sarong bulawan na bitoon na lima an panas. Pigpapahiling an bandera na yaon
an asul sa itaas sa mga oras nin katuninongan, asin an pula itaas sa mga oras
nin guerra.

Inot na pig-isip an bandera kan heneral kan Rebolusyong Filipinong si Emilio
Aguinaldo kan 1897 durante kan saiyang exile sa Hong Kong. Ipigbali sa desenyo
an ibang mga simbolo komon sa mga banderang piggamit kan Katipunan. An inot na
bandera pigtahì ni Marcela Agoncillo, kan saiyang daragang si Lorenza, asin si
Doña Delfina Herbosa de Natividad na sobrena ni Jose Rizal na nasyonal na heroe
kan Filipinas. Sarong lehislasyon an pigpasar kan 1920 na piggamit an desenyo
bilang opisyal na bandera kan Filipinas.

Sosog sa opisyal na interpretasyon, an triyangulong puti sa bandera an
pakahulogan Kapantayan asin Pagkamagturugang; an asul na parte Katuninongan,
Katotoohan, asin Hustisya; an pulang kabtang natindog para sa Patriotismo asin
Kaisogan. An walong panginot na sirang kan saldang natindog para sa walong
probinsya kan (Batangas, Bulacan, Cavite, Laguna, Manila, Nueva Ecija, Pampanga,
asin Tarlac) na inot na nag-alsa laban sa Espanya asin ipinairarom kan mga
Espanyol sa ley militar kan magbungkaras an Rebolusyon Pilipino kan 1896. An
tulong bituon an natindog para sa tulong mayor na isla kan nasyon: an Luzon,
Visayas asin Mindanao.



https://bcl.wikipedia.org/wiki/Antonio_Molina

Si Antonio J. Molina (Desyembre 26, 1894-1980) sarong Artista Nasyunal kan
Filipinas. Saro siya sa bantogan asin matimbang na personalidad sa lantad nin
musika asin an saiyang abilidad tumbas sa dunong asin talento ni Nicanor
Abelardo asin Francisco Santiago, mga Filipino man na lataw na gayo sa musika.
Pinakaenot na violincellist bago maggera, siya sarong kompositor, konduktor,
propesor, asin administrador sa musika.

Si Molina namundag sa Manila, aki ni Juan Molina, sarong opisyal sa gobyerno
asin an ina niya iyo si Simeona Naguit. Nag'entra siya sa Escuela Catolica de
Nuestra Padre Jesus Nazareno sa Quiapo asin sa San Juan De Letran kun saen nakua
niya an Batsilyer en Artes kan taon 1909.

Nakua niya an saiyang diploma sa violincello sa UP Conservatory of Music kan
1923. Poon 1923 abot 1924, siya nagtener sa Hanoi, Indochina (ngonyan, Bietnam
na) kun saen siya concert soloist, konduktor, asin kompositor. An saiyang mga
komposisyon pig patogtog kan Exclusive Societie Philharmonique de Hanoi.



https://bcl.wikipedia.org/wiki/Abu_Bakr_al-Baghdadi

Si Ibrahim Awwad Ibrahim Ali al-Badri al-Samarrai (Arabo: ابراهيم عواد ابراهيم
علي البدري السامرائي‎), dati nabibisto sa pangaran na Dr. Ibrahim asin Abu Dua
(أبو دعاء) pero mas midbid sa bansag na Abu Bakr al-Baghdadi (أبو بكر البغدادي)
asin ngonyan inaapod nang Kalifa Ibrahim (الخليفة إبراهيم) iyo an Pamayong
Kalifa asin hadeng absoluto kan sadiring-bantolin na Estadong Islamiko (Arabo:
الدولة الإسلامية‎) namomogtak sa habagatan nin Irak asin norte-subangan nin
Sirya asin siya an dating lider kan Estadong Islamiko nin Irak asin Levant
(ISIL).

An pagtogdas kan Estadong Islamiko nin Irak asin Levant ipigbantolin kan Abril
8, 2013 sa sarong pahayag ni al-Baghdadi. Ini an kagribay sa grupong militante
na Islamikong Estado nin Irak (ISI) (aka Al-Qaeda sa Irak o AQI) na iyo an sanga
kan internasyunal na militanteng Islamikong organisasyon nin al-Qaeda.

Kan Oktobre 4 2011, an Departamento Estado kan Estados Unidos pinaglista si
al-Baghdadi bilang sarong Napapalaen na Teroristang Pangkinaban (Specially
Designated Global Terrorist) asin pig'anunsyo an papremyong $10 milyon sa
impormasyon na magpapasiring sa saiyang pagkadakop o pagkagadan. Sinasabing si
Ayman al-Zawahiri sana, an pamayo kan pangkinaban na Organisasyon al-Qaeda an
sinapawan nin $25 milyon na papremyo. Siya nabareta na nakulong nin apat na taon
kan militar nin Estados Unidos sa sarong kampo para sa mga insurgente rehiyon
nin Bucca sa may habagatan kan Irak asin pinaluwas kan taon 2009.

Kan petsa 29 nin Hunyo 2014 ipigharubay an pagkatogdas nin Kalifato. Si
Al-Baghdadi nanombrahan na kalifa kaini, na madarang pangaran na Kalifa Ibrahim.
An hirong ini pigtuyaw nanggad kan mga gobyerno sa Tangang Subangan asin kan
ibang mga grupong jihadista.



https://bcl.wikipedia.org/wiki/Vladimir_Putin

Si Vladimir Vladimirovich Putin (Ruso: Влади́мир Влади́мирович Пу́тин, IPA:
[vɫɐˈdʲimʲɪr vɫɐˈdʲimʲɪrəvʲɪtɕ ˈputʲɪn] ( namundag, Oktobre 7, 1952) nagsirbe
komo ikaduwang Presidente kan Russian Federation asin siya an Primer Ministro
kan Rusya ngonyan. Siya pa man an Chairman kan United Russia asin Chairman kan
Council of Ministers of the Union of Russia and Belarus. Nagin siyang Presidente
na temporaryo kan Des. 31, 1999 kan si Presidente Boris Yeltsin nagretiro nin
bigla. Si Putin ginana an 2000 na eleksyon presidensyal asin kan 2004 naelegir
siya otro para sa ikaduwang turno na nagdurar hanggan Mayo 7, 2008.

Huli sa mandato kan Konstitusyon na nagtataong tangaran sa termino nin pagtukaw,
si Putin dai na pwede magdalagan sa ikatolong termino nin pagtukaw bilang
presidente. Kan an kagsalida saiya guminana, si Dmitry Medvedev, sa eleksyon
presidensyal kan taon 2008, si Putin pignominar bilang Primer Ministro kan
Rusya. Si Putin inako an pwesto asin poon nagtukaw kan Mayo 8, 2008.



https://bcl.wikipedia.org/wiki/Trinidad_Pardo_de_Tavera

Si Trinidad Hermenegildo Pardo de Tavera y Gorricho ( Abril 13, 1857- Marso 25,
1925) sarong doktor, botaniko, cientifico asin humanistang Filipino. Nagin man
siyang aktibo sa pulitika asin tinogdas an Partido Federal, an pinakaenot na
partido pulitikal kan nagin kolonya kan Estados Unidos an Filipinas. Siya man an
kagtogdas kan peryodikong La Democracia. Nagin siyang kaapil sa Kumisyon kan
Filipinas. Sa tahaw kan pagkasibot niya sa gobyerno sibil, nakua pa niyang
sumurat nin mga libro dapit sa medisina, sa botanika, paleografo, linggwistika,
numismatika, kartografo, historya, edukasyon asin sa sosyolohiya.

Si Trinidad nag'adal sa mga prestihiyosong mga eskwelahan. Sa primarya asin
sekundarya, nag'adal siya sa Ateneo de Manila. Nakua niya man an Batsilyer en
Artes sa Unibersidad kan Sto Tomas pero tinapos an kurso sa Unibersidad kan
Paris ta duman na naghubo an saiyang pamilya. An saindang harong sa Paris nagin
maimbong na padumanan asin lingaan kan mga Filipinong nag'aaradal sa Paris arog
ka Jose Rizal, Juan Luna asin an tugang kaning si Antonio Luna.

Kan taon 1892, si Pardo de Tavera nag'ule sa Filipinas, nagpraktis medisina,
sabay nagtukdo sa mga kursong Medisina sa Unibersidad kan Sto. Tomas, alagad
naribaraw an karera niya gibo kan nagputok na an rebolusyon kan 1896.

Si Pardo de Tavera nagbali sana sa ika-2ng kabtang kan rebolusyon, bako bilang
manlalaban sa lantad nin batalya, kundi komo representante kan Cebu para sa
Kongreso nin Malolos. Nag'ayon siya sa pagpanday asin pag'ama kan si
Konstitusyon kan Enot na Republika nin Filipinas. Kan an gobyerno rebolusyunaryo
nagtogdas kan Unibersidad LIteraryo kan Filipinas, siya pigdesignar na saro sa
matokdo sa medisina asin surgery. Alagad an gobyernong Malolos madali sana an
buhay ta nag'abot na an mananakop na mga Amerikano. An iba kan si mga Filipino
padagos na naglaban sa batalya, an iba naglaban paagi kan saindang mga surat
asin pluma. An iba daing girong na nagpurule na sana sa mga harong ninda asin
inako an paki'areglo sa Amerika. Si Pardo de Tavera saro sa nagbaya sa tamboan
na gobyernong Filipino, asin nagtindog siya sa prinsipyong "ikararahay kan
interes kan banwaan na maki'areglo na sana sa poderosong mananakop". Nagin
malinaw an panindogan niya kan siya nagtogdas kan La Democracia sarong peryodiko
na nagtolod kan kaisipan na makisaro na an Filipino sa mga pagboot kan
mananakop, asin ini tolos na pig'oyonan an pagproklama kan Enot na Kumisyon
Filipino, alagad an iba pinag'apod siyang traydor asin pasaluib sa mga intereses
kan banwang Pilipino.

Sa pagladawan ni Nick Joaquin saiya sa sinurat niya sa "Jose Rizal: July 19,
1861-December 30, 1896" (napalaman sa A Question of Heroes (Makati: Ayala
Museum, 1977), siya

"..saro katawo na nag'abot sa punto kinaongis niya an dugong Malay asin Kastila
sa saiyang pagkatawo mala ta siya an saro sa pinakaenot na nagin sajonista asin,
bilang myembro kan Kumisyon Filipino kan mga taon 1900, nakipagtusay nanggad na
mataldok an Ingles sa Filipinas, asin nagkaigwa nin makuring hogophogop na
mabungkal an anoman na gira nin kulturang Espanyol sa islang Filipina. An bagay
na ini, sa maraot man o sa marhay, si Trinidad Pardo de Tavera, na haros dai
tana maromdoman, sarong gayo sa nagdikta kan satong kinaabtan."



https://bcl.wikipedia.org/wiki/Syudad_nin_Davao

An Syudad nin Davao (Cebuano: Dakbayan sa Dabaw) sarô sa pinaka importanteng
ciudad sa Filipinas asin an prinsipal na banwa kan isla nin Mindanao. An Ciudad
nin Davao man saro sa mga independienteng ciudad kan nasyon, muyang sabihon,
bakô ining parte kan sarong probinsya, pero sa mga estadistiko asin mga senso,
kaibahan ini sa Davao del Sur. Ini an sentro nin Rehiyon Davao (Rehiyon XI).

An Davao sarong primera klase syudad na namumugtak sa probinsya nin Davao del
Sur, Filipinas. Igwa ining sukol na 2,443.61 kilometro kwadrado na kadagaan asin
namumugtak sa inot - ikatulong distrito. Sosog sa sensus kan 2010, igwa ining
1,449,296 katawo. An designadong zip code kaini iyo 8000.

An Cebuano iyo an tataramon na pinaka piggagamit kan mga taga-Davao. Ikaduwa an
Tagalog. Uso sa mga jovenes digdi na paghalô kan Cebuano asin Tagalog pero dai
ini pigagamit sa mga situasyon na pormal. An 83.8% kan mga taga Davao Katoliko,
mga 15% man ibang tipong Kristiano, asin iba pang sadit na grupo na an relihiyon
ay Islam, Budismo buda iba pa.



https://bcl.wikipedia.org/wiki/Sealand

An Sealand sarong nagsadiring proklama na nasyon namomogtak sa Dagat Amnayan
poon pa kan 1967 alagad bakong tunay na isla. Sarong estruktura inapod na Rough
Towers an itinogdok sa dagat kan British Royal Navy na bantayan sa pagbagat kuta
kan mga pandagat sasakyan kan Aleman kan Ikaduwang Gerang Pankinaban. An
estruktura natogdok luwas sa sakop kan tubig internasyonal kan Reino Unido asin
pighananako ni Paddy Roy Bates bilang sarong teritoryo niya na mayong
nakakasakop na ibang nasyon. Ini sadit-sadit asin naagaw niya an estruktura sa
mga enot na nag'okupar igdi, sarong grupo nin mga piratang brodkaster sa radyo
kan taon 1967. . Mala ta igwa sanang sarong kwarto na makalaog sampolo katawo
sana. Dawa sinasabi ni Michael Bates, an aki kan kagtogdas kaini, na an
teritoryo niya sarong nasyon na independiente, mayo man ibang nasyon an
binibisto ini. May nagsakyada duman na mga hale sa Nederlands dara asin lunad sa
jetski, helikopter asin speedboats asin nadakop kaini an aki niyang si Michael
Bates, alagad nakipaglaban an grupo ni Bates asin nabawe an estruktura, asin
nakulong ninda an lider kan mananakyada na si Alexander Achenbach, sarong
Aleman. An Alemanya pinadara an embahador asin nakipagnegosyar ki Bates ngane
mapalibre si Achenback, bagay na pagpatotoo na an nasyon niya de facto
binibisto. Ini pakatapos magdeklara an Reina Unido na dai makakatabang sa
Alemanya ta luwas an sinasabing lugar sa teritoryo kan nasabing nasyon. Kun may
nakakarani ngane sa palibot kan estruktura, an mga tauhan niya pinapaputokan an
mga ini sa pagpamate na nakakalaog na sinda sa teritoryo kan Sealand.



https://bcl.wikipedia.org/wiki/Rimas

An Rimas (Artocarpus altilis (Parkinson) Fosberg) nagkakahoy na tinanom.
Nalangkaw ini sagkod sa 26 metros, nadakula an kahawakan asin an poon napusog
huli sa mga dalig (oldot na darakulang gamot) niya. An dahon niya makintab na
berde, may mga "oro-espada" an palibot asin an irarom may hibo'. Darakula an
dahon niya, na an laba poon 9 abot 36 na pulgada asin an lakbang kaini 8 abot 20
pulgada.

An bunga niya nakakaagid sa bunga nin ogob, matabilog pero may kalabaan asin may
mga mata-mata pero mayong mga "tunok" na arog kan ogob. Kadaklan kan rimas
mayong pisog an bunga, pero igwa man ibang klaseng rimas na may pisog. Igdi sa
bikol, an klase kan rimas na lakop madaling mabisto sa ogob kun ini may bunga
pero kun mayong bunga, madaling midbiron sa bilang kan oro-espadang mga panas sa
palibot kan darakula niyang dahon. An rimas tolo sana parati an mapapanas na
"espada" sa ibong-ibong kan dahon, orawang an ogob dai nababa sa limang
'oro-espada' an mga panas niya ibong-ibong kan dahon.

An mga burak kaini iba-iba an pinupo'nan. An "lalaking" burak pirino asin
natitipon sa garo batuta na an apod kan panahon "aboyabos" na nalaba poon lima
(5) abot kagduwang (12) pulgada. An aboyabos enot kolor giyaw hasta paggurang
nakolor nang kayumanggihon. An "babaeng" burak natipon sa malaberdeng
matunoktunok na payopayo na nalaba abot duwa may kabangang pulgada, may saro'
kabanga an diametro, na iyo ini an nabibilog na bunga kan rimas. An aboyabos
kaini ginagamit kan mga Agta na garo kwenta katol. Pakabalada ini na nagin agil
na nanggad, ini sinusubsoban. Luway-luway na pinapa-pa an aboyabos asin an aso
kaini garo mansana arog kan sa katol na padulag sa namok.

An bunga kan rimas parati prinipritos asin may namit arog kan kamote. Pero pwede
man luto na pinakro. Sa ibang lugar kakanon ining pan-oroaldaw na ginugulay man
o kwenta maluto.



https://bcl.wikipedia.org/wiki/Ramon_Ola%C3%B1o,_Jr.

Si Ramon "Mon" O. Olaño, Jr. (namundag sa Syudad nin Naga) sarong Bikolanong
negosyante, komentarista sa radyo, tagahiro pangkultura asin kagmuknâ sagkod
presidente kan Sumaro Bikolnon. Siya nagtapos nin AB History sa Ateneo de Naga
na Unibersidad sa Syudad nin Naga.

Siya sarô sa kaapil kan Kabikolan Cultural Association, sarong kaburonyogan nin
mga parasurat asin mga paraadal kan kulturang Bikolnon na itinugdas kan 1969.
Ngunyan, siya aktibong myembro kan Centro Naga Business Club asin kan Nueva
Caceres Heritage Movement, sarong organisasyon sa Syudad nin Naga para sa
pagbantog kan pagpangataman kan pamanang yaman kan Kabikolan.

Siya an tagapadalagan kan programang Boses ni Lolo sa DWRN na minatukar nin
manlainlain na isyu sa ekonomiya, politika asin kultura. Kan 2006, nagin siyang
kritiko kaiba an iba pang mga Bikolanong parasurat sa Juliana Arejola-Fajardo
Workshop sa Pagsurat-Bikol. Sarô man siya sa pinakamahigos na paraambag asin
tagatulod kan Bikol Wikipedia poon kan 2007. Sa Premio Tomas Arejola para sa
Literaturang Bikolnon kan 2009, sarô man siya sa mga nagin hurado digdi.

Nagluwas an saiyang halìpot na biograpiya ki Clemente Alejandria asin Tirigsikan
nin mga Burat sa publikasyon na An Tambobong nin Literaturang Bikolnon sa Ani
nin mga Rawitdawit (Marso 2010) asin Mga Yawityawit sa Tig-init (Hulyo 2010).



https://bcl.wikipedia.org/wiki/Pol_Pot

Si Pol Pot (Khmer: ប៉ុល ពត; Mayo 19, 1925 – Abril 15,1998), namundag Saloth Sar
(Khmer: សាឡុត ស)), sarong Kambodyanong rebolusyunaryo na namoon sa Khmer Rouge
poon 1963 abot 1997. Poon 1963 sundo 1981, nagserbi siyang Sekretaryo Heneral
kan Partido Komunista kan Kampuchea. Resulta kaini, siya an nagin lider kan
Kambodya poon Abril 17, 1975 kan an pwersa niya nasakop an Phnom Penh. Poon man
1976 abot 1979, siya nagserbi man primer ministro kan Demokratikong Kampuchea.

An saiyang pamomoon sa Kambodya bantog sa maringis na pagtrato sa sadiri niyang
kahimanwa mala ta sinasabing napagadan niya an haros 25% kan populasyon sa kun
ano-anong rason. Sa saiyang liderato, hinale niya an pagtubod sa diyos,
pribadong pagsasadiri nin daga asin poder pulitika itinipon sana sa liderato
sentral.

si Pol Pot naghasok nin sarong lubos na diktadurya na kun saen an mga nag'eestar
sa mga lugar na urban hinakot asin pinaestar sa mga pwera asin pinatrabaho sa
mga umang pagsasadiri nin kagabsan na pinapadalagan kan gobyerno, asin inuuripon
pa sa mga proyektong pampubliko. Sa saiyang liderato, ginagaom na huli sa mga
daing-herak na pagpagadan sa mga kalaban pulitika, sa malnutrisyon, asin daing
toltol na pag'asikaso medikal kan populasyon, tinataya na ini nagkawsa nin
pagkagadan nin poon sarong milyon abot tolong milyon na namamanwaan sa bilang
nin walong milyon na residente sa nasyon.

Kam 1979, pakadaog kan gobyerno Khmer Rouge sa gera laban sa Biyetnam kan an
huri linusob an nasyon na Kambodya, ta tuyo siyang pinatalsik sa poder, si Pol
Pot nag'atras sa kakadlaganan kan Habagatan-Solnopan nin Kambodya, harani sa
pagdolonan kan Tailandya.. Poon 1979 abot 1997, siya asin an saiyang mga
natatadang kakampi sa Khmer Rouge aktibo pang naghihiro sa pag'ultan kan Kamboya
asin Tailandya, asin binibisto pang iyo an gobyernong legal kan United Nations.
Si Pol Pot nagadan kan 1998 manta na yaon sa pagka'aresto kan paksyon ni Ta Mok
sa Khmer Rouge. Poon kan saiyang pagkagadan, dakul an huringhuding naglakop na
siya naghugot o tuyong hinilo.



https://bcl.wikipedia.org/wiki/Ombudsman

An Ombudsman (Ingles, ombudsman) iyo an tauhan kan gobyerno na may kapangyarihan
magsiyasat asin magrekisa kan mga kaso nin panghahabon, pangsusulmok,
pangsusuhol, pang'aabuso sa pagpa'otob sa katongdan, asin iba pang kabuktotan na
dinadarang reklamo laban sa isayman na empleyado sa gobyerno kan namamanwaan. An
ombudsman, kumbaga garo bantay-banwaan, katuwang an mga katarabang sa saiyang
opisina, iyo an nagmamaan kan arin man na dinadarang reklamo dapit sa mga soboot
salang-gibo kan ipigreklamo asin sa masiri, malikay na pag'adal, kun igwang
nakuang ebidensyang magabat na nagpapatotoo kan gibong-sala, sunod na lakdang
iyo (kun sa Filipinas) an pagsangat kan kaso sa Sandiganbayan kun saen pormal na
dadangogon an kaso batay sa mga natipon na ebidensya.

Igdi sa Filipinas, an Opisina nin Ombudsman namukna sa 1987 na Konstitusyon,
asin susog sa mandato kaini, hinahagad sa mga trabahador sa laog kan gobhyerno
an mas halangkaw na lebel nin paninimbagan huli sa prinsipyo na an "opisyo
publiko sarong opisyo nin pagtitiwala". Sa pagtaram ni Commissioner Jose Colayco
duman sa 1986 Constitutional Commission na an Ombudsman daa minukna ngane "magin
parasurog kan namamanwaan laban sa anoman na mga ginigibong salang hosoyhosoy,
kamalian nin pagkondukta sa opisina o inhustisya" kan mga trabahador sa
gobyerno".

Parati an ombdusdman nombrado kan gobyerno, paagi sa presidente, o kan sarong
parlamento, alagad may makusog na pagkaindependiente, asin an toka niya iyo an
pagdara asin pagsurog nanggad kan mga interes kan namamanwaan o kan publiko.
Siya an dinadalaganan kan mga reklamo nin maladministrasyon o pagbalga kan mga
katanosan, asin pwede man siya ipagnombra kan sarong lehislatura. Igwa man nin
opisyo siring sa ombudsman na kinakaag sa sarong korporasyon sa pagmato, ngani
an padalagan kaini mayong kabalbalan nangyayari o maggibo nin aksyon an arinman
na empleyado na ikalugi kan korporasyon o magdara sa mga ilegal na transakyon.

An tataramon na 'ombudsman' ginuno sa lenggwaheng Danish, Sweso asin Norwego na
sinususog man sa Antigong Norse na katagang umboðsmaðr, na boot sabihon,
'representante', na an taramon ngane na umbud/ombud nangahulogan na 'abogado',
'interino', o saro na awtorisadong magrepresentar sa saro katawo. An kahulogan
na ini yaon pa ngane gamit sa lenggwaheng Scandinavian. Sa Sweden daa yaon pa an
paggamit kaini mala ta sa Ley nin Danish kan Jutland 1241 an kataga 'umbozman'
na boot sabihon sarong lingkod sibil royal. Sa Sweden, yaon an Swedish
Parliamentary Ombudsman na namukna kan 1809 na iyo an mabantay, masurog kan mga
deretso kan mga namamanwaan, independiente sa ehekutibo.



https://bcl.wikipedia.org/wiki/Mike_Tyson

Si Michael Gerard "Mike" Tyson (namundag, Hunyo 30, 1966) sarong Amerikanong
parabuntol. Si Tyson iyo an konsideradong kampyon nanggad na heavyweight nin
kinaban. Siya an may kapot kan rekord na pinakahubin na boksyador na guminana
kan world heavyweight na titulo kan WBC, WBA asin kan IBF. Ginana niya an sa WBC
kan siya nag'eedad pa lang na 20 taon, 4 na bulan asin 22 na aldaw, kan madaog
niya si Trevor Berbick paagi nin TKO sa ika-2 hornada. Sa lawig kan saiyang
karera, siya nabalangibog na maray huli kan maisog, nakakatakot, asin maringis
na istilo nin pagboboksing y huli sa kontrobersyal na gawegawe niya sa laog asin
sa luwas kan kwadradong entablado.

Siya an pinakaenot na heavyweight na boksyadoornagkapot kan titulo sa dibisyon
na ini na durungan nanggad kan tolong grupong pamboksing, an WBA, WBC asin IBF.
Siya talaga an minimirar na saro sa pinakamahusay na boksingero sa bilog na
historya nin boksing.

Sa buhay na personal ni Tyson, siya toriyok na parainom asin dakul nang beses
nasabit sa ribok huli sa hilig niya sa babae mala ta nakulong siya nin tolong
taon sa preso sa paglugos niya ki Desiree Washington, sarong beauty queen.

Retirado na ngonyan, si Tyson nagbungsod kan karera niya sa pelikula asin sa
telebisyon.



https://bcl.wikipedia.org/wiki/Manny_Pacquiao

Emmanuel "Pacman" Dapidran Pacquiao sarong Filipinong propesyonal na
paraboksing, pulitiko, parakanta asin artista sa pelikula. Namundag siya sa
Kibawe, Bukidnon kan Desyembre 17, 1978. Midbid syang maray sa bansag na
"Pacman" o Manny. Walong-dibisyon na kampyon nin kinaban, siya iyo an pinakaenot
na boksyador sa historya nin boksing na guminana nin sampolong titulong
pangkinaban, enot na guminana sa walong kategorya nin timbang, , asin pinakaenot
na ganahon an lineal na kamponeato sa apat na maniba-ibang kategorya nin
timbang. Nangaranan siyang "Paraboksing nin Dekada" sa mga taon na 2000 kan
Boxing Writers Association of America (BWAA). Siring man nabansagan siyang
"Fighter of the Year" nin tolong beses kan magasin na The Ring, ginana an award
na ini kan mga taon 2006, 2008, asin 2009.

Sa ngonyan, si Pacquiao omaw na gayo sa saiyang pambihirang rekord sa boksing,
mala ta rinaranggo siyang Numero Uno "libra por libra pinakamahusay na
boksingero" nin kinaban kan haros gabos na mga isporting magasin asin mga
websayt na pamboksing, kabali na diyan an The Ring, Sports Illustrated, ESPN,
NBC Sports, Yahoo!, Sporting Life asin kan About.com

An laban niya ki Shane Mosley kaining Mayo 7, 2011 nagresulta sa saiyang
kapangganahan paagi nin unanimeng desisyon (119-108, 120-108, 120-107).

Si Bob Arum nasambit an sunod na laban ni Pacquiao pwede sa MGM Grand sa
Nobyembre 5, 2011 o sa Thomas and Mack Center sa Nobyembre 11, 2011. Si Arum
natomoyan si Juan Manuel Marquez bilang iyo an enot na napupusoan niya, o pwede
man daa si Timothy Bradley o, si Zab Judah kun siisay sainda an magusto.

An laban niya ki Juan Manuel Marquez kaining Nobyembre 12, 2011 dakul nagduda
kun talagang guminana siya ta an mga hiro' garo daa mabublay asin kulang sa
pwersa alagad an mayoriyang desisyon kan hurado iyo na itao saiya an
kapangganahan. Batay sa estadistika, si Pacquiao daa nakapatama nin 176 beses
kumpara sa ki Marquez na 138, asin nakapahugpa' nin mararang suntok, 117 sa 100
ni Marquez. Sabi ni Michael Woods kan ESPN, dai nadaya si Marquez ta
nagpapahiling ngane sa estadistika kan Compubox na nagpapabor ki Pacquiao..

An hurado sa gilid kan entablado arog kaini an iskor: an saro nagsabi 114-114
tabla, asin an duwa nagkampi ki Pacquiao, 115-113 asin 116-112. An Associated
Press nag'iskor tabla, 114-114.

Si Pacquiao iyo ngonyan an solong Representante kan probinsya nin Sarangani;
nagsumpa siya sa katongdan na ini kan Hunyo 28, 2010. Nangako siyang saiyang
itotolod sa Kongreso an pagpagantad kan isports, mga programa na orog ikakarahay
kan agrikultura asin edukasyon saka kan katoninongan asin kahusayan.

Kan Pebrero 5, 2012, ipiganunsyo ni Bob Arum na an sunod na makakalaban ni
Pacquiao iyo si Timothy Bradley sarong propesyonal na Amerikanong paraboksing na
dai pa lamang nadadaog.

Sa laban ki Bradley, si Pacquiao nadaog sa sarong kontrobersyal na barangang
desisyon. An mga hurado nag-iskor na 115-113, 113-115 asin 113-115. An aripompon
biyo na nag'ngorob'ngorob sa nangyaring desisyon asin dakul sa media'ng
nagdadalan man an nagturuyaw. Alagad, si Pacquiao mahuyo an boot na inako an
kinaabtan asin si Bradley nag'alok na maglaban giraray sinda. Dakul sa mga
kag'ogid kan laban na nagkomento na an nangyaring dai piglaoman sarong korupsyon
sa isports. Mala ta an ESPN.com nag'iskor sa laban na 119-109 kampi ki Pacquaio
asin an bakong-opisyal na huwes kan HBO si Harold Lederman iyo man an iskor
119-109, a pabor ki Pacquiao. Haros gabos kan media na yaon sa gilid kan
entablado siring man an mate, na si Pacquaio an guminana. An makonswelo ta maski
ngane an manager ni Bradley na si Cameron Dunkin dai nagtutubod na nanggana an
manok niya asin ta nag'iskor siyang 8 hurnada gana ni Pacquiao asin apat sana an
sa manok niya.

An estadistika sa CompuBox malinig na nagpapahiling na mas dakul an patamang
suntok ni Pacquaio sa laog nin sampolong hurnada. Si Pacquaio nagpahugpa nin 253
na solidong buntol (34 porsyento) sa 751ng atake, manta si Bradley 159 suntok
sana sa 839ng atake (13 porsyento). Si Pacquaio sobrang 82 na matagom na suntok
an napatama (190-108).

Pakalihis kan apat na aldaw kan laban na idto, an presidente kan WBO na si
Francisco "Paco" Valcarcel nagbilog nin komite, an WBO Championship Committee na
magrebyu kan laban na Pacquiao asin Bradley paagi ka video kaini. An mga kaapil
igdi limang hurado na anas independiente asin may sayod na kakayahan. Pakatapos
pagdalan kan video nagpaluwas kan saindang mga iskor kun saen malinaw na gana
nanggad si Pacquiao sa laban niya ki Bradley: 117-111, 117-111, 118-110, 116-112
asin 115-113. Alagad an WBO dai na pwedeng baliktaron an enot na resulta ta an
ahensya na pwedeng maggibo kaiyan iyo an Nevada State Athletic Commission
(NSAC).. An rekomendasyon na sana iyo na magka'igwa nin otro-laban an duwang
boksyador.

Kan Desyembre 8, 2012 si Juan Manuel Marquez an nakabuntolan niya sa daing
titulong bugtian. Makuri an polpogan kan duwa asin pareho maisog, pareho may
darang anggot orog na si Marquez ta dai siya nagtutubod na mas marhay saiya si
Pacquiao. Sa sabi'tan nindang ini, pinaheling tolos kan duwa na pareho may
kakayahan. Mala ta sa ika-3 urnada, napatumba si Pacquaio alagad nakabawi man an
huri ta napalakma' man niya si Marquez sa ika-5 urnada. Sabi ngane, pakatapos
kan ika-5 urnada, nakaguda' na si Pacquiao nin sarong punto sa gabos na hurado
(47-46). Paglaog kan ika-6 na urnada pareho pa an duwa maisog, daing ontok an
paburugtian, alagad sa haros ikatolong minuto sa urnadang ini nahagop nin suntok
si Pacquiao sa salang na iyo an nagtiklop saiya na garo nabaring batag. Malinaw
na nabungaw siya asin an parasaway dai na ngane siya binilangan.

An laban niya ki Brandon Rios kan Nobyembre 23, 2013 (oras sa EU) nagpatotoo na
bako pa siyang laos, mala'git pang maghiro', mahusay pa sa mga pasada na sobrang
rikas na inako mananggad ni Rios na dai niya madulagan mga patama saiya na kun
baga saen naghaharale'. Maliwanag na sararo' an desisyon kan tolong hurado na si
Pacquiao nanggad an gana.

Ining nakaaging Abril 12, 2014 (oras sa Estados Unidos) nagkatotoo an otro-laban
na Pacquiao asin Bradley. Bilang WBO Welterweight Champion, si Bradley saiyang
nasaray duwang beses an titulo pakatapos niya madaog an Rusong si Ruslan
Provodnikov sa laban ninda kan Marso 16, 2013 asin madaog niya man si Juan
Marquez kan Oktobre 12, 2013 sa sarong laban kun saen napalomoy niya an tuhod ni
Marquez asin nakamit an gana sa iskor na 116–112, 115–113 asin 113–115. Alagad
si Bradley nadaog ni Pacquiao ta malinaw na an nagdadarang tyempo iyo si
Pacquiao asin nagpapara'atras si Bradley ta dai makatagal sa labolabong suntok
saiya ni Pacquiao. Mala ta an tolong hurado sayod na itinao ki Pacquiao an
kapangganahan sa iskor na 118-110, 116-112, 116-112.

An laban ni Pacquiao ki Chris Algeiri ngonyan na Nobyembre 23, 2014 malinaw na
nadaog niya an huri mala ta 6 na beses napalakma niya ini asin sa gabos na
hurnada siya an naglalapag igdi manta si Algeiri sige sana an atras. An tolong
hurado gabos oroyon sa desisyon na ipiggawagaw sa iskor na minasunod: 119-103
(duwang beses) asin 120-102 na mangyaring masaray niya an titulong Welterweight.

Kan Mayo 1, sa primerong pangyayari sa historya nin Suntokan, an simpleng
pagtimbang kan duwang boksyador pighagadan bayad an mga paradalan. An tiket sa
pagdalan kaini pigpresyohan $10.00, asin ta 11,500 katawo an nagdaralan nanggad,
dawa ngane totoo sinabi na anoman na benta igdi, itatao sa charity. Sa Las
Vegas, labilabi an pagkamahal na kan tiket sa sinasabing "Laban nin Siglo", mala
ta nagpepresyo na sa pinakahalangkaw $7,500.00 asin pinakabarato $1,500.

Ngonyan na Mayo 2, 2015 (Mayo 3 sa Filipinas), si Pacquiao makikipagbugtian ki
Mayweather sa 12-hurnadang buntolan na tinataya mahakot nin $300 milyon sa
pitaka, asin an $180 milyon madagos ki Mayweather asin an tada igdi mabulos sa
bulsa ni Pacquiao. Ini an pigbansagan "Laban nin Siglo" na iyo na daa an
pinakamahal sa historya nin isports na Suntokan..

Sa presscon na suminunod, ipigbuyagyag ni Pacquiao na may minamate siyang kulog
sa toong abaga kaya an toong kamaoo niya haros dai niya ma'ipwersa. Sa parehong
presscon, sinabi ni Arum na nakaagid sa dinarang mate ni Bryant an tinitios ni
Pacquiao na hinagad kuta ninda nin pamagol o pankupos sa gatok alagad nagsayuma
an Nevada Boxing Commission.

Ipigbantolin na si Pacquiao saro sa 25 mga bantogan na celebrity sa kinaban na
naghakot nin katakot-takot na yaman kaining taon 2015. $160 milyon an saiyang
nasaray bako sanang huli sa laban niya ki Mayweather kundi sa mga endorsement na
nasikwit niya sa mga kompanyang arog kan Nike, Foot Locker asin Nestle
Butterfinger.

An laban ni Pacquiao ki Bradley (Abril 9, 1916; Abril 10 sa oras nin Filipinas)
nag'antos 12 hurnada alagad sa hurnada 7 asin 9 napatumba ni Pacquiao si
Bradley, mala ta naglukot pati si Bradley sa Hurnada 9 pabaliktad. Maski ngane
ipinahiling ni Bradley an pagka-agresibo niya, mas mahusay pa man giraray si
Pacquiao sa palukob'lukob. Sa liwat an sunod-sunod na tolong bugting kumbinasyon
ni Pacquiao dai madulagan ni Bradley. Sa interbyu niya ki Christine kan Fox TV
inako niya na si Pacquiao "mas maliksi, mas mapwersa" logod ngonyan na laban
ninda. An tolong hurado, unanimong nag'iskor na 116-110 a pabor ki Pacquiao.
Ika-tolong laban na ninda ini ni Bradley kun saen ginana lang ni Bradley si
pinaka-enot.

Sa eleksyon nasyonal kan Mayo 9, 2016, si Manny Pacquiao nagkandidato para
senador asin nakaluwas.



https://bcl.wikipedia.org/wiki/Lista_nin_mga_Bise_Presidente_kan_Estados_Unidos

Nagkaigwa na nin 47ng Bise Presidente kan Estados Unidos poon ki John Adams
sagkod ki Joe Biden.

      Federalista       Demokratiko-Republikano       Demokratiko       Whig
      Republikano

a  Arriving in New York City before President-elect George Washington, Adams was
sworn as Vice President nine days before the President[nangangaipo nin toltolan]
b  Died in office c  Resigned from office d  Succeeded to the Presidency upon
death or resignation of President e  The only Vice President to be sworn in
outside of the United States of America (in Havana, Cuba), with special
dispensation from Congress f  Elected on the National Union Party ticket with
Republican Abraham Lincoln[nangangaipo nin toltolan] g  Office of Vice President
filled under provisions of 25th Amendment h  Invoked the presidential provision
of the 25th Amendment on July 13, 1985, 11:28 a.m. until 7:22 p.m.[nangangaipo
nin toltolan] i  A resident of Texas at the time of his nomination for Vice
President, Mr. Cheney changed his voter registration back to Wyoming, where he
had served in Congress, to avoid violating the 12th Amendment, which would have
prevented the Texas Presidential Electors from casting their electoral votes for
both Bush and Cheney[nangangaipo nin toltolan]

j  Invoked the presidential provision of the 25th Amendment on two separate
occasions: on June 29, 2002, from 7:09 a.m. to 9:24 a.m, and on July 21, 2007,
from 7:16 a.m. to 9:21 a.m.[nangangaipo nin toltolan]



https://bcl.wikipedia.org/wiki/Komunismo

An komunismo sarong hiron asin sarong ideolohiya na nagmamawot nin sarong
sosyodad na mayong estado asin mayong tangga-tanggang dibisyon sa kabuhayan. Ini
binoboot na kumon an pagsasadiri kan mga rekurso sa produksyon, an gabos na tawo
may kakayahan magkonsumo sa mga binubunga kan aktibidad ekonomiko, asin hinahale
na an pagtatandan sa trabaho asin pagrorogaring pribado, sa daga man o sa mga
gamit nin produksyon.

An movimientong ini pwede ser sanga mansana kan ideolohiyang sosyalista asin
buminutwa sa mga lugar na dai kontento sa kamugtakan kan ekonomiya. An siring na
ideolohiya nagkaparasa' sa iba-ibang tendensya arog kan Maoismo, Trotskyismo,
asin Luxemburgismo asin iba pa. An henyo na nagbilog nin mas malinaw na ideya
kan komunismong ideolohiya iyo si Karl Marx kan sinurat niya an inapod na
Manifesto kan Komunista kan taon 1848.

Sa modernong konsepto nin komunismo, an mga estado na sinasabing komunista igwa
sana nin sarong partido pulitikal an tinutogot magdalagan saka an estado
nag'ooperar sa irarom nin sistema na planadong sentral an mga ekonomiya asin an
gabos na rekurso nin produksyon kapot y pigpapalakaw kan gobyerno dawa ngane an
ultimo dai nang gayo pinapasunod ta tinawan nang poder an namamanwaan
magrogaring nin pribadong negosyo. Alagad, magkapira na sana an sa ngunyan
inaapod na mga komunistang nasyon: People's Republic of China, Republic of Cuba,
asin an Socialist Republic of Vietnam.



https://bcl.wikipedia.org/wiki/Julian_Assange

Si Julian Paul Assange (namundag, Hulyo 3, 1971) sarong Australyanong
tagapaglagda', peryodista, kompyuter programer, asin aktibista sa Internet. Siya
an pamayong editor kan Wikileaks, sarong websayt na bulosan asin tagabuyagyag
nin mga baretang pigririrong. An pusog na pilosopiya kan Wikileaks iyo na dapat
an mga gobyerno silag asin biklad kan saindang ginigiribo asin daing pigririrong
sa saindang mga namamanwaan. Si Assange sarong "hacker" kan hubin pa, bago siya
nagin kompyuter programer. Nag'erok na siya sa iba-ibang nasyon asin
nagparalektura na sa publiko sa manlaenlaen na parte kan kinaban sa mga
sensitibong isyu orog na manongod sa libreng prensa, pagbagat sa prensa, asin an
dapit man sa "investigative journalism'".

Si Assange nagsisirbe sa hunta kan Wikileaks bilang advisor. An Wikileaks
nagpublikar na nin mga materyal manongod kan garadanan sa Kenya na dai nag'agi
sa proseso nin hustisya, an pagtapok nin mga ramog na toxic sa Cote d'Ivoire, an
mga palakaw sa laog kan preso sa Guantanamo Bay asin dapit sa bangko kan
Kaupthing asin Baer. Kan 2010, an Wikileaks nagbuyagyag kan mga dokumento dapit
sa Gerang Iraq asin Gerang Apganistan y an mga aktibidad kan Amerika igdi sa mga
gerang ini. Kan Nobyembre 28, 2010, nagpoon na an Wikileaks asin an lima niyang
katuwang sa internasyunal na media siring kan Der Spiegel, The New York Times,
Le Monde, The Guardian asin an El Pais na magwa'wa' kan mga E.U. na kable
diplomatiko ngane mabasa asin madangog kan mga namamanwaan.

Huli sa mga naginibohan niya, si Assange ginawadan na nin magkapirang onra asin
mga nominasyon, kabali na diyan an 2009ng Amnesty International Media Award huli
sa pagpublikar kan si inapod na extrajudicial killings sa Kenya asin siya man an
nagin Readar's Choice kan magasin na TIME bilang "2010 Person of the Year".

Pero may peligrong madamay si Assange sa sarong personal na kaso. Mala ta
pig'apelar ni Assange an Pebrero 2011ng desisyon kan sarong korte sa Inglatierra
na ma'extraditar siya sa Sweden ta boot siyang siyasaton duman kun ano baga an
katotohanan sa akusasyon saiya nin duwang babae na soboot piglogosan sinda ni
Assange. Sinasabi niya an mga balubagi saiya bakong totoo, na an relasyon
sekswal niya sa mga babaeng nagaakusar may pag'ooyon; alagad an korte nagtalaan
na nin bista na mapoon sa Hulyo 12. Siya dai nakakulong ta nagpiyansa siya.



https://bcl.wikipedia.org/wiki/John_Bongat

Si John Garcia Bongat sarong politiko, abogado asin an presenteng alkalde kan
Syudad nin Naga. Myembro siya kan Partido Liberal.

Siya nagin konsehal nin tulong termino poon 2001 sagkod 2010 bago guminana sa
eleksyon kan Mayo 10, 2010 bilang ikawalong alkade kan syudad. Nagseserbe siya
kan saiyang ikatulo asin huring termino bilang alkalde.

Nagtapos si Bongat nin elementarya sa Naga Parochial School asin nagpadagos nin
sekondarya sa Ateneo de Naga na Unibersidad. Sa Manila, kinua niya sa kolehiyo
an kursong political science sa Ateneo de Manila dangan nagkua nin abogasiya sa
Unibersidad kan Pilipinas.

An saiyang na inâ, kan nabalo ki Roy, napangagom ni Ramon Felipe, Sr. Si Garcia
nagtrabaho sa Government Service Insurance System kun sain an dati niyang agom
na si Roy sarô man sa assistant manager sa nasabing ahensya kan nabubuhay pa.

May kolum si Bongat sa Bicol Mail, an May Derecho Ka Dyan na manungod sa
aplikasyon kan ley. Nagpondo ini poon kan nagtukaw siyang alkalde kan Naga.

Kagsurat siya kan Bantay Kataid, i-Serve Program, asin mga ordenansya kan Naga
City Business Registry Databank. Pinamayohan niya an Project Monitoring
Committee siring man an konseho sa Paz y Orden asin komite sa Appropriations.

Nakatulong termino si Bongat bilang konsehal bago nagin alkalde kan syudad kan
2010. Sinundan nya si Jesse Robredo. Siya liwat na nanggana sa duwang suminonod
na eleksyon sa siring na katungdan kun sain nadaog niya sa eleksyon na ini iyo
sinda Jun Pelagio, Luis Ortega asin Fortunato Peña.



https://bcl.wikipedia.org/wiki/Jesus_Antonio_Carpio

Si Jesus Antonio Matamorosa Carpio( Oktobre 25, 1931 - Mayo 26, 2010) sarong
Bikolanong abogado, parasurat, komentarista sa radyo, maestro, dating soldados.
Siya nagin direktor kan National Bureau of Investigation (1986-1989).

Si Carpio kan Mayo 4, 1954 naagom si Bernardita Zalazar y Alcantara (1933-1994)
na tubong syudad nin Lucena. An pagsasaro ninda nagbunga nin 14 aki, tolong
babae asin onseng lalake. An duwa kaini nagin mga padi, na iyo si Padre Juan
Pablo asin si Msgr. Jose Roberto; an apat nagin mga abogado na iyo sinda Jose
Maria, Jesus Antonio, Jr., Jesus Fernando asin Juan Luis. An sarong aki niyang
babae na si Dr. Maria Victoria asin an agom kaini (Dr. Christopher C. Bernido)
iyo an mga Filipinong 2010 Ramon Magsaysay Awardee huli sa mga pambihirang
kagibohan ninda sa pagtokdo' kan syensia sa minukna nindang Research Center for
Theoretical Physics sa Bohol.

Si Carpio nagkua kan duwang taon kan saiyang abogasya sa UP College of Law asin
tinapos niya sa San Beda College of Law. Kan nagkua siya kan Bar Exam kan 1962,
siya naglugar ika-14.

Si Carpio kan mga enot na taon nagin sarong Army Lieutenant dangan Kapitan asin
siya aktibong nagkampanya laban sa Hukbalahap mga taon 1950-60.

Kan pigdeklara an Ley Militar kan Septyembre 21, 1972, siya an saro sa mga
taga-Nagang ikinulong tolos huli sa hayag niyang oposisyon sa diktadura ni Pres.
Ferdinand Marcos. Bilang parasurat asin komentarista, malinaw asin hayag an
pagkontra niya sa administrasyon ni Marcos. Kairiba niya an ibang pang
peryodista arog ki Abogado Luis General, Jr., Abogado Alfredo Tria, Ramon
Tolaram asbp. Sinda ikinonkon sa Kampo Canuto sa Pili.

Alagad, kan siya pinaluwas na sa preso dai man nagluya an boot niyang maglaban
sa diktadura asin magsurog sa mga kinakalaboso sa soboot mga krimen pero huli
lamang ta nag'kokontra sa administrasyon. Siya an nagin regional coordinator kan
Free Legal Assistance Group (FLAG), sarong kaayonan na minukna ni Abogado asin
dating Senador Jose Diokno asin nagsusurog y nagtataong libreng asistensya legal
sa mga kinakasuhan asin kinakarsel dahel lamang sa saindang pagkontra asin dai
pag'oyon sa palakaw pulitika kan yaon sa poder.

Pakaluwas niya sa kulongan padagos man giraray an pagtabang niya sa mga may
kasong iniipit kan administrasyon ni Marcos bilang pamayo kan FLAG-Bicol. Kan
magputok an People Power Revolution asin makatukaw na si Corazon Aquino bilang
presidente, siya kinua ni Aquino asin pignombrahan direktor kan National Bureau
of Investigation. Igdi nagtolong taon siyang serbisyo asin pighingoa niyang
mabalik an naraot na kredibilidad kan ahensya.

Sa pamamayo niya, dakul an repormang nakaag asin napasunod sa ahensya ngane ini
magin katubodtubod asin totoo sa saiyang mandato. Mala ta sa tolong taon niyang
pagkapot, darakula asin mga prominenteng mga kaso an tolostolos naresolberan kan
ahensya: si Garchiterona Land Scam, si pag-ambus asin pagngata' na gadanon si
namamayo kan PUP na si Dr. Nemesio Prudente, si pagkidnap asin pagmurder ki
Rolando Olalia, Chairman kan Kilusang Mayo Uno (KMU), si ambus-paggadan ki
Alkalde Jose C. Payumo, Jr. kan Dinaluphian, Bataan, asin si paglikidar kan si
dating alkalde kan Amadeo, Cavite, si Jeremias Villanueva kadamay an saiyang
personal na bantay, si Pat. Virgilio Lascano.

Pagbutas niya bilang direktor kan NBI, siya nagbalik sa Naga sa pagpraktis kan
saiyang abogasya, pagsurat nin mga artikulo sa mga magasin asin peryodikong
lokal asin pagtaram sa radyo bilang komentarista. Mala ta, kairiba niya sa
programa sa radyo LV sinda Luis General, Jr. asin si Alfredo Tria, duwa niyang
kaugos na gayong amigo, sa pagkomentaryo asin pagdenunsya kan mga kaabusohan kan
gobyerno. Sindang tolo nabansagan na "Trio los Panchos".

Si Carpio nagadan sa edad na 78 huli sa helang na Parkinson's disease asin
ilinubong igdi sa syudad nin Naga.



https://bcl.wikipedia.org/wiki/Gil_L._Gregorio

Si Gil Lopez Gregorio (namundag kan Hunyo 24, 1961 sa Syudad nin Naga,
Filipinas) sarong kagubay na Bikolanong parasurat asin paratukdô.

Siya na-enganyong magsurat nin rawitdawit sa Ingles magpoon kaidtong 1983
mantang siya sarô sa mga parasurat/parabareta kan Nueva Caceres Bulletin, an
opisyal na publikasyon kan Unibersidad kan Nueva Caceres. An saiyang pinaka-enot
na libro nin rawitdawit sa Ingles tituladong "A View from Afar Off: A Poetic
Legacy from Heaven" (Paglantaw gikan sa Harayoon: Pamanang Rawitdawit gikan sa
Langit), na pinagpublisa kan 2006 ni Andrew Byrne kan Carpe Diem Publishing
Company-Australia, dangan an saiyang ikaduwang libro sa Ingles na may titulong
"Emblems of Light" (Mga Lunyang nin Liwanag) na pinublisa kan 2010 kan Dorrance
Publishing Company-Pittsburgh, PA. Sa kaparehong taon, an duwang seryal na mga
libro sa Filipino na may titulong, "Isinadula sa Radyo na mga Kuwento ng
Pag-ibig, Part 1 & 2" na mga sinurat niyang eskrip para sa drama nin radyo kan
siya nagsusurat pa sa Bombo Radyo Philippines sa Naga City. Naipublisa na man an
saiyang pulitikal na mga komentaryong Ingles para sa taon 2004-2009 na may
titulong "The Lost Filipino: The Blogbook" kan parehong kumpanya nin
publikasyon.

Siya nagin tagaambag sa publikasyon na An Tambobong nin Literaturang Bikolnon
kun saen naipublikar an nagkapira sa saiyang mga rawitdawit. Siya myembro kan
Parasurat Bikolnon nin Calabanga, Camarines Sur asin Sumaro Bikolnon, Inc. nin
Syudad nin Naga na parehong organisasyon nin mga parasurat sa rehiyon Bikol,
asin kan World Poets Society nin Gresya. Nagin siyang myembro asin tagasiyasat
(auditor) kan Wikimedia Philippines, Inc. asin mahigos na nagdadakit-taramon kan
mga artikulo nin Wikipedia gikan sa Ingles pasiring sa Bikol. Siya nagin sarô sa
mga paratukdô sa kolehiyo sa Business Administration Department kan WRI Colleges
sa Siyudad nin Naga asin Goa, Camarines Sur.

Nagpoon an pagsurat niya sa lengguwaheng Bikol kan saiyang pinunan asin natapos
na palison an tolong estandarteng Ingles na libro kan An Simbahan ni Jesukristo
nin Mga Banal sa Huring-Aldaw: An Libro ni Mormon, Doktrina asin Mga Tipan, asin
an Perlas nin Dakulang Kahalagahan. Habang saiyang pinagpalis an mga tataramong
Ingles sa Bikol nagkaigwa siya nin dakulang kamawotan na makapaggibo nin
rawitdawit na kaidto bako pang gayo pamilyar na gibohon niya.

An pinaka-enot niyang rawitdawit sa Bikol iyo an Buhay Paraoma na an inspirasyon
naguno sa mga amigo niyang mga paraoma sa San Jose, Camarines Sur asin man nin
huli sa imbitasyon ni Irvin Sto. Tomas na iyo an pangenot na nagpupublikar kan
An Tambobong nin Literaturang Bikolnon. An ikaduwa iyo an Panyong Sinublian na
ipinagpublikar man sa libro na may titulong, Sagurong: 100 na Kontemporanyong
Rawitdawit sa Manlain-lain na Tataramon Bikol. An duwang rawitdawit na ining
naipublikar iyo an nakapagtao saiya nin dakulang inspirasyon tanganing
ipagpadagos niya an pagsurat sa lengguwaheng Bikol. Madahomon an lengguwaheng
Bikol asin dakula an saiyang kangangalasan kan saiyang madiskubre na garo baga
kadikiton sana an igwa nin interes na mga Bikolano na magbasa kan sadiri nindang
mga literatura.

Nagpoon siyang maghanap nin mga kapwa parasurat asin nakanagbo siya sa mga
persona ninda Ramon Olano Jr. asin Irvin Sto. Tomas na mga miyembro kan Sumaro
Bikolnon. Si Irvin Sto. Tomas man an nakapag-agyat saiya na magin kaayon sa
Wikimedia Philippines, Inc. Kaya an taon 2010, iyo an kapinonan kan pagsurat
niya nin rawitdawit o mga prosa asin mga saysay sa lengguwaheng Bikol na
pinagkaag niya sa saiyang mga Bikol na blog, asin sa pagsurat niya sa sadiring
lengguwahe, pinaghingoha niya na magin siring sa Filipino (Tagalog) an espeling
o letra kan mga tataramon na tanganing magin sayon ini sa mga parabasa. Iyo ini
an estilo na gusto niyang paurogon sa gabos niyang isinusurat sa Bikol.

Nagkapira sa mga naisurat niyang rawitdawit naipalagdá sa An Tambobong nin
Literaturang Bikolnon:

An tolo kan saiyang mga naggibong mga rawitdawit sa Ingles an napili kan
International Selection Committee of the International Library of Poetry bilang
sertipikadong semi-finalist sa Monthly International Open Poetry Contest kan mga
bulan nin Mayo asin Abril 2002 na iyo an mga minasunod:

Igwa man siyang nagkapirang mga rawitdawit sa Ingles na pinagpublisa kan The
Poet Sanctuary antolohiya na may titulong Muses of the Snow kan Nobyembre 18,
2003 dangan The Blossoms of Creativity na pinagpublisa kan Disyembre 28, 2004.
Alagad dae siya nakabakal kan duwang antolohiyang ini nin huli sa pinansyal na
kadaehan.

An Ingles niyang rawitdawit na may titulong What is Love? Nakapublisa man ini sa
librong A View from Afar Off: A Poetic Legacy from Heaven (ISBN:
0-9775954-8-X/13 Digit ISBN: 978-0-9775954-8-8) under Carpe Diem Publishing
Company, South Australia pinagpublisa man kan antolohiya nin rawitdawit Blg. 7
kan Voicesnet International Poetry Publishing.

Siya nanombraran bilang saro sa kinseng Writing Fellows kan nakaaging 8th
Juliana Arejola-Fajardo Workshop sa Pagsurat-Bikol na may temang, Mapping the
Literary Terrain of Kabikolan,na ginibo kan Abril 10-13, 2012 sa Ruby Hall,
Crown Hotel, sa siyudad nin Naga. An workshop ginibo na yaon sa lindong kan
National Commission for Culture and the Arts (NCCA) na pinapangenotan ni Carlo
A. Arejola bilang Convernor/Workshop Director asin Priscilla S. Macansantos,
Ph.D. bilang Chair kan National Committee on Literary Arts.

An mga minasunod na rawitdawit iyo an saiyang pinagsumite bilang entra sa
workshop:



https://bcl.wikipedia.org/wiki/Gading

An Gading (o, marpil, <Esp. marfil) deskripsyon kan kalabaan kan ngipon asin mga
tingo kan magkapirang mga hayop na arog kan elepante (gadya,, inapod kaidto),
hippopotamus, walrus, marwhal asin mammoth, orog na kun ini ginagamit na
materyal sa arte o paghaman nin mga maarteng bagay. Ngonyan dai nang gayo
garamiton an gading, alagad kan antigong panahon ginigibo ini sa manlaenlaen na
bagay siring kan pustiso, kayab, domino, tekla kan piyano, butones, bagpipe kan
Scot, o bola sa bilyar asin iba pang mga bagay na ornamental. alagad, igwa nang
mga kasalida igdi arog kan mga plastik na haros garo na mansana arog kan tunay
na teklang gading sa piyano. An Ingles na termino kaini, ivory, hale mansana sa
Antigong Ehipto (âb, âbu , "elepante") paagi sa Latin ebor- o, ebur

Sa lawig nin panahon nagin kontrobersyal an pagnegosyo asin pagbariwas kan mga
tingong gading huli ta napupuho an populasyon kan mga elepante. Mala ta kan 1975
an Asyanong elepante ibinugtak na sa Appendix One kan Convention on
International Trade in Endangered Species (CITES), na ini nabawal nin pagbariwas
sa mga myembrong nasyon kaini. Siring man, an Aprikanong elepante ikinaag man sa
Appendix One kan taon 1990.



https://bcl.wikipedia.org/wiki/Cebu

An Cebu (Sugbuanon: Sugbo, Kastila: Cebu) sarô sa mga provincia kan Republika
kan Filipinas na namómogták sa Rehiyon Sentral na Visayas. Ciudad nin Cebu an
kapitolyo kaini. Susog sa senso kan 2007, igwang 2,439,005 na katawo na nageerok
igdi.

Ini namumugtak sa subangan kan Isla nin Negros; sa solnopan kan mga isla nin
Leyte asin Bohol. An Cebu nakatongod sa pag'oltan kan 9°25'N asin 11°15'N na
latitud saka sa pag'oltan kan 123°13'E, asin 124°5'E na longitud. Yaon na gayo
ini sa tanga' kan Islang Filipinas.

An kabesera niya iyo an Syudad nin Cebu, an pinakagurang na syudad sa Filipinas
na nabilog kan inaapod na Cebu Metropolitan Area kasararo an mga kadolon Carcar
City, Danao City, Lapu-lapu City, Mandaue City, Bogo, asin Talisay. Sakop pa
kaini an anom pang mga banwaan. An probinsya igwang sakop na aeropuerto o
palayogan na iyo an Mactan-Cebu International Airport sa Isla nin Mactan. Ini 30
minutos lang na dalagan haleng Cebu City.

An Conde Nast Traveler Magazine na nakabase sa United Kingdom pinagdoonan na
gayo na an Cebu iyo an ikapito sa pinakamarhay na destinasyon igdi sa Indian
Ocean-Asia Region kan taon 2007, an ikawalo kan taon 2005, asin an ikapito kan
2004.

An Cebuano iyo an tubong lenggwahe sa Cebu. Tinataram ini sa kadakulan na parte
kan Central Philippine Islands, sakop diyan an Bohol, solnopan kan Leyte,Negros;
ibang parte kan Sur kan Filipinas na sakop diyan an Bukidnon, Agusan, Surigao,
Davao, Cotabato, asin Zamboanga del Sur. May mga pagkakaiba an mga diyalekto
pero bako man na labis na igwa pang na pagkasinabotan.

Lumabi kumulang, igwang mga duwang polo (20) na milyon na parataram nin
Sugbuanon.

An mga Cebuano may pagkaaram man sa ibang lenggwahe arog kan Tagalog asin kan
iba pang Bisaya na tataramon arog kan Hiligaynon, Waray-Waray.

Sa Isla nin Camotes, duman an tataramon harani sa Waray-waray asin inaapod na
Porohanon. An reparong kaibahan iyo ta an y sa Sugbuanon nagigin na j igdi. Kaya
an sa Sugbuanon na maayo kaayo (maray na gayo) nagigin sa Porohonan na maajo
kaajo.

Sa Santa Rosa, an tinataram Bisayang Bantayan. An Kastila ginagamit man kan mga
Kastilang mestiso asin an Ingles iyo an mayor na gamit sa edukasyon, komersyo,
media, asin sa gobyerno. An Intsik mayormente gamit sa komunidad kan mga Insik.

An patron na santa kan Cebu iyo an Nuestra Señora de Guadalupe alagad an mga
Cebuano minimirar an Señor Sto. Niño de Cebu komo iyo an patron ninda asin an
imahen kaini iyo an ilinalakaw sa prusisyon tuyong igwang Sinulog Festival. An
uru-usipon iyo na an ladawan daa kaining Sto. Niño ipigregalo ni Ferdinand
Magellan sa agom ni Datu Rajah Humabon kwenta pag-onra sa relasyon ninda asin sa
pagtaong lealtad sa kahadean kan Espanya kan mga tauhan ni Rajah Humabon.

Saro sa bapor ni Magellan nakalikos sa kinaban, asin naka-asba ini sa paglibot
sa mundo sa laog nin 16 na bulan alagad gadan na kaidto siya.

Nin huli ta dai siya dinangog ni Hadeng Manuel I kan Portugal sa plano niya na
maglawod sa dagat sa paghanap kan inaapod na Spice Islands (Mga Isla nin
Rekado), ipinagtangro niya an saiyang serbisyo ki Hadeng Carlos V kan Espanya.
Kan Sep. 20, 1519, naglayag siya na may limang bapor sa pantalan kan San Lucar
de Barrameda duman sa Espanya, kaiba an 250 tripulante. An plano niya maagi siya
sa kadagatan pasiring America na mabaktas sa dagat Pasipiko.

Sa pag'abot niya duman sa Cebu, si Magellan, kaiba an Enrique, sarong
taga-Molucca na interpreter, nagin dayupot na amigo si Rajah Humabon na naalok
niya magin Kristiyano. Si Rajah asin an saiyang agom nabonyagan asin pigngaranan
na sindang Hadeng Carlos asin Reyna Juana. An imahen ni Señor Sto. Niño itinao
sa agom ni Rajah bilang tanda nin pagkaaramigo sa pag'oltan kan mga Kastila asin
mga Sugbuanon. Kan Abril 14, si Magellan pinatindog an sarong dakulang krus sa
kadagaan kan Cebu asin 700 na mga taga-duman an nagpabunyag.

Nangyari igwang sarong Rajah sa Isla kan Mactan, si Lapu-lapu, na kaiwal ni
Rajah Humabon asin gustong ipahiling igdi sa huri ni Magellan na kaya niyang
supilon ini. Kan Abril 27, susog ki Antonio Pigafetta, sarong parasurat na kaiba
ni Magellan duman sa bapor, nag-osipon na sinakyada ninda an lugar ni Lapu-lapu.
Alagad, sinabat sinda kan kadakul-kadul na tauhan ni Lapu-lapu duman sa baybayon
asin si Magellan nagadan sa laban. Dai na nabawi an hawak niya maski ano pang
paki-ulay sa tribu ni Lapu-lapu. Si Juan Sebastian Elcano, pamayong ika-duwa
niya, iyo na sana an nagmando sa pagpule kan grupo pabalik sa Espanya, bagay na
iyo logod siya an nakalibot sa kabilogan kan kinaban.

An mga nakabalik sa Espanya grabe an istorya manongod sa sarong isla sa East
Indies asin kun an yaman na mahahakot igdi. Magkapira pang mga ekspidisyon an
pinalayag pasiring kuta sa Islang Filipinas alagad anas dai naka-antos.

Apat na polo may apat (44) na taon pakapoon sa paglakbay na Magellan pa-igdi,
saka lang may nakaabot naman sa Islang Filipinas, an grupo ni Miguel Lopez de
Legazpi na naglayag hale sa solnopan na kosa kan Barra de Navidad, Jalisco,
Mexico. Nakadangtol sinda igdi kan taon 1565 asin nagpatindog sinda nin sarong
kolonya pakatapos na rumpagon an kota' ni Rajah Tupas. Pigngaranan ninda an
lugar (Cebu) na Villa del Santissimo Nombre de Jesus (An Banwaan kan
Kabanal-banaling Pangaran ni Hesus). An Cebu iyo an kaenot-enoteng banwaan ikaag
kan Spanish Cortés igdi sa Isla kan Filipinas.

Kan 1860, binuksan kan Cebu an saiyang puerto sa mga negosyong dayuhan. An enot
na imprentahan ("Imprenta de Escondrillas y Cia") natogdas kan 1873. Kan 1880,
sarong eskwelahan minukna, an Colegio de la Inmaculada Concepcion. An enot na
peryodiko El Boletin de Cebu nagpoon magpalagda' kan 1886.

Kan Hunyo 12, 1898 tanda kan pagpoon nang pagsolnop kan panahon nin Kastila igdi
sa Filipinas. Taon 1901 nagin sarong munisipyo an Cebu. Kan Pebrero 24, 1937, an
Cebu nagin sarong chartered province sa lindong kan administrasyon kolonyal kan
mga Amerikano.

An Mactan-Cebu International Airport (MCIA) sa Isla kan Mactan igwang regular
asin direktang palayog pasiring sa Hong Kong (China), Singapore, Taipei
(Taiwan), Busan (South Korea), Koror (Palau), Tokyo-Narita (Japan), Kota
Kinabalu (Malaysia), Kuala Lumpur (Malaysia), Seoul-Incheon (South Korea),
Shanghai (China), asin Doha (Qatar).

Sobra sa 80% kan domestik na shipping nakabase igdi sa Cebu. An isla iyo an may
pinakadakul na pangkargang lunadan magin man sa ayre o sa dagat. An Cebu saro
man sa igwang dakulaon na sistemang pang-industriya, pangkomersyo, asin
pang-edukasyon.



https://bcl.wikipedia.org/wiki/Belen

An Belen (Ingles, creche, nativity scene) sarong eksena na nagpapahiling kan
pagkamundag ni Hesukristo siring sa linaladawan sa ebanghelyo ni Mateo asin ni
Lucas. Parati an eksena namomogtak sa duwang-dimension na paglaladawan sa
pelikula, pintura, imprinta asin iba pang media, batay sa historya kan arte asin
kultura, asin siring man sa popular na gawe; an tataramon na ini natomoy man sa
mga paglaladawan na tolong-dimension na artistiko o komersyal na diorama o
pantomine man na kun saen tunay na mga tawo asin mga hayop an ginagamit sa
paglaladawan. An belen nageeksibit nin mga pigura nagrerepresentar kan omboy na
Hesus, an ina niyang si Maria asin si Jose. An ibang mga karakter sa istoryang
pagkamundag arog kan mga obeho, an Tolong Hade asin an mga anghel pwede
nakapalibot sa sabsaban. kwadra o lungib (o payag) na tinutuyong makalaog an mga
hayopan. Sinasabi tipikal na kairiba igdi an mga kamelyo kan mga Magi asin an
mga donkey o an hayop na ox.

Si San Francisco de Assisi daa an pinakaenot na nagmukna nin belen kan taon 1223
sa tuyong mapakusog an pagsamba ki Hesukristo pakasongko' niya sa Banal na
Kadagaan kun saen ipinaheling saiya an kinamundagan ni Hesus. An popularidad kan
belen iyo an nagtaong inspirasyon sa mga Katolikong komunidad na mag'arog.

Sa Estados Unidos, an pagkaag nin belen sa mga edipisyong pampubliko asin mga
dagang pampubliko nagsabrit nin kontrobersya huli ta dai pwede maggastos nin
kwarta kan estado sa mga bagay na manongod sa relihiyon.



https://bcl.wikipedia.org/wiki/Bawang

An bawang (Ing. garlic) sarong klaseng tinanom na panrekado na nagtataong namit
sa pigluluto. Kun sa klasipikasyon, sarong species ini na yaon sa pamilyang
sibulyas na inapod Alliaceae. Haraning kapinsanan kaini iyo an sibulyas mismo.
Sa lawig nin panahon, dati na ining ginagamit sa pagluto asin sa pagbulong. May
namit ining maharang-harang, nangangagat o maramismis asin may makusog na
parong. Ini nagkakabaraak-baak sa mga magkapirang butil. An mga butl ginagamit
bilang pisog, pagkakan (hilaw man o bako), o komo panbulong. Kinakakan man an
mga dahon, mga sanga-sanga o paklang, asin burak kaini, orog na kun lombod asin
ogbos pa. An mga mahimpis na ubak asin gamotgamot kan bunga nin bawang an dai
lang kinakakan. An maisog na parong kaini naghahale sa dara niyang kompound na
asupre.

Pasil sana an pagpatubo kan bawang. Ini natubo bilog na taon sa klimang banayad.
Sa malipot na klima, an mga butil dapat itanom anom na semana bago mag lipot
asin tumagas an daga, asin ini maaani sa hurng periodo kan tigburakan
(spring).An bawang bakong perestehon. Pwede sinda totoo atakihon kan inaapod na
pink root, sarong helang na nasokro' sa pagtalubo kan mga gamot kaini asin
nagigin ini kolor pula o rosa-rosa. An tinanom na bawang pwede rintok itanom, na
tadaan sana nin lugar makadakula an mga laman, saka ini madale man patuboon sa
mga kaka'gan na may hustong kararoman.

An bawang pigtatanom sa bilog na kinaban alagad an Tsina iyo an may
pinakahalangkaw na ani kan bawang. Mala ta 10.5 bilyon na kilo (23 bilyon na
libra) an nagugusi taontaon, na narepresentar kan 77% kan naaani sa bilog na
kinaban. An limang nasurunod sa Tsina iyo an: Indya (4.1%), South Korea (2%),
Rusya (1.6%) asin an Estados Unidos (1.4%). An tadang 16% na produksyon
katiponan kan iba pang mga nasyon na an lambang saro may ani na hababa pa sa 2%.
Sa Amerika, nasesentro an produksyon kan bawang sa Gilroy, California. Huli
kaini an estadong ini nag'apod sa sadiri niya na "Kapital kan bawang sa
kinaban".



https://bcl.wikipedia.org/wiki/Agusan_del_Sur

An Agusan del Sur sarong provinciang likos nin kadagaan asin dai naduta' sa
dagat. Ini namumugtak sa Rehiyon Caraga, sa Mindanao. An saiyang kabesera iyo an
Prosperidad asin ini an mga kalinderos niya- sa amnayan paitok nin relo, Agusan
del Norte, Surigao del Sur, Davao Oriental, Compostela Valley, Davao del Norte,
Bukidnon, asin Misamis Oriental.

Limang grupo nin mga tribu an yaon sa probinsya: Ayta, Mamanwa, Bagobo, Higaonon
asin Manobo. An mga Manobo yaon nageestar kadaklan sa mayor na highway asin sa
mga banwaan sa gilid-salog pasiring sa pagdolonan kan Compostela Valley. An mga
Higaonon yaon nageerok kadaklan sa parteng solnopan kan Salog Agusan, natitipon
k adaklan sa Esperanza pasiring sa pagdolonan kan Bukidnon.

Masabi na an populasyon kan Agusan del Sur kadakulan mga imigrante haleng
Bisaya. An pag'aragoman kan mga imigrante asin mga tinubo nagpapadikit kan
bilang kan mga lumad.

Basado sa 1995 na sensus, 75% kan trabahador yaon sa sektor kan agrikultura asin
pangangadlagan. An paroy, mais asin iba pang prutas iyo an mga mayor na produkto
sa agrikultura.

An batag saro man na pananom na dagya' asin lakop ini sa kahiwasan na 127.45
km². Anopaman, nahihiling ini dawa saen na sana pero bako sa pagtanom siring sa
mga inektaryang paagi. Mga giniris na batag o banana chips pigproproducir man
igdi.

An oil palm pigkukultibar man asin ini naokupar nin 118 km² na hiwas. An negosyo
pagrorogaring nin pagbakasan kan negosyanteng Filipino-Malaysiano. Sa Rosario,
asin sa Trento nagproproseso kan lanang ini.

Pag'abot sa pangangaipo sa karne, magin man sa manok, orig, baka asin iba pa, an
lugar na ini maluya sa produksyon asin nagkukulang-kulang ngani. Nagkukua pa sa
Ciudad nin Davao asin sa Cagayan de Oro sa paghipnô kan kakulangan.

An Agusan del Sur sarig na gayo sa Surigao del Sur asin iba pang provincia sa
suplay kan produktong dagat na mga sira, alagad, dagya man ini sa mga sira
sa-ta'bang aroig kan hito, puyo asin tilapia.



https://bcl.wikipedia.org/wiki/Yasser_Arafat

Si Mohammed Yasser Abdel Rahman Abdel Raouf Arafat al-Qudwa al-Husseini (Arabic:
محمد ياسر عبد الرحمن عبد الرؤوف عرفات القدوة الحسيني‎, 24 Agosto 1929 – 11
Nobyembre 2004), popular sa pangaran na Yasser Arafat (ياسر عرفات) o sa bansag
niyang Abu Ammar (أبو عمار), sarong Palestinong lider asin Laureate nin Nobel
Prize Siya an Chairman kan Palestine Liberation Organizaztion (PLO), presidente
kan Palestinian National Authority asin pamayo kan partido pulitikal, na Fatah.
An huri saiyang tinogdas kan 1959. Si Arafat haros bilog kan saiyang pagkabuhay
naglalaban sa Israel para sa kawsa kan katalingkasan asin sadiring pagtitindog
kan banwang Palestino. Dati ngane dai niya binibisto an existencia kan Israel
alagad naghira siyang panindogan kan inako niya an Resolusyon 242 kan UN
Security Council.

Si Arafat asin an saiyang pwersa nagkukuta asin nagririos sa magkapirang mga
banwang Arabo. Kan mga taon 1960 asin kaamayan kan 1970 an Fatah nakipagsagupaan
sa Jordan sa sarong madalian na gera sibil. Kan sinda napatalsik sa Jordan asin
makalaog sa Lebanon, an Fatah asin si Arafat iyo an lapaglapag kan pwersa armada
kan Israel kan an huri nagsakyada sa nasabing nasyon.

Alagad masabi pa. si Arafat "sinasamba" kan dakulon na Arabo asin kan mayoriya
kan mga Palestino, anoman an mga idolohiya pulitikal kan mga ini o mga grupo
grupo huli ta hinihiling siya bilang sarong manggugubat para sa katalingkasan na
nagsisimbolo kan saindang mga kamawotan nasyunal. Alagad, dakul man na Israelita
an nagmumuda saiya asin paghiling saiya sa Solnopan siya na an numero unong
terorista sa kinaban dahelan kan mga atake kan saiyang grupo sa mga sibilyan.

Sa mga huring aldaw kan karera niya, si Arafat nakipag'olay sa gobyerno kan
Israel ngane mapondo na an pira nang dekadang iriwal kan duwa, an Israel asin an
PLO. An mga orolay na ini iyo an Kumperensya sa Madrid kan 1991, an Pagka'oroyon
sa Oslo kan 1993 asin an Camp David Summit 2000. Sa mga panahon man na iyan,
nagtuhaw man an mga pwersa pulitikal nagkokontra sa mga hiro niya arog kan mga
makawala na pig'aakusa siyang korupto o sobrang malomoy asin tumpi' sa mga
pagpapahonod niya sa mga kahagaran kan gobyerno Israel. Kan 1994, siya ginawadan
kan Nobel Prize kadungan ni Yitzhak Rabin asin ni Shimon Peres, huli sa mga
negosasyon duman sa Oslo. Sa panahon na ini, nagbutwa asin nagdakula sa
kapangyarihan an Hamas asin iba pang mga militanteng grupo. Masabi pa, an mga
ini tinanyog nanggad an pundasyon kan pagsasakop kan Hamas na kuta napagamot na
sa mga teritoryong Palestino.

Kan kahurihan nin 2004, na haros duwang taon siya dai makaluwas sa saiyang kuta
sa Ramallah huli ta an hokbong Israelita nababantayan siya, si Arafat
nagkahelang nin makuri asin nahulog sa coma. Siya nagadan kan Nobyembre 11, 2004
sa edad na 75. Totoo dai madeterminar kun ano talaga an ikinagadan ta dai man
nin autopsiya piggibo, an saiyang mga doktor nagsarabi na an kawsa kan kagadanan
niya idiopathic thrombocytopenic purpura asin cirrhosis; an huri, sarong helang
sa katoy na marara;

Si Arafat namundag sa Cairo sa mga magurang na Palestino. An ama niya , si Abdel
Raouf al-Qudwa al-Husseini, sarong Palestino sa Gaza; na an ina, ki Yasser na
lolang paternal, sarong Ehipto.

An ama ni Arafat sarong paratinda nin tela sa Distrito nin Sakakini sa Cairo,
lugar na kun saen saralak an mga tawo na may manlaenlaen an relihiyon. Siya an
ikaduwa hale sa ngohod sa pitong magturugang. Siya, saka an tugang niyang si
Fathi, pareho namundag sa Cairo. An ina niya, si Zahwa Abul Saud, sa pamilyang
gikan Herusalem, nagadan huli sa helang sa katoy kan 1933, kan siya apat pa
sanang taon an edad.

Kan an ama niya nasakitan nang maray magbuhay saindang pitong magturugang
pakagadan kan ina niya, siya saka an tugang niyang si Fathi dinara asin
pinaestar sa pamilya kan ina niya duman sa Distrito kan mga Moroccano sa Lumang
Herusalem. Duman naki'erok sinda sa tiyoon niyang si Salim Abul Saud nin apat na
taon. Kan 1937, siya saka si Fathi kinua naman kan ama ninda ta pinaestar sa
tugang nindang si Inam. Si Arafat mayo nang toltol na relasyon sa ama niya mala
ta kan nagadan an ama niya kan 1952, dai lamang siya nagpahiling sa paglubong.
Ni magdalaw siya sa lubongan kan ama niya kan siya buminalik sa Gaza. An tugang
niyang babae na si Inam, nagbuyagyag kan ini na'interbyu ni Alan Hart, sarong
Briton na historyador, na si Yasser daa grabeng kinakastigo kan ama niya kan ini
nagpaparaduman sa distrito nin mga Hudyo sa Cairo asin duman nag'aatender sa mga
relihiyosong aktibidad kan mga Hudyo. Kan hinapot daa si Yasser ta dai napondo
sa pagduman, gusto daa kaya niya mano'dan an mentalidad kan mga Hudyo.



https://bcl.wikipedia.org/wiki/William_Howard_Taft

Si William Howard Taft (15 Sept. 1857 - 8 Marso 1930) sarong Amerikanong
pulitiko, an ika-27ng Presidente kan Estados Unidos (1909-1913), an ika-10ng
Poon na Hukom kan Korte Suprema (1921-1930), asin sarong lider kan progresibong
lado kan Partido Republikano kan ini iyo an nagkakapot kan poder sa gobyerno kan
Estados Unidos.

Nagserbe siya bilang Solicitor Heneral kan Estados Unidos (1890-1892), sarong
huwes federal, Gobernador Heneral kan Filipinas (1901-1904), asin Sekretaryo nin
Guerra (1904-1908) bàgo nanominar bilang Presidente sa 1908 Kumbensyon Nasyonal
kan Republikano na igwang suporta kan saiyang sinundan asin dayupot na amigong
si Theodore Roosevelt.

An mga magurang niya iyo sinda Alphonso Taft asin Louisa Maria Torrey Taft.
Napangagom niya si Helen Herron (1861 - 1943) kan Hunyo 16, 1886, asin an
pagsasaro ninda nagbunga nin tolong aki: si Robert Alphonso Taft (1889-1953),
Helen Herron Taft (1891-1987), Charles Phelps Taft (1897-1983).

Si Presidente Theodore Roosevelt ginibo siyang Sekretaryo nin Guerra (1904-1908)
asin kan 1907, napag-isip ni Roosevelt na siya an magsangle sa saiyang pwesto
komo presidente asin sa kumbensyon kan Partido Republikano siya an napili na
madalagan sa pagka-presidente sa sunod na eleksyon.



https://bcl.wikipedia.org/wiki/Victor_Dennis_Nierva

Si Victor Dennis T. Nierva (Kamundagan: 24 Pebrero 1980; Ama: Estelito Aguila
Nierva; Ina: Grace Pacay Tino) sarong Bikolanong parasurat, paratokdo,
kolumnista, aktor sa teatro, paradisenyo nin publikasyon asin sarong paratolod
kan kulturang Bikolnon. Saro siya sa nangongorog na boses kan kontemporanyong
literaturang Bikol.

Ipinangaki sa Syudad nin Naga, nagdakula sa Nierva sa mga riles kan Lupi,
Camarines Sur. An tuninong asin mabukid na banwaan na ini na dinadalihigan kan
sarong salog minalataw sa kadakol na rawitdawit ni Nierva; asin sa dakol na
pagkakataon, inaako niya na an lugar iyo an saro sa pinakamayaman na
pinaggugunuan niya nin mga imahen asin giromdom.

Enot siyang nag-adal sa Lupi Central School asin nagpadagos sa sekundarya sa
Ateneo de Naga University kun niya man tinapos an kursong AB Development
Communication. Ngunyan, si Nierva nagtutukdo sa Department of Media Studies kan
AdNU. Sa presente, tinatapos niya an MA Creative Writing sa Unibersidad kan
Pilipinas.

An saiyang Antisipasyon asin iba pang rawitdawit nagin sarô sa mga ganador sa
Premio Tomas Arejola para sa Literaturang Bikolnon kasabay an rawitdawit man ni
Jimple Borlagdan kan 2007. Bàgo kaini, saro pang katiriponan kan saiyang mga
rawitdawit an nagin finalist sa PTALB kan 2006.

An libro niyang Antisipasyon: asin iba pang rawitdawit sa Bikol asin Ingles
ginawadan kan 2007 National Book Award for Poetry kan Manila Critics Circle asin
kan National Book Development Board. Siya an presenteng pamayo kan Kabulig Bikol
Writer's Association.



https://bcl.wikipedia.org/wiki/Tulay_Golden_Gate

An Tulay Golden Gate sarong kolganteng tulay na nabalagbag sa ngawngaw (inapod
Golden Gate, bulawan na tata) kan Sola' nin San Francisco asin ini an natakod
kan kalsada haleng siyudad nin San Francisco pasiring sa Marin County. Ini parte
kan inaapod na U.S. Route 101 asin kan California State Route 1. An kolganteng
tulay na ini saro sa pinakabantog na simbolo kan Estados Unidos asin kan Estado
nin California asin deklarado bilang saro sa modernong Ngangalasan nin Kinaban
kan American Society of Civiul Engineers. Tinaram kan Frommeers travel guide na
an Tulay Golden Gate "iyo an pinakamagayon na gayod na tulay, asin
pinaka'naretratong tulay nanggad sa bilog na kinaban."

Pino'nan gibohon an tulay kan Enero 5, 1933 asin natapos mahaman kan Mayo 1937
sa total na gastos na $35 milyon, sarong gasto na sobra kahalangkaw sa panahon
na idto, asin may dugang pang gasto sa interes na nag'abot $39 milyon alagad ini
naademohan na sana sa mga toll na ibinabayad kan mga awto naagi igdi sa tulay.
An proyektong ini kinaptan asin dagos na tinapos kan McClintic-Marshall
Construction Co., sarong kasangang kumpanya kan Bethlehem Steel Corporation,
tinogdas na Howard H. McClintic asin Charles D. Marshall, kapwa kan Unibersidad
nin Lehigh.

Kan ini nahaman, an tulay Golden Gate iyo an may pinakahalabang pagkahunat sa
bilog na kinaban, na nag'abot 4,200 pye (1,280.2m). Alagad, paglaog kan taon
1964, an kalabaan kaini nalampasan na sa rekord kan walong iba pang mga tulay.
Pero, sa Estados Unidos, ini pa an ikaduwang pinakahalaba, nadaog sana kan Tulay
Verrazano-Narrows sa Nweba York. An total na pagkahunat kaini, kaiba na an mga
tinampong nasundo sa magkaibong na abutment kaini, naabot 8,981 pye (2,737 m).
An duwang tokod kaini magkaibong kun saen nakahotay asin nababanting an mga
kable na nagbabaton kan tulay mismo may langkaw na 692 na pye (211m), bagay na
nagin pinakahalangkaw ini kan panahon na idto alagad poon 1998, nalampasan na sa
langkaw kan mga tulay nahaman sa Denmark asin sa Hapon.



https://bcl.wikipedia.org/wiki/Simbahan_nin_Daraga

An Simbahan nin Nuestra Señora de la Porteria siring man Our Lady of the Gate
Parish Church o Simbahan nin Daraga sana, sarong simbahan na Romano Katoliko sa
banwaan nin Daraga, Albay sa Filipinas sakop kan Diosesis nin Legazpi.
Ipinatindog an simbahan kan mga Pransiskano kan 1772.

Itinugdas an banwaan nin Daraga bilang bagong sityo kan namamanwaan gikan sa
Cagsawa huli sa takot kan pagtuga kan Bulkan Mayon. Naghagad an mga ini nin
permiso sa gobyernong Kastila tanganing makatugdas nn bagong komunidad asin
simbahan sa sur kan Cagsawa. An saindang kahurotan tinugotan ni
Gobernador-Heneral Simon de Salazar sa paagi kan Alkade-Mayor kan probinsya nin
Camarines kan Hunyo 12, 1772.

An presenteng simbahan kan Daraga ipinatugdok sa irarom kan pamamahala kan mga
pading Pransiskano kan 1773 kan an Daraga sarô pa sanang visita kan Cagsawa.
Nakatugdok ini sa itoktok kan bulod sa barangay Santa Maria natatànaw an Bulkan
Mayon. Kan an Mayon magtuga kan Pebrero 1, 1814, naghubò an namamanwaan kan
Cagsawa matapos an pagkaraot kan saindang simbahan. Idinulot an simbahan ki
Nuestra Señora de la Porteria taon 1854.

Bantog an simbahan huli sa saiyang kakaibang istilo arkitektural na
Churrigueresque sa atubangan na sarong halimbawa kan arkitekturang Baroque. An
tatâ asin mga harigi kaini gibo sa mga gapo gikan sa bulkan. An puting kolor
kaini ngunyan resulta kan pinturang gibo sa materyal na calcium tanganing
mapangatamanan ini sa padagos na pagkaraot.

An kampanaryo kaini na kurting octagonal, namumugtak sa gamping too kan
simbahan. Igwa ini mga ladawan nin doseng apostoles na nakahurma. An tore igwa
nin apat na eskalon asin igwang krus sa bobong.

Huli sa manlainlain na pagpakarhay asin pagbabagong ginibo sa simbahan sa mga
nakalihis na taon asin sa kawàran nin plano sa pagpangataman, nasanglian na an
ibang parte kan simbahan asin nawarâ an historikal asin kultural na kahalagahan
kaini.

An Gobyerno Probinsyal kan Albay sa pamamayo ni Joey Salceda nagtagama nin 35
milyon para sa pagpakarhay kan nagkapirang pamanang historikal asin kultural sa
probinsya kabali na an simbahan kan Daraga.



https://bcl.wikipedia.org/wiki/Silay_City

An Silay sarong ikatolong klaseng siyudad sa probinsya kan Negros Occidental,
Filipinas. Susog sa senso kan 2011 igwang 120,365 katawo na nageerok igdi. Igwa
ining dakulang puerto sa pagsisira asin sa komersyo. Inapod na "Paris kan
Negros" an Silay huli sa mga lumang harong (heritage house) na yaon igdi asin
hustong gayong napangatamanan. Lampas 30ng siring na harong an pigdeklara na kan
National Historical Institute komo lugar na historikal. Sinasabi na ini an
ika-2ng siyudad na pigbunyagan komo sarong "museong siyudad", sunod sa Vigan kan
Ilocos Sur.

Hale an pangaran na "Silay" sa sarong kahoy na dati lakop igding nagtutubo. An
Kansilay an opisyal na pan-syudad na kahoy kan Silay. Ini nagin sarong sitio kan
1565 na an darang pangaran Carobcob, dangan nagin encomienda kan Enero 25, 1571,
nagin sarong pueblo kan 1760 asin kan Enero 12, 1957, sa ri'gon kan Ley
Republika Nu. 1621, nakamit niya an saiyang charter komo sarong siyudad.

May sarong lumang osipon na nagsasabi kun pa'nong nakua an pangaran kaini.
Pig'iistorya na kan kapanahunan kan mga dato asin rajah igwang sarong prinsesang
nabubuhay na iyo si Kansilay. Kan nagsakyada an mga pirata sa banwaan, nadaog an
mga ini huli sa maisog na pamomoon kan prinsesa. Naglaban an prinsesa nin daing
pangundangan bitbit an sarong sundang, sarong talibong, bilang sarong tunay na
manlulusad. Alagad, guminana man kuta sinda dangan sana ta nagadan sa
pakikilaban an prinsesa. An saiyang ka'ilusyon logologong ilinubong siya. Dakula
an pag'ngalsan kan duman sa linobngan igwang tuminubo na sarong kahoy. Iyo ini
an poon nin Kansilay, huring pamana kan prinsesa sa saiyang sakop.

An Balay Negrense iyo an lumang harong kan si dainang Victor Fernandez Gaston,
sarong Kastilang hasendero. Pigdeklara ining heritage house kan National
Historical Institute kan Marso 8, 1994.

An Museo Hofilena nagin sarong heritage house kan Abril 6, 1993 sa ri'gon kan
B.R. Nu. 3 kan NHI.



https://bcl.wikipedia.org/wiki/Ruben_Ecleo,_Sr.

Si Ruben Edera Ecleo, Sr. (Desyembre 9, 1934 - Desyembre 20, 1987) sarong
Filipino na pulitiko, kagtogdas kan Philippine Benevolent Missionaries
Association, Incorporated (PBMA, INC.) kan taon 1965. Siya an nagtukaw
pinakahalawig bilang alkalde kan munisipyo nin Dinagat, Surigao del Norte, 24ng
taon na gayo, poon 1963 abot 1987.

Siya bilang lider kan grupong relihiyosong PBMA, Inc., tinubod kan mga kaapil na
siya may kabatiran magbulong asin magpawara nin mga kahelangan. Sa dakulang
pagtingag saiya inaapod siyang Divine Master asin tinutubod na gayo kan mga
myembro na siya may kakayahan maglugar sa duwang lokasyon sa parehong momento,
sarong ngangalsan inaapod sa Ingles, bilocation.

An saiyang grupong PBMA nagdakula hanggan may 3.5 milyon nang myembro kan 2002
alagad ini nag'ina gibo kan nasa'bit sa mga kaso , an matuang aki niya na
nagsalo kan liderato sa grupo. An aki niyang si Junior binabaan nin mandamiento
de aresto kan Sandiganbayan kan 2006 huli sa reklamong korupsyon kan ini iyo an
Representante kan Dumagat Island. Kan taon 2012, an Regional Trial Court Branch
10 kan Cebu City nagbaba nin desisyon na guilty an saiyang aki sa kasong
parricide paggadan sa saiyang agom na si Alona Bacolod.



https://bcl.wikipedia.org/wiki/Prinsipe_William_kan_Wales

Si Prinsipe William kan Wales (namundag, William Arthur Philip Louis kan Hunyo
21, 1982) iyo an matuang aki ninda Charles, Prinsipe kan Wales, asin ni Diana,
Prinsesa kan Wales. Siya man an ikatolong pinakamatuang makoapo ni Reyna
Elizabeth II asin ni Prinsipe Philip, an Duke kan Edinburgh. Siya an ikaduwa sa
linyada sa pagtukaw sa trono, sunod sa saiyang ama, sa kahadean kan 16 na
independienteng estado, dawa totoo parati nag'eerok siya sa Reino Unido, an
pinakagurang na estado sa kahadean na ini.

Siya nagkuang edukasyon sa apat na eskwelahan sa Reino Unido asin nagkamit nin
titulo sa Unibersidad kan St. Andrews. Parte kan saiyang bakasyon sa pagklase
pigkonsumo niya sa Tsile, Belize, asin sa ibang mga nasyon sa Aprika. Siya
natoka bilang teniente sa Blues and Royals regiment kan Household Cavalry na
kasabay niya an tugang niyang si Prinsipe Harry. Pakalihis duwang taon, natapos
niya an training komo sarong piloto sa Royal Air Force College Cranwell. Kan
2009, si Prinsipe William nagbalyo sa Royal Air Force, nataas sa ranggong flight
lieutenant asin nagtraining pagpalupad nin helikopter ngane magin lubos na
propesyonal na piloto sa Search and Rescue Force. Kan Autumn 2010, natapos niya
an inapod na generic and special-to-type helicopter training; ngonyan yaon na
siya nakatoka sa RAF Valley sa squadron Nu. 22 bilang co-piloto sa Sea King
search and rescue helicopter.

Kan Nobyembre 16, 2010 pigbantolin kan Clarence House na si Prinsipe William
asin an saiyang haloy nang kailusyon, si Kate Middleton, kakasalon. Nabareta
sunod na an seremonya nin pagkasal gigibohon sa Westminster Abbey sa Abril 29,
2011 alas onse nin aga.

An mga taon niya sa unibersidad, siya na'ayon sa mga tipikal na kasiribotan
igdi, magpalihis sa mga inum-inuman asin makiramas sa saiyang mga amigo, amiga;
pero sabi niya, "Bako akong posikit na magpalbag sa mga party dawa iyo an
hinuhuna kan iba. Pero arog kan ama niya, siya nagin laman kan mga huringhuding
asin oroosipon asin an pribadong buhay niya nagin "somsoman" kan mga peryodiko,
orog na an relasyon niya ki Kate Middleton na saro sa kabakas ni William sa
kwartong pig'estaran niya sa unibersidad, asin iyo an pigde'date magpoon pa kan
2003. Si Middleton nag'atender ki Prinsipe William sa saiyang passing-out parade
sa Sandhurst asin ini an enot na kasibotan na saiyang pigatenderan bilang bisita
siya ni William asin kun saen siya naglataw na maray. Mala ta an pagrereparo kan
relasyon ninda nagtolod sa mga paragibong libro na magpurusta sa posibilidad sa
karasalan royal na mangyayari, manta an retail chain na Woolworths nagpagibo nin
mga memorabilia asin souvenir na may kaagid na retrato kan magkailusyon.



https://bcl.wikipedia.org/wiki/Polangui,_Albay

An Polangui saróng primera klaseng banwaan sa provincia kan Albay, Filipinas.
Ini saro nang nagdadakula asin mauswag na primera klaseng sentro ning pagtalubo,
na pigkokonsiderar na pinakauyon asin pinakaurog na destinasyong ekonomiko sa
minausbong na pamamakal asin aktibidades-komersiyal sa Ikatolong Distrito kan
Albay. Susog sa sensus kan 2010, nag-eerok digdí an 82,234 katawo, kun saen
37,247 an nagtatrarabaho, asin 54,083 an rehistradong mga paraboto.

Kadakol na mga usipon asin suysoy an lakop manungod sa pinagkuahan kan pangaran
na Polangui. An pinakaangay asin igong usip iyo na, "kaiyan na sarong
matinambong kahoy na iyaon sa rona na pigtugdokan kan banwa". An mga tawo
inaapod ining "Oyangue", na iyo man na panusganan kun baga sinda
nagkapanralakop.

Igwa nin duwang tampad na usip manungod sa kahoy na ini. Enot, ining kahoy na
Oyangue nagluluwas nin mga maliwanag asin makintab na mga bagay sa alitoktok
kaini. Tuyong minaluwas iyan, an mga tawo dai makaturuhok sa kahoy ta puwede
sindang mabota. Ikaduwang saysay, iyong, su mga enot na nag-erok na Kastila
nanumpongan ining kahoy asin ini ninda ginibong panusganan. Inaapod parati an
lugar "Binanuaan" alagad ini inaapod kan mga bakong kag-erok na "Oyangue". Kan
dumakol an mga tao tanganing digdi mag-erok asin naenganyar sa pakipamakal sa
mga kag-erok, urog pang namidbid sa ibang rona an pangaran na "Oyangue" bilang
pagtulod sa kahoy huli ta ini urog na inaako kisa kan "Binanuaan". Su mga
kapag-arakian napagbalo-bagi an katagang "Oyangue" tuyo sa pagpapalipot na mga
panaram. An pinakainaako kaidto asin maigot na ginagamit an "Polangue", na sa
haloy nagin "Polangui" na iyong piggagamit sa ngunyan.

An saro pang suysoy, manungod sa babaying an pangaran Pulang Angui na boot
sabihon sa Ingles Red Maria(Angui, saro pang gaha sa Maria). Igwa man ining
duwang katungkosan. Enot, ining tema kun saen ipinapahiling an sarong babayeng
nakasulot nin pula, si "Angui", kung sain ini minahira nin paggalang sa mga
gurang kun inaapod siyang "Tia Angui", asin nin pagserbisyo sa mga tawo sa
saodan, huling an pamamakal(marketing) sa Tagalog inaapod man na "Tiangge".
Ikaduwa, ining babayeng si "Angui" na muot magsulot nin pulang bado. Huli kaini,
siya man ikinababangkag kan mga kalalakihan sa saiyang kagayunan. Siya mabini,
matalento, masaringgaya, asin mapinadaba sa artes asin religion. Siya an,
nangengenot sa mga pag-orogma kan kadaklan. Dakul na mga soltero an gustong
mag-agom saiya. Kun madalaw sinda, an sinasabi, maduman ki Pulang Angui. Kan
dumatong an mga Kastila, si mga soldados na nag-abot, nag-hapot kan ngaran kan
lugar. Su mga kag-erok, napaghona na hinahapot an ngaran ni "Pulang Angui" asin
ini man iyong tinungkosan. An mga dayuhan sinurat na ngaran an "Pulangui", an
pagsarama kaining ngaran, na sa kahaloyan nagin Polangui.

Ini nasa rayong 43 kilometros Norte kan sentro-regional kan Kabikolan, an
Siyudad kan Legazpi; 56 kilometros Norte-Sirangan kan Siyudad nin Naga; asin 136
kilometros Sur kan Daet, Camarines Norte. Ini man nasa rayong 11 km sur kan
Siyudad nin Ligao, 63 km Sirangan-Sur-sirangan kan Sorsogon (Sorsogon), 30 km
Sur-sirangan kan Daraga (Locsin), 24 km Sirangan kan Siyudad nin Tabaco, 36 km
Norte-sulnopan kan banwaan nin Pili (Camarines Sur), 63 km Norte-sulnopan kan
banwaan nin Libmanan (Camarines Sur), 14 km Norte-sulnopan kan Siyudad nin Iriga
(Camarines Sur) asin 16 km Sulnopan-Norte-sulnopan kan banwaan nin Nabua
(Camarines Sur).

An klima sa Polangui tropikal na may signipikanteng mga pag-uuran. Patin sa mga
bulan nin tagmara, nakaeeksperiensia an banwaan nin kadakol na pag-uran. Ini man
ipinagkaklasipikar bilang klimang Af(Equatorial, fully humid) , sosog sa
klasipikasyon kan Sistemang Köppen-Geiger. An temperatura sa bilog na taon
minasungdo sa average na 27.0 °C . An kasuklan kan pag-uuran sa bilog na taon
minaabot sa 2688 milimetros o 101.84 in(pulgada).

An banwaan kan Polangui igwa nin 82,234 katawo an nag-eerok(as of 2010) asin
hi'bog nin katawohan na 566.46 lambang kilometro kwadrado(km2). Igwa ining ki
nagtatrabahong populasyon na minaabot sa 37,247 katawo asin parabotong 54,083
katawo.

Susog sa 2010 CPH Special Release para sa Banwaan kan Polangui kan NSO, sa
82,234 na naitalaan na tawo sa kaharongan, 36.1 porsyento kaini an kaakian na 15
taon pababa. Kun hihilngon naman an pagkadayon(distribusyon) kan edad asin
pagkaintawo, sa 0-49 taon, 51.2 porsyento an kalalakihan. Mantang sa 50 taon
paitaas, urog na dakol an kababaihan, kun saen sinda minakompuesto ki 54.4
porsyento para sa edad na iyan.

An rampot na edad para sa banwang Polangui nasa 21.7 taon. Kung
pag-aatidon(iaanalisar), buot sabihon, kabanga kan total na katawohan sa
Polangui, hababa sa 22 taon an edad. Para naman sa mga kalalakihan an rampot na
edad 21.1 taon, asin sa kababaihan 24.7 taon.

Sa 82,234 na katawo, 50.4 porsyento an lalaki asin 49.6 porsyento an babaye. Ini
nagrapot(nagresulta) nin tumbas sa pagkaintawong 101.6 na lalaki sa lambang 100
na babaye para irepresentar an gabos na edad.

An kabilogan na tumbas nin pagkainanga' sa Polangui nasa 70. Buot sabihon, ini
naghahatag(nag-iindikar) na sa 100 nin edad-paratrabaho, igwa nin minaanga' na
61 na kaakian(young dependents), asin 9 na gurang(old dependents).



https://bcl.wikipedia.org/wiki/Plovdiv

An Plovdiv (Bulgaro, Пловдив; griyego, Philippopolis, "Φιλιππούπολις") iyo an
ikaduwang pinakadakulang siyudad kan Bulgaria sunod sa kabesera nin Sofia na may
populasyon na 341,041 katawo, taon 2013. Ini man an sentro administratibo kan
Probinsya nin Plovdiv asin kan mga munisipyo sa laog kan Siyudad nin Plovdiv,
kabali an munisipyo nin Maritsa asin Rodopi na sinasabing an populasyon kan mga
ini sa kaenterohan nag'aabot 403,153 kan taon 2011. An Plovdiv sarong
importanteng sentro ekonomiko, transporte, kultural, asin edukasyonal. Ini man
an ikaduwang pinakadakulang siyudad sa historikong rona internasyunal nin
Trasya, sunod sa Istanbul. An Plovdiv iyo man an ikasampolong pinakadakulang
siyudad sa Balkano sunod sa Istanbul, Athenya, Belgrado, Bucharest, Sofia,
Thessaloniki, Zagreb, Skopje asin Tirana.

An Plovdiv mayormente binabanwa nin bulgaro pero dakul man an nag'eerok igding
mga gitano, turko, hebreo asin mga armenio. Ini an sinasabing kabesera sa
kultura kan Bulgaria.



https://bcl.wikipedia.org/wiki/Plaza_de_Nueva_Caceres

An Plaza de Nueva Caceres sarong plasa sa Syudad nin Naga, Camarines Sur,
Filipinas na itinugdas sa tuyong pagromdom kan paglaog kan hukbong Espanyol sa
Naga asin kun pàno sinabat sa maísog na paglaban kan mga katutubò an pwersang
dayuhan. Namumugtak ini sa puro kan pagsabatan kan Kalye Padian (ngunyan Kalye
Caceres) asin kan Kalye General Luna, abay sa merkado publiko asin harani sa
salog Naga.

Sa mga rebultong nag-aatubang sa Kalye Caceres garó iminumustra an mga
paghihingóa asín paglalapígot kan mga Espanyol sa pagpalakóp kan Kristianismo sa
banwang Camarines asin an sa ibóng iyo an pagdatóng kan mga Espanyol na
ipigpapaháyag an bàgong Katinubdan alagad dinadará sa paaging doon kan pwersang
kolonyal; asín an pagsabát saindá kan mga tinúbong taga-Naga na dawà nganì
nagtúmang asín naglában sa mga kolonyang pwersa, katapostapósi kinúgos an bàgong
pagtubód.

An monumento sinasábi sa marker na inukit asín hinamán kan iskultor na si Jose
"Jojo" Barcena, Jr., makuapò ni Federico Barcena na an huri iyó man an kaggíbo
kan monumentong Quince Martires, asin kan imahen ni Santa Maria nakataplak sa
surungan kan Universidad de Sta. Isabel. Iní pig-inaguraran kan Hunyo 18, 2010
aldáw kan ika-62 na anibersaryo kan pagkamundág kan ciudad nin Naga komo saróng
modernong syudad.



https://bcl.wikipedia.org/wiki/Pia_Wurtzbach

Si Pia Alonzo Wurtzbach (namundag Septyembre 24, 1989) na enot nangaranan na Pia
Romero sa telebisyon, sarong Aleman-Filipinong aktres, modelo, TV host asin iyo
an presenteng nanggana kan titulong Miss Universe 2015.

Nagbali si Wurtzbach sa Binibing Pilipinas Pageant tolong beses bago nasikwit an
titulo sa Binibining Pilipinas Universe. Kan Binibining Pilipinas 2013, siya 1st
Runner-up (ika-5ng lugar). Kan nagbali naman siya sa Binibing Pilipinas 2014,
nakalaog sana siya sa Pinakataas na 15. Nagkaigwa nin kontrobersya igdi ta
hinapot siya kan saro sa hurado na si Senador Sonny Angara sa Tagalog na
sinimbag niya man sa Tagalog na nagkomento an iba na pwedeng kinaluya niya sa
puntos sa mata kaidtong mga huradong bakong Filipino. Sa ikatolo niyang
pag'ngata kan 2015, nakamit niya pinakahalangkaw na titulo, an Miss Universe
Philippines, asin padagos nakitusay sa patiribayan kan Miss Universe 2015
Pageant.

Si Wurtzbach pigrepresentar an Filipinas sa Miss Universe 2015 na ginibo kan
Desyembre 20, 2015 sa Las Vegas, Nevada, Estados Unidos. Sa katapos-taposi kan
pasali, an tagabareta na si Steve Harvey pig'anunsyo na si Miss Colombia Ariadna
Gutiérrez iyo an nanggana. Alagad, pakakorona ki Gutierrez, si Harvey nagbalik
sa entablado asin pigbuyagyag na nasala siya asin an dapat na koronahan Miss
Universe 2015 iyo si Wurtzbach. Nangyari si Miss Universe 2014 Paulina Vega
hinale an korona sa payo ni Gutierrez asin ipinutong ki Wurtzbach. Si Wurtzbach
iyo an ikatolong Miss Universe haleng Filipinas sunod ki Gloria Diaz kan 1969
asin ki Margarita Moran kan 1973.



https://bcl.wikipedia.org/wiki/Petro_Poroshenko

Si Petro Oleksiyovych Poroshenko (Ukrainian: Петро Олексійович Порошенко;
namundag Septyembre 26, 1965) sarong Ukranyong bilyonaryong negosyante asin iyo
an nabotohan na presidente kan Ukranya. Si Poroshenko nagin Ministro sa Relasyon
Pangluwas kan 2009 abot 2010, asin Ministro sa Komersyo asin Ekonomikong
Pangkauswagan kan 2012. Siya nagin man Pamayo kan Konseho kan Banko Nasyonal kan
Ukranya nin tolong taon, 2007-12. Nabansagan siyang "Hade nin Tsukolate" huli ta
igwa siyang negosyo nin dulsehan asin iba pang mga negosyo. Sa eleksyon kaining
Mayo 25, 2014, nasikwit niya an sobra sa 54% boto sa enot na hurnada, bagay na
dai na kaipohan magkaigwa nin pangaduwang eleksyon asin siya na an pigdeklarang
guminana.

Namundag sa siyudad nin Bolhrad, Odessa Oblast, si Poroshenko nagdakula sa
siyudad nin Vinnytsia sa sentral kan Ukranya. An saiyang ama, si Alexey
Poroshenko, sarong inhenyero mekanikal, tapos sa Lviv Agrticultural Institute
kan 1959 asin nagtrabaho bilang pamayong inhenyero sa asosasyon distrito nin mga
makinaryang agrikultural kan Bolhrad poon 1959 abot 1974. An saiyang ina, si
Yevgenya Poroshenko (1940-2004), nagtrabaho man sa Bolhrad. Siya nagtapos
kursong Ekonomiks sa Kiev State University kan 1989.

Si Poroshenko nagpatindog nin negosyo sa pagtindang kakaw. Kan mga 1990, nabakal
niya an kontrol kan magkapirang mga negosyong dulsihan rogaring kan estado na
ngapit binilog niya sa sarong palakaya inapod na Grupong Roshen asin ini
pinagbunga kan pinakadakulang pabrika sa Ukranya. Huli kaini, nabansagan siyang
"Hade nin Tsukolate". Alagad an negosyo ni Poroshenko bako sana sa dulsihan
kundi sarong imperyo na kabali diyan an mga planta paggibong awto asin bus, an
astillera sa Leninska Kuznya, an 5 Kanal na telebisyon channel asin iba pang mga
palakaya. Kan Marso 2012, an magasin na Forbes ibinugtak siyang ika-1,153 na
lugar sa lista nin mga bilyonaryong may asset na $1.6 bilyon. An Forbes man
sinasabi siyang ika-7 sa pinakamayaman sa Ukranya.



https://bcl.wikipedia.org/wiki/Pasas

An pasas (sa Ingles, "raisin") pinaalang na ubas. An pasas pigproprodyusir sa
bilog na kinaban asin pwede kakanon hilaw o gamiton sa pagluto, pagbake o
pagga'ga' nin mga iba-ibang giso.

Sa Reino Unido, Irlandya, New Zealand, Australya an tataramon na "raisin"
manongod sa mairom, alang asin darakulang ubas, manta an "sultana" iyo idtong
nagbubulaw-bulaw na alang na ubas asin an "currant" iyo idtong alang, saradit na
ubas apod Black Corinth.

Alagad, an katagang "pasas" kinua sa Espanyol na "pasa" na an kahulogan parehas
mansana.

An pasas maraot daang ipakakan sa ayam ta nasapo ini nin helang sa kidney na
pwedeng ikagadan kaini, alagad dai aram an kawsa.

May tolong paagi nin pagbalad: pagbalad sa saldang, pagfbalad sa limpoy sana,
asin pagbalad sa paagi nin mekanikal na baladan. an pagbalad sa saldang, bakong
magastos. Alagad, an siring na paagi pwede magresulta sa kontaminasyon ta
nakatambara sana sa luwas, an pagdapo nin mga insekto sa pigbabalad, asin an
pag'olakit kan ano-anong mikrobyo sa binabalad. Kaya, an resulta maluyang klase
an kalidad kan pinaalang. An siring na pagbalad maki-oras pa asin abala nanggad.

An pasas masiram na koro-kakanon asin singa'singaon. Manamit asin pano nin mga
mineral, bitamina asin mayaman sa inaapod na fiber. Marhay na gayo daa ini sa
mga may diabetes asin nagkokontrol kan anoman na nagpopoon na helang sa colon
asin estomago asin marhay man sa igwang medyo halangkaw na presyon sa dugo.



https://bcl.wikipedia.org/wiki/Parkour

An parkour (hinayukong, PK) saróng disiplina sa pisikal manungód sa alistong
paghirô sa mga mauláng na lugar. An katuyohán kan disiplina iyoó na matukdoán an
mga partisipante kun pàno maghirô sa paralibot na marikás sa paagi nin
paglampáw, paglitong, pagdalagan, pagpaulantó, pagsakát, pagboboro-balanse, asín
pagluksó. An mga tagasunód sa arog kainíng disiplina inaapód sa Pranses na
"traceurs".

An nagpauróg asín nagpalakóp kainíng gawì sa Pranses iyó si David Belle. An
historyang moderno kan parkour nagpoón kan mga 1920, dawà nganì igwá nang arog
kainí kan mga inot na panahón sa martial arts nin Subangan arog kan ninjutsu
asín ging gong. Sinasabing si George Hebert an nagpoón magturutukdô kan mga
panginot na hirô agíd sa parkour kan siring man na mga panahón. Sa kahaloyan, an
sirng na pag-estira nasunód na sa militar Pranses. Sa David asín Raymond Belle
iyó an mapadakulà kan pinònan ni Hebert malà ta si David natugdás na niyá an
grupong Yamakasi, an pinakainot na grupong nakatoon saná sa praktis nin parkour.



https://bcl.wikipedia.org/wiki/Parasurat_Bikolnon

An Parasurat Bikolnon Inc. (PB) sarong kasararoan nin mga parasurat na Bikolano
sa rehiyon Bikol.Ini itinugdas kan Abril 17, 2010 sa kamàwotan na masimbagan an
pangangaipo sa pag-adal asin pagmidbid sa marhinal na mga parasurat.

Igwa an organisasyon nin taonan na workshop para sa mga bàgong parasurat na
pinònan kan 2011, an Saringsing Writers Workshop, Kan Abril 2012, ipinublikar
kaini an sarong antabay sa ortograpiya, pagbaybay asin paggamit nin mga
diyakritiko para sa tataramon na Bikol Sentral kan 2012. An organisasyon igwa
nin publikasyon sa ngaran na Saringsing na pinapamahalaan ni Jerome Hipolito
bilang tagapakarhay.

Pinadrinohan kaini sagkod kan Bicol Mail an TigsTXT, sarong bulanan na
patiribayan sa pagtigsik gamit an cellphone bilang behikulo siring man an
Padurunongan, sarong taonan na patiribayan sa Bikol Quiz, Tirigsikan sagkod Dama
nin Tataramon kan mga eskwela sa DepED Canaman District sa pakikipagtabangan kan
lokal na gobyerno kan banwaan nin Canaman, Camarines Sur, Apolonio B. Sto. Tomas
Foundation asin DepEd Canaman District kan 2012 sagkod 2014.

Kabilang sa mga aktibong myembro digdi iyo sinda Bernardo Miguel Aguay, Jr.,
Jerome Hipolito, Marissa Reorizo-Redburn, Irvin Sto. Tomas, Elbert Baeta, asin
Froy Beraña.

Poon kan ini mamuknâ, nagkaigwa na nin limang pamayo an grupo. An organisasyon
inot na pinamayohan ni Bernardo Miguel Aguay Jr. Si Irvin Sto. Tomas an
presenteng pamayo kan organisasyon sagkod sa Abril 17, 2017.



https://bcl.wikipedia.org/wiki/Mga_tataramon_sa_Bikol

Nakagrupo sa apat an mga tataramon sa Rehiyon Bikol sa Filipinas. Kabali digdi
an tulong grupo o pamilya nin mga tataramon na Bikol asin an grupo nin mga
tataramon na Bisakol.

An mga tataramon sa Bikol kabali sa pamilya kan tataramon na Sentral na
Pilipinas na kabali man an Tagalog asin mga tataramon na Bisaya.

An Baybayon na Bikol o Norteng Bikol pigtataram kan labi sa 2.4 milyon katao
sosog sa 1990 sensus sa gabos na mga probinsya kan Rehiyon Bikol: Camarines
Norte, Camarines Sur, Albay, Catanduanes, Sorsogon, asin Masbate.

An diyalekto sa Syudad nin Naga asin pagtaraid na mga banwaan iyo an
pigbabasaran kan estandarteng tataramon kan Bikol Sentral sa media, lingua
franca asin simbahan.

An Kadagaan na Bikol o Sur na Bikol pigtataram kan labi sa 1.1 milyon katao sa
ikalimang distrito kan Camarines Sur asin sa sulnopan na parte kan Albay asin
Sorsogon.

An Norteng Catanduanes Bikol o Pandan Bikol pigtataram kan haros 80,000 katao sa
mga banwaan sa gamping norte kan Catanduanes: Caramoran, Pandan, Bagamanoc,
Panganiban, asin Viga

An Bisakol iyo an mga tataramon na Bisaya na pigtataran sa rehiyon Bikol. An mga
tataramon na ini agid sa Waray-Waray asin Hiligaynon alagad impluwensyado kan
ibang mga tataramon na Bikol. Igwang haros 850,000 na mga parataram nin Bisakol,
kabali an haros 530,000 na mga Masbatenyo.



https://bcl.wikipedia.org/wiki/Marquis_de_Lafayette

Si Marie-Joseph Paul Yves Roch Gilbert du Motier de Lafayette, Marquis de
Lafayette (Septyembre 6 1757 - Mayo 20 1834) sarong Pranses na aristokrata asin
opisyal militar na nakipaglaban sa Gerang Rebolusyonaryo Amerikano. Si Lafayette
dakula man an papel sa Rebolusyon Pranses kan 1789 asin sa inapod na Hulyong
Rebolusyon kan 1830.

Siya namundag sa Chavaniac, probinsya nin Auvergne kan sentral solnopan nin
Pransya asin hale sa mayaman asin madagang pamilya. Susog sa tradisyon, siya
nakomisyon na opisyal sa edad pa sanang 13. Sa pagtubod niya na an kawsa kan
gera rebolusyonaryo sa amerika matanos asin dapat lamang, siya nagpaAmerika asin
sa edad na 19 anyos ginibo na syang major general alagad dai pa siya tinawan nin
tropa na pamayohan. Siya may marayrahay na rekord sa Batalla nin Rhode Island.
Sa tanga kan gera, nagbalik siya sa Pransya sa paghagad nin mas makusog na
suporta sa gera sa amerika. Dangan kan 1780 nagbalik siya Amerika kun saen
tinawan siyang halangkaw na ranggo sa Hokbo Kontinental. Kan 1781 an mga tropa
sa Virginia na pinamayohan niya binagat an mga pwersa na kapot ni Cornwallis
sagkod na an ibang mga pwersang Amerikano asin Pranses nakalugar na sa
Pagsalikop kan Yorktown.

Si Lafayette nagbalik sa Pransya kan 1787, nanombrahan sa Asamblea nin mga
Notables na binilog huli sa krisis sa pinansya. Siya napili na kaapil sa
Estates-General kan 1789 kun saen an mga kasalihid hale sa tolong tradisyonal na
grupo ginuguno: sa kapadian, sa mga ginoo, asin sa mga commoner. Siya nagtuwang
sa pagpanday kan Deklarasyon kan Mga Katanosan nin Tawo asin kan Namamanwaan,
katuwang si Thomas Jefferson, na iyo an nagin embahador kan E.U. duman sa
Pransya. Kan malusob an Bastille, si Lafayette tinukahan na hepeng pamayo kan
National Guard, asin pighingoa na sa tahaw siya magbaktas asin daing kampihan sa
maribok na Rebolusyon Pranses. Kan Agosto 1792, an mga radikal na grupo
pigpa’aresto siya. Nagdulag pasiring Belgium alagad nasikop kan mga tropang
Austriano asin nakulong siyang 5 taon.

Kan nalakaw ni Napoleon Bonaparte an pagpaluwas saiya sa preso kan 1797,
nagbalik siya sa Pransya alagad dai siya nakibali sa gobyerno ni Bonaparte. Kan
mangyari an inapod na Bourbon Restoration kan 1814, nagin siyang myembro kan
Chamber of Deputies na haros nagtener siya igdi sa natada pang mga taon niya.
Kan 1824, pig’agda siya ni Presidente James Monroe na magpaEstados Unidos bilang
bisita kan nasyon kun saen maimbong na gayo an pagsabat saiya kan bilog na
banwaan asin binisita niya an gabos na 24ng estado igdi.

Kan nagputok an Hulyong Rebolusyon kan 1830, ipigtangro saiya an pagkadiktador
igdi pero siya nagsayuma. Imbes sinuportahan niya bilang hade si Louis-Philippe
alagad nagtumang siya igdi kan nagin ining autokratiko.

Si Lafayette nagadan kan Mayo 20, 1834 asin ilinubong sa Sementeryo Picpus. Sa
saiyang pambihirang rekord na nagserbisyo sa duwang gera sa Estados Unidos asin
Pransya, siya binansagan na “Heroe nin Duwang Kinaban”.



https://bcl.wikipedia.org/wiki/Kamahalan

An Kamahalan o Semana Santa (Latin: Hebdomas Sancta or Hebdomas Maior, "Greater
Week"; Greyigo: Ἁγία καὶ Μεγάλη Ἑβδομάς, Hagia kai Megale Hebdomas) iyo an
taontaon na pagroromdom kan mga Kristyano kan pagsakit, pagkagadan asin
pagkabuhay-liwat ni Hesukristo Nasareno. Minapoon ini nin Domingo de Ramos asin
natapos sa Domingong Pasko nin Pagkabuhay-liwat.

Sa semanang ini sinusunod an paglelehe, an pag-abstenensya asin an hararom na
pagpapangadyì, pagsosolsol kan mga Kristyano sa saindang mga pagkakasalà.
Kinaugalian kan mga Katoliko na magtiripon sa simbahan, magkumpisal asin mag-Via
Crucis, o mag-Bisita Altares. Digdi sa Filipinas uso, alagad pawara na, an gawì
na magpa-Pasyon na iyo ini an sarong semana na ikinakanta na pano nin
paglogologo an istorya kan enterong buhay ni Hesus. Pag-Biyernes Santo may
nagkukulto arog kan pagpàsan nin krus o minapapako na tunay sa krus sa makuring
pakikidumamay sa inagihan na sakit ni Hesukristo asin sa paghagad nin
kapatawaran sa mga kasàlan. Sa ibang mga banwaan ginigibo an Senakulo, sarong
pagsa-drama kan pagpasakit ki Hesus kun saen an sarong deboto napagakot sa
itinindog na krus. Sa aldaw man na ini, gawì na gayo sa Filipinas, urog na kan
mga Katoliko, na iprusisyon an mga rebultong nagpapahiling kan agi-agi ni Hesus
sa huring aldaw kan siya pinasakitan asta pinako sa krus. Pagkabanggi isinusunod
an inaapod na Soledad sa palibot kan sentro kun sain sa mga estasyon may
pagpangadyì, may pagkantang maludok asin mapùngaw sa pagladawan kan paglogologo
ni Santa Maria sa pagkawara kan saiyang Aki na si Hesus.

Igdi sa syudad nin Naga, sa Arkidioseses nin Caceres, ini an mga pamilyang may
mga ataman nin rebulto: an pamilya Delloro (Paghampak asin pagputong tunok ki
Hesus, pamilya Fidel Cu (Pagpa'san kan krus), pamilya Guazon (Pagsabat ki Hesus
kan saiyang Ina), pamilya Boncodin (Pagpahid ni Veronica sa pandok ni Hesus),
pamilya de la Cruz (Pagpa'san kan Krus), pamilya Magtoto (Hesus ipinako sa
Krus), pamilya Cosay (San Jose nin Arimatea), pamilya Cepriaso (Hesus sakolo ni
Santa Maria), pamilya Ragragio (Pieta), pamilya Claros (Mater dolorosa), pamilya
Fuentebella (Mater Dolorosa), pamilya Monson (Paghulid ki Hesus sa lolobngan),
pamilya Cecilio (Juan Evangelista), pamilya Rentoy (Santa Marta), pamilya
Guiriba (Maria Magdalena), pamilya Primo (Maria Salome), pamilya Jimenez (Agonia
ni Hesus hardin nin Getsemani), pamilya Imperial (Tres Marias), pamilya Morano
(Pagsaluib ki Hesus ni Hudas), pamilya ni Miguel Perez (Pagsayuma ni San Pedro).



https://bcl.wikipedia.org/wiki/Kalye_Pe%C3%B1afrancia

An Kalye Peñafrancia sarong tinampo namomogtak sa siyudad nin Naga, Camarines
Sur, Filipinas. Kan panahon kolonyal, an lansangan na ini inaapod na Via Gainza.
Magkapirang tinampo man an nasaranga igdi. Sa poro kaini nasumpay an tinampo kan
San Felipe. An Kalye Liboton, ngonyan inapod nang M.T.Villanueva Ave., nasanga
sa kalyeng ini. Siring man an Magsaysay Avenue. Dakul pang mga tinampo na
nasaranga igdi arog kan mga tinampo sa solar na dati sadiri kan Mitra (Simbahan
Katoliko) asin an mga ini pasiring pampang kan Salog Naga. Pag'abot sa tongod
kan Unibersidad de Sta. Isabel nasanga man an Kalye Santonja.Tapos sa enotan pa,
ini an mga surunod-sunod na nakabit sa kalyeng ini: an Kalye Paz, Kalye
Dimasalang, Kalye P. Diaz , Kalye Arana, Kalye P. Burgos, Kalye Prieto asin an
Kalye Padian sa poro na nanggad.

Nagaatubang sa kalyeng ini an Simbahan nin San Francisco asin an monumento para
sa Kaglimang Martir kan Bicolandia.

An nagpagibong pinakaenot kaini iyo si Rektor Santonja sa orden ni Obispo
Francisco Gainza kaya nangaran ki Obispo Gainza an kalye. Nagin ining Kalye
Peñafrancia sa ri'gon kan sarong ordinansa pinanday kan Enero 29, 1954.



https://bcl.wikipedia.org/wiki/Joseph_Estrada

Si Jose Marcelo Ejercito (namundag kan Abril 19, 1937) na mas midbid sa pangaran
na Joseph Ejercito Estrada, o Erap, sarong aktor sa Filipinas asin siya an
ika-13ng Presidente kan Filipinas poon Hunyo 30, 1998 abot Enero 20, 2001.
Matoninong siyang napahilig sa pwesto huli kan Ika-2 People Power Revolution
pakaaagi kan si nasodong impeachment trial niya sa Senado na kun saen onseng
Senador nagsayuma na pabuksan idtong ika-2 sobre kan Jose Velarde Bank Account
na soboot mapatotoo na igwa siyang ginibong akto nin koropsyun.

Agom niya si Luisa Pimentel na sarong doktora (psychiatrist) na nagtukaw man
komo senador kan Filipinas. Nagkaigwa sinda nin tolong aki: Jose Ejercito, Jr.
(mas bisto sa pangaran na "Jinggoy Estrada"; nagin alkalde asin ngonyan (2009)
nagtutukaw bilang sarong senador man kan Filipinas / kasal kay Precy Vitug),
Jackie Ejercito (kasal ki Beaver Lopez), asin si Jude Ejercito (kasal ki Weng
Ocampo).

Bantog bareta na siya may iba pang mga babaeng karelasyon asin saro sa aki niya
"sa luwas," na boot sabihon mayo sa laog kan relasyon matrimonyal, iyo si Joseph
Victor "JV" Ejercito (aki niya ki Guia Gómez) na ngonyan (2009) alkalde kan
syudad nin San Juan.

Si Ejercito nagtapos kan saiyang elementarya sa Ateneo de Manila kan taon 1951.
Napatalsik siya sa parehong eskwelahan kan yaon na sa haiskul huli sa rason nin
pagdisiplina. Naglapag pa man kuta siya nin kurso sa engineering sa Mapua
Institute of Technology alagad dai nakatapos asin nagbutas na logod padagos sa
pag'adal.

Kan siya nagin nang aktor, ginamit niyang pangaran Estrada (Kastila, plataporma)
komo sarong apelyido. Bilang sarong aktor, pinaghinako' niya an bansag na "Erap"
(hale sa pinagbaliktad na Tagalog na pare', sa Bikol padi). Sinasabi na lampas
sanggatos (100) na pelikula an pigpapelan niya na siya an bida asin nagin man
siyang prodyuser sa sobrang setentang (70) pelikula. Siya an enot na premyado
kan enot na FAMAS Hall of Fame bilang pinakamahusay na aktor kan taon 1981.
Siring man nagin siyang premyado komo Produyser kan taon 1983.



https://bcl.wikipedia.org/wiki/Jose_Rizal

Si José Protacio Rizal y Alonzo Realonda (namundag kan 19 Hunyo 1861 – 30
Desyembre 1896) o José Rizal, sarong Pilipinong heroe kan mga huring taon kan
pananakop kan Espanya sa Filipinas. Siya sarong optalmologo o doktor sa mata
dangan nagin parasurat asin kaapil kan hiron nin mga Pilipinong propagandista na
nagtulod nin mga pagbabagong politikal para sa mga kolonya nin Espanya. Kagsurat
siya kan mga nobelang Noli Me Tángere, asin El filibusterismo, sagkod
nagkapirang mga rawitdawit asin saysay.

Siya an ikapito sa kagsarong (11) akì kan mag-agom na Francisco Engracio Rizal
Mercado y Alejandro (1818-1898) asin Teodora Morales Alonzo Realonda y Quintos
(1827-1911). Ipinangaki si Rizal, na inapod na "Pepe" kan saiyang mga kagubay,
sa banwaan nin Calamba, Laguna. An saiyang mga tugang iyo sinda Saturnina,
Paciano, Narcissa, Olimpia, Lucia, Maria, Jose, Concepcion, Josefa, Trinidad
asin Soledad.

Siya ikaanom na gikan sa kapagarakian kan si Insik na Domingo Lamco (Insik: 柯仪南;
pinyin: Ke Yinan), sarong imigranteng Insik na negosyante na naghale sa
Jinjiang, Quanzhou kan katahawan nin ika-17ng Siglo. Ngani malibre niya an
saiyang mga apo sa animosidad kan mga Kastila, rinibayan niya an saiyang
apelyido sa "Mercado". Si Lam-co inagom si Inez de la Rosa, sarong tubong
Pilipinas na sangley.

Kan 1849, si Gob. Narciso Claveria pinagboot na gabos na pamilyang Pilipino
magpili sa lista nin mga apelyidong Kastila na iyo na an saindang dadarahon na
pangaran sagkod pa man. Si ama niya pinili "Rizal" (dati ngani "Ricial", boot
sabihon an berdeng tubo sa lantad). Pakahaloy, an pinili na niya "Rizal Mercado"
ta dakul nariribong kan saiyang apelyido, urog na idtong mga katrato niya sa
negosyo kan dinadara niya pa sanang apelyido "Mercado." Si José ginamit na lang
na bilog na pangaran iyo an José Protacio Rizal gibo kan an apelyido nindang
"Mercado", na gamit pa kan tugang niyang Paciano Rizal Mercado, bako nang
"mahamot" sa mga Kastila.

An ina ni Rizal iyo an inot niyang paratukdo. Nagtukdo saiya kan abese kan siya
tulong taon pa sanang gayo. Kan siya nag-siyam nang taon, isinubol siya sa
Biñan, Laguna ngani duman mag-adal sa pag-aantabay ni Justiano Aquino Cruz.
Pirang bulan pa sana nakalihis, huli ta nahiling an talento niya, si Cruz
sinabihan an mga magurang niya na dapat nanggad paadalon na siya duman sa
Manila.

An Ateneo Municipal de Manila iyo an inot na eskwelahan sa Manila na saiyang
inentrahan kan Enero 2, 1872. Sa saiyang pag-adal igdi, nakamit niya ang gabos
na nangengenot na papremyong medalya asin an mga notang sobresaliente sa gabos
na asignatura. Igdi mansana sa eskwelahan na ini nakamtan niya an saiyang
Batsilyer en Artes kan taon 1877 na may notang sobresaliente kaiba an
pinakahalangkaw na onra.

Kan nagsunod na taon, siya nagkuang Pilosopiya asin Literatura sa Unibersidad
kan Santo Tomas. Manta sa Ateneo, dungan niyang kinua ang Syensia sa
Agrikultura. Dangan kinua niya an kursong Medisina sa nasabing Unibersidad kan
Sto. Tomas kan maaraman niyang may nagtubong muting sa mata kan ina niya.

Sa Berlin, napabali siya sa Berlin Ethnological Society asin sa Berlin
Anthropological Society huli sa tabang kan bantogan na patologong si Rudolf
Virchow. Sunod sa kostumbre, nagtao siya nin diskurso sa dilang Aleman manongod
sa ortograpiya asin estruktura kan lenggwaheng Tagalog kan Abril 1887 sa
atubangan kaining kaburunyogan antropolohiko.

An abilidad asin talento ni Rizal sa madaling pag-adal nin kun ano-anong
kadunungan "pambihirang ngangalasan" susog sa paliwang kan saiyang amigong si
Dr. Adolf Meyer.

Kan siya patapos na sa Medisina, nag-adal siya kan dilang Ingles. Tatao man siya
mag-Aleman, magPranses. Siring man tatao siya magtaram Arabe, Katalan, Tsino,
Griyego,Ebreo, Italyano, Latin, Portuges, Ruso, Espanyol asin nakasabot siya kan
Sanskrito. Sa mga Pilipinong tataramon tatao siya kan Cebuano na inaapod man
Sugbuanon, Butuanon asin Ilokano, saka syempre an namundagan niyang Tagalog.

Bako sana siyang peryodista kundi mahigos na mahigos sa aro-aldaw niyang
aktibidades. Dyarista kun baga. Siring man saro siyang mahusay na nobelista asin
sa mga tokda niya an nalataw na gayo iyo an Hare sa Sako Pagdoot (Noli Me
Tangere) asin an An Subersibo El Filibusterismo).

An Noli Me Tangere naipalagda sa Berlin, Alemanya (1886) sa tabang ni Dr. Maximo
Viola. Nalagda an El Filibusterismo sa Gante, Belgica (1891) sa asistensya ni
Don Valentin Ventura ta pinasubli siya nin 300 pesos ngani mapublikar ini.

An duwang nobelang ini grabi an pagtaboga sa mga prayle huli sa mga pagaabuso
kaini sa pangaran lamang kan Simbahan. An inot na kritiko niya kan mga nobela
iyo si Ferdinand Blumentritt, sarong Sudetanong Aleman na propesor, asin
historiador, na nagpahayag nin kahandalan sa sinurat ni Rizal na pwede daa
siyang perseguiron kan mga otoridad dahel ngani kan mga kritikal na nobela niya
na tinatamu'sak na gayo an Kastilang gobyerno. Minsan siring, si Blumentritt an
nagsurat kan prologo sa El filibusterismo, asin siya man ngani an nagpalis sa
Aleman kan enot na nobela, an Noli Me Tangere.

Kan banggi bago siya badilon sa Bagumbayan, tinokda niya an rawitdawit na Mi
Ultimo Adios (Huring Paaram) na tinago niya sa laog nin kusinilya ngani dai
maisihan kan mga kagpreso saiya.

Siya maigot man na taga-ambag nin mga artikulo sa peryodikong La Solidaridad,
sarong peryodikong ibinongsad kan mga repormistang Pilipino sa Madrid, Espanya
sa katuyohan na magkampanya para sa ikakarahay kan kamugtakan kan Pilipinas. Si
Rizal nagsurat duman gamit an bansag na Dimasalang asin Laonglaan.

Pagbalik niya igdi sa Pilipinas kan 1892 nagporma siya nin sarong hiron sibiko,
an Liga Filipina na parehas man an mga repormang pigtotolod. Ini, alagad,
pigbungkag kan gobernador. Kan panahon nang ini, an gobyerno an paghiling saiya
sarong subersibo huli kan si saiyang duwang nobela.

Kan 1896, nadiskubre na an Katipunan kaya napiritan idtong magtalad na sa laban
asin hayag na magdeklara na nin pag-aalsa. Si Rizal kan panahon na gayong idto
paduman na kuta sa Cuba na masirbe duman komo doktor serbisyo para sa Espanya.
Sinikop siya tolos kan siya yaon na sa barko asin ikinulong. Singangatan siya
nin kaso sa magkapirang rason: siya ka-ampoyon asin kasapakat kan mga
Katipunero, nagma'wot asin haghomot na ibagsak an gobyerno asin huli daa sa
pagtogdas nin bawal na kaburunyogan.

Sa bista, napatunayan siyang may pagkakasala asin silot saiya kagadanan. Kan
Des. 30, 1896, binadil siya sa Bagumbayan, ngonyan Liwasang Rizal na. Hinagad
niya kuta na dai siya kaagan abtang asin badilon nakahampang. Alagad, tinugot
sana na dai siya kaagan abtang. Kaya pagbadila siya, pirit siyang buminirik asin
nagtumba paatubang, tanda na boot niyang sabihon bako siyang pasaluib sa
gobyerno.

Sa ultimo niyang surat sa katood niyang si Prof. Ferdinand Blumentritt ini an
sinabi niya: " Namomotan kong Katood: Oras na mabasa mo ini, mayo na akong
buhay. Sa noodma na alas siyete, ako babadilon. Alagad, mayo akong kasa'lan sa
sahot sako na rebelyon."

Harani sa lugar na saiyang tinumbahan pagbadila siya, igwa na nin sarong
monumentong minukna ni Richard Kissling na iyo man an kaggibo kan estatuwa ni
William Tell. An nakasurat igdi iyo "Mawot kong ipahiling duman sa nag-iimot nin
pagkamoot sa dagang tinubuan na kun kita tatao na magdulot nin sadiri tang buhay
nangunguyog sa satuyang katongdan asin pagtubod, an kagadanan bakong mahalaga
kun kita mawawara para satong namomotan- an satuyang banwa asin iba pang mga
padangat ta sa satong buhay"



https://bcl.wikipedia.org/wiki/John_McCain

Si John McCain III (namundag, Agosto 29, 1936) iyo an senior na Senador nin
Estados Unidos kan estado nin Arizona. Siya si nominado kan Partido Republikano
para sa pagkapresidente sa 2008ng eleksyon presidensyal kan Amerika.

Si McCain nagsunod sa batay kan saiyang ama saka lolohon, na pareho mga
apat-na-bitoon na almirante ta siya nag'entra man sa Hokbong Pandagat kan
Estados Unidos, asin naggradwar igdi kan taon 1958. Nagin siyang sarong naval
aviator, nagpapalayog nin ground-attack aircraft gikan sa mga aircraft carrier.
Kan Gerang Biyetnam, oro-ilaga pang mautas an buhay niya duman sa kasulo sa USS
Forrestal. Sa sarong misyon nin pagbobomba sa Hanoi narata an saiyang eroplano,
labilabing na'erido asin nasikop kan mga byetnamitang pwersa. Nagin siyang preso
de gera abot 1973. Sabihon pa, si MacCain nag'agi nin makuring pangkakadog sa
kamot kan mga byetnamita. An mga naagihan niyang mga pagka'erido dara kan gera
nagwalat sa hawak niya nin kabiyadian na sinasapo niya sagkod ngonyan.

Nagretiro siya sa Pwersang Pandagat komo kapitan kan taon 1981 asin naghubo sa
Arizona kun saen nagtapsok sa pulitika. Naelihir sa Kongreso nin mga
Representante kan Estados Unidos kan 1982, siya nagsirbe nin duwang termino,
dangan naelihir sa Senado kan 1986, asin madalion sanang na re-elihir nin apat
na beses sa pwestong ini, an pinakahuri kan taon 2010.

Siya bistado sa pakikisuwayan sa panindogan kan saiyang partido kun minamate
niya dai dapat an siring na pagtubod. Nabantog man si McCain sa mga ibang mga
iskandalo, arog kan sinasabing "influence peddling" kan mga 1980 bilang kaapil
sa "Keating Five" pero dai man nahagop. Ginibo niyang ataman na gayo an
pagkampanya sa pagreporma sa pinansya, an higos niya igdi nagbunga kan inaapod
na "McCain-Feingold Act" kan 2002. Kan mga 1990, nabisto man siyang maray sa
paghingoa niya na mabalik sa normal an relasyon diplomatiko kan Amerika sa
Biyetnam. Pero may pagtubod siyang dapat nanggad an gera sa Irak matapos nin
matriumpo. Siya nagin man Chairman kan Senate Commerce Committee kun saen
binangga nya an mga paggasto na mga hinuhuna niya mga "pork barrel" . mansana.
Madugang pa, si McCain nangawat na husto sa pagpili kan mga matukaw sa
hudikatura.

Siya nagdalagan para sa nominasyon presidensyal kan Partido Republikano kan 2000
alagad nalangtoban siya asin nadaog sa gitgitan na laban sa primarya ni George
W. Bush. Nasikwit niya man kuta an nominasyon na siring man giraray kan 2008,
alagad sa eleksyon heneral, nadaog siya kan kandidatong si Barack Obama kan
Partido Demokrata.



https://bcl.wikipedia.org/wiki/Hugo_Ch%C3%A1vez

Hugo Rafael Chávez Frías (Pagtaram sa Espanyol: [ˈuɣo rafaˈel ˈtʃaβes ˈfɾi.as];
Hulyo 28, 1954 - Marso 5, 2013) iyo an ika-61 asin presenteng Presidente kan
Benesuela. Tulong beses na siya nakatukaw sa poder desde 1999. Dati siyang hepe
kan partidong politika na Movimiento V [Quinta] República, desde sa pundision
kaini kan 1997 sagkod 2007, kan nagin siya leder kan "Partido Socialista Unido
de Venezuela(PSUV)". Sa pagpersegir niya kan saiying idelohiya na Bolibarianismo
asin "Sosialismo para sa ika-21 na Siglo", an pigasikaso niya su pagimplementar
kan mga repormang sosialista sa banwa na parte kan sarong proyektong sosial na
pigaapod na Rebolusion Bolibariano. An mga resulta kaini iyo an pagimplementar
nin ba'gong konstitusion, consehong demokratikong pan-partisipar asin an
nasionalisasion nin mga nagkakapirang importanteng industria.

Nagadan si Hugo Chavez sa helang na kanser pakatapos kan magkapirang operasyon
saiya sa Cuba, asin dai na ngane nakasumpa sa bago niyang pwesto bilang
presidente kan ginana niya an eleksyon.



https://bcl.wikipedia.org/wiki/Feodor_Jagor

Si Andreas Feodor Jagor (Nobyembre 16, 1816 - Pebrero 11, 1900) sarong Aleman na
etnologo, naturalista, asin eksplorador na mahiwas naglibot sa kadagaan kan Asya
sa tanga kan ika-19 siglo sa tuyong pagtipon asin pagdamot nin mga artifaks asin
relikya para sa mga museo kan Berlin.

Si Jagor etnograpiya an pinagkasibotan na gayo gibo kan naagyat siya kan mga
nahiling asin nadalan niya sa Paris. Naisip niyang maglibot sa mga iba-ibang
rona' kan Asya sa pagtipon asin pagdamot nin mga artifaks para sa Museum für
Naturkunde (Museum of Natural History) na yaon sa Berlin. Kaya poon 1859 sundo
1861 nagbyahe siya sa Habagatan Asya asin sa Sur-subangan na Asya, mala ta
inabot niya an lugar kan Indya, Solnopan Asya, asin an mga isla sa Pasipiko arog
kan Filipinas. Nag'ayaw siyang pirang taon (1890 abot 1893) duman sa isla nin
Java asin sa arkipelago nin Indonesya sa siring man na katuyohan.

Si Jagor, poon pa kan 1869, kaapil na kan Kaayonan sa Antropolohiya, Etnolohiya
asin Prehistorya nin Berlin (Berliner Gesellschaft für Anthropologie, Ethnologie
und Urgeschichte), asin kan Enero 8, 1879 nagin man siyang kaapil sa German
Academy of Sciences Leopoldina.

Sinasabing si Jagor dayaday na kasurat-surat ni Rudolf Virchow asin
napabalangibog an saiyang mga pagmasid-masid saka eksperensya sa saiyang
pagparalahaw-lahaw paagi kan saiyang mga librong pinalagda'. Pinamana niya an
mga etnograpikong kuleksyon niya sa Museo Etnologo kan Berlin. An saiya man na
yaman asin mga kasarayan sa arte pigdonar niya sa siyudad nin Berlin.



https://bcl.wikipedia.org/wiki/Elpidio_Quirino

Si Elpidio Quirino (16 Nob. 1890 - 29 Peb. 1956) iyo an ika-anom na presidente
kan Republika kan Filipinas. Nagsirbe siya sa katongdan na ini poon Abril 17,
1948 abot Des. 300, 1953. Namundag siya sa Vigan, Ilocos Sur sa mag-agom na si
Mariano Quirino saka si Gregoria Rivera. Tinapos niya an kursong abogasya sa
Unibersidad kan Pilipinas kan taon 1915. Siya Katoliko Romano asin iyo an enot
na Ilokanong presidente. Siya igwa man dugong Kastila.

Kan siya sadit pa, duman siya nagestar sa Aringay, La Union. Sa segundarya,
nag-entra siya sa Vigan High School alagad naggraduar siya sa Manila High School
kan taon 1911. Nagtrabaho man siya komo junior computer sa Bureau of Lands asin
property clerk sa Manila Police Department. Nagkua siya asin nakapasar nin
eksamen sa civil service, enot na grado.

Nagklase man siya sa Unibersidad kan Pilipinas (University of the Philippines)
asin nagkua siya sa College of Law kaini nin abogasya kan taon 1915 asin ta
nakapasar siya sa eksamen sa pagka-abogado. Nagpraktis siya kan saiyang
pagka-abogado alagad napili siya na magtukaw komo Representante sa Philippine
House of Representatives poon 1919 abot 1925, dangan nagin siyang Senador
(1925-1931). Nagsirbe man siya komo Secretary of Finance asin Secretary of the
Interior sa gobyernong Kumonwelt.

Pakatapos kan Ika-2ng Gerang Pangkinaban nagsirbe siya komo Sekretaryo kan
Estado asin Bise Presidente sa irarom kan si pinaka-enot na presidente kan
Talingkas na Filipinas, si Manuel Roxas. Kan magadan si Roxas kan Abril 15,
1948, siya an nagsalida sa pagkapresidente. Sunod na taon napili siya sa
eleksyon para sa apat-na-taon na termino sa parehong kargo. Nagdalagan siya sa
tiket kan Partido Liberal.

An administrasyon niya nag-atubang nin makuring homa' sa pagbungkaras kan mga
Hukbalahap na dati sarong hokbo naglaban sa mga nanakyadang Hapon igdi sa
Filipinas. Kan an mga Komunista iyo na an namayo sa hiron (movimineto) na ini,
nagtumang na sa gobyerno asin ta an negosasyon ni Quirino kan 1948 sa lider
kaini na si Luis Taruc mayong kinaabtan; si Taruc nagdeklara na an grupo ninda
tuyong bubungkalon an gobyerno.

Pagtongtong kan 1950, an mga Huk kontrolado na an dakulang parte kan Luzon. An
ginibo ni Quirino pigtokahan si Ramon Magsaysay komo Sekretaryo kan Depensa
Nasyonal sa pagsabat asin pagsumpo kan nagtatalubo na insureksyon.

Si Magsaysay naglitik saiya sa isyu nin korupsyon, asin dara an mahamot niyang
imahe sa pagsumpo niya kan insurhensya kan mga Huk, nagdalagan siya sa eleksyon
kan 1953 sa tiket kan Partido Nasyonalista kontra ki Quirino sa
pagka-presidente. Sa eleksyon na idto, si Quirino nadaog asin nagretiro na sa
pribadong buhay.



https://bcl.wikipedia.org/wiki/Camarines

An Ambos Camarines (Espanyol ambos, anas) dating probinsya kan an Filipinas
sakop pa kan mga Espanyol asin sagkod kan taon 1919 kan an Filipinas kolonya na
kan Estados Unidos. Namumugtak ini sa puro kan Rawis kan Bikol sa norte.
Nababangâ na ini ngunyan sa duwang probinsya: Camarines Norte asin Camarines
Sur.

Kan panahon nin Kastila, an terminong Ambos Camarines pigtutumoy an sinarô na
Camarines Sur asin Camarines Norte. An kamugtakan na ini angay sana kan taon
1854 hanggan 1857. Alagad, poon na man 1857 abot 1893, binangâ giraray ini sa
Camarines Norte asin Camarines Sur. Kan taon 1893, pinagsarô giraray an duwa,
asin an estadong ini naghanggan taon 1919. Katapostaposi, kan Marso 3, 1919
pinagmarhay na isuway na nanggad an Camarines Norte sa Camarines Sur sa rìgon
kan Ley Nu. 2809 na ipinagboot kan Lehislatura kan Filipinas.

Kan inot an Ragay, Lupi asin Sipocot kabtang probinsyang Camarines Norte, alagad
kan 1936 an nasambit na mga banwaan piglito sa Camarines Sur karibay an Siruma.
Alagad nganì, an huri ibinalik man giraray sa Sur. Hanggan ngunyan, iyo ini an
kamugtakan kan duwang probinsya.



https://bcl.wikipedia.org/wiki/Butanding

An butanding (ingles, whale shark, Rhincodon typus) sarong klaseng sira' na
konsideradong iyo na an pinakadakula asin ini minimidbid na sarong pating.
Pigsasara' niya an saiyang pagkakan paagi sa pagbuka kan dakula niyang nguso.

An konpirmadong naisihan na pagkadakula nag'abot sa laba' na 12.65 metro (41.50
pie) na may gabat 21.5 tonelada (47,000 libra), dawa igwa pang mga inoosip na
mas dakula pa kaini. An pating na ini, na burikbutikon iyo sana an myembro kan
genus Rhincodon' asin kan saiyang pamilya, Rhincodontidae na nasa lindong kan
subklaseng Elasmobranchii, sa laog kan klaseng Chondrichthyes.

An sirang ini nakukua sa mga tropikal asin mga maiimbong na dagat, asin
nagbubuhay sa kahiwasan kan dagat na may lawig-buhay naabot 70ng taon. An
species na ini nagpoon mabuhay kaidto pang 60 milyon na taon. Dawa kadakula an
nguso, an butanding haros kinakakan sana mga plankton, mga tanom na mikroskopiko
asin sarosaradit na hayop sa dagat.

An species na ini nabisto kan madakop an sarong butanding 4.6 na metro (15.1
pie) an pagkalaba kan Abril 1828 duman sa Table Bay, South Africa. Si Andrew
Smith, sarong doktor na militar kabali sa mga tropang Britanya nakabase sa Cape
Town pinagladawan na gayo an saiyang hitsura kan taon 1829. Nagpaluwas siya nin
libro dapit sa sira na ini kan taon 1849 na pigdetalye niyang marhay an hitsura
kaini.

Sa Mehiko asin sa dakul na parte kan Latin Amerika, an butanding inaapod na "pez
dama" o "domino" huli sa mga burikbutik niya. Sa Aprika an mga apod kaini
maladawan na gayo- "papa shillingi" sa Kenya, huli daa ta an Diyos nagdaklag nin
mga shillings (mga sensilyo) sa sira asin an mga ini nagdurukot asin iyo na an
mga burikbutik. Sa Madagaskar, inaapod ining "marokintana", na an kahulogan,
"dakul na bitoon".

Sa Donsol, Sorsogon kan Filipinas bantogan nang gayo an butanding asin
ipigtotolod ini bilang pangturistang atraksyon. Pigprograma kan gobyerno lokal
na mapakarhay an pagdalan asin pagrani sa mga butanding sa kadagatan bilang
proyektong eko-turismo. An mga butanding maboot asin bako lamang ma'olyas na
hayop mala ta pwede ranihan asin hapiyapon. An sirang ini dayo asin hale pa sa
hararayong dagat. Natipon ining dakul sa Donsol poon Nobyembre abot Mayo na
noto'dan man kan mga turista na magroso' sa siring na panahon sa pagdalan kan
mga maboot na sira.

Bago naglaog an gobyerno lokal asin naki-aram sa pagligtas sa butanding na dai
mapuho kan mga parasira, an sira na ini namiligro na maubos sa kadagatan kan
Sorsogon. An sira na ini binabakal kan mga Intsik na mga taga-Taiwan ta
pigtutubod na delicacy asin pampagana sa sex asin an naggugurang nang butanding
(mga 30 anyos edad) nagkakahalaga nin Php 400,000. An laman kaini nagprepresyong
HK$500 o Php 1,700 an kilo.



https://bcl.wikipedia.org/wiki/Bulod_nin_Kawa-kawa

An Kawa-kawa Hill Natural Park ay sarung tourist spot sa probinsiya ning Albay
na maiiling sa California Village, Brgy. Tuburan, Ligao City. Ini ay inapod na
kawa-kawa dahil ang puro kang sadit na bulod na ini gari 'kawa' o dakulang
kawali. Bako sana ini sarung eco-tourism spot, kundi saro man na sikat na lugar
para sa mga relihiyoso asin deboto ta digdi maiiling an 13 istasyon kang Krus.
Sikat ining padumanan sa panahon kang Semana Santa.

Laen kang magayunun na 'view' kang siyudad kang Ligao asin kan mga kataning na
munisipalidad, saru sa mga atraksyon digdi ang mga pasilidad kang Philippines
Eagle Scout Advancement Camp, volleyball court, asin pagsakay sa kabayo. Sa
panahon kang anihan ning mga dinorado, pinya, asin iba pang produkto, an mga
naga bisita, puwedeng makabakal kaining mga bag-ong ani sa baratuhun na presyo.

An proyektong Kawa kawa Natural Park ay pinunan kang local na gobyerno kang
Ligao sa pangengenot ni Congressman Fernando Gonzalez na nagmama igot na
palakupun an sektor kang agrikultura asin pagmangno sa kapalibutan.



https://bcl.wikipedia.org/wiki/Bethlehem

An Bethlehem (Arabe: بيت لحم‎ Bayt Laḥm o, Bēt Laḥm, literal na kahulogan,
"Harong nin Tinapay"; Hebreo: בֵּית לֶחֶם‎ Bēt Leḥm, Moderno: Bet Leḥem, IPA:
[bet ˈleχem], literal, "Harong nin Tinapay;" Griyego: Βηθλεέμ Bethleém) sarong
Palestinong syudad sa tanga' na gayo kan sa Pampang na Solnopan (West Bank), mga
8 kilometro (5.0 mi) an rayo' subangan kan Jerusalem, na may populasyon nin
lumabi kumulang 30,000 katawo. Ini an kabesera kan Bethlehem Governorate sakop
kan Palestinian National Authority asin sentro nin kultura asin turismo kan mga
Palestino. An Biblia kan Hebreo binibisto an Beit Lehem komo iyo an syudad na
ginikanan ni David asin kun saen siya pigputongan bilang hade kan Israel. An
Ebanhelyo kan Bagong Tipan ni Markos asin Lukas sinasabi na an Bethlehem iyo an
kinamundagan ni Hesukristong Nazaret. An banwang ini eneerokan kan pinakagurang
na Krsitiyanong komunidad sa kinaban, dawa ngane totoo nagparasadit na an
komunidad huli sa paghurubo' kan kadaklan sa ibang lugar. Mala' ta sa dating 90%
Kristiyano igdi, ngonyan an mga Kristiyano 30% na sana kan kabilogan kan
populasyon. Ini huli ta an kahiwasan kan kadagaan kaini, na dati rogaring kan
mga pamilyang Kristiyano, pagsasadiri na kan mga Israelitang nagbaranwa igdi.



https://bcl.wikipedia.org/wiki/Ateneo_de_Naga_na_Unibersidad

An Ateneo de Naga na Unibersidad (opisyalmente asin sa Ingles Ateneo de Naga
University) o ADNU sarong pribadong unibersidad sa pamayo asin pagsasadiri kan
mga Heswita sa Syudad nin Naga sa probinsya nin Camarines Sur, Filipinas.

Iminukna ini kan taon 1940 asin nagin sarong unibersidad kan Pebrero 20 taon
1999. Sa ngunyan, an ADNU an pinakainot sa bilog na nasyon na nagkaigwa ning
Institutional Accreditation hali sa PAASCU. Ini apwera pa sa Autonomous Status
na itinao kan Commission on Higher Education (CHED) asin kan Philippine
Accrediting Association of Schools, Colleges, and Universities (PAASCU) Level
III sa mga panginot kaining programa.

Igwa ning labi sa 5,000 an estudyanteng naka-enrol ngunyan sa unibersidad. An
Kolehiyo nin Komersiyo an may pinakadakol na estudyante na minabilog sa halos 40
porsiyento kan gabos na estudyante. An iba pang mga Kolehiyo sa unibersidad iyo
an: Arte asin Siyensiya, Pag-adal sa Kompyuter, Edukasyon, Engineering, asin an
pinakahuring namuknâ kan Hunyo 2004 na Narsing.

An "ThePILLARS" na namukna kan 1961 iyo an opisyal na publikasyon sa Kolehiyo,
mientras an "Blue and Gold" na namukna kan 1949 an sa hayskul.

Kan 1940, sa imbitasyon kan Obispo (ngunyan inaapod na Arsobispo) kan Caceres na
si Pedro P. Santos, asin sa panginginot ni Fr. Francis D. Burns, S.J. bilang
Rector, ipinundar an Ateneo de Naga kan mga pading Heswita para sa mga kaakiaang
lalaki. Ginibo an mga enot na eskwela sa edipisyo na dating ginagamit kan
Camarines Sur Catholic Academy (ngunyan an Naga Parochial School). Mientras
pinunan an pagtugdok kan bagong edipisyong na may facade sa pamosong apod na
“four pillars.” Kan bulan kan Disyembre 1941 naglipat sa bago nindang residencia
sa eskwelahan an sadit na grupo ning mga Heswita asin pinagpreparan an paglipat
kan mga klase sa ipinagtukdok na istruktura pagkatapos kan Pasko, kan bigla man
nagkaigwang Pacific War kan Disyembre 8.

Kan duminatong an mga Japanese Imperial Forces sa Naga, ikinarsel an mga Heswita
(apwera ki Bro. Sergio Adriatico, S.J., na iyo sana an Filipino), sinakop an
Ateneo de Naga asin ginibong lokal na Fort Santiago. Sa pagliwat kan
independencia kan Filipinas kan taong 1946, naliwat man ang klase sa high
school.

MInimidbid man kan Departamento nin Edukasyon an Ateneo de Naga na sarong kan
Hunyo 1, 1947.

An urog na pagtalubo kan Ateneo nangaipo nin bagong istruktura nin padalagan.
Kaya kan taong 1940 pig-amiendahan an Artikulo nin Inkorporasyon asin By-laws
kan taong 1979, inilipat an pinakahalangkaw na autoridad kan pagpapadalagan sa
Board of Trustees, an mayorya iyo an mga Heswita.

Kan 1979, an Kolehiyo asin High School an pinakainot sa Camarines Sur na
ma-accredit kan Philippine Accrediting Association of Schools, Colleges, and
Universities (PAASCU) asin tig-accredit na pantulong beses kan taon 1992. Kan
taon 1991 ibinugtak kan Department of Education, Culture, and Sports an Ateneo
sa listahan ning 18 matitibay na unibersidad aisn kolehiyo sa nasyon.

Kan Pebrero 20 taon 1999, binistong sarong Unibersidad kan Commission on Higher
Education an Ateneo de Naga sa pamamayo ni depuntong Fr. Raul J. Bonoan, S.J.
Agosto 28 taon 1999 man nagin panduwang Presidente kan Unibersidad si Fr. Joel
E. Tabora, S.J. Kan Hulyo 1, 2011 nasanglean siya ni Fr. Primitivo E. Viray,
S.J. asin sagkod ngonyan (2014) an huri iyo pa an namamayo sa unibersidad na
ini.



https://bcl.wikipedia.org/wiki/Aprikang_Habagatan

An Aprikang Habagatan iyo an pinakang parteng habagatan kan kontinente nin
Aprika, na nagiiba-iba an mga pagdolonan depende sa geograpiya asin sa
geopolitika. Sakop kan nasabing rona iyo an dakul na mga teritoryo, kaiba na
diyan an Aprikang Sur (tagamanang nasyon kan si dating Unyon nin Aprikang Sur).

Sa pagpipisan kan mga ronang geograpiko kan Sinararong Nasyon (United Nations),
limang nasyon an kinokomponir kan Aprikang Habagatan:

An Southern African Customs Union (SACU), minukna kan 1969, kinokomponir man an
limang mga banwang ini kan subrehiyon nin Aprikang Habagatan kan Sinararong
Nasyon.

Sa ibang klasipikasyon an Aprikang Habagatan binibilog kan mga minasunod na mga
nasyon: Angola, Botswana, Lesoto, Malawi, Mosambike, Namibya, Aprikang Sur,
Swasilandya, Sambiya asin Simbabwe. An isla nin Madagaskar dai ibinale ta iba
man na maray an saiyang lenggwahe asin kultura.

Kun sa rekursos naturales an paguurulayan, an ronang ini iyo an may
pinakadakulang rekurso nin platinum asin kan grupo nin mga elemento sa platinum
arog kan chronium, vandium, cobalt asin man an uranium, bulawan, titanium. iron
asin diamante.

An Aprikang Habagatan igwa ngonyan nin saro sa pinahalangkaw na impeksyon sa
AIDS.



https://bcl.wikipedia.org/wiki/1896_Olimpiko_sa_Tig-init

An 1896 Olimpiko sa Tig-init oficialmente an Karawat kan I Olimpyada, sarong
internasyunal nin pakurusogan na pigselebrar in Atenas, Gresya poon Abril 6
hanggan Abril 15, 1896. Ini an enot an Olimpikong Karawat na piggibosa Modernong
panahon. An Suanoy na Gresya iyo an pigmundagan kan Olimpikong Karawat, huli
kaiyan an Atenas an angay na gibuhan kan modernong Karawat. Pig-uyonan an ciudad
na magkapot kan sarong kongreso na pigbilog ni Pierre de Coubertin, sarong
Pranses pedagogo asin historiador, sa Paris, kan Hunyo 23, 1894. An
Internasyunal na Olimpikong Komite (IOC) pigbilog man kaidto.

An konsepto kan mga nasyunal na koponan dai parte kan hirong Olimpiko sagkod kan
Interkalatadong Karawat 10 taon an nakaagi, dawa dakol na mga toltolan an
naglista kan nasyunalidad kan mga parakawat kan 1896 asin nagtao nin bilang nin
medalya. Igwang signipikanteng nagkokontrahan na pahayag manonongod sa mga
nacion na nagbali. Ang Internasyunal na Olimpikong Komitiba nagtao nin bilang na
14, alagad dai ini pigsaro-saro. An minasunod na 14 iyo an pinakaharani sa
pigbibisto kan IOC. An ibang toltolan naglista nin 12, dai kabali an Tsile asin
Bulgarya; an iba naglista nin 13, kabali idtong duwa alagad mayong Italya.
Minsan kabali an Ehipto huli kan partisipasyon ni Dionysios Kasdaglis. An
Belhika asin Rusya piglaog an mga pangaran kan parakawat alagad naghabô si
Konrad.



https://bcl.wikipedia.org/wiki/Tripoli

An Tripoli iyo an pinakadakula asin iyo an kabesera kan Libya. Inaapod man ining
Tripoling Solnopan (Arabo: ‎طرابلس الغرب Ṭarābulus al Gharb), sa pagdistingir sa
Tripoli, Lebanon.

An Tripoli /ˈtrɪpɵli/ sarong Griyegong pangaran na boot sabihon "Tolong
Siyudad". Sa Arabo, طرابلس Ṭarābulus, sa Libyanong Arabo, Ṭrābləs, sa Berber,
Trables, hale sa antingong Griyego: Τρίπολις Trípolis ("Tolong Siyudad"). Ini
igwang populasyon na 1,065,405 (2006 na senso). An siyudad na ini namomogtak sa
norte-subangan kan nasyon sa gati kan disyerto, sa tongod kan magapong lugar na
naiswil sa Dagat Mediteraneo asin naporma nin sarong sula'. An Tripoli napundar
kan ika-7 siglo kan mga Fenicio na inapod nindang Ocea.

Komo pinakadakulang siyudad, an Tripoli nasirbe man na prinsipal na daongan, an
pinakamahiwas na komersyal asin manufacturing na lugar. Ini man an namomogtakan
kan Al-Fateh UNiversity. Huli sa halawig niyang historya, dakulon igding
makukuang artifaks. An klima tipikal na Mediterraneo, alang asin maarasahas an
mga summer, an winter malipoton asin igwa man nin dikit na pag'uran-uran.



https://bcl.wikipedia.org/wiki/Syudad_nin_Pasig

An Syudad nin Pasig saro sa syudad kan Metro Manila nin Filipinas asin dati
ining kabesera kan probinsya nin Rizal bago ini nagin saro sa mga syudad na
nagkokomponir kan kadakulaan kan Metro Manila o, kan inaapod na Rehiyon Nasyunal
na Kapitolyo. Namomogtak sa bandang subangan kan Metro Manila, an Pasig kataid
an syudad nin Quezon asin Mandaluyong sa solnopan, kadolon an syudad nin
Marikina, Pateros, sa amnayan, kadolon an syudad nin Makati, Pateros asin Taguig
sa habagatan asin kataid kan syudad nin Antipolo, munisipyo nin Cainta asin
Taytay sa probinsya nin Rizal sa bandang subangan.

Inapod man daa ini kan mga Intsik na mga taga-Binondo, Manila na "mapaksik",
dangan nagin "Pasik" asin napormang "Pasig". Pwede man totoo hale sa katagang
"pasigan", Tagalog na kataga an boot sabihon pampang kan salog. Susog man ki
Jose Panganiban, dating direktor kan Instituto Lenggwahe Nasyonal, an "pasig"
lumang Sanskrit na kataga na boot sabihon iyo an salog na nadalihig hale sa
sarong hawak nin katubigan pasiring naman sa ibang katubigan, asin ini an
nagyayari ta an salog nabulos haleng Sola' nin Laguna pasiring sa Sola' nin
Manila.

Kan 1975, an Pasig sinuway sa probinsyang Rizal asin ini ginibong parte na kan
Metro Manila kan an inaapod na Metro Manila Commission (na naapod nang Metro
Manila Authority dangan Metropolitan Manila Development Authority (o, MMDA))
minukna ni Presidente Ferdinand Marcos paagi kan Pagboot Presidensyal Nu. 824.

Kan Hulyo 1994, an Pasig ginibo nang hustong urbanisadong syudad sa ri'gon kan
Akta Republika 7829. Kan Desyembre 1994 pinirmahan na ni Presidente Fidel Ramos
na magin ley asin nag'agi sa sarong plebisito kan Enero 21, 1995 kun saen
aprobado an mga taga Pasig. Igdi sa Pasig, sa istadyum kan ULTRA nangyare an
mamundong trahedya kun saen nagkarambola asin 71 katawo an nagkadara'togan,
nagka'iripit asin nagkagaradan. Igdi kuta' kaya mangyayari an Primerong
Anibersaryo kan noontime show na Wowowee na pig'aamaan kan ABS-CBN. Gibo kan
trahedya, ini dai na pinadagos.

Kan Pebrero 4, 2009 an syudad binulosan kan hararom na baha resulta kan Bagyong
Ondoy. Ini na gayod an pinakagrabe asin pinakamadestrosong baha' na inagihan kan
syudad kun saen dakul na harong nalantop kan baha asin grabeng gamit sa harong,
mga behikulo asin mga muebles an nalubog o inanod.

Igdi ginigibo sa Pasig an inaapod na Bambino Festival kun saen dinadara sa bibo,
alagad tanda nin may hararom na pagtubod, an mga manlaenlaen na imahen ni Sto.
Nino sa prusesyon tuyong bulan nin Enero. Tampok igdi iyo an ladawan ni Sto.
Niño de Pasig. Sinasabi na an pinakaenot na Bambino Festival ginibo kan Enero
2002. An katagang "bambino" hale daa sa Itlayanong termino na "bambino", na boot
sabihon aki.

An Pasig iyo an saro sa may pinakamagayon na museo sa Filipinas na nagsisirbeng
bintana nanggad kan kultura, arte asin historya kan siyudad. Dati ini midbid sa
apod na Concepcion Museum na namomogtak sa poro kan Plaza Rizal sa barangay nin
San Jose. Tinogdok kan 1937 ni Don Fortunato Concepcion, pagputok kan mangirhat
na Ika-2 Gerang Pangkinaban, kinalamkam kan mga Hapon asin ginibo nindang
kwartel asin kulongan. Kan Pebrero 19, 1945, an wagayway kan Estados Unidos
binikyaw sa edipisyo na tanda kan pagtapos kan pananakop kan mga mananakyadang
Hapon. An aldaw na ini nagin tanda kan Katalingkasan kan Pasig.

Kan Oktobre 2000, hinirahay na husto ini asin bilog nang itinagama sa paggamit
kan museo. Igdi na nanggad nagpoon an pag'osol kan siyudad na magtaong doon sa
pagpagantad kan saiyang historya, kultura asin arte mala ta Pebrero 2008 orog na
pinagayon, pinakarhay an edipisyo asin pinagrinsay na gayo an mga eksibit.

An museo may padalan kan Timeline kan Historya nin Pasig, may mga retrato kan
soanoy asin lumang panahon sa mga importanteng pangyayari, may bidang tagama sa
syensia asin may mga retrato kan mga lataw na personalidad sa Pasig asin nasaray
man igdi an mga mwebles kan Mansion asin kan mga prominenteng pamilya sa lugar
na ini. Pag'abot kan Bambino Festival, an museo napaeksibit kan mga iba-ibang
pigurin ni Sto. Niño na saray-saray kan mga pamilyang may malodok na debosyon ki
Sto. Niño.

An syudad nin Pasig nababanga sa 30ng barangay. An mga barangay kaini dinuwang
distrito sa rason nin representasyon sa konseho. An enot na distrito sakop an
mga seksyon sa may bandang habagatan asin solnopan asin an ikaduwang distrito
sinasakop an seksyon sa amnayan asin subangan.

An solnopan na parte kan syudad iyo an haros namomogtakan kan kadakulan kan mga
rekurso pinansyal kaini. Ini binibilog kan dakulon na mga pabrika, mga bodega,
mga pasilidad komersyal asin establisimiento. Ini nakalinyada sa may Ortigas
Center, sa katahawan kan Pasig asin sa may E. Rodrigues Jr. Avenue. An bandang
subangan kan syudad mayormente dominado nin mga kaharongan na residensyal. An
per capita income (GDP) kan Pasig naabot $12,032 taontaon. An barangay nin San
Antonio iyo an pinakamayaman na yunit nin gobyerno kan Pasig asin kan Filipinas
pa.



https://bcl.wikipedia.org/wiki/Suharto

Si Haji Mohammad Soeharto o Suharto (Hunyo 8 1921 - Enero 27 2008) iyo an
ikaduwang presidente kan Indonesya asin kinapotan an pwestong ini nin 32 na
taon, poon 1967 kan napiritan magbutas si Sukarno sa nasabing katongdan, sundo'
1998 kan siya nagdemitir na.

Si Suharto namundag sa sarong sadit na barrio harani sa Yogyakarta kan panahon
na kolonya pa an Indonesya kan Olandes. Aki pa siya, nagsuruwayan na an mga
magurang niyang Javanesa asin pasa-pasa siyang nagdakula sa mga nag'ataman
saiya. Kan maglaog an Hapon, siya naglingkod sa pwersa seguridad na binilog kan
mga Hapon. Kan panahon na naghihingowa an banwa niya na magin independiente,
siya nagbali sa bagong nabilog na hokbong Indones. Nagtaas an ranggo niya sa
tenyente heneral kan makamit na an katalingkasan kan saiyang nasyon. Kan
magngata' na magkudeta sa laog kan nasyon, na ipigsala sa Partido Komunista komo
iyo an kagtolod, si Suharto nagtipon nin pwersa sa mga elemento kan Hokbong
Indones sa pagsumpo' kaini. Anopa, dai naka'asba an pagkudeta asin an saiyang
Hokbo nagbungsod nin lakopan na pagpupurga asin haros pinuho an mga Komunista
asin mga ka'alyado kaini. Gibo kan pagsakat niya sa poder, naagaw na niya an
liderato ki Sukarno. Nanombrahan siyang temporaryong presidente kan 1967 asin
pagsunod na taon, siya na an pinatukaw na presidente



https://bcl.wikipedia.org/wiki/South_Cotabato

An South Cotabato saro sa provincia kan Republika kan Filipinas na namumugtak sa
ronang SOCCSKSARGEN sa Minadanao. An kapitolyo kaini iyo an Koronadal City.
Kadolon ini kan Sultan Kudarat sa may amihanan asin solnopan, Sarangani sa may
habagatan asin subangan, sa may Davao del Sur sa parteng subangan. Sa
sur-subangan kaini makukua an Sola' nin Sarangani.

An mga kag-erok sa South Cotabato saralak asin multilinggwal, na pwedeng
magpasabot sa tataramon na Hiligaynon, Sugbuanon, Tagalog asin Ingles. Laen pa
kaini, an mga tribu tribu tinataram pa ninda an mga saindang sadiring dila.
Ordinaryo na igdi an makadangog nin nagoorolay na an lambang saro tinataram an
saiyang dila alagad nagkakasinarabotan.

An kagbanwa kan south Cotabato manlaenlaen an manang kultura. an mga Ilonngo na
gikan sa Panay asin Negros kan Kabisayaan nagbanwa sa mga munisipyo kan Norala,
Banga, Surallah, Sto. Niño asin sa kabesera kan probinsya, an Koronadal. an
Hiligaynon asin Kiniray-a an mayor na mga tataramon igdi.Idto naman mga tawpo na
gikan pa sa Ilokos kan Luzon nagbanwa sa Tampakan, Tantangan asin Tupi. an
saindang dila nadadangog pa sa mga banwaan na ini.

An kulintang iyo an termino na inuusar sa Minadanao, Ternate asin Timor para
duman sa idiophone nin mga metal (parati tangso') na gong na hitsurang kaldero
asin ini nakasapnay na taraytay ngani magkaigwang sarong set na kulintang.
Pinupurupokpok arin man igdi depende sa gustong paluwason na tanog gamit an
duwang kahoy na pantaptap.

Huli ta ini lakop sa mga grupo asin mga banwang iba-iba an lenggwahe, inaapod
man ini na kolintang kan Maranao asin kan mga tawo sa Sulawesi, kulintangan,
gulintangan kan mga taga-Sabah asin kan mga taga Arkipelgao kan Sulu, asin
totobuang kan mga tagaduman sa Sentral Maluku.

An terminong kulintang, pagtongtong kan ika-20 siglo, boot sabihon na idtong
enterong ensemble nin lima o anom na instrumento. Dati sa Mindanao an enterong
ensemble na ini inaapod na basalen o palabunibunyan na gustong sabihon "
kabilogan nin mga mariribok na instrumento" o "paggibong musika" o " pagtogtog
na gamit an kulintang".



https://bcl.wikipedia.org/wiki/Solar_Impulse

An Solar Impulse sarong eksperimental na proyekto kan sarong pribadong Swiso kun
saen nagpapalayog nin eroplano na nagkukua nin pwersa asin enerhiya sa saldang
sana nanggad asin an katuyohan maglibot sa ayre palibot nin kinaban sa
pagpahiling na pwede an enerhiyang ini gamiton sa paglayog nin sarong
pang-ayreng lulunadan. An pangaran na Solar Impulse iyo padagos an pig'ngaran sa
duwang operasyonal na eroplano gamit sa proyekto. An proyekto pribadong
tinotostosan asin pinapangenotan kan enhinyero asin negosyanteng Swiso na sinda
André Borschberg asin sikiyatra na si Bertrand Piccard, na saro pa man na
aeronauta, asin an huri ngane nagpiloto na sa Breitling Orbiter 3, an
pinaka'enot na balon na naglikos sa kinaban na mayong ontok. An proyekto
tinatarabangan pa man nin iba-ibang mga ahensya asin mga indibidwal asin
sinasabing an eksperimento nagkagasto na nin sobra sa 150ng milyon na euro, poon
kan 2003 sundo 2015. An pilosopiya sa likod kan eksperimento iyo na dapat
malinig na teknolohiya an gamiton na dai nakakahilo sa kapalibotan, asin
magtolod sa mga praktis na dai nagtataong polusyon sa kinaban, manta na an
pigkukuan nin enerhiya mayong kaubosan.



https://bcl.wikipedia.org/wiki/Simon_Bolivar

Si Simón José Antonio de la Santísima Trinidad Bolívar Palacios y Blanco, mas
inaapod sa pangaran na Simón Bolívar (pakasayod sa Kastila: [siˈmon boˈliβar];
(Hulyo 24, 1783 – Desyembre 17, 1830) sarong lider na Benesuelano. Katuwang niya
si Jose de San Martin, an duwa iyo an namoon sa matriumpong pakikipagtusay na
malungkas an bilog na Latin Amerrika sa kontrol kan Monarkiyang Espanyol hanggan
na nakamit an katalingkasan.

Gibo kaini si Bolivar iyo an saro sa nagturuwang na matogdas an enot na
kaburunyogan nin mga independenienteng nasyon sa Latin Amerika, na pigngaranan
Gran Colombia. Siya an enot na Pamayo kaini, poon 1819 sundo' 1830.

Si Simon Bolivar hinihiling sa bilog na Latin Amerika bilang sarong heroe,
bisyonaryo, rebolusyonaryo asin kaglingkas. Sa halipot niyang buhay nahimo
niyang mamato an mga nasyon nin Bolivia, Colombia, Ekwador, Panama, Peru asin
Benesuela pasiring sa katalingkasan, asin daing duda siya an nagbugtak kan
katugmaran kan ideolohiyang Latin Amerikano para sa demokrasya.



https://bcl.wikipedia.org/wiki/Sangkayaw

An sangkayaw mga ua may tongtongan sa magkaibong na an siisay man nakakatindog
igdi, katal sa daga' na linalakawan. Parati ini ginagamit na kawatan kan mga aki
ngane sinda halangkaw asin halakbang an paglakad o ginagamit kan mga ibang tawo
ngane harayo an saindang pagta'naw o ngane maabot ninda an itaas sa
pagtatrabaho. . Ngonyan modernong panahon, dakul nang klase an sangkayaw. May
gibo na sa metal asin may spring na pwede mag'oro'ogdo kaya magian sa paglakaw.
Sa mga lugar na matubig an mga harong o edipisyo pinapataas paagi sa pagharigi
na naresulta katal an estruktura sa tubig o sa laboy, alagad ini inaapod man na
mga tokod pero nakaagid an katuyohan kan pagtokod sa paggamit kan sangkayaw. An
sangkayaw rinibo nang taon ginagamit kan tawo.

Mga teksto asin mga artifak na arkeolohiko nagpapahiling na an pagsangkayaw gawe
nang dati sa antigong Gresya poon pa kan nagtalikod nang ika-6 na siglo, B.K. An
termino sa Antigong Gresya kan parasangkayaw, κωλοβαθριστής (kōlobathristēs),
hale sa κωλόβαθρον (kōlobathron), "sangkayaw", kasogponan kan taramon na κῶλον
(kōlon), "tabay" + βάθρον (bathron), "tugmaran, pedestal".



https://bcl.wikipedia.org/wiki/Raul_Bonoan

Si Fr. Raul J. Bonoan, SJ(Hulyo 3, 1935 - Abril 6,1999), sarong Heswitang padi,
edukador, parasurat, lider sa komunidad, asin sarong Rizal scholar. Siya nagin
dekano (1980) sa Ateneo de Manila University dangan nagin pamayo kan Ateneo de
Naga kan Abril 1, 1989. Kan nagin unibersidad an Ateneo de Naga kan Pebrero 20,
1999 siya an nanombrahan na enot na presidente kaini.

Si Fr. Bonoan iyo an sinasabing nagbangon kan Ateneo de Naga kan ini
nagluluya-luya na. Sa laog sana nin tolong taon napagantad niya an kamugtakan
kaini, napakaag niya sa lista kan DECS an Ateneo de Naga bilang saro sa mahusay
na kolehiyo, napakarhay niya an pinansya kaini hale sa pagkalugi, nakakua siya
nin damot na tabang pinansyal mala ta duminakul an mga iskolar kan kolehiyo,
napalakbang an mga pasilidad asin nakapatogdok nin mga edipisyo.

Bilang sarong nakikilabot sa problema kan komunidad, siya saro sa kagtogdas kan
Bikol National Park Foundation, Sekretaryo Heneral kan Regional Development
Summit kan 1993 asin Moderator kan Socio-Economic Summit of Camarines Sur kan
1995. Saro kan edipisyo sa Ateneo Queborac Campus na ginagamit bilang cafeteria
asin tiponan kan mga estudyante an ipigngaran saiya.



https://bcl.wikipedia.org/wiki/Paz_Verdades_Santos

Si Paz Verdades "Doods" M. Santos sarong paratukdo sa Ateneo de Naga na
Unibersidad asin kagsurat nin manlainlain na libro dapit sa pagsurat asin
literatura kabali an The Writer's Market in the Philippines (2001), Hagkus:
Twentieth Century Bikol women's Writers (2003), Maharang, Mahamis na Literatura
sa mga Tataramon na Bikol (2010), Sagurong 100 na Kontemporanyong Rawitdawit sa
Manlain-lain na Tataramon Bikol (2011), asin iba pa.

Saiyang agom si Soliman M. Santos, Jr., sarong abogado na huwes na ngunyan.
Magkatuwang na editor sinda kan Militant but Groovy (2008) asin kan Primed and
Purposeful: Armed Groups and Human Security Efforts in the Philippines (2010).
Nag-eerok sinda sa Canaman, Camarines Sur.

An saiyang presenteng interes na pig-aadalan asin pigsusukit iyo an ekolohiya,
literatura, katuninongan asin siplingan sa literatura, literaturang Bikol,
literaturang Filipino, asin literatura sa Sur-subangan na Asya.

Kan 2015, kaiba si Dennis Gonzaga, ipinagbungsod ninda an adbokasiya sa pagbuhay
kan salog Naga na inapod na SULOG: Sumaro sa Salog.



https://bcl.wikipedia.org/wiki/Nadia_Com%C4%83neci

Si Nadia Elena Comăneci (pinangaki Nobyembre 12. 1961) sarong Rumanang himnasta,
na nanggana nin limang medalyang bulawan, an tolo sa 1976 Olimpiko sa Tig-init
asin an duwa sa 1980 Olimpiko sa Tig-init, asin siya an pinakaenot nakasikwit
nin sangkap na 10 puntos sa Olimpyada. Saro siya sa pinaka mahusay na himnasta
sa bilog na kinaban. Kan 2000 si Comăneci nangaranan komo saro sa atleta nin
siglo kan Laureus World Sports Academy.

Si Comăneci namundag sa Gheorghe Gheorghiu-De (ngonyan Onesti na), aki ni
Gheorghe asin Stefania-Alexandrina. Sinasabi na an ina niya nagdadalan nin
pelikulang Ruso kun saen an bida nagngangaran Nadya. Sa biglang pasabong,
nagdesisyon an ina niya na Nadia man an ipapangaran saiya. Si Comăneci may
tugang na lalaki, si Adrian..

Nagpoon si Nadia sa himnastika kan kindergarten sa sarong grupong inapod
"Flacara". Sa edad pa sanang 6 napili siyang mag'atender sa eskwelahan na
himnastikang pang'ekspiremento na sadiri ni Bela Karolyi. Sa totoo lang, saro
siya sa mga enot na estudyante kan eskwelahan na ining panghimnastika asin
magian para saiya an pagklase ta nag'eestar siya harani sana sa eskwelahan.

Si Nadia nagpuntos ika-13 sa enot na binalihan niyang Kampeonato Nasyunal kan
Romanya kan 1969. Dangan kan 1970 kaapil na siya sa grupo kan saiyang banwa na
nagbabali sa mga ralaban asin siya an pinakahubin na himnasta na nanggana sa
Rumanang Nasyunal. Kan 1971 siya nagpartisipar sa enot niyang kompentensya
internasyunal, sarong harampangan nin mga hubin na atleta kan duwang nasyon nin
Romania asin Yugoslavia kun saen siya nakatabang nanggad makasikwit kan bulawan
na medalya kan saiyang grupo. Kan masurunod na taon sige an bali niya sa mga
urumbasan nasyunal sa Romanya asin sa mga harampangan kasangga' an mga kataraid
na mga nasyon arog kan Hungriya, Italya, asin Polonya. Kan 1973, sa edad na 13,
ginana niya an pangkagabsan na bulawan, saka an mga titulo sa paolantohan asin
sa dai-pantay na bara sa Pang'aking Aramigohan na Torneo (Druzhba), sarong
importanteng harampangan para sa mga hubin na himnasta.

An enot na mayor na kapangganahan ni Nadia nag'abot sa edad na 13 kan haros
naripol an 1975 na Kampeonato Europeo sa Skien, Norwega, kun saen ginana niya an
pangkagabsan asin mga medalyang bulawan sa lambang kategorya maliban sana sa
"ehersisyong pansalog" na igdi nagsegunda siya. Padagos na ginagana niya an mga
pangkagabsan sa kompentensyang "Champions All", asin nakua niya primera sa
pangkagabsan, paolantohan, bareta, bara aa Romanyang Kampeonato Nasyunal. Sa
pre-Olimpikong urumbasan sa Montreal, si Comăneci ginana an pangkagabsan, an
bulawan sa pagbalanse sa bareta, siring man an medalyang pirak sa paolantohan,
sa ehersisyong salog, asin sa bara, sunod ki Nellie Kim, an himnastang Sobyet.
Masabi pa, an himnastang Sobyet na ini iyo an nagin maigot na karibal niya sa
masurunod na limang taon.

Kan Marso 1976, si Comăneci nakisali sa edisyon inaugural kan American Cup duman
sa Madison Square Garden sa Nuweba York. Nakapuntos siya kan dai piglaoman na
iskor na 10.0, na nangahulogan sarong sangkap na rutina na mayong pigkaltas, sa
paolantohan, kapwa sa preliminaryo asin pinal na hornada kan kompetensya, asin
ginana man an pangkagabsan. Si Comăneci nakakua man nin puntos na 10 sa iba pang
harampangan kan 1976, kaiba na diyan an prestihiyosong Chunichi Cup na
kurumpetensyahan sa Hapon, kun saen nakakua siya nin sangkap na puntos (10.0) sa
paolantohan asin sa dai-pantay na bara.

An komunidad internasyunal nagreparo na ki Comăneci. Sa pag'onra saiya, siya
nginaranan na "Babaeng Atleta nin Taon 1975".



https://bcl.wikipedia.org/wiki/Museo_del_Seminario_Conciliar_de_Nueva_Caceres

An Museo del Seminario Conciliar de Nueva Caceres sarong museo eklesiyastiko na
tinogdas kan Simbahan katoliko kan taon 1997. Ini namomogtak sa Seminario
Conciliar de Nueva Caceres igdi sa syudad nin Naga. Mayormente, an museo
naglalaman nin eksibit kan mga relikyas kan simbahan arog kan mga lumang gubing
kan kapadian, mga gamit sa pagmisa arog kan kalis, biblia, mga memorabilia kan
mga obispo, lumang rekord kan mga nag'adal sa seminario na mga bantogan na
Filipino arog ki Jorge Barlin, Jose Maria Panganiban, asin iba pa; parte kan
edipisyo kan mga simbahan sa iba-ibang banwaan asin mga rebulto nin mga santo.
Igwa man igdi nin ilustrasyon kan pasurunodsunod kan mga obispo na nagtukaw sa
diocesis kan Caceres.

Igwa man ini nin katakin na seksyon na nagtatampok kan mga pre-Hispanikong
artifak asin relikyas kan lumang panahon arog kan mga tapayan na lubongan, mga
dulay, pitsel, mangko asin plato hale sa Antigong Tsina, mga soanoy na gamit kan
mga preHispanikong Bikolnon, mga dulay na sarayan kan mga restos. May natipon
man igdi nin mga hikaw, kalumbiga, singsing asin pasak sa ngipon na gibo sa
bulawan asin mga pan'ornamento sa hawak na gibo hale sa gading. Haros gabos kan
mga ini parte kan kuleksyon ni Ermelo Almeda na iwinalat asin ipinasubli sa
museo. Yaon man igdi nasaray an Lokdo nin Libmanan, parte kan kuleksyon ni
Almeda asin artifak na nagin sentro kan adal ni Zeus Salazar sa libro niyang
Liktao at Epiko (2004).



https://bcl.wikipedia.org/wiki/Metropolitan_Museum_of_Art

An Metropolitan Museum of Art iyo an pinakadakulang museo sa arte sa Estados
Unidos na namomogtak sa Nweba York asin ini man an saro sa sampolong darakulaon
na museo sa bilog na kinaban, masasabing igwang pinakasangkap na kuleksyon sa
arte. An permanenteng kuleksyon kaini binibilang nin sobra sa duwang milyon na
obra, pinagpisan-pisan sa kagpitong (sampolo may pito) departamento curatorial.
An mayor na edipisyo na nakakaag sa bandang subangan kan Central Park
naghahanggilid sa inaapod na Sarong Milya nin mga Museo sa Manhattan iyo na an
saro sa pinakamahiwas na galeriya sa arte sa mundo. Igwang pa man nin medyo
sadit na museo sa "The Cloisters" sa Upper Manhattan na an itinatampok iyo an
arte medieval.

Sa permanenteng kuleksyon representado an mga obra sa arte gikan sa klasikal na
antiquidad asin Antigong Ehipto, mga pinintura asin iskultor na haros gabos
naghahale sa mga Europeong maestro asin mahiwason na kuleksyon naglaladawan kan
arteng moderno asin Amerikano. An Met igwa man nin saray na kadakuldakul na
representado an Aprikano, Asyano, Oceanico, Byzantino, asin Islamikong arte. An
museo hinaharong man an damot na instrumento musikal, mga gubing asin karaipohan
sa pagbado, mga soanoy na armas asin barote, hale pa sa iba-ibang parte kan
mundo. Magkapira man na mga interior nin harong, gikan sa Enot-na-Siglong Romano
sundo sa modernong desinyong Amerikano an permanenteng nakakana sa mga galeriya
kaini.



https://bcl.wikipedia.org/wiki/Marcelo_H._del_Pilar

Si Marcelo Hilario del Pilar y Gatmaitan (Agosto 30, 1850 - Hulyo 4, 1896)
sarong Pilipinong lider rebolusyonario. Siya an nguhod sa sampolong (10) aki kan
mag-agom na Don Julian del Pilar asin Blasa Gatmaitan.

An Colegio de San Jose iyo an enot na piglaogan niyang eskwelahan sa Manila.
Nakua niya igdi an saiyang Batsilyer de Artes. Kan nagsunod na taon, siya
nagkuang abogasya sa Unibersidad kan Santo Tomas asin natapos niya an kurso kan
taon 1880. Kan 1882 nagporma siya nin sarong pahayagan, an Diariong Tagalog.

Kan siya pig-initan na kan mga Kastila, duminulag siya asin nagpasiring sa
Espanya. Duman nagin siyang maigot na taga-ambag nin mga artikulo sa peryodikong
La Solidaridad, sarong peryodikong ibinongsad kan mga repormistang Pilipino sa
Madrid, Espanya sa katuyohan na magkampanya para sa ikakarahay kan kamugtakan
kan Pilipinas. Si del Pilar nagsurat duman gamit an bansag na Plaridel.

Nabisto siya nin husto duman sa Espanya komo sarong parasurat asin sabi ngane
kan peryodikong Kastila na La Politica de España en Filipinas, sarong pahayagan
kan mga prayle, ".. si Marcelo H. del Pilar iyo na an pinakadakula na peryodista
na guminikan sa lahing Pilipino."

Nagadan siya sa tuberkulosis sa sarong Publikong Ospital sa Barcelona, Espanya
kan taon 1896 sa edad na 46.



https://bcl.wikipedia.org/wiki/Manuel_Roxas

Si Mamuel Acuña Roxas (1 Enero 1892 - 15 Abril 1948) enot na presidente kan
independienteng Republika kan Filipinas (1946-1948). Dai niya natapos an turno
niya ta nagadan sa atake sa puso.

Namundag si Manuel Roxas sa Capiz, Capiz ki Rosario Acuña. An ama niyang si
Gerardo nagadan kan binabados pa sana siya. Igwa siya nin duwang tugang, si
Mamerto asin Milagros. Siya may dugong Basque-Kastila, dugong Intsik, asin
dugong Mehikano.

An napangagom niya iyo si Trinidad R. de Leon kan Bulacan asin nagkaigwa sinda
nin duwang aki: si Ma. Rosario "Ruby", na an naagom si Vicente Roxas asin si
Gerardo "Gerry" Roxas, naagom si Judy Araneta.

Siya nagadal sa Unibersidad kan Manila dangan nagkua siya kan abogasiya sa
Unibersidad kan Pilipinas asin kan nagkua siya nin eksamen sa pagkaabogado,
nakamit niya an primer na pwesto. Nabuntog siya tolos sa lantad nin pulitika
asin sa serbisyo sa gobyerno na nagpoon kan siya nagin piskal sa probinsya kan
Capiz. Kan 1921 nagin siyang Kongresista. Sunod tolos na taon nagin Tagataram
kan Kamara.

Kan maitindog an Philippine Commonwealth, siya nagin myembro sa Asamblea
Nasyonal. Siya man nagsirbe komo Secretary of Finance (1938-1941) sa gabinete ni
Presidente Manuel Quezon. Nabotohan man siya sa Senado alagad dai nakatukaw
tolos huli kan pagbungkaras kan Ika-2 Pangkinaban na Guerra.

Huli ta myembro siya sa Reserve sa Pwersa Armada, bago kan guerra, ginibo siyang
liaison officer sa pagtangaan kan Gobyernong Commonwealth asin kan kwartel ni
Hen. Douglas MacArthur kan Pwersa Armada sa Harayong Subangan kan Estados
Unidos.

Kaiba siya ni Pres. Manuel Quezon sa Corregidor kun saen pinatunaw ninda an
kwartang Pilipinas dai lang mahulog sa kamot nin mga Hapon. Kan magsuwayan sinda
Quezon, siya nagpaMindanao. Bago nagpaamerika si Quezon, pinagdesignar siyang
Executive Secretary asin taga-salida ki Quezon asin Osmeña kun an duwa magadan
sabay o madakop man na dungan.

Alagad si Roxas natoklo (1942) kan mga Hapon asin pakalihis nin periodo
pagkapreso, dinara siya sa Manila asin pirit pinamirma saiya an promulgasyon kan
Konstitusyon na pinasar kan mga Hapon sa pagtogdas kan saindang pig-amaan na
Republika. Siya ginibong responsable sa polisya sa ekonomiya sa lindong kan
gobyerno ni Jose Laurel. Kan oras man na idto nagsirbe siya komo intelligence
agent kan mga Pilipinong gerilya. Nag-ngata' man kuta siya makadulag asin
makabalyo sa teritoryo kan mga Alyado alagad dai siya naka-asba. An nagbalik na
pwersa kan mga Amerikano dinakop siya komo Japanese collaborator.

Pakatapos kan guerra, si Douglas MacArthur sinurog siya asin ibinalik saiya an
komisyon komo opisyal kan Pwersa Armada kan Amerika. Ano pa, igdi nabuhay liwat
an karera niya sa pulitika.

Kan an Kongreso pinagtipon kan 1945, si mga lehislador na na-elihir kan 1941
ginibo siyang Pamayo kan Senado. Sa eleksyon nasyonal igdi sa Filipinas na
ginibo kan 1946, siya nagdalagan sa pagka-presidente na suportado ni MacArthur
asin iyo an nominado kan mga liberal na grupo sa laog kan Partido Nacionalista.
Si Sergio Osmeña an saiyang kalaban na, sabihon pa, habo magkampanya ta aram daa
kan enterong banwaan an serbisyo niyang magayon. Naripol ni Roxas an 54
porsyento kan boto asin mayoriya kan tukawan sa Kongreso nakua kan mga myembro
kan Partido Liberal. Kan an Estados Unidos itinao na sa Filipinas an saiyang
independisya, petsa July 4, 1946, si Roxas an nagin enot na presidente kaining
bagong republika.

Kan siya na an presidente, taon 1948, tinawan niyang amnestiya an gabos na
arestado komo kolaborador kan mga Hapon, maliban sana duman sa mga nakakumitir
nin mga krimen na violento. Alagad, igdi sa panahon niya nagpoon nang magin
problema an Hukbalahap na an lider iyo si Luis Taruc.

Nagadan siya bigla kan Abril 15, 1948 sa edad na 56, kan siya nagdidiskurso
duman sa Clark Air Base sa Angeles City huli sa makuring atake sa puso.



https://bcl.wikipedia.org/wiki/Mahmoud_Abbas

Si Mahmoud Abbas (Arabe: محمود عباس) (namundag Marso 26, 1935), bisto sa
arapodan na Abu Mazen (Arabe: ابو مازن), iyo an nagtukaw bilang Pamayo kan
Palestine Liberation Organisation (PLO) poon pa kan Nobyembre 11 2004 asin nagin
presidente kan Palestinian National Authority kan Enero 15, 2005 dara kan Fatah
(فتح Fataḥ) tiket.

Naelihir na magsirbe sagkod sa Enero 9, 2009, si Abbas nagsadiring pighunat an
saiyang termino nin saro pang taon alagad ngani dai pa siya nagbutas sa pwesto
maski nagpaso na si plaso tinao niya sa sadiri. Resulta kaini, an karibal na
partido pulitika kan Fatah, an Hamas, nagdeklara na dai binibisto an padagos na
pagkapot kan pwesto ni Abbas

Si Abbas napili na Presidente kan Estado nin Palestino kan Konseho Sentral kan
inapod na Palestine Liberation Organisation kan Nobyembre 23, 2008, katongdan na
kapot naman niya poon kan taon 2005 maski totoo bakong opisyal. Siya nagsirbe
bilang enot na Primer Ministro kan Palestinian Authority poon Marso abot Oktobre
2003 kun kasuarin siya nagdimitir huli sa soboot sabi niya "kulang na suporta"
hale sa Israel asin sa Estados Unidos asin huli man sa internal na diringkilan
sa laog kan gobyerno niya. Bago siya nagin Primer Ministro, siya nagtukaw sa
Negotiations Affairs Department.

Si Abbas huli sa sinasabi niyang mayong nangyayari sa lampas nang 20ng taon na
negosasyon para sa katoningan sa duwang lado kan Israel asin Palestino,
naghihingoa nang an saiyang estadong Palestino ta'wan nin opisyal na pagmidbid
bilang sarong estado kan Pinagsarong mga Estado (United Nations), na sarong
lakdang na kun saen an Estados Unidos biyong nangungutiil asin kinokontra man
kan Israel. Alagad kan Nobyembre 1, 2011 an Palestino nakua an mayoriyang boto
sa lakdang kaining magin myembro ngona kan UNESCO asin sa botong 107 sa miting
kaini sa Paris, an Palestino naako bilang myembro. Sa botohan na ini, 52 dai
nagpartisipar asin 14 dai nag'oyon alagad an nakuang boto naabot an mayoriyang
duwa katolohan ngani ini magin myembro.



https://bcl.wikipedia.org/wiki/Lisboa,_Portugal

An Lisboa (Ingles: Lisbon, IPA: [liʒ'boɐ]) )iyo an kapitolyo asin pinakadakulang
ciudad kan Portugal. Iyo man ini an sentro kan distrito kan Lisboa asin
kapitolyo kan rehiyon nin Lisboa. An inaapod na munisipyo kaini, na kaagid sa
sentro kan syudad, dai kaiba an kahiwasan kan pagtaraid, igwang populasyon na
564,477 sa laog kan hiwas niyang 84.8 km² (33 sq mi) manta an Lisbon
Metropolitan Area igwa nin kag-erok na naabot 2.8 milyon katawo, orawang sa
pagkakorompol kan inaapod na Lisbon Metropolitan Region, na kaayon na igdi an
mga ciudad kan Leiria abot Setúbal, igwang kag-erok na 3.34 milyon na katawo.

An rehiyon Lisboa iyo an pinakamayaman sa Portugal. Nagpropoducir ini nin 45%
kan enterong Gross Domestic Product (GDP) kan nasabing nasyon, asin ini man an
sentro kan gobyerno asin erokan kan pamayo kan Portugal.

An Lisboa sakop kan mga Romano poon kan 205 B.C., mala ta si Julius Caesar
ginibo ining municipium na inapod niyang Felictas Julia. Poon ika-5 Siglo,
iba-ibang mga mga tribung Aleman an nagsakop kan lugar asin pagtongtong ika-8
siglo, mga Moro an nagsakop naman kaini. Kan taon 1147, an mga Cruzado sa
pamamayo ni Afonso Henriques nabawi an lugar para sa mga Kristiyano. Poon kadto
abot ngonyan, nagin an Lisboa saro sa sentro pulitikal, ekonomiko asin kultural
na lugar kan Portugal. sinasabi na an pagka-kapitolyo kan Lisboa dai man
konpirmado opisyalmente, magin man sa dekreto o sa surat.

An Lisboa pinatutukaw an magkapirang ahensya kan Bunyog Europa: an European
Maritime Safety Agency (EMSA), asin an European Monitoring Centre for Drugs and
Drugs Addiction(EMCDDA).



https://bcl.wikipedia.org/wiki/Leyte

An Leyte sarô sa mga provincia kan Republika kan Filipinas na namómogták sa
Rehiyon Subangan na Visayas. An kapitolyo kaini iyon an Ciudad nin Tacloban na
mina-okopar kan norteng parte kan isla nin Leyte. Yaon ini sa sulnopan kan
provincia nin Samar, norte kan Sur na Leyte, asin sur kan Biliran. Sa sulnopan
kan Leyte sa balyo kan Dagat Camotes iyo an provincia kan Cebu.

An eksplorador na si Ruy Lopez de Villalobos an enot na nag-abot sa isla kan
1543 asin pinangaranan ining Las Islas Felipinas.

An Battle of Leyte Gulf nanyari sa nakapalibot na katubigan sa isla poon kan
Octobre 23 hasta Octobre 26, 1944. Idto an pinaká dakolâ na pankadagatan na
gyera kan dae makolang sa 212 Alyadong barko an nagsabatan saka an tadâ kan
Imperial Japanese Navy, mga 60 barko kabali an darakolang pangyerang barko na
Yamato asin Musashi sa modernong historya.

An mga taga-Leyte nababangâ sa duwang pangenot na mga grupo. Sa sulnopan asin
sur an mga Cebuano mantang sa norte asin subangan an mga Waray.



https://bcl.wikipedia.org/wiki/Lech_Walesa

Si 'Lech Wałęsa (Polako: [ˈlɛx vaˈwɛ̃sa], Ingles: /ˌlɛk vəˈwɛnsə/ or
/wɔːˈlɛnsə/;</ref> namundag Septyembre 29, 1943) sarong Polakong pulitiko,
tagaorganisar nin unyon, asin aktibista. Sarong karismatikong lider, siya
katuwang na nagtogdas kan Solidarity (Solidarność, Pagkaburonyog), an pinakaenot
na unyon sa laog kan blokeng Sobyet, asin siya man nagkamit kan Premyo Nobel sa
Katoninongan kan taon 1983, nagsirbeng Presidente kan Polonya poon 1990 abot
1995.

Si Walesa bilang elektrisyan an hanapbuhay asin mayo nang mas halangkaw na adal.
Kan siya makalaog sa astillero kan Gdańsk, nagin siyang aktibista sa
trade-union. Huli kaini, siya iniipit na gayo kan gobyernong komunista nin
Polandya, pirmeng binabantayan, nahaklas sa trabaho kan 1976, dangan naaresto na
nin pirang beses. Kan Agosto 1980 siya instrumental na gayo sa negosasyon na an
ibinunga iyo an inaapod na Gdansk Agreement sa pag'ultan kan mga nag'aaklas na
trabahador asin kan gobyerno. Siya man nagin katuwang na kagtogdas kan hiron kan
trade-union na iyo an Solidarity. Naaresto naman pakaimponer kan Ley Militar, an
Solidarity pighalean legalidad. Kan siya mapaluwas sa preso pinadagos niya an
pagka'aktibista asin saro siya sa prominenteng nagpanday kan inaapod na 1989
Round Table Agreement na iyo man an kawsa kan pagbutwa kan sinasabing
libre-haros na eleksyon parlamentaryo na ginibo kan Hunyo 1989 asin masabi pa,
pagkamukna kan gobyernong pinamamayuhan kan Solidarity.



https://bcl.wikipedia.org/wiki/Lapida

An lapida (<Espanyol, lapida, Ing., tombstone) sarong tanda', na parati inuukit
o linalabra sa marmol, gapo, o lansang asin ikinakaag sa pamayohan (o,
pamitisan) kan lubongan o nitso nin sarong gadan. Igdi nakaguhit an pangaran kan
gadan, petsa kun kasuarin namundag asin petsa kun kasuarin nagadan. Minsan man
igwa pa nin dikit na pangadye o omaw na isinusurat sa pagromdom asin pag'onra
kan nagadan hale sa saiyang pamilya o namomotan. An mga Kristiyano may krus na
ikinakaag sa pamayohan kan lapida o sa taas mismo kan pantyon. Dati an lapida
iyo na mismo an takop o lokdo sa lolobngan, kabaong o longon.

An mga lubongan asin an mga memorial igdi iyo an focus nin pagmumundo asin
pagatid'atid kan mga dainang pariente. Huli ta an mga lubongan, nitso o pantyon
dakulang kwarta an ginagasto, an mga ini nagigin simbolo nin yaman o
pagkaprominente kan gadan sa komunidad kan siya nabubuhay pa. An ibang pamilya
napakaag pa nin lubungan sa laog kan simbahan sa pagpatotoo kan saindang
importansya bako sana sa komunidad kundi pati sa ddakulang naginibo ninda para
sa Simbahan. An mga crematorium nataao man nin lugar para sa mga lapida sa laog
mismo kan saindang kapilya sa pagromdom asin pagpangandye sa mga nag'ikaduwang
buhay na alagad abo na sana an nakakaag sa urno.

An sarong kamposanto, arog halimbawa kan kamposanto nin mga Katoliko o mga
pribadong sementeryo, may reglamento sa pagpagibo kan mga lolobngan sa rason nin
pagpagayon, unipormidad, o ngane madale an paglinig asin paghirahay. An iba may
ibinoboot na langkaw kaini asin rarom nin paglubong asin hitsura kan lapida o an
dekorasyon. An mga ini pigmamantener nin sepulturero ngane dai madootan o
mabandal. Sa luwas kan Filipinas, kun ano-anong materyales na ginagamit sa
paggigibo nin lapida arog kan flinstone, slate,granate, marmol, sandstone. Igdi
sa Filipinas an usong maray na gamiton iyo an marmol asin an pinaghahalean na
dakul kaini iyo an isla nin Romblon.



https://bcl.wikipedia.org/wiki/Kalibo,_Aklan

An Kalibo iyo an kabesera kan provincia nin Aklan asin ini namumugtak sa
norte-solnopan kan Islang Panay. Susog sa senso kan 2010, igwang 74,6l9 katawo
na nageerok digdi.

An Kalibo bantog kan saiyang kapiyestahan na Ati-atihan Festival, ginigibo
parati sa ikatolong Domingo nin Enero. An Kalibo hale sa terminong sangka libo
(sarong ribo} na iyo daa an bilang kan nagatender na mga tinubong Agta' (Ati o
aeta) sa pinakaenot na katolikong misa ginibo duman. An okasyon na ini iyo an
pino'nan kan sinasabing Ati-atihan Festival. Dati an pangaran na Kalibo
sinusurat na Calivo.

An Kalibo 45 minuto abot 1 oras sana haleng Manila kun ma-eroplano o sarong
aldaw na sakay sa bapor kun maaging dagat asin ini nadangtol sa pantalan kan New
Washington o kan Dumaguit.

An Kalibo Airport mga 10 minuto kun mahale sa plaza. An Palayugan na ini igwang
direktang ruta pasiring sa Incheon, South Korea, asin sa Taipei, Taiwan. An mga
eroplano kan Asian Spirit, Mandarin Airlines asin kan Pacific Pearl Airways an
nagruruta igdi. Binabana-bana na dagdag pang ruta nin eroplano an ikakaag
pasiring sa Singapore, Hongkong, Beijing asin Shanghai an buburuksan. Mas orog
na mababantog an Aklan bilang iyo an tata palaog sa rona' kan Western Visayas.

An pinakaharaning mga syudad igdi iyo an Roxas City, asin Iloilo City kan Iloilo
na abot-abot na gayo kan mga bus asin mga van.

An Kalibo iyo an aram nanggad na inaagihan kun mapasiring sa bantog-kinaban na
islang resort nin Boracay, paagi sa pantalan kan Caticlan. Paduman sa resort na
ini 10 minuto sana an paglantsa haleng Caticlan pero an haleng Kalibo pasiring
Caticlan nag'aabot 1 oras may 20 minutos gamit an van.

An mayor na industriya sa Kalibo iyo an agrikultura. Kadaklan kan kadagaan
natatanom sa paroy asin mais. An Kalibo nagsisibot man sa paghabol nin tela hale
sa tinanom na pinya asin abaka na pareho na pigluluwas sa mga merkado kan
Amerika asin Europiya. An pinyang tela, konsideradong iyo an Reina kan
Pilipinong Tela ginamit sa pagtahi kan mga barong na sinu'lot kan si mga lideres
kan APEC kan ini magtiripon igdi sa Filipinas kan taon 1996. Anopang masabi,
hale sa Kalibo su ginamit na pinyang tela.

An Kalibo igwa naman nin nagtatalubo na meat-processing industry na
pinapangenotan kan pabrika kan Rosa Foods sa distrito kan Linabuan Norte.

An Ati-atihan Festival kan Kalibo inaarabongan na gayo kan mga turista tuyong
ikatolong Domingo nin Enero. Sa kapiyestahan na ini inarog an mga pasale sa mga
kapiyestahn kan Iloilo (Dinagyang Festival), sa Cebu (Sinulog) asin sa Manila
(Sto. Niño).

Plantilya:Philippine Provincial Capitals 11°42′22″N 122°21′52″E﻿ / ﻿11.70611°N
122.36444°E﻿ / 11.70611; 122.36444



https://bcl.wikipedia.org/wiki/Juan_Trivi%C3%B1o

Si Juan F. Triviño (Mayo 18, 1917 - ?) iyo an ika-22 na Gobernador kan Camarines
Sur. An katungdan niya komo gobernador nagpoon 1952 hanggan 1959. Siya an
kagtugdas kan si peryodikong Balalong kan taon 1975 asin kan Academiang Bicol
Siya man an saro sa mga nagporoon matindog an Nueva Caceres Colleges (ngonyan,
University of Nueva Caceres).

Si Juan Triviño namundag sa San Juan, Batangas, Filipinas. An mga magurang niya
na sinda Numeriano Triviño asin Juana Goitis naghubo igdi sa probinsya kan
Camarines Sur kan siya aki pang marhay. Kaya siya nagGrade I abot haiskul sa
Camarines Sur High School. Nagkua siya nin abogasya sa Unibersidad kan
Pilipinas, kun saen nakaklase niya si Ferdinand Marcos, asin nagtapos sa kursong
ini, asta nakapasar sa Bar kan taon 1940.

Maray kuta an praktis niya sa pagka'abogasya alagad naputol pagputok kan Ika-2ng
Gerang Pangkinaban, bagay na nagtolod saiya na magbali sa gerilya sa lindong kan
inaapod na PQOG, President Quezon's Own Guerilla. Sinasabi na siya sana an
nagsayuma na magkua kan saiyang backpay.

Kan magtapos an gera, nagtukdo siya sa Nueva Caceres Colleges (ngonyan,
University of Nueva Caceres) sa College of Law. Natapsok siya sa politika kan
pinakapot saiya an padalagan kan administrasyon kan probinsya ta nagkaigwa nin
kumbensyon probinsyal kan taon 1951. Enero 1952, nagtukaw siyang bilang
gobernador na elehido. Nanggana siya sa lindong kan Partido Nacionalista alagad
an administrasyon naabtan niya iyo an ki Pres. Elpidio Quirino na sarong
Liberal, bagay na masabi "bakong surumpay an tubo".

Huli ta "surumpay na an tubo", asin maray an pag'iribanan ninda na Trivino, asin
kan mga ibang opisyales kan probinsya arog ki Finance Secretary Jaime Hernandez,
Senador Edmundo Cea, Kongresista Emilio Tible, asin Felix Fuentebella, dakula an
nagbulos na mehoras sa probinsya arog kan minasunod:

Kan siya may imprentahan para sa Balalong, tinugdas niya an Academiang Bicol,
asin pighingowa kan kaayonan na ining minukna niya, na mapakarhay asin
mapatalubo an literaturang Bikolnon. Mala ta siya mismo may kolum sa Balalong na
Bicolon Ta Sana. Sa maugmang pakiramas niya sa kapwa Nagueño, nagbilog siya nin
sarong klab, an Jardin Club na binabalihan nin mga lataw na personalidad sa
siyudad.



https://bcl.wikipedia.org/wiki/J.K._Rowling

Si Joanne "Jo" Rowling, (namundag Hulyo 31, 1965, na mas bisto sa apod na J. K.
Rowling, sarong Briton na autor na bantog na gayo komo iyo an kagmukna kan Harry
Potter na seryeng pantasya. An ideya daa kaini napo'nan kan an autor nagbabyahe
sa tren haleng Manchester pasiring London kan 1990. An mga librong Potter
nag'ani nin mahiwas na pagreparo sa kinaban, guminana nin manlaenlaen na premyo,
nagbentang labi sa 400 million na kopya asin iyo an nagin pasisikaran kan si
popular na serye nin mga pelikula, kun saen si Rowling may pagkikiaram asin
pag'ooyon kan dalagan kan skript asin siring man, may kontrol sa pagmumukna
kaini bilang siya an prodyuser sa pinal na kabtang kan serye.

Si Rowling masabi pa bantog man sa saiyang istoryang "hale sa pagkapobre nagin
sobrang yaman" na istorya kan buhay, kun saen guminantad sa pagbuhay luwayluway
hale sa pag'sarig sa welfare hanggan nakamit an status nin sarong
multi-milyonaryo sa laog nin limang taon. Kan Marso 2011, kan pinagbalangibog si
listahan kan mga bilyonarryo sa kinaban, an Forbes natantya na an netong halaga
kan asset ni Rowling nag'abot nang E.U.$1 billion. Sa 2008 Sunday Times Rich
List an magasin pinagpako an yaman ni Rowling na maabot £560 million
($798 million), o rinaranggo siya komo ika-12ng pinakamayaman na babae sa Reyno
Unido.



https://bcl.wikipedia.org/wiki/Herodotus

Si Herodotus (Griyego: Ἡρόδοτος Hēródotos) sarong antigong historyador na
Griyego na namundag sa Halicarnassus, Caria (ngonyan, Bodrum, Turkey) asin
nabuhay kan ika-5 siglo BC (c. 484 BC - c. 425 BC). Siya binansagan na "Ama kan
Historya" dahel siya an kaenot-enoteng historyador na naaaraman na nagdamot nin
mga materiales na sistematiko, asin inagi sa maogid na pag'aadal kun baga an mga
materiales niya tarama asin totoo. An The Histories" - an saiyang obra maestra
asin iyo mansana an saiyang tokda na ginibo - sarong rekord kan saiyang "mga
pag'oosisa" (o, ἱστορία historía, sarong kataga na napasa sa Latin asin nagbado
na kan modernong kahulogan kan tataramon na "history"), sarong imbestigasyon kun
pano nagpoon an Gerang Griyego-Persyano asin kalakip na diyan an geograpiko y
etnolohikong datos. Sabi ngane dawa bako man totoo an ibang mga osipon niya,
saiyang sinabi na iniistorya niya sana man an pigsurumbong saiya. Dikit man an
anoman na bagay sa personal niyang buhay ta an mga antigong rekords maipo na,
minsan pa sararungat o garo imbento sana nin isip.

An saiyang obra, The Histories, na bisto man sa arapodan na The Researches o The
Inquiries pigpirisan-pisan sa siyam na libro, na inginaran sa siyam na Musa - an
"Musa kan Historya" iyo si Clio, representado enot na libro, sunod si Euterpe,
Thaleh, Melpomene, Terpsichore, Erato, Polymnia, Ourania asin si Calliope para
sa mga librong 2-9 sa pagkasunodsunod ninda.

Sa laog kaining simpleng estruktura, an kagsurat sinusog kun pano an mga
Persyano nagtalubo sa saindang kinaugalean sa pagsakyada asin pananakop asin
ipinaheling niya kun pano an saindang mga gawe sa pag'isip manongod sa kinaban,
iyo an nagdara sainda sa paglampog sa Gresya. . An ibang mga komentarista
nakipagngutiil na an istorya kan enot na tolong hade saboot historya kuta kan
Persya mismo asin an istorya manongod ki Xerxes, na dinugang huri na, kuta
historya kan si mga Gerang Persyano.



https://bcl.wikipedia.org/wiki/Debbie_Reynolds

Si Debbie Reynolds (namundag sa pangaran na Mary Frances Reynolds Abril 1,
1932)) sarong Amerikanang aktres parakanta asin parabayle.

Sa edad pa sanang 16, siya nakua na kan Warner Bros., na magin aktres alagad
medyo maluya si pagpoon niya sa saiyang karera. Kan dai siya pigkontrata liwat,
an Metro-Goldwyn-Mayer (MGM) kinua siya asin tina'wan nin sadit pero mahalagang
papel sa pelikulang Three Little words (1950), dangan kinontrata siya nin pitong
taon. Sa sunod na pelikula niya, Two Weeks with Love (1950), nagputok sa takilya
an saiyang kantang "Aba Daba Honeymoon".Pero an saiyang papel bilang bida sa
Singin' in the Rain (1952), na nagtaong dalan para sa malinaw na kabantogan
niya. Sa tanga kan mga 1950, siya saro nang lataw na aktres. Iba pang mga putok
sa takilyang pelikula niya iyo an Tammy and the Bachelor (1957), kun saen an
pagkanta niya kan "Tammy" uminolanto sa numero uno sa music chart, asin an The
Unsinkable Molly Brown (1964), guminuno saiyang nominasyon para sa Academy Award
for Best Actress. Sagkod ngonyan sige pa an marahay na pagpapel niya sa saiyang
karera.



https://bcl.wikipedia.org/wiki/Clemente_Alejandria

Si Clemente "Ente" Bolocon Alejandria (23 Nobyembre 1895 - 7 Oktobre 1981)
saróng Bikolanong poeta asín kompositor nin kanta sa tatarámon na Bikol.
Namundág siyá sa Dinaga, Canaman, Camarines Sur sa mga magúrang na sindá
Geronimo Alejandria, tubong Dinaga asín si Victoria Bolocon na gikan sa
Mangayawan, sa parehong banwaan. Naagóm niyá si Valeriana Frundoso sa edad na 21
kan 1916 asín nagbúnga an saindáng pagsasarô nin pitóng aki: Matea, Antero,
Rita, Lucia, Laurentino, Herminia, (na nagadán sa edad sanáng 6) asín si Fe
Levy.

Gikan sa mga simpleng pamilya asín sa ordinaryong pamumúhay, si Alejandria
nag-adal sa Canaman Central School abót ika-3ng Grado. Dangan ipinadágos niyá an
saíyang edukasyon abót ika-5ng Grado sa Naga sa Camarines Sur National
Highschool na nakiki-estar sa haróng ni Queteria de Cecilio, sa hampang kan
Lindez Hotel (kan dating Grand Imperial Plaza).

Dawà daí natápos an pagklase, nagpahíling siyá nin harárom na adal sa sadiring
tatarámon na Bikol asin abilidad sa paghamán nin mga rawitdáwit sagkód
komposisyon sa musika. Nagin maestro niyá an dati asin daínang si Dip. Ignacio
Meliton.

Siyá, kan soltero pa, naglilibot-líbot sa probinsya kan Albay sa pagpabákal nin
mga chucheria sa mga boro-banwáan kainí oróg na sa banwaan nin Ligao na iyo an
pinipirmihan niyá. Kan pag-edad 22 anyos, nagpirmi siyá sa Manguiring, Magarao
asín naki-trabaho sa saróng Kastilang si Miguel Sanchez, sarong negosyante na
may komprada sa abaká. Nagin man siyáng paraóma asín katuwáng sa mga pandáy na
bantógan kan Canaman. Tatao siyáng magtogtóg nin gitara, banduria, bajo asín
byolin huli ta hilig niyáng gayo an musika.

Sa saróng patiribáyan sa pag-Bikol kan rawitdáwit na Mi Ultimo Adios ni Jose
Rizal kan 1926, nagunò ni Alejandria an ikaduwáng premyo. Kan luminuwas an
Calendariong Bicol (1921) asín Sanghiran nin Bikol (1927), parehong publikasyon
ni Casimiro Perfecto na nagtataóng doon sa literatura, siya nagin na gayong
mahigós na paraambág kainí. Malà ta kan nagpatiribayán an Sanghiran sa pagsúrat
nin halipot na osipon, siya an guminána kan saiyang entri na tituladong
"Paniki." Iní bagay na nasapáwan niyá pa si oróg na nakapag-adal na mga
parasurát arog nindá Mariano Nicomedes asín Rosalio Imperial, Sr. na nagkamit
saná kan mga menor na premyo.

Susog sa saíya mansaná, huli sa kagurángan, iní na saná an naromdoman niyáng
pinangagpadará niyá asín nalagdâ sa Calendariong Bicol, sa Sanghiran nin Bikol
asín sa ibá pang mga magasin arog kan Bicolandia (1928-1932).



https://bcl.wikipedia.org/wiki/Chiang_Kai-shek

Si Chiang Kai-shek (Oktobre 31, 1887 – Abril 5, 1975) sarong lider militar asin
pulitiko na nagsirbeng pamayo kan Republika nin Tsina sa pag'oltan kan taon 1928
asin 1975. Bisto man siya sa pangaran na Chiang Chung-cheng (蔣中正, Jiang Zhong
Zheng) o Chiang Chieh-shih (蔣介石, Jiang Jie Shi) sa Tsinong Estandarte. Siya saro
man na myembrong maimpluensya sa partido Koumintang (KMT), an Partido
Nasyonalista kan Tsina asin ugos na kakampi ni Sun Yat-sen. Nagin siyang
Komandante kan Whampoa Military Academy, sarong akademya kan Koumintang. Siya
man an nagsangle sa pwesto ni Sun Yat-sen kan an huri nagadan kan 1925. Kan
1926, si Chiang namoon sa Ekspidisyon Norte sa tuyong pagbunyog kan nasyon Tsina
asin huli kaini nagin siyang lider nominal kaini. Nagsirbe siyang Chairman sa
National Military Council kan gobyerno Nasyonalista kan Republika nin Tsina poon
1928 abot 1948. Si Chiang iyo man an namayo sa pakigera sa Hapon sa inapod na
Ikaduwang Gerang Sino-Hapon, na iyo an teatro kan mga Insik sa Ikaduwang Gerang
Pankinaban asin huli kaini nahimo niyang masaray sa kamot niya an poder kapot
kan mga warlord sa suruway-suway na mga rona. Bakong arog daa ki Sun Yat-sen, si
Chiang conservativo, pigbubusol mga tradisyunal na kulturang Intsik, asin
pigsikwal an demokrasyang solnopan asin an nasyonalistang sosyalismong
demokratiko na si Sun pigpapaorog imbes an sarong awtokratikong gobyerno.

Pakatapos kan Ikaduwang Gerang Pankinaban, an pwersang komunista asin an pwersa
ni Chiang nagpulpogan. An pwersa ni Chiang nadaog kan mga Komunista na
pinamayohan ni Mao Zedong kan taon 1949 asin napiritan an saiyang hokbo asin an
mga kakampi niyang mga Nasyunalista na maghubo sa Taiwan asin duman itogdas an
sadiring gobyerno.



https://bcl.wikipedia.org/wiki/Catanduanes

An Catanduanes sarong islang provincia kan Republika kan Filipinas na namómogták
sa Rehiyon Bikol sa Luzon. An banwaan nin Virac an kapitolyo kaini. Namomogtak
ini sa subangan kan Camarines Sur sa balyo kan Maqueda Channel buda pigasabing
ang pang-doseng pinakadakulang isla sa bansa. Susog sa senso kan 2010, igwang
246,300 katawo an nageerok igdi.

Dati uning parte nin Ambos Camarines kan 1900s tapos nalipat sa Albay. Nagsadili
ini buda nabulag sa Albay kan panahon ni Kongresman Francisco Perfecto na pinasa
an House Bill No. 301. Tinogotan uni buda pinirmahan ni Presidente Sergio
Osmeña kan Ocktubre 24, 1945, alagad man ginibo ining batas. Remigio Socito,
tang huring Lieutenant Governor, ang naging inot na gobernador kan provincia.
Kan eleksyon kang 1947, Alfonso V. Usero ang naging inot na binotong gobernador
kan provincia. .

Isla de Cobos an inot na ngaran kanCatanduanes, na nginaran kan mga
Spanish conquistadores sa poon kan 1573 kan kadakol sindang nadalan na mga tirbo
na gairok sa mga kubo na piga-apod na cobos.

Catanduanes, sarong terminong inEspanyol na hari sa suroy na tandu, salong
beetle na mahihiling duman buda an samdong na puno, na parehong dakol ang
mahiling sa isla. Puon duman naging katanduan or kasamdongan, na nagtataram nin
lugar na kung sain kadakol ang tandu or the samdong, na minatapos na sa ngaran
na Catanduanes.



https://bcl.wikipedia.org/wiki/Bukid_Asog

An Bukid Asog, o Bukid Iriga, sarong aktibong bulkan sa Camarines Sur,
Filipinas.

Huring nagtuga ini kan Enero 4, 1642. Nagtupag an gilid kan bukid asin nasagop
an mga sapa asin resulta kaini nagkaigwa nin danaw sa gilid na iyo na an Danaw
Buhi na an kasiyahan na rarom nag'abot walong metro asin may 18 kilometro
kwadrado an hiwas.[nangangaipo nin toltolan] An ngawngaw kaini sa aliktoktok
nahulog pararom nin limang gatos na pie.[nangangaipo nin toltolan]

Sa bukid na ini nadiskubre kan mga estudyante kan Camarines Sur State
Agricultural College an pigtutubudan na pinakasadit sa mga darakulang species
nin Rafflesia sa Filipinas na may sukol sanang 12-13 cm an diametro. Nagaabot sa
25 specie nin kagamgaman an nageerok igdi.[nangangaipo nin toltolan] Laen pa
kaiyan yaon igdi nabubuhay an mga opon (baboydamo) asin mga usa.[nangangaipo nin
toltolan]

An taramon na Asog boot sabihon daa (susog ki Merito Espinas) may sarong bayag
sana asin iyo man ini an arapodan sa gugurang na bikolnon na pading lalaki na sa
mga seremonya nabadong sa babae asin nasulot mga kawingkawing asin kun
maghiro-hiro' sa binakla o garo sarong bayot (babayote). An sabi ni Espinas an
bukid na ini iyo an bukid nin ritwal kan panahon ni Handyong, sa panahon na
antigo asin nagpapanalmingan kan epikong Ibalong.



https://bcl.wikipedia.org/wiki/Buhi,_Camarines_Sur

An Buhi sarong ikaduwang klaseng banwaan sa probinsya kan Camarines Sur,
Filipinas. Sosog sa sensus kan 2007, igwang 70,756 katawo na nag-iirok digdi. An
tataramon digdi iyo an Buhi Bikol.

Kun napa'no ta nangaranan an banwaan na Buhi, si Fray Felix de Huerta nagsabi na
an kahulogan kan Buhi, "makadulag o magdulag sa anoman na pag'alaman". Osipon
niya na bago pa nagdatong an mga Kastila igwa daa nin dakulang pamilya nageestar
sa sarong sadit na bulod na an apod Lignion. (Ini kaya idtong Bulod nin Lignion
na ngonyan harani sa Palayugan kan Legazpi sakop nin Daraga?) An pamilyang ini
nagsasakdo nin tubig sa sarong burabod na kun saen igwang sarong rimoranon na
naggadan sa mga myembro kaini asin duwa sanang magtugang an nakaligtas. Osipon
ni Huerta, an duwang ini nagdurulag asin nagpasiring saka nag'erok na sa ibang
lugar harani sa sarong sadit na bukid (Mt. Asog?). Dangan dakul nang mga tawo an
nagduruman asin nagerestar, mala ta an sinabing lugar inapod nang Buhi huli kan
makamondong pangyaring idto.

Si Felix de Huerta sarong prayleng Franciscano, iskolar asin misionero na
nagsurat kan Estado Geográfico, Topográfico, Estadístico, Histórico-Religioso,
de la Santa y Apostólica Provincia de San Gregorio Magno ... de N.S.P.S.
Francisco, en las Islas Filipinas , Binondo, 1865. An libro niya rekord kan mga
agi-agi kan mga Katolikong paroko igdi sa Filipinas kan panahon nin Kastila.



https://bcl.wikipedia.org/wiki/Barangay

An Barangay (sinasayod, barang-gay'; bihira ba-ra-ngay) iyo an dati inaapod na
barrio. Ini na an pinaka-sadit na yunit sa gobyerno lokal kan Filipinas o sa
dibisyon administratibo kaini. Sa hayokong na pagsurat, Brgy sana an ikinakaag.

Namukna sana ining termino sa bagong konteksto sa administrasyon ni Pres.
Ferdinand Marcos kan saiyang pinagboot bara'gohon an mga baryo-baryo.
Ipinakodigo an mga barangay sa lindong kan Kodigo nin Gobyerno Lokal kan taon
1991.

Sa lumang uusipon o kasaysayan, an sarong barangay binibilog sana nin limang
polo abot sanggatos na pamilya na inaapod kaidto na duluhan kan dai pa an mga
Kastila. An duluhan igwang mga tolong polo sagkod sanggatos na harong na an
pupulasyon poon sanggatos abot limang gatos katawo.

An tataramon na barangay hale mansana sa katagang ba-ra-ngay na, susog ki Marcos
de Lisboa sa saiyang Vocabulario de la Lengua Bicol boot sabihon sarong kasyahan
na baroto na mas daro-dakula sa binitang. Tinutubod na sarong bangka' na Malay
ini kan panahon asin kan dai pa kolonya an Filipinas, nabilog an mga duluhan sa
Filipinas resulta kan pag-arabot kan mga nagdayo igdi huli sa paggamit nin mga
baroto harale pang Sur-subangan na Asya.

Kan nag'abot an mga Kastilang mananakop, pira sa mga barangay an pinagsararo
ngani maka-biyo' nin mga inaapod na baryo. An namayo kaini inapod na Cabeza de
barangay. An nagmamana kan pwesto iyo an mga dato kan panahon alagad kan haloy
na, ina-agi na sa pirilian. An katongdan mayor kan mga cabeza iyo an pagtipon
asin pagsaray kan buhis.

Kan an mga Amerikano nagdangtol igdi sa Filipinas, an tataramon na barrio iyo an
komun na garamiton para sa mga barangay asta ini nasanglean asin sa pagboot ni
Pres. Marcos an terminong barangay an ginamit na.

Lambang barangay dapat igwa nin punong barangay, pitong kaapil sa Sangguniang
Barangay, sarong Sagguniang Kabataan na pamayo, sarong sekretaryo asin sarong
tesorero kan barangay. An Sangguniang Barangay, an tagahaman nin layi, kumponido
kan punong barangay komo presiding officer, asin pitong regular na kaapil sa
Sanggunian na pinipili sa eleksyon asin kaiba man an Pamayo kan Sangguniang
Kabataan.

May kaborunyogan nin mga barangay sa Filipinas na inaapod Liga nin mga Barangay.
Binibilog ini nin 41,939 na barangay asin ini na an pinakadakulang kaayonan
pulitikal igdi. Sa ngonyan, an pamayo kaini iyo si James Marty Lim.



https://bcl.wikipedia.org/wiki/Anwar_Sadat

Si Muhammad Anwar El Sadat (Arabe: محمد أنور السادات‎ Muḥammad Anwar as-Sādāt,
pakasayod sa Ehiptong Arabe: [mæˈħæmmæd ˈʔɑnwɑɾˤ essæˈdæːt];Desyembre 25, 1918 –
Oktobre 6, 1981) iyo an ikatolong Presidente kan Ehipto asin siya nagserbing
onseng taon poon Oktobre 1970 sagkod na siya pinag'asasinar kan mga
fundamentalista kan Oktobre 6, 1981. Sa laog kan peryodong ini nahira niya an
direksyon kan Ehipto na nagrayo' sa mga prinsipyo pulitikal asin ekonomiko na
pigtolod ni Nasser, mala ta ibinalik niya an multi-partidong sistema pulitikal
asin ibinungsod an polisya ekonomikong Infitah.

Siya saro sa senior na kaapil kan grupong Libreng mga Opisyal na nagpatalsik sa
Muhammad Aling Dinastiya durante kan Ehiptong Rebolusyon kan 1952; asin siya
ugos na kahadoyhadoy ni Gamal Abdel Nasser na saiyang sinundan komo Presidente
kan 1970. Kan siya Presidente, dinara niya an Ehipto sa inapod na Oktobreng Gera
nin 1973 sa tuyong pagbawe' kan mga nasakop na teritoryo kan Israel durante kan
si inapod na 1967 Gerang Anom-na-Aldaw. Nin huli kan saiyang pogosong paghiro'
na ini, siya minatang heroe sa Ehipto asin sa Arabong kina'ban dawa ngane totoo,
an hiro niyang ini, na katuwang an Syria, dai nagbunga nin toltol. Dangan
naglaog siya sa paki'areglo sa Israel kun saen nagresulta sa inapod na
Ehipto-Israel na Pagkasundoan. Huli kaini, iginawad saiya an Premyo Nobel para
sa Katoninongan. Alagad, sa pangyaring ini ikina'ongis siya kan kadakulan kan
mga Arabo, mala ta nagin logod siyang biktima nin pag'asasinar. Siring man,
pinutol an pagkaapil kan Ehipto sa Arabong Pag'iriba.,.



https://bcl.wikipedia.org/wiki/Andres_Bonifacio

Si Andres Bonifacio y de Castro (Nobyembre 30, 1863 - Mayo 10, 1897), sarong
rebolusyonaryong lider na nagmawot malungkas an Filipinas sa pananakop kan mga
Kastila. Sa pagtogdas niya kan Katipunan naapod siyang "Ama kan Rebolusyon
Pilipino."

An mga magurang niya iyo sinda Santiago Bonifacio, sarong Tagalog, asin si
Catalina de Castro, sarong Kastilang mestisa na tubong Zambales. Namundag siya
sa Tondo, Manila. Nagadan sa tisis an ina niya kan taon 1881 asin an ama niya,
na sarong cabeza de barangay, nagadan man pagsunod na taon. Huli kaini napiritan
siyang magbutas sa pagklase ngane mabuhay niya an limang niyang mga tugang.
Sinasabing si Bonifacio daa parabariwas nin mga payong asin abaniko.

Pero an totoo, siya nagtrabaho komo sarong escribiente asin ahente sa Fleming
and Company, negosyong sadiri nin sarong Ingles. Dangan luminipat siya sa
Fresnell and Company na sadiri nin sarong Aleman. Pareho ining duwang kompaniya
nakabugtak sa Manila. Enot niyang naagom nag-ngangaran Monica na nagadan sa
lepra (daot) asin sumunod iyo si Gregoria de Jesus, aki nin sarong mayaman na
pamilya. Sinda ngani nagpakasal na pirit maski pa an magurang kan babae
nagkokontra saiya. Kinasal sinda sa Simbahan kan Binondo.



https://bcl.wikipedia.org/wiki/An_Ultimong_Pamanggi

Sa pagtubod kristiyano, an 'An Ultimong Pamanggi' iyo an okasyon na kun saen si
Hesus kan Nazaret nagsararo siya asin an saiyang mga apostoles para ihiras niya
an tinapay asin arak bago siya nagadan sa sinasabing krusipiksyon. Ini para sa
simbahan katolika iyo an momento na itinogdas an sakramento nin eukaristiya. Ini
an nagtaong katugmaran sa banal na eskritura kan inaapod ngonyan na "komunyon" o
"An pamanggi sa Kagurangnan" kan mga Katoliko.. An 'An Ultimong Pamanggi' nagin
tema nin dakulon na pagpintura asin saro na igdi iyo an obra ni Leonardo Da
Vinci na mas bantog asin aram-aram kan gabos.

An Enot na Surat ni Pablo sa mga taga-Corinto iyo an pinaka'enot na nagsambit
dapit sa Ultimong Pamanggi. An pagsaysay sa Evangelio Canonica naghihiras nin
mga elemento na an Ultimong Pamanggi nangyari sa kataposan kan semana,
pakapangyari kan si matriumpong paglaog niya sa Jerusalem asin si Hesus saka an
saiyang mga disipulo nagsarama' sa sarong pamanggi bago si Hesus pigkrusipiho
kan magtapos na an semana. Sa pamanggi, si Hesus saiyang pighula na igwang
masalubot saiya kan saro sa saiyang disipulo asin pighula man na si Pedro
sasayumahan siya nin tolong beses sa aldaw na idto.



https://bcl.wikipedia.org/wiki/Amamatak

An amamatak sarong hayop na makamandag, walo an kalamias, may ikog na sa poro
kaini igwang garo kawit na pansugod. Igwa man ining padis na agat na pan'ipit
kan saiyang dinadakop. An gurang na amamatak naabot tolong pulgada alagad an
African scorpion iyo na an pinakadakulang species, naabot siyam na pulgada an
laba. Sinasabing igwang 1,300 na species kan amamatak sa bilog na kinaban.

An amamatak kaipohan na gayong magbuhay sa lugar na may masusulokan sindang daga
o mga ati-ati, ta pwede dai magtagal sa mga anas sana kaduduotan.

An amamatak mabubuhayon na maray, maski sa mga kamugtakan na aralangan asin tios
an pagkakan. May abilidad sinda na paluyahon na marhay an saindang metabolismo
na saro-katolohan sa tipikal nindang rata asin diit nang gayo an nakokonsumong
oxygen mala ta nabubuhay sa bilog na taon maski saro-saro sanang insekto an
kinakan. Matibay na maray an hawak ta maski ilaog sa freezer na tumagas,
nauulian pag ikinaag na sa masaldang.

Sa Shandong, Tsina, ini pinipritos. Bilang kwenta bulong, sa Tsina igwang inapod
na arak amamatak na pampakulpa sa mga mateng kulog asin pantambal.



https://bcl.wikipedia.org/wiki/Abdelaziz_Bouteflika

Si Abdelaziz Bouteflika (Arabiko: عبد العزيز بوتفليقة‎) (namundag kan Marso 2,
1937 sa Oujda, Morocco) Presidente kan Algeria poon 1999 sagkod ngonyan. Dati
siya an Ministro sa Foreign Affairs poon 1963 abot 1979. Bilang presidente, siya
an nakapaontok kan gera sibil sa Algeria kan ini nagbungkaras kan 2002 asin siya
an nagpa'ontok man kan pamomoon panremalaso kan Pebrero 2011 kan mga panahon na
maribok sa Tangang Subangan huli sa inaapod na Arab Spring. Siya nagsirbe man
bilang presidente sa Asamblea kan Pigsararong Nasyon.

Kan Nobyembre, nalampasan niya sa rekord si Houari Boumédienne bilang
pinakahalawig na nagtukaw presidente kan Algeria.

Siya enot na aki kan saiyang ina asin ikaduwang aki kan saiyang ama. An saiyang
ama ((Ahmed Bouteflika) asin ina (Mansouria Ghezlaoui) guminikan sa rona nin
Tlemcen, Algeria. Si Bourelflika may tolong tugang na babae sa ama asin apat na
tugang na lalake (Abdelghani, Mustapha, Abderahim asin Saïd), sarong tugang na
babae (Latifa). An saiyang tugang na si Said doktor na personal niya saka
sinasabing importanteng pigura sa ubod na tiripon kan saiyang mga tagasuporta.



https://bcl.wikipedia.org/wiki/Aaron_Burr

Si Aaron Burr, Jr. (Pebrero 6, 1756 - Septyembre 14, 1836) sarong Amerikanong
pulitiko, rebolusyonaryo sa Gerang Rebolusyonaryong Amerikano, asin adbenturero.
Siya nagsirbe sa irarom kan administrasyon ni Thomas Jefferson bilang ika-3ng
Bise-presidente kan Estados Unidos (1801-1805) asin siya an pinaka-enot na
bise-presidente na dai nakatukaw komo presidente.

Siya na kaapil sa Partido Demokratiko-Republikano, na an balwarte yaon sa Nueva
York, nagsirbe sa New York State Assembly (1784-1785), 1798-1801), komo Attorney
General (1789-1791), komo Senador kan Nueva York (1791-1797), asin sarong
termino komo bise-presidente ni Thomas Jefferson.

Nagin siyang kandidato para Presidente kan 1800 asin nagtabla siya ki Thomas
Jefferson sa 73 na botong elektoral, asin huli kaini pwede siya magin presidente
o bise. An pangyayaring ini nakuang darahon an problema sa U.S. House of
Representatives, kun saen pakabilang nin 36 na balota, pinagmarhay na si
Jefferson an mapiling Presidente asin si Burr an mapiling Bise niya. Sa
katongdan niyang ini siya an nagtukaw komo Presidente kan Senado sa pagbista sa
impeachment ni Samuel Chase.

Durante kan kampanya niya kan taon 1804 sa pagdalagan bilang gobernador kan
Nueva York, si Burr parating nalalamuda' sa mga publikadong artikulo ni
Alexander Hamilton na iyo an manugang ni Philip Schuyler, an enot na senador kan
Estados Unidos haleng Nueva York, na saiyang nadaog sa pagngata' kaini na
magdalagan liwat sa dating katongdan kan taon 1791. Huli kan mga malalanit na
mga pagduhagi' ni Hamilton, saiyang inangat ini sa sarong duelo kan Hulyo 11,
1804 kun saen saiyang naputlan-buhay an huri.

An duelong ini nagin bantog bareta sa historya kan Amerika asin nagkaigwang
hararom na epekto sa pulitika. Si Burr hinabla sa duwang estado kan Nueva York
asin kan New Jersey sa paggadan ki Hamilton alagad pareho siya napawa'ran-sala.
Sa pangyayaring ini, nagsapo siya nin katakottakot na tuyaw asin taboga' mala ta
iyo ini an nagtapos sa karera niya sa pulitika sa Subangan dawa ngane popular pa
siya sa Solnopan asin sa Habagatan. Sabihon pa, an biglang pagkagadan ni
Hamilton iyo an nagpaluyang gayo kan Partido Federalista.

Pakatapos niya kan saiyang turno pagka-bise kan 1805, siya naglahaw-lahaw.
Nagpasiring siya sa lugar na kadto inaapod na Solnopan, orog na duman sa Ohio
River Valley asin kadtong mga kadagaan na sakop sa Barakalan kan Louisiana. Siya
nagpapangandam na magfilibustero sa laog kan mga pagrorogaring kan mga Espanyol
sa Mehiko engkaso magkaigwa nin gera laban sa Espanya, na sinasabing may
pagka-ilegalidad huli sa Neutrality Act of 1794. Huli sa mga huringhuding na si
Burr gusto maglitik sa Estados Unidos asin magpatindog nin sadiring monarkiya sa
parteng solnopan kan Norte Amerika, siya inaresto kan taon 1807 asin pigbista sa
salang pagtraydor, alagad mayong saysay an akusasyon. Siya napawaran-sala.
Nagsadiring magtulas sa Europa siya asin pakalihis nin pirang taon, nagbalik sa
syudad kan Nueva York sa pagpraktis nin abogasya. Nagbuhay siya nin haros tago
sa mata nin publiko sagkod na magadan.



https://bcl.wikipedia.org/wiki/Yuri_Gagarin

Si Yuri Alekseyevich Gagarin (Ruso: Ю́рий Алексе́евич Гага́рин); 9 Marso 1934 –
27 Marso 1968) sarong Rusong piloto asin astronauta. Siya an pinakaenot na tawo
na nakapagbiyahe sa kahiwasan langit kan an pigsakayan niyang pang'espasyong
lunadan na Vostok I nakakompleto sa paglikos mundo kan Abril 12, 1961 sa laog
nin 108ng minuto.

Si Gagarin nagin biglang sikat sa bilog na kinaban asin nagawaran nin mga
medalya asin titulo, na saro na diyan iyo an maapod siyang "Heroe kan Unyon
Sobyet", an pinakahalangkaw na onra. An saiyang pagsakay sa Vostok I iyo
mansaana an saiyang paglayog espasyo alagad nagin siyang katuwang sa Soyuz I na
misyon na nagtapos sa paglagpak kaini. Ngapit nagin siyang katabang na direktor
sa pag'ensayo sa Yuri Gagarin Training Center sa luwas kan Moscow. Si Gagarin
nagadan kan 1968 kan an saiyang pigpapalupad na pan'ensayong jet luminagpak.
Sinasabing ini nagpaitok'itok paibaba asin naglagpak sa daga huli ta may sarong
fighter jet, an Sukhoi Su-15 labi-labing nakarani igdi mantang yaon sa paglupad



https://bcl.wikipedia.org/wiki/Wenceslao_Retana

Si Wenceslao Emilio Retana y Gamboa ( ? 1862 - Enero 21 1924) sarong Espanyol na
administrador kolonyal, parasurat, historyador, parapalagda', paradamot nin mga
libro, asin maogid na paraadal kan mga bagay na Filipino. Nabantog siya komo
saro sa pinakasangkap na kolektor nin Filipiniana.

Namundag siya sa probinsya nin Madrid sa lugar na inapod Boadilla del Monte kan
taon 1862. Nag'adal siya na magin sarong inhinyero militar duman sa Guadalajara.

Dangan kaidto nagin siyang halangkaw na opisyal sa Ministerio de la Gobernacion.
Kan taon 1884 natoka siya sa Filipinas komo sarong opisyal sa pinansya sa
Batangas.

Naagom niya si Dona Adela Ramirez de Arellano, aki nin sarong distinguidong
pamilya sa Manila. An mag'agom nagkaigwa nin walong aki, apat na babae, apat man
na lalake. Saro sa aki niya iyo si Alvaro Retana, na ngapit nagin bantogan na
baklang parasurat sa Espanya.

Huli sa helang sa puso, buminalik siya sa Espanya kan taon 1890. Duman
nanombrahan siya sa iba-ibang katongdan sa gobyerno. Nagin siyang sekretaryo kan
International Congress of American Scholars asin sekretaryo kan Congress of
Geographic Orientalist of Madrid. Laen pa kan mga katongdan niya sa gobyerno, si
Retana nagin aktibong gayo bilang peryodista, editor asin correspondent. Sa
siring na opisyo, nagsirbe siya sa La Voz Española, asin Heraldo de Madrid,
editor kan La Oceanía Española, katuwang na editor kan La Opinión, correspondent
kan La España Oriental asin El Porvenir de Bisayas, La Política de España en
Filipinas, La Época, El Nacional, La España Moderna, Nuestro Tiempo, Raza
Española, Boletín de la Academia de la Historia, La Política Moderna, asin kan
Guttemberg (1904). An saiyang tagong-pangaran "Desengaños".

Siya nagsurat manongod haros gabos na aspeto kan buhay Pilipino, magin man sa
pulitika, relihiyon, arte asin kultura. Mala ta arog kahiwas an saiyang adal ,
an kabantogan niya lakop nanggad sa kinaban na sinasabi gayod segunda sana ki
Ferdinand Blumentritt. Kan Oktubre 13, 1922 naako siya bilang kaapil sa Real
Academica de Historia. Sa saiyang kayaman na buhay, nagin pa siyang diputado sa
Espanyol na Cortes, hepe kan polisya sa Barcelona, asin gobernador sibil nin
duwang probinsya sa Espanya.

Igdi sa Kabikolan, an obra niyang Archivo del bibliofilo filipino dakula na gayo
an papel sa lantad nin kultura ta iyo ini an nagdara asin igdi nadukayan an
epikong Ibalong na ilinakip ni Jose Castaño sa saiya man na obra, an Breve
noticia acerca del origen, religion, creencias y supersticiones de los antiguos
Indios del bicol.



https://bcl.wikipedia.org/wiki/Tomasitos

An mga Tomasitos (Ingles: Thomasites) iyo idtong naglilimang gatos (500) na mga
Amerikanong maestro asin maestra na sinobol sa Filipinas kan gobyerno Amerikano
kan 1901 nganì magtokdô sa mga Filipino.

Sinda nagarabot sa nacion kan Agosto 23, 1901. Sainda nagpoon an sistemang
edukasyon na pampubliko, orog na sa katuyohan na matàwan halakbang na adal an
mga Pilipinong paratokdô kun pâno an paggamit kan tataramon na Ingles bilang iyo
an medium sa pagtokdô. Masabi na poon 1863, nakaag na an pampublikong edukasyon
elementarya kan mga Kastila huli sa sarong dekreto. Alagad, orog na pinalakbang
asin pinagantad an sistemang edukasyon pampubliko kan mga Tomasitos asin
ginagamit nang tataramon sa pagtokdo an Ingles.

An taramon na "Tomasitos" halì sa pigsakayan kan mga ini. Sarong sasakyan
pandagat, an pangaran USS Thomas, (apod dati,Minnewaska),an nagdara sainda sa
pampang kan Solâ nin Manila. Igwa na totoo nin duwang grupo nin mga Amerikanong
mga maestro nag'arabot bago an mga lunad sa USS Thomas, alagad nabansagan na an
gabos na ining amay nagarabot huli ta an bapor na ini iyo an may dara kan
pinakadakulang aripompon nin mga maestro na nag'abot sa Filipinas. Si mga
nag'arabot pa nganeng huri inaapod man na mga Tomasitos.

Si mga Tomasitos, 400 lalaki asin 160 mga babae naglayag sa Pier 12 kan San
Francisco kan Hulyo 23, 1901 na nag'agi sa kadagatan Pacifico pasiring
Sur-subangan na Asya. An gobyerno kan Amerika naggastos nin mga $105,000.00 para
sa ekspidisyon. Dakul pang nagsurunod kaining mga maestrong Amerikano kan 1902,
kaya nag'abot na an bilang na 1,074 kan mga paratokdong Amerikanong nagpasiring
sa Filipinas.

Bago pa nag'arabot an mga sakay sa bapor na USS Thomas, an mga soldados kan
Estados Unidos nagporoon nang tokdoan an mga Pilipino kan tataramon na Ingles,
kaya sinda kumbaga an enot na nagkaag kan tugmadan kan sistemang eskwelahan
pampubliko sa Filipinas. An mga Amerikanong soldados enot nagbukas nin
eskwelahan pampubliko sa Isla kan Corregidor, pakarogbâ ni Almirante George
Dewey kan flota armada kan Espanyol sa Solâ nin Manila kan Mayo 1, 1898. Mga
amay pa nin pirang semana bago an mga Tomasitos, sarong grupo man nin 48 mga
paratokdong Amerikano an nagdatong sa Filipinas sakay sa bapor na Sheridan.

Kan manombrahan ni Pres. William McKinley si William Taft komo pamayo kan
Komisyon na responsable sa pagpadagos kan pino'nan na trabaho edukasyonal kan
mga soldados, an Komisyon ni Taft tolostolos pinasar an Akto Edukasyon Nu. 34
kan Enero 21, 1901 na iyo an nagtogdas kan Departamento nin Pampublikong
Instruksyon. An Departamentong ini an natokahan na magmuknâ kan sistema
eskwelahan pampubliko sa bilog na Filipinas. An Komisyon ni Taft nagboot pa man
nin dagdag na pagtaltag kan sangribong (1,000) edukador haleng E.U. pasiring
Filipinas.

An mga Tomasitos nagtorokdô kan mga siring na subject: Ingles, pagbasa,
gramatika, heograpiya, matematiks, mga kurso heneral, kurso sa paghanapbuhay,
paghaharong asin arte sa paghaharong (pagtahi, pagborda, asin pagluto), manual
trading, pagdrowing mekanikal, pagdrowing sa kamot, asin atletiks (besbol, track
and field, panlaog na besbol asin basketbol)

An mga Tomasitos nagin libyano sa pagpoon huli sa mga ambag na trabaho kan
Hokbong Amerikano. Dangan sinda iyo na an nagtorogdok kan eskwelahan elementarya
asin mga institusyon edukasyonal arog kan Philippine Normal School asin kan
Philippine School of Arts and Trades (PSAT) kan 1901, kan Tarlac High School kan
Septyember 21 1902 asin kan Quezon National High School (ngonyan, Tayabas High
School), kan taon man 1902.



https://bcl.wikipedia.org/wiki/Theodore_Roosevelt

Si Theodore Roosevelt (27 Oktubre 1858- 6 Enero 1919), iyo an ika-26 na
presidente kan Estados Unidos. Sa edad na 43 pagtukaw, siya na an pinaka-huben
na nagkapot kan siring na katongdan. Siya man an nagdara nin bagong mga kaisipan
sa pagkapot nin siring na kapangyarihan. Mala ta sabi niya "dai man ako (ngaya)
nangangagaw poder." kundi "pinalalakbang ko sana an paggamit kan mga poderes kan
presidente."

Nagin man siyang Deputy Sheriff kan Dakota Territory, Police Commissioner kan
Ciudad nin Nueva York, Commissioner sa Serbisyo Sibil kan Estadeos Unidos,
Assistant Secretary kan US Navy, asin Colonel kan inaapod na Rough Riders, na
iyo an First Volunteer Cavalry, na nagpasiring sa Cuba sa paki-guerra laban sa
mga Kastila.

Komo an interes niya yaon igdi, nagtolod saiya na mamayo nin duwang darakulang
ekspidisyon syantipiko, enot sa Aprika asin ikaduwa sa Sur-Amerika. Mala ta kun
siya daa dai nagin Presidente, mas maroromdoman siya huli sa mga nahaman asin
naginibo niya bilang sarong naturalista.



https://bcl.wikipedia.org/wiki/Tetanus

An tetanus, na inaapod man pagtutuyob (lockjaw), sarong impeksyon nahihiling na
gayo sa paghihigot-higot kan masel. Sa mga tipong komun kaini, an paghihigot
napoon sa salang dangan nalakop na sa ibang kabtang kan hawak. Parati, an
paghigot-higot na'ayaw mga pirang minuto asin nangyayari ini sa laog nin tolo
asin apat na semana. An paghihigot pwedeng grabe na pati tulang kan hawak
magragaak nanggad. an ibang sintomas kaini iyo an mga minasunod: kalentura,
paggaga'not, kulog-payo, sinasakitan maghamil, halangkaw na presyon kan dugo,
asin marikas na kutad nin puso. An pagtangka' kan mga sintomas napoon tolo abot
beinte unong aldaw paka'impeksyon.Pwedeng bulanan bago nauumayan an sarong
natetetanus. Mga 10% daa kan natetanus nagagadan.

An tetanus kawsa kan impeksyon nin sarong bakterya, na inapod bacterium
Clostridium tetani.. An bakterya nakakalaog huli sa gatak kan kublit resulta kan
ini natudok o nalugad kan sarong bagay na kontaminado. An bakterya komun nakukua
sa daga', sa alpog, o sa udo nin hayop. An bakteryang ini naprodyusir nin mga
toxin na nakiki'aram sa paghigot-higot kan mga masel na namamasdan na gayo sa
mga tipikal na sintomas. An impeksyhon na ini dai nakaka'ulakit o nalakop sa
ibang tawo.

An tetanus daa yaon sa gabos na parte kan kinaban alagad mas parati ini sa mga
mainit asin basang klima kun saen an daga dakul na organikong bagay. Kan 2013,
nagkawsa ini nin 59,000 kagadanan, totoo buminaba hale sa 356,000 kan 1990.. An
tetanus toltol naadalan asin nabisto kan taon 1884 na Antonio Carle asin Giorgio
Rattone sa Unibersidad nin Turin. Dangan kan 1924, nadiskubre an bakuna para
igdi.



https://bcl.wikipedia.org/wiki/Tangcong_Vaca_Guerilla_Unit

An Tangcong Vaca Guerilla Unit, siring man "Tancong Vaca Guerilla Unit" (TVGU),
sarong gerilyang grupo laban sa mga Hapon na pigtogdas ni Elias Madrid kan Marso
8, 1942 sa San Nicolas, Canaman, Camarines Sur. Pigpamayohan ini ninda Major
Juan Q. Miranda, pamangkin ni Madrid, asin Leon Aureus na taga-Libmanan,
Camarines Sur.

An TVGU iyo an pinakamakusog sa mga gerilyang grupo laban sa mga Hapon sa laog
nin tolong taon na mayong suporta halì sa mga Amerikano asin Filipino sundalo.

Nabawì kan grupo an kapitolyo kan Camarines Sur sa pakikipagtabangan kan iba
pang gerilyang grupo asin mga agta. An pinakamatriyumpong operasyon kan grupo
iyo an an pagsakyada sa Taguilid Pass sa Pasacao, Camarines Sur kan Nobyembre
1942 na 186 na mga Hapon an nagadan kaiba si Heneral Takano.

Sarong monumento na nagtataong onra asin pagromdom an mahihiling sa Requejo Park
sa Canaman, Camarines Sur. Sa San Nicolas parehong banwaan, sarong tandâ an
ibinugtak kun sain namundag an gerilyang grupo.

An Mt. Bernacci, sarong bulod sa Libmanan, Camarines Sur, inaapod na "Tangcong
Vaca" huli sa hitsura niya na kun tatanawon sa harayo garo na nakakaagid sa
tangkong kan baka.



https://bcl.wikipedia.org/wiki/Syudad_nin_Cebu

Ciudad nin Cebu an kapitolyo kan Provincia nin Cebu sa Republika kan Filipinas.
Ini an ikaduwang pinakáimportanteng area metropolitan sa nacion. Namomogtak ini
sa subangan na babayon kan Isla nin Cebu. Ini an pinakágurang na ciudad sa
enterong Filipinas asin an primerong banwaan na ginibong ciudad asin kapitolyo
kan mga Kastila.

Ini an sentro nin trapikong bapor kan Filipinas asin pinageerokan kan sobra sa
80% na mga kompanyang bapor kan nacion. An Internasyonal na Palayogan nin
Mactan, na 20 minutos sana an rayô sa ciudad, iyo an ikaduwang pinakámahigos na
internacional na palayogan apwera sa Manila. An Cebu man an sentro nin negosyo,
komersyo asin industriya kan Visayas asin Mindanao, na sur na parte kan nacion.
Pigaapod ini sa Filipinas na "Queen City of the South" (Ciudad Reina del Sur).
Segun sa sensus nin 2000, igwang 718,821 na katawong nakaistar digdi asin
147,600 na kaharongan.

An Ciudad nin Cebu iyo an sentro nin area metropolitana na pigaapod na Metro
Cebu. Apwera sa Cebu mismo, komponido ini kan mga ciudad nin Mandaue, Lapu-Lapu
asin Talisay. Sobra sa duwang milyon na katawo an nageerok sa enterong Metro
Cebu.

Sa nakaaging sobrang 30,000 na taon, an Cebu, na Sugbo an dating ngaran,
importante asin mayaman na banwaan na bago pa nag-abot an mga Kastila. An mga
Cebuano kaidtong panahon nagkikinegosyo na sa Tsina asin sa mga iba pang estado
kan sur-subangan nin Asya.

Sa 7 nin Abril, 1521, nagabot si Fernando Magallanes sa Cebu. Sa pagkabarkada
kaini sa hade nin Cebu na si Rajah Humabon asin su agom niya, nagtugot an mga
ini asin mga 800 na natibo nin isla na bunyagan sindang Kristiano. Sinda an
nagin mga primerong Kristiano sa Filipinas. Pero dae naghaloy an magayon na
relasyon kan mga Kastila asin Cebuano. Pinakiaraman ni Magallanes an mga
iriwalan nin Humabon asin su mga kalaban kaini, partikularmente si Lapu-Lapu.
Ginadan si Magallanes sa sarong iriwalan sa baybayon nin Cebu sa 27 nin Abril,
1521.

Sa 27 nin Abril, 1565 buminalik an mga Kastila na si Miguel Lopez de Legazpi,
kaiba nin fraile na si Andres de Urdaneta. Nagibo an Cebu na kapital kan mga
Kastila. Kinambyohan kaini an pangaran nin banwa na nagin Villa del Santissimo
Nombre de Jesus sa 1 nin Enero, 1571. Limang taon naghaloy an pagkakapital kan
Cebu nin Filipinas.

Naproklamar an provincia nin Cebu kan petsa 10 nin Marso, 1917. Ini an
harong-probinsya ni Sergio Osmena Sr, na sinunodan si Manuel Quezon na
presidente nin Commonwealth sa panahon kan Ikaduwang Guerra na Pankinaban.



https://bcl.wikipedia.org/wiki/Sylvester_Stallone

Si Michael Sylvester Gardenzio Stallone (/stəˈloʊn/; namundag Hulyo 6, 1946), na
mas bisto sa apod na Sylvester Stallone, asin may gaha' na Sly Stallone,, sarong
Amerikanong aktor, tagagibong pelikula, screenwriter, direktor asin may apisyon
sa pagpinta. Si Stallone may imaheng macho asin namidbid siyang maray sa mga
pelikulang pang-aksyon. Siya nabantog na gayo kan siya nagpapel sa pelikulang
Rocky bilang sarong paraboksing nagngangaran Rocky Balboa asin bilang sarong
soldados nagngangaran John Rambo sa pelikulang First Blood. An duwang pelikulang
ini, kairiba pa an nagsurunod, nagsemento kan popularidad niya bilang aktor asin
bilang tagahakot pirak sa takilya.

An pelikulang Rocky natala' sa National Film Registry asin an mga ginamit na
props igdi nasaray sa Smithsonian Museum. Saro pa, kan si Stallone ginamit an
tangkaan kan Philadelphia Museum of Arts duman sa serye kan Rocky, nabunyagan an
lugar na Rocky Steps asin an museo nagkaag na logod kan estatuwa kan si pigurang
Rocky, an paraboksing harani sa museo. Nabalangibog kan Desyembre 7, 2010 na si
Stallone nabotohan na makalista sa Bidang nin Kabantogan (Hall of Fame).



https://bcl.wikipedia.org/wiki/Roman_Abramovich

Si Roman Arkadyevich Abramovich (Ruso: Рома́н Арка́дьевич Абрамо́вич, sinasayod
[rəˈman ərˈkadʲjɪvʲɪtɕ əbrɐˈmovʲɪtɕ]; namundag Oktobre 1966) sarong Rusong
negosyante asin iyo an mayor na kagsadiri kan investment company na Millhouse
LLC.

Kan 2003, si Abramovich nangaranan na Persona nin Taon kan Expert, sarong Rusong
magasin. Kahiras niya sa titulong ini an saro pa man na Ruso, si Mikhail
Khodorkovsky. Bantog siya sa luwas kan Rusya bilang iyo an kagrogaring kan
Chelsea Football Club, sarong English Premier League football team, asin kan
saiyang pagka'rapot sa Europeong futbol.

Ski Abramovich iyo ngonyan an ika-9 na pinakamayaman na persona sa laog kan
Rusya asin ika-53 na pinakamayaman sa kinaban, segun sa 2011 Forbes. Si
Abramovich, napu'nan asin pinadakula an saiyang yaman sa asayti, asero asin
pagmina.

An saiyang piday ngonyan iyo si Dasha Zhukova pakatapos kan areglo sa diborsyo
sa dati niyang agom na si Irina kan 2007, kun saen nawarasan si Irina nin $300
milyon asin apat na mansyon sa Reyno Unido. Si Abramovich nagin gobernador kan
Chukotka, sarong autonomong rehiyon sa Rusya, poon Enero 2001 sungdo Hulyo 2008.



https://bcl.wikipedia.org/wiki/Rinconada_Bikol

An Rinconada Bikol sarô sa mga tataramon na Bikol na pigtataram sa probinsya nin
Camarines Sur, Filipinas. Igwa ini nin haros 234,000 na parataram kan 2000 asin
iyo an lingua franca kan mga banwaan nin Baao, Bato, Balatan, Bula, Nabua asin
Syudad nin Iriga.

Tinataram man ini sa ibang barangay kan Minalabac, Pili asin Buhi, Camarines Sur
sagkod kan mga dayo sa Syudad nin Naga. Nakakaagid ini sa Libon Bikol asin Buhi
Bikol.

Ini an ikatulo sa pinakadakol na parataram sa mga tataramon na Bikol sunod sa
Bikol Sentral asin Miraya Bikol. Kabali ini sa grupo nin mga tataramon sa
Kadagaan na Bikol sagkod an Libon Bikol, Mt. Iriga Agta, Buhi Bikol, Libon
Bikol, West Albay Bikol asin Miraya Bikol. Inot ining iklinasipikar bilang suhay
na tataramon ni Malcolm Mintz kan 1973 asin inuyonan sa pag-adal ni Jason Lobel
kan 2009.

Sa pagsaligsig ninda Barbara Anderson asin Frank Lynch kan 1956, iklinasipikar
ninda sa apat an mga tataramon na Bikol asin yaon sa iramon kan grupong Interior
Bikol iyo an tulong diyalekto. An inot kaini iyo an diyalekto na ginagamit sa
Bula, Baao, Nabua sa Camarines Sur asin Libon, Albay na igwang pinakahababang
imbentaryo nin tanog sosog sa pagsaligsig. An ikaduwang diyalekto na igwang
pinakahababang imbentaryo asin nadagdagan nin pepet iyo an ginagamit sa Iriga sa
Camarines Sur asin Polangui, Ligao, Guinobatan, Camalig, Jovellar asin Daraga,
Albay. Mantâ, an ikatulong diyalekto na ginagamit sa Buhi, Camarines Sur asin sa
Oas, Albay na liban sa pepet igwa nin nadagdag na tanog na /g/ (voiced velar
fricative).

Nagluwas sa pag-adal ni Jon Epsen kan 1967 na sarô sa anom na sakop nin
diyalekto an diyalektong Rinconada kabilang an mga ginagamit sa Bula, Baao,
Buhi, Iriga, Nabua asin Bato na anas yaon sa Camarines Sur. Dai kabali sa
pag-adal ni Epsen an Balatan asin mayong sinambit na sosogan an saiyang
klasipikasyon. Alagad sa pagsaligsig ni Malcolm Mintz kan 1973 sa kaso asin
semantikong panugpon sa mga berbo, isinuhay niya bilang mga tataramon an
tataramon na Rinconada asin an tataramon na Buhi alagad dai nasambit kaini an
sosogan kan pakabarangâ niya sa mga tataramon sa Bikol.

Sa urog na siyentipikong pag-aadal ni Curtis Daniel Mcfarland kan 1974, igwa nin
kagsarong (11) klasipikasyon nin diyalekto sa rawis kan Bikol sagkod
Catanduanes. Kabilang digdi iyo an diyalektong Iriga sagkod mga nakapalibot
digding banwaan nin Baao, Nabua sagkod Bato, asin an diyalektong Buhi. Ibinali
an duwang diyalektong ini sa sarô sa apat na mga grupo, an Inland Dialect. Sa
ginibong pagsaligsig, ikinumpara an mga diyalekto sa tanog asin mga relasyon
kaini, tataramon asin pagbilog nin mga tataramon. Dai ibinali an mga banwaan na
Tagalog an ginagamit sa Camarines Norte sagkod Camarines Sur asin an mga isla
nin Masbate sagkod Ticao.

Siring man sa pagsaligsig ninda Jason William Lobel, Wilmer Joseph Tria asin
Jose Maria Carpio kan 2000, kun sain naidugang pa an diyalektong Partido sa
kagsarong (11) diyalekto na nainot nang iklinasipikar ni Mcfarland (1974),
kabilang an diyalektong Rinconada na sakop an Baao, Bula, Iriga, Nabua, Balatan
asin Bato. Ini kabilang sa grupong Southern Coastal and Inland Bikol na yaon man
an apat pang diyalektong Buhinon, Libon, West Miraya asin East Miraya.

Sosog sa pag-adal nin Jason Lobel, tinàwan kan Ethnologue nin identipikasyon na
ISO 639-3 na "bto" an Rinconada Bikol kan 2009. Igwa ining kasangling apod na
Iriga Bicolano asin Rinconada Bicolano. Ginagamit ini kan 234,000 na parataram
kan 2000 sa Syudad nin Iriga asin mga banwaan nin Bula, Baao, Nabua, Balatan
asin Bato. Klasipikado ini sa Inland Bikol kabilang an mga tataramon na Libon
Bikol, Mt. Iriga Agta, Buhi Bikol, Libon Bikol, West Albay Bikol asin Miraya
Bikol.

An Rinconada: Bikol-Filipino-English Phrasebook: with Mini-dictionary (2001)
ninda Jason Lobel asin Grace Bucad kan Nabua, Camarines Sur iyo an solamenteng
diksyonaryo sa tataramon ini. Hinihimò man kan DEPED an sarong diksyunaryo sa
tataramon na Rinconada Bikol. Nagkapirang mga publikasyon an napalagda sa
tataramon na ini siring kan mga panurat ninda Frank Peñones, Jason Chancoco,
Rizaldy Manrique, Jonher Cañeba asin Kristian Cordero kan Syudad nin Iriga,
Camarines Sur. Kan 2004, ipinublikar an Ragang Rinaranga: mga rawitdawit ni
Frank Peñones, an inot na antolohiya nin mga rawitdawit sa tataramon na ini.

Ibinungsod kan Hunyo 25, 2013 kan Camarines Sur Polytechnic Colleges sa Nabua,
Camarines Sur an Center for Rinconada Studies o Sentro nin Pagsaligsig sa
Rinconada.



https://bcl.wikipedia.org/wiki/Pinangat

An pinangat (<hale sa, "pangat") sarong popular na lutò nin gulay na natong sa
Rehiyon Bikol partikular sa Camalig, Albay asin sa probinsya nin Camarines Sur.

Ini piglulutò sa gutâ na pigsalakan nin bawang, làya asin sili. An pangenot na
kakaipuhanon syempre iyo an dahon nin natong. Ini an napatos kan palaman kaini
na tinoktok na boyod, pasayan, o ogama saka an runot na lukadon nin niyog.

An pinangat masabing duwang klaseng luto depende sa hinalean: an pinangat sa
Camalig daing palaman na tinoktok na boyod o pasayan asin linuto sana an tiripig
na mga dahon natong sa sobrang guta na iyo an nataong siram, asin, an saro pang
bersyon, an tilmok na popular sa tercer distrito kan Camarines Sur. Alagad sa
ibang parte kan Camarines Sur, arog kan siyudad nin Naga asin paralibot, igwa
nin palaman na tinoktok na boyod/pasayan asin mga tinoktok na lukadon na niyog.

An tilmok tinoktok na boyod o ogama saka ini rinamas sa tinoktok na lukadon. An
ramas na ini sinasalakan nin rekadong bawang, sibulyas, laya saka sili kun
gustong maharang-harang. Papatoson ini sa lombod na dahon nin niyog. Sa
Rinconada pinapatos ini sa dahon nin lubi-lubi. Lulutoon na ini sa gutâ. Halaton
na mag-ati na naglalana-lana.

Sa Pinangat Festival kan Camalig, Albay, pigpabisto an pinangat burger sa paagi
kan pakawat na paerenotan pagkakan nin dakulaon na burger na igwang palaman na
pinangat.1 Sa Clubhouse Restaurant & Bar kan Camarines Sur Water Sports Complex
sa Pili, Camarines Sur, kabali sa menu an pinangat pizza sa presyong Php160.00
kada bilog. 2

Dae nasusurat sa historya kan Bikol na napahiling kun saen guminikan an pinangat
alagad an abundanteng gulay na linsa nasambitan sa bistong Bikolanong epiko na
Ibalong, na kun iisipon nakaagid nanggad sa natong.

Igwa nin tagpo sa epiko na sarong opon (layas na orig) an uminatake sa
kalilinsahan asin si Baltog, an enot na nag'erok sa Kabikolan, susog sa epikong
Ibalong, ginadan an opon na ini na nagraratak sa mga tinanom.

Alagad, an katagang "pangat" (nakasurat sa lumang paagi na, "pagnat") nasambit
duwang beses sa Vocabulario de la Lengua Bicol sa siring na pakaladawan, "cocer
carne o pescado con poco agua y dejarlo cocer hasta que se consuma toda,".
Lulutoon (daa) an karne o sirâ sa diit sanang tubig asin bayaan sanang mag'ati
(maatyan) an tubig sagkod na maluto o maglomoy. Kun siring, an tataramon na
"pinangat" manongod sa paagi nin pagluto, na enterong maati an tubig. Sa
modernong Bikol, nawarâ na an kahulugan "na karne o sirâ an linuluto".



https://bcl.wikipedia.org/wiki/Pandog

An pandog sarong gamit na uso orog na kaidtong mga soanoy na panahon sa
pagkastigo sa may naginibong kasa'lan. Ini may duwa o apat na labot, o lima pa
ngane, na kun saen isinusulot an mga takyag o pati an liog asin mga tabay kan
kinakastigo na dai makahiro asin dai makadulag. An siring na pagpandog ikinakaag
sa lugar na publiko ngane an biktima yaon nakatambara asin tuyong sinusupog kan
mga nagdadalan.

An pandog popular nanggad na pangkastigo kan mga awtoridad asin ginagamit sa mga
nagdurulag sa laban o sa militar na nagpabaya sa katongdan. Kan panahon nin
kolonya sa Amerika, ini gamit na poon 1500 hanggan 1748. Igdi sa Filipinas, kan
panahon nin Kastila, an mga para'bon asin mga kriminal pinapandogan asin
nabanggit kan sarong Amerikanong parasurat na si Edward Atkinson sa lambang
baryo daa igwang pandog para sa mga nagkakasala.

Sa kulturang bikol, naglakop an sarong kasabihan o ariwaga: "An maisog harani sa
pandog".

Sa mga pelikula asin telebisyon sa Amerika arog kan serye sa TV na "Avengers"
(episodyong Escape in time) pigpasale kan taon 1967, si Emma Peel pinandogan
asin mamarkahan kuta nin nagbabagang pantimbre kundi naligtas.

Sa kawat sa TV, "Double goat foot torture" pinasale sa MTV Fist of Zen game
show, an mga natampok na contestant pinapandogan saka mga kanding pinapadilaan
an saindang mga dapan.

Sa pasaleng "Lock up your daughters", an aktres na si Marianne Stone
pinapahiling na nakapandog saka dinadaklag nin mga gulayon.



https://bcl.wikipedia.org/wiki/Olimpikong_Karawat_sa_Tig-init

An Olimpikong Karawat sa Tig-init o an Karawat nin Olimpiyada mga internasyunal
na okasyon nin pakurusogan na pandakulan, na piggigibo lambang apat na taon, na
pigpapadalagan kan Internasyunal na Olimpikong Komite (IOC). Mga medalya an
iginagawad sa lambang okasyon, na mga medalyang bulawan an para sa enot na
pwesto, pirak sa ikaduwa, asin bronse sa ikatolo. Ini sarong tradisyon na
nagpoon pa kan 1904. An Olimpiko sa Tig-lipot pigbilog man huli kan matriumpong
Olimpiko sa Tig-init.

An Karawat pigpadakula poon sa 42 kompetisyon na igwa nin hababâ sa 250 lalaking
atleta hanggan sa 300 kompetisyon na igwa nin labi sa 10,000 parakawat kan
parehong tawoha halì sa 205 nacion. Nag-asa an organizers para sa 2008 Olimpiko
sa Tig-init sa Peking nin haros 10,500 atleta na maging parte sa 302 kompetisyon
kan Karawat.

An Estados Unidos nag-host na nin apat na karawat Olimpiko sa Tig-init, dakol sa
arin man na nacion. An Reino Unida makaka-host nin tolong karawat na Olimpiko sa
Tig-init pag ini nagbalik sa Britanikong kapitolyo sa 2012, gabos kan mga ini
piggibo (asin gigibuhon sa Londres, magigin enot na ciudad ini na makapot kan
Olimpikong Kawarat sa Tig-init nin tolong bese. An Alemanya, Australya, Gresya
asin Pransya gabos nang nagkapot kan Olimpiko sa Tig-init nin duwang beses. An
ipa pang nacion na nagkapot na kan Olimpiko sa Tig-init iyo an Belhika, Espanya,
Finlanda, Hapon, Italya, Kanada, Korea nin Sur, Mehiko, Nederlands, Swesa asin
an Unyon Sobiet. An Republikan Popular kan Tsina nagkapot kan Olimpiko sa
Tig-init sa Peking kan 2008. Apat na ciudad an nagkapot nin duwang Olimpikong
Karawat sa Tig-init: Los Angeles, Londres, Paris asin Atenas.

An modernong Olimpikong Karawat ipigmuknâ kan 1894 kan pigmawot ni Pierre Fredi,
Baron de Coubertin na ibariwas an pagkakairitindihan kan gabos na nacion sa
paagi nin kompetisyon nin pakurusogan. Ipigbase niya an saiyang Olimpiko sa
Taon-taon na Karawat kan Olimpyanong Sociedad nin Wenlock, na pigralabanan sa
Much Wenlock poon 1850.

An enot na edisyon kan karawat ni de Couberti piggibo sa Atenas kan 1896, na
nagalok nin 245 parakawat, 200 kaini Greko, asin 14 nacion sana an representado.
Anupaman, mayong siring na internasyunal na kompetisyon an nabilog bàgo kaini.
Dai pigtotogotan an kababaihan na atleta na magbali, alagad sarô, si Stamata
Revithi, an nagdalagan sa kurso nin maraton na nagsabing "[i]f the committee
doesn’t let me compete I will go after them regardless".

An 1896 Olimpiko sa Tig-init, oficial na bisto na Karawat kan I Olimpyada,
sarong internasyunal na kompetisyon na pigselebrar sa Atenas, Gresya, poon Abril
6 hanggan Abril 15, 1896. Ini an enot na Olimpikong Karawat na piggibo sa
Modernong panahon. An Suanoy na Gresya iyo an pigmundagan kan Olimpikong
Karawat, huli kaiyan an Atenas an angay na gibuhan kan modernong Karawat.
Pig-uyonan an ciudad na magkapot kan sarong kongreso na pigbilog ni Pierre de
Coubertin, sarong Pranses pedagogo asin historiador, sa Paris, kan Hunyo 23,
1894. An Internasyunal na Olimpikong Komitiba (IOC) pigbilog man kaidto.

43 mangiriba-ibang pakurusogan sa 56 mangiriba-ibang disciplina an nagin parte
na kan programa kan Olimpiko sa sarong punto o iba pa. 28 pakurusogan an
nagbilog kan iskedyul para sa 2000, 2004, asin 2008 Olimpiko sa Tig-init, alagad
an beysbol asin sopbol pighalì tangarig magkaigwa nin listang 26 para sa 2012
Karawat.

An Olimpikong Pakurusogan sa Tig-init o Federasyon piggugrupo sa irarom nin
sarong parehong organisasyon na inaapod na Asosasyon nin Federasyon Olimpiko sa
Tig-init (ASOIF).



https://bcl.wikipedia.org/wiki/Nur_Misuari

Si Nur Misuari sarong Filipinong pulitiko, dugong Tausug, asin dating lider kan
Moro National Liberation Front.

Nag'adal siya sa Unibersidad kan Pilipinas bilang sarong iskolar asin siya nagin
sarong estudyanteng aktibista. Nagin man siyang sarong paralektura sa sinabing
unibersidad, sa adal na political science. Kan mga taon 1960, saiyang tinogdas
an Mindanao Independence Movement na an katuyohan iyo an pagmukna nin sarong
nasusuway asin nagsasadiring estado na islamiko, putol asin dai sakop kan
Filipinas, sa Habagatan kan Mindanao.

An Movimientong pinundar niya iyo an nag'ama kan Moro National Liberation Front,
na enot naghahagad nin reporma, alagad, kan mga taon 1972-1976, an grupong ini
nakibokbokan sa militar kan gobyerno, pero mayong inabtan an saindang
pakikilaban. Tuminulas siya sa Saudi Arabia, asin nagbalik sana kan mahale sa
pwesto si Ferdinand Marcos kan taon 1986.

Kan 2007, nakarsel siya huli sa kargong terorismo. Kan Desyembre 20, 2007,
pigsayumahan kan Korte an saiyang petisyon na makapyansa pero ngane si kairiba
niyang pito tinugotan sa pyansang 100,000 pesos. Kan Abril 2, 2008, an dating
rebeldeng lider na si Muslimin Sema asin alkalde kan syudad nin Cotabato,
sinalidahan siya komo lider kan M.N.L.F. Kan Abril 25, 2008 tinugotan man
giraray siyang magpyansa, sa pagkuyog kan pagboot kan grupong seguridad sa
Gabinete.

An Departamento nin Hustisya nagsangat nin kasong rebelyon laban ki Misuari asin
ki Ustadz Habier Malik saka 59 pang iba katakod kan madugong pagsakyada kan mga
tauhan niya sa Siyudad nin Zamboanga kun saen poon Septyembre 9, 2013 ginatos na
tawo an nagkagaradan asin sobra sa sampolong ribong harong an tuyong sinulo kan
mga rebelde. An grupo ni Misuari nandarakop nin mga sibilyan asin ginamit ining
kalasag ninda sa saindang paglaban sa gobyernong tropa

Sa Misuari asin saiyang kairiba kinasuhan nin kargong rebelyon asin paglapas sa
Akta Republika Nu. 9851, an akta tituladong "The Philippine Act on Crimes
Against International Humanitarian Law, Genocide and other Crimes against
Humanity".



https://bcl.wikipedia.org/wiki/Nipa

An nipa (nypa fruticans) sarong palma na bisto sa mga pangaran na Attap Palm
(Singapore), Nipa Palm (Philippines), asin Mangrove Palm o Nipah palm
(Indonesia, Malaysia), Dừa Nước (Vietnam), Gol Pata (Bangladesh), Dani (Burma).
Ini sana man an kinokonsiderar palma na nabibilang sa mangrove, mga tinanom na
nabubuhay sa mga katangyanan, na boot sabihon lugar na matubig na piglalaog nin
askad huli ta harani sa dagat o sola' na katakod kan dagat.

An species na ini natural natubo sa Habagatan na Asya asin sa Amihanan na
Australya. May mga indikasyon asin ebidensya na kadto pang 70 milyon na taon
nakaagi, may nabuhay nang nipa.

An nipa nagtutubo sa malapok na lugar na inaabot kan dagsa kan tubig-dagat asin
katubigan kan salog na sagkod saen nadadara kan sulog an mga bunga niya. Lakop
na maray ini sa mga kosa asin mga salog na nabulos pasiring sa Dagat Pacifico
asin Dagat Indiano, poon Bangladesh sagkod sa mga Isla kan Pacifico. An tinanom
na ini kaya mabuhay sa halipot na panahon na nag-alang an palibot niya. Sa
Singapur namimilgro na mapuho an tinanom na ini.

An nipa dakula an pakinabang sa Filipinas asin sa dakul na parte kan Asya, orog
na sa pwera-pwera. Primeramente, an dahon kaini ginigibo na pan-atop o panlanob
sa mga harong o sa mga payag-payag. Sa pagtiklad kaini, mas magayon kun an mga
dahon na dagongdongan an pilion ta haralakbang an napapaluwas na tiklad,
palibhasa an mga langkoy kaini haralaba asin haralakbang ta mga gurang na an
saiyang pala'pa'. An ogbos dahon sinisikmat sa paghaman nin kupya, sildok,
kapote, asin pamatos man sa ibos o pamatos sa tabako. An gosok kan dahon
ginigibong sighid na gihoy asin an ibang parte nagigin pang-amak o songo.

An rakoy kaini (pongot nin kaburakan) bago magbu'kad, pwedeng kagoton ngane
mapaturo an tagok na mahamis na iyo an ginigibong inomon, an tuba. An sinasalod
igdi inaapod na darikon. An tuba sinasaray man nin pirang semana sa mga tapayan
o damawana sa paghaman man nin suka siring kan praktis igdi sa Filipinas. Igdi
igwang inaapod na sukang Paombong, suka na ginigibo sa Paombong, Bulacan.

Attap chee ("chee" boot sabihon "pisog" sa ibang dyalektong Intsik) pangaran kan
mga hubal pang bunga kaini, mahamot ini, silag na mapulot-pulot, sarong
ingredienteng panhamis sa Malaysia asin Singapore. Sa isla kan Roti asin Savu,
an dagta' kan Nipa hinahalo sa bahog-orig. Ini daa pigtutubod na nataong mahamot
na parong sa karne kan orig. Sa Burma, ginagamit man na palataw sa pag-adal
paglangoy an darakulang pala'pa' kaini.



https://bcl.wikipedia.org/wiki/Muting

An Muting(inaapod man na katarata} iyo an paglilibog kan lente kan mata na
naresulta sa pagluya kan paghiling na malinaw. Ini an pinakakomun na ikinakabuta
asin an siring na kamugtakan nabubulong paagi nin operasyon. An pagkawara nin
pagmaan nangyayari ta an lente nararaot an dati kaining kalinawan na garo may
alopoop kumbaga asin an siring na kamugtakan binabagat an toltol na paglaog kan
liwanag paisirng sa retina sa likod kan bola nin mata.

Masasabi na an muting resulta parati kan paggugurang nin tawo dawa totoo igwa pa
man ibang dahelan kun ano ta nabubuta an tawo. An muting naresulta sa
pagdeposito nin dulaw-kayumangging pigmento sa lente, asin ini, kasabay an
paghira kan arkitektura kan mga awat-awat sa lente, napadikit kan pagbulos kan
liwanag o ilaw palaog sa mata na inaabtan sa problema nin pagmaan.

Pwede man bako huli sa kagurangan kaya nagkakaigwa nin katarata. Pwedeng huli sa
helang na diabetes, pagsisigarilyo, sobrang alkohol sa pag'inom, balad na marhay
an mata sa saldang o huli daa ta an protina sa lente kan mata naghihira dara kan
natural na pagrarandan kaini.

An may muting nakakaeksperensya nin kapawotan sa pagapresyar kan iba-ibang
kolor, an dai pagrisa kan paghihira kan hibog o himpis kan mga pigurang
nahihiling, sa pagmaneho nin mga behikulo, sa pagbasa asin pagmidbid nin mga
pandok asin man an pagmate nin sobrang sola o silyab kan mga kasabat na ilaw.

Sa modernong paagi nin operasyon sa paghale kan muting, an apod kaini
Phacoemulsification. Enot, binabagol ngona an palibot kan mata ngane bakong
makulog sa paggurot. An prosesong ini nasisi sa gilid kan mata asin huli sa
ultrasonic wave na isinusumpit, tinutunaw an lenteng naglibog huli sa muting
asin ini pakatunaw hinihigop paluwas manta na pinapakupsitan nin salt solution
ngane dai maglakma an estruktura kan butog na atubangan kan mata. Dangan
tinatakodan nin bagong artipisyal na lentemg malogyat na plastik asin ugaleng
ini pakupsitan an interior nin antibiotic ngane dai mangyari an pagkasorip o
impeksyon.



https://bcl.wikipedia.org/wiki/Muammar_Gaddafi

Si Muammar Muhammad al-Gaddafi (Arabiko: معمر القذافي‎ Muʿammar al-Qaddafi;
(Hunyo 7, 1942 - Oktobre 20, 2011) iyo an lider kan Libya poon pa kan Septyembre
1, 1969 kun kasuarin napatalsik niya si Hadeng Idris na iyo si dating pamayo.
Siya an nagtogdas kan inapod na Republika nin Arabong Libyano asin an pagtukaw
niya sa pwesto nag'abot nang 42 na taon, saro sa pinakahalawig na pagkapot nin
poder nin sarong lider bako sana sa kinaban kundi sa kadazgaan nin mga Arabo.
Alagad, walong bulan nag'atubang siya sa maisog na pagtumang nin mga rebeldeng
balde' na sa saiyang liderato. Nagpoon sa mga protesta asin ta an oposisyon
naglobong husto asta nagin nang tunay na rebelyon kan mga Libyano, mala ta enot
na nasakop asin nakontrol kan mga rebelde iyo an Benghazi sagkod na luminakop sa
dakulang parte kan Libya.

Si Gaddafi namoon sa Libya bitbit an pambihirang pilosopiya pulitikal na inapod
niyang Pantolong Teoriya Internasyunal. Sa saiya mayong data an kapitalismo asin
siring man, an komunismo; an mga pagtubod niya pinasisikad niya sa Arabong
nasyonalismo asin sosyalismo. Kan 1979, nagtaram siya na an Libya sarong
direktang demokrasya asin binutsan niya an titulong Primer Ministro. Poon kaidto
inaapod na siyang "Tugang na Lider asin Giya kan Rebolusyon". Sa saiyang
pamomoon, aktibong saiyang pighihingoa na maimpluensya an ibang mga gobyerno
manta na pinupondohan niya an mga organisasyon na paramilitar asin an mga
terorista. An Pinagsarong mga Estado inapod an Libya na sarong "estadong
isisikwal". An Estados Unidos man ikinaag sa lista niya an Libya bilang saro sa
mga estado na nagsusuporta sa terorismo, poon 1979 sungdo' 2006. Si Gaddafi may
interes nanggad sa kontrol geo-pulitiko, asin taga-ampoyon kan OAPEC. Siring
man, siya namoon sa sarong lakop-Aprikang kampanya na an katuyohan makabilog nin
Estadong Unido nin Aprika. Pakatapos kan pagbobomba kan 1986 sa Libya asin an
sumunod na pagimponer kan taon 1993 nin mahiwas na sanction kan Pinagsarong mga
Estado, si Gaddafi naghingoa na mapakaray an relasyon ekonomiko sa Solnopan
asin, siring man, an relasyon kaini dapit sa seguridad. Mala ta siya nagkooperar
na sa mga imbestigasyon sa soboot mga aktong terorismo na pinapadrinohan mansana
kan Libya. Bunga kaini, nag'oyon an estadong Libya magtaong kompensasyon asin
padagos nagpahonod na ontokon na an programa nuklear kaini, mga lakdang
nagresulta sa pagbikyaw kan Pinagsarong mga Estado sa mga sanction na
isinampaling sa Libya.

Kaamayi kan Pebrero 2011 an gobyerno ni Gaddafi nag'atubang sa makuring protesta
pulitikal na sinundan kan mga demonstrasyon sa Tunisya, Ehipto asin sa iba pang
rona kan Arabo. Si mga protesta naghuros sa sarong bakong subasubang gera sibil.
Si Gaddafi nagsumpa' na "magagadan siya sarong martir" kun kaipohan sa saiyang
pakikilaban sa mga rebelde asin sa ibang mga pwersa hale sa luwas, manta na
nagdeklara siya na an mga tumang sa gobyerno niya maninigo lamang magadan.
Alagad, maski ano pa, an rebelyon naglakop sa kahiwasan kan Libyang subangan kun
saen naagawan na siya nin kontrol, asin sa ibang kabtang pa kan solnopan.

Si Muammar al-Gaddafi pinadakula sa sarong tolda nin bedouin sa desyerto harani
sa Sirt. Susog sa mga biograpiyang naglalakop, an pamilya niya kaapil sa sarong
sadit na tribu nin mga naArabong mga Berber, an Qadhadhfa. An mga myembro sa
tribu kadaklan mga paraalaw obeho na nabubuhay asin nag'eestar sa Oasis nin Hun.
Sabi ni Gaddafi, an lolo niya, si Abdessalam Bouminyar, naglaban kontra sa
Italyanong pagsasakop kan Libya asin nagadan bilang "pinakaenot na martir sa
Khoms, sa enot na batalya kan 1911". Si Gaddafi nag'entra sa sarong
elementaryang Muslim kan siya aki pa, na kan mga oras na idto hararom natanom sa
saiyang isip an mga nangyayari sa Arabong kinaban. Siya posikit na nag'aandorog
sa ikagantad kan mga Palestino asin labilabing pinanluyahanan kan an mga ini
biyong derotado kan pwersa armada nin Israel kan 1948. Saiyang hinahangaan si
Gamal Abdel Nasser, an Ehiptong presidente, kan siya pasakat na sa poder kan
1952. Kan 1956 si Gaddafi nagbali sa mga protestang laban sa Israel durante kan
krisis sa Suez. Natapos niya an sekundaryang adal sa sarong pribadong tagatokdo
sa Misrata, na an tonggo kan saiyang pag'adal iyo an Historya.

Si Gaddafi nag'entra sa akademya militar duman sa Benghazi kan taon 1961 asin
nagtapos sa periodong 1965-66, kadurungan an mga kagurubay asin mga katood niya
sa inaapod na Revolutionary Command Council. An kasusupgan kan pagkadaog kan
Palestino sa tolong prentera kan 1967, namateng hararom na gayo kan mga opisyal
na Libya asin natanom sa grupo ni Gaddafi an determinasyon na mapapusog an
pagkaburunyog kan mga Arabo ngane dai basangbasang sikaon sana. Naisip ninda
dapat nang mapatalsik an monarkiya sa Libya. Kaya, amay pa sa kolehiyo militar,
si Gaddafi nagpaplano kun pano mabungkal sa poder an monarkiya.

Kan Septyembre 1, 1969, sarong sadit na grupo nin mga hababang-ranggong mga
opisyal militar na pinamoonan ni Gaddafi an nagbungsod nin kudetang daing-dugoan
laban ki Hadeng Idris kan an pobre yaon sa Turkey nagpapabulong. An saiyang
sobrino (ni Idris), si Prinsipe Sayyid Hasan ar-Rida al-Mahdi as-Sanussi, pormal
na pinahale sa pwesto kan mga rebolusyonaryong opisyal militar asin ikinaag sa
pagkakaaresto; dangan saindang rinumpag an monarkiya asin pigbandilyo ninda an
pagkakatogdas kan Republika nin Arabong Libyano.

Si Gaddafi asin an saiyang mga agit-agitan na mga soldados na makikilaban
gadanan para saiya nag'atras sa banwang Sirte kan naglagpak sa kadaogasn an
kabiserang Tripoli kan ini linusob kan mga rebelde na apil sa National
Transitional Council (NTC). Duman sa Sirte nagkuta' sinda asin ultimong
nanindogan sa pakilaban sa pwersa kan NTC. Sa madugong laban, mayong magibo an
pwersa ni Gaddafi asin an huri nagdulag mala ta nakua nagtatago sa irarom nin
sarong imburnal, lugadan nang maray. Sinasabi kan mga rebelde na an saiyang
pagka'erido iyo na an nagkawsa kan padagos na saiyang pagkagadan.



https://bcl.wikipedia.org/wiki/Mormonismo

An Mormonismo komponido nin mga elemento na relihiyoso, institusyunal, asin
pankultura kan mga naenot na mga Kahiroan nin mga Banal sa mga Huring Aldaw asin
kan modernong denominasyon kaini na minagikan pa sa pamamayo ni Brigham Young.
Lalo na, an Mormonismo nakatakod sa An Simbahan ni Jesukristo nin mga Banal sa
Huring-Aldaw (LDS Church) asin Pundamentalismong Mormon. An termino bakong
pankagabsan na minapanungod sa iba man na mga sanga kan grupo nin LDS siring sa
Komunidad ni Kristo (Community of Christ). An terminong Mormonismo minagikan sa
Libro ni Mormon, saro sa mga relihiyosong teksto nin pagtubod kaini. Base sa
kapangaranan kan librong ini, an mga naenot na mga tagasunod kan pundador na si
Joseph Smith Jr. iyo an pinag-apod na mga Mormons, asin an saindang pagtubod
pinag-apod na Mormonismo. An termino inisyal na pinagkonsidera na may panlait na
kahulugan pero bako na sa ngonyan.

An Teolohikong Mormonismo (Theological Mormonism) iyo an sarong porma nin
Restorasyonismo (Restorationism) na minahiras nin sarong komon na kamugtakan nin
mga pagtubod sa iba pa man na mga Grupo nin mga Banal sa mga Huring Aldaw, na
minabale sa paggamit kan Bibliya, siring sa iba pang mga relihiyosong mga teksto
na minabale sa Libro ni Mormon asin Doktrina asin mga Tipan. Ini minapalaen sa
iba pang mga grupo nin mga Banal sa Huring Aldaw sa tradisyon nin huli ta ini
man minaako kan Perlas nin Dakulang Kahalagahan bilang parte nin saindang
kanoniko, asin ini igwang historya sa katukdoan nin kadakul na pag-agom
(poligamiya), maski na ngani na an LDS na Simbahan pinaghale na an gibong ini
magpoon pa kan ika-20 siglo. An Pankulturang Mormonismo (Cultural Mormonism)
minabale nin sarong klase nin pamumuhay na ipinagpasunod kan Mormon na mga
institusyon, asin minabale sa kultura nin mga Mormon na nabibisto sa kulturang
ini, pero bako man gayong uyon sa teolohiya.

An Mormonismo naggikan sa mga huring panahon nin 1820, siring na si Joseph
Smith, Jr., pundador kan Grupo nin mga Banal sa Huring Aldaw nagsabi sa saiyang
mga kairibahan asin pamilya na saiyang nanagboan an lugar kan pinaglubungan nin
sarong libro nin bulawang lamina (golden plates) na pinagsurat nin suanoy na
Amerikanong mga propeta. Si Smith nagsabi na an Anghel na si Moroni, na iyo ang
tagapagbantay kaining mga lamina, an nagtukdo saiya kaining mga kasuratan asin
ta an saiyang misyon iyo na ipublikar an sarong sinalin kaining libro na saiyang
pinaghunang makapagpakusog kan Kristiyanong kaisipan. An gibong ini,
pinagpublisa kan 1830 bilang an Libro ni Mormon, na nagsirbeng sarong pundasyon
para sa Simbahan ni Kristo (Church of Christ) na pinagtugdas ni Smith.

An simbahan nagpadagos sa pagdakula sagkod na siya nagadan kan 1844, na
nakapagdulot nin sarong krisis nin pagsangli (succession crisis). An kadaklan
kan Mga Banal sa mga Huring Aldaw pinagpili si Brigham Young na saindang magin
lider asin iyo nagpangenot na magpaduman sa sarong lugar sa Mexico na sa dae
nahaloy na panahon nagin Teritoryo nin Utah (Utah Territory). Sa panahon na ini
an Simbahan pinag-apod nang An Simbahan ni Jesukristo nin mga Banal sa
Huring-Aldaw (LDS Church). Duman, saindang publikong pinagbalangibog an kadakul
na pag-agom (sarong porma nin poligamiya), na si Smith iyo an sikretong
nagpasunod kan mga enot pang mga taon. An Kadakul na Pag-agom(plural marriage)
iyo an nagin mas bantugan sa pagtubod na ini asin iyo an nagtaong kahulugan sa
karakteristikong panahon kan ika-19 siglo. Kaya lang, an gibong ini makusog na
pinagbarangilan sa ibang mga lugar ka Estados Unidos, na minapatakot sa simbahan
kan LDS sa danay kaining pagkatugdas bilang sarong ligal na institusyon.
Naka-atubang sa sarong madoon na pagsubok, an LDS lider na si Wilford Woodruff
nakapagmati na siya mayong ibang pagpipilian kundi an pag-isyu kan 1890
Manifesto na opisyal na pinagpapangalad na sa Simbahan an pag-aagom nin kadakol.

Sa mga nagsurunod na mga taon, nagkapirang saraditon na mga grupo nin Mormons
nagsuhay na sa Simbahan nin huli sa isyu kan kadakol na pag-agom, nakahirong
magporma nin nagkapirang mga denominasyon nin Pundamentalismong Mormon (Mormon
Fundamentalism). An LDS na Simbahan nagdistansiya na gikan sa mga grupong ini,
asin naghimong maipagbalangibog an sarong pinakadanay na Amerikanong pananaw nin
monogamiyang mga pamilya (monogamous family). Magpoon sa panahon na idto, an LDS
na Simbahan na tatak nin Mormonismo an dakulaon na naghalo sa pinakakultura nin
mga Amerikano. An mga lider kan LDS na Simbahan pinaghingohang mabawasan an mga
pagkakaiba kaini sa Amerikanong Kristiyanidad(American Christianity).

An pinakatugmad na teolohiya kan Mormonismo naggigikan sa kanonikong mga
kasuratan kaini, na minabale sa Bibliya asin tolo pang ibang mga libro. Ini man
naggigikan sa mga pinagsasabi kan mga lider nin Mormons asin sa Pamanang-Regalo
(Endowment) sa seremonyang Mormon. Sa pagsunod kan desinyo na ipinagpamugtak ni
Joseph Smith Jr. asin Brigham Young, an LDS na simbahan minabisto sa sarong
tawo, an pirmeng pinag-aapod na “An Propeta”, bilang bugtong na ultimong
tagapagtaram nin Diyos. Sa LDS na Simbahan asin sa kadakul na Mormons na mga
pundamentalistang mga organisasyon, an Propeta iyo ang nagkakapot kan titulo na
Presidente kan Simbahan. Sa hababang pananaw, an teolohiya kan Mormons minagikan
man sa mga pinagtataram sa paagi nin hababang pankagabsan na mga awtoridad nin
relihiyon, na pinagbibisto man na mga propeta asin mga apostoles.

An pinaka-awtoridad na pinaggigikanan nin Teolohiya kan Mormons iyo an mga
kanonikong mga kasuratan, na kinabibilangan kan Bibliya, an Libro ni Mormon, an
Doktrina asin mga Tipan, asin an Perlas nin Dakulang Kahalagahan. Sa mga librong
ini, an mga Mormons nangangaputan na an Libro ni Mormon iyo “an pinakatama kesa
ibang libro sa ibabaw nin kinaban asin iyo an panulok-gapo (keystone)kan
saindang relihiyon.” An Bibliya pinagtatanggap bilang “an tataramon nin Diyos
basta ini pinagsalin nin tama.” An hararom asin dikit na bistadong mga doktrina
kan Mormons mapuwedeng mananagboan sa mga natatadang duwa pang mga libro, an
Doktrina asin mga Tipan asin Perlas nin Dakulang Kahalagahan, siring man an mga
pinagtataram kan mga lider kan mga Mormons, asin gikan sa Pamanang-Regalo
(Endowment) na seremonya kan mga Mormons. Minsan, an mga parte kan bersiyon kan
Bibliya sa paagi ni Joseph Smith, Jr., iyo an pinagkokonsiderang mas
ma-awtoridad, asin sa iba pang mga talaan pinagbale na an Perlas nin Dakulang
Kahalagahan. Kaya, an teolohiya kan Mormonismo konsistido kan sarong pinaghalong
ugat kan Kristiyanidad asin kadagdagan na mga kapahayagan, lantadan na mga
pagsasalin kan ibang pinaniniwalaan na mga suanoy na mga kasuratan, asin
komentaryo ni Joseph Smith asin iba pang Mormons na lider.

Bilang kadagdagan sa sarong pankagabsan na paniniwala sa Bibliya asin sa
Pagbabayad-sala ni Jesus, kadakul na mga katukdoan sa Mormons an nagkahiriras
kan ibang paksyon sa pinaka-ugat nin Kristiyanidad. Halimbawa, an teolohiyang
Mormons pinag-aayon an Restorasyonismo (sarong paniniwala sa sarong Dakulaon na
Apostasya na sinundan sa paagi nin sarong Restorasyon), Mileniyalismo
(paniniwala sa sarong ribong taon na pamamahala nin katuninongan sa ibabaw nin
kinaban pagkatapos kan Ikaduwang Pag-abot), asin pagbubunyag sa paagi nin
paglubog, an pagsikwal sa doktrina nin orihinal na kasalan, Apostolikong
Pagsangli (sa paagi nin sarong bisyon nin apostoles pasiring ki Joseph Smith),
asin Kapagpadagusan (Continuationism).

Kaya lang, an mga pundasyon kan teolohiyang Mormons iyo na ini tunay na nalalaen
sa kadakul na paagi gikan sa pinakatradisyunal na Kristiyanidad. Sa historikong
talaan, an Mormonismo pinagsusunsay sa doktrina nin kadakul na pag-aagom (plural
marriage), na pinaggigibo pa man sagkod ngonyan kan mga Pundamentalismong
Mormons, maski na ngani na haloyon na ining pinagtalikudan kan LDS na Simbahan.
An teolohiya kan Mormons dae nagsusunod sa Kredo nin Nicene (Nicene Creed), sa
arog kaini pinaghihiling an Trinidad (Trinity) bilang tolong persona na may
kaniya-kaniyang pisikal (o, sa kaso kan Banal na Espiritu, espiritu) na mga
kahawakan. An Mormonismo minabale kan sarong tunay na Kosmolohiya nin Mormons
(Mormon Cosmology), sarong pambihirang Plano nin Kaligtasan (Plan of Salvation)
na minaayon sa Tolong mga Kalangitan (three heavens): An Selestiyal (Celestial)
na an kaluwalhatian kaini kaagid sa liwanag nin saldang; terestriyal
(Terrestrial) na an kuluwalhatian kaini kaagid sa liwanag nin bulan; asin
Telestiyal (Telestial) na an kaluwalhatian kaini kaagid sa liwanag nin mga
bitoon. Iyo ini an sarong doktrina nin eksultasyon (Exaltation) na minaayon sa
abilidad kan mga tawo na magigin mga diyos asin mga diyosa sa pagkatapos kan
mortal na buhay.

An ugat na pagkakaiba sa tahaw kan Pinakaugat na Mormonismo kan LDS na Simbahan
asin mga Pundamentalistang Mormons iyo an doktrina nin kadakul na pag-aagom
(plural marriage). Sa LDS na Simbahan, an doktrinang ini pinagtalikudan na sa
kapinunan pa sana kan ika-20 siglo, pero ipinagpadagos kan mga pundamentalistang
mga grupo, na naniniwala na sa paggigibo iyo ini an sarong kaipuhanan para sa
Eksultasyon (an pinakahalangkaw na antas nin kaligtasan), na magtutugot sainda
na magigin mga diyos asin mga diyosa pagkatapos kan mortal na buhay. An
pinakaugat na mga Mormons, sa kabaliktaran, naniniwala na an sarong solong
Selestiyal na Pag-agom (Celestial Marriage) iyo lang an kinakaipuhan para sa
Eksultasyon (Exaltation). An mga Mormons naniniwala sa Poligamiya arog sa ki
Abraham asin kadakul pang ibang mga Biblikong mga Propeta.

An pagkakaiba sa LDS na Simbahan, an mga pundamentalistang mga Mormons dagos na
naniniwala man sa sarong bilang nin mga ibang doktrinang pinagtutukdo asin
pinaggigibo ni Brigham Young kan ika-19 siglo, na an LDS na Simbahan puwedeng
pinagtalikudan na ini, pinagsikwal na, o temporaryong pinaghale. Kabali kaini:

•An batas nin konsagrasyon na nabantog man bilang Pinagkasararong Orden
(temporaryong pinaghale kan LDS na Simbahan kan ika-19 siglo);

•An Adan-Diyos na mga katukdoan na pinagtukdo ni Brigham Young asin iba pang
naenot na mga lider kan LDS na Simbahan (pinagsikwal kan LDS na Simbahan sa
katahawan kan ika-20 siglo);

•An prinsipyo kan pagbabayad-sala sa paagi nin dugo (pinagsikwal kan LDS na
Simbahan sa katahawan kan ika-20 siglo); asin

•An dae pag-ayon sa mga Itom na Tawo na magkaigwa nin pagkasaserdote
(pinagtalikudan kan LDS na Simbahan kan 1978).

An mga pundamentalistang mga Mormons naniniwala na ining mga prinsipyo
napasalaang pinagtalikudan o pinagbago kan LDS na Simbahan, na sa dakulang parte
nin huli sa pagmawot kan mga pamayo kaini asin mga miyembro na makiayon na sa
pinakaugat kan Amerikanong sosyedad asin paglikay sa mga persekusyon asin
pakipag-iwalan na iyo ngani an nakapagpakusog sa kabilugan kaini sa naenot na
mga taon. An iba man nagtutubod na ini kinakaipuhanan sa ibang punto para sa
“sarong restorasyon kan gabos na mga bagay” na magigin tunay na sarong
pinanumbalik na Simbahan ni Jesukristo.

Nin huli sa pagkasaralak nin kadakul na Lumang Tipan na mga ideya sa teolohiya
kaini, an Mormonismo nag-aako nin sarong historikong pakikipagrelasyon sa
Hudaismo. An mga paniniwala kan mga Mormons kun minsan may kapantayan sa mga
Hudaismo asin mga nagkapirang mga elemento sa kultura nin mga Hudiyo. Iyo ini an
primerong pinaggigikan kun ano an historiko asin doktrinang koneksyon sa
Hudaismo.

Si Joseph Smith Jr. iyo an nagngaran sa pinakadakulang pinag-eerokan kan mga
Mormons na saiyang pinagpundar na Nauvoo, na nangangahulugan “magigin magayonon”
sa Hebreo. Si Brigham Young an nagngaran nin sarong tributaryo kan Great Salt
Lake, na iyo an “Jordan River.” An LDS na Simbahan nagmukna nin sarong panurat
na eskima na pinag-apod na Alpabetikong Deseret (Deseret Alphabet), na
pinagbase, sa parte, sa Hebreo. Sa panahon ngonyan, an LDS na Simbahan igwa nin
sarong Jerusalem Center sa Israel, na kun saen an nagkapirang mga nasa
kolehiyong edad na mga hobenes na nag-aaradal asin nakakanood nin pag-omaw asin
pagrespeto sa rehiyon.

An LDS na Simbahan man nagtutukdo na an mga tagapagsunod kaini mga miyembro kan
Harong nin Israel. An Patriarkal na Bendisyon (Patriarchal Blessings)
pinagreresibe kan haros gabos na mga indibidwal sa saindang kahobenan. Laen pa
sa ibang bagay, an katuyuhan kan bendisyon na ini iyo na ipagdeklara an saindang
kapag-arakianan (lineage); sa ibang tataramon, sa arin sa doseng mga tribu kan
Israel na an indibidwal kaayon.

Sa kabaliktaran, nagkaigwa nin kadakul na kontrobersiya na imbuwelto an grupo
nin mga Hudiyo na naghihiling sa ibang mga gibo kan nagkapirang mga elemento nin
Mormonismo bilang nakakaanggot. Sa mga panahon kan 1990, an mga Hudiyong grupo
balangibog na pinagkokontra an kaugalian kan LDS na pagbubunyag para sa mga
gadan para sa mga biktima kan madestrosong panggadanan (Holocaust) asin sa mga
Hudiyo sa pankagabsan. Uyon pa sa LDS na Simbahan na pankagabsang awtoridad,
Monte J. Brough, “An mga Mormons na nakapagbunyag nin 380,000 biktima kan
madestrosong panggadanan na hilom na nagkaigwa nin motibasyon sa paagi nin
pagkamoot asin pagkaherak asin daeng gayo naintindihan na an saindang mga
kahiroan nakakaanggot sa mga Hudiyo; sinda dae nakapag-isip na kun ano baya an
saindang intensiyon bilang sarong “Kristiyanong Kahiroan nin Pagsisirbe” na ini
mayong giya asin insensitibo.”

An misyonaryong trabaho iyo an saro sa mga susing aspeto kan LDS na Simbahan,
asin sa pinakaenot na taon kan organisasyon, an Simbahan nagpadara kan enot
kaining misyonaryo, si Samuel Smith, tugang ni Joseph Smith, Jr.

Sa kinapondohan kan 2008, nagkaigwa na nin 52,686 na mga misyonaryo na
nagsisirbe sa 348 na mga lugar sa misyon. An mission pinagbuksan sa kabilugan
nin libreng lugar sa mundo laen lang sa mga lugar na an mga gobyerno dae
nagtutugot sa mga misyonero na magbalangibog (sa ngonyan ining mga lugar na
komponido nin Middle East, sa ibang mga Aprikanong bansa, siring man sa Tsina,
laen lang sa Hong Kong).

Bago an sarong misyonaryo ipagpadara sa saindang kaniya-kaniyang mga misyon,
sinda kaipong mag-atendir sa sarong Missionary Training Center (MTC). Sa
ngonyan, igwa nin desisyeteng MTC sa bilog na kinaban. Na tangani baya
masegurong nakasentro para ki Jesucristo, asin sa pagbabalangibog kan saiyang
ebanghelyo, an mga misyonero pinagpapapundong mag-atendir sa ibang mga
aktibidades siring baga sa mga party, pakipag-ilusyunan, asin iba pang mga porma
nin kalingaan. An buhay sa misyon sarong panahon nin pagpapangadye, pag-aadal
nin mga kasuratan, pagtutukdo, asin paghahanap sainda na nagmamawot na magin
makusog an pakipagrelasyon sa Diyos. An katamtaman na panahon para sa sarong
misyon para sa sarong hoben na lalake, duwang taon; an katamtaman na panahon
para sa misyon nin sarong hoben na babaye, desiotsong bulan.



https://bcl.wikipedia.org/wiki/Monumento_ki_Washington

An Monumento ki Washington iyo an sarong puting obelisko na hinaman para sa
pagromdom ki George Washington, an pinakaenot na presidente kan Estados Unidos
asin lider kan si rebolusyonaryong Hokbong Kontinental na nakipagbokbokan sa mga
Briton sa mawot makamit an katalingkasan. An monumento tinogdok sa bandang
subangan kan National Mall kan Washington D.C. Ini gibo sa marmol, granito, asin
bluestone gneiss,; iyo ini an pinakahalangkaw na gapong estruktura asin
pinakahalangkaw na nakatindog na obelisko sa enterong kinaban. Nagpoon pagtogdok
kan monumento kan taon 1848, napondo ngona kan 1854 asta 1877 alagad natapos kan
1884. Na'ontok ngona su trabaho gibo kan pagkulangkulang pondo asin huli sa
pagputok kan gera sibil sa Estados Unidos. Ini may langkaw na 555 pye, 51/8
pulgada (169.294 milya). An orihinal na desenyo kaini naisip ni Robert Mills,
sarong arkitekto kan mga 1840, pero naibang maray an desenyo kan ini pinadagos
na hamanon. Si tugmadan na gapo pigkana' kan Hulyo 4, 1848, si capstone nakaag
kan Desyembre 6, 1884, asin natawan dedikasyon kan Pebrero 21, 1885, binuksan sa
publiko kan Oktobre 9, 1888. Kan natapos, ini na an nagin pinakahalangkaw na
estruktura sa bilog na kinaban nagsalida sa Katedral kan Cologne. Alagad kan
nahaman an Eiffel Tower kan 1889 sa Paris, Pransya nadaog na siya sa langkaw
kaini. Kan Agosto 23, 2011, nagatak ini kan Linog sa Virginia asin pinasara
ngona sagkod na mahiling an danyos na sinapo.



https://bcl.wikipedia.org/wiki/Misrata

An Misrata (Arabe: مصراتة‎ Mişrātah, Libyanong Arabe: [məsˤˈrˤɑːtæ]; pakasayod
sa Ingles: /mɪzˈrɑːtə/), sinusurat man Misurata o, Misratah,) sarong siyudad sa
Distrito kan Misrata sa norte-solnopan kan Libya, namomogtak 210 km (130 mi) sa
bandang subangan kan Tripoli sa may kosa kan Dagat Mediterraneo harani sa Rawis
kan Misrata.

May populasyon na 550,000 (kabali na diyan an Bani Walid), an Misrata iyo an
ikatolong pinakadakulang siyudad sa Libya, sunod sa Tripoli asin Benghazi. Ini
an kabesera kan Distrito nin Misrata asin inapod na kabesera nin negosyo kan
Libya. An pwerto yaon sa Qasr Ahmed.

Bilang parte kan Libyanong gera sibil 2011, an siyudad sinasabing nahulog na sa
kamot kan mga rebelde. An Batalya nin Misrata kan Pebrero 24, nasundan nin
pagbobomba kan Marso 20 asin an mga pro-Gaddafing tangke nag'aabante palaog sa
sentro kaini. Susog sa bareta sa BBC News an pwersa ni Gaddafi yaon sa aktong
runoton an siyudad asin an mga soldadas kaini daing herak na nagpaparapambadil,
ginagadan asin eneerido an mga sibilyan. Kan Marso 25 nabareta na an NATO
nagpoon nang magbungsod nin misyon nin pambobomba asin an makuring pag'atake kan
pwersa ni Gaddafi napasa' kaini dawa ngane igwang pang mga sniper nagigin
problemang gayo. Sige pa an mangirhat na harong-sa-harong na ralaban alagad an
tagataram ni Gaddafi kan Abril 23 an mga tropa niya maatras na sa siyudad. An
siyudad pigdeklarang lungkas na kan Mayo 15.



https://bcl.wikipedia.org/wiki/Mga_Ilokano

Mga Ilokano an ikatolo sa pinakan dakul na etnikong grupong Filipino. Apwera kan
apod na Ilocano, inaapod man ninda an saindang mga sadiri na Samtoy hale sa
tataramon na Ilokanong "sao mi ditoy" na boot sabihon 'hale sa samong
tataramon'. An tataramon na "Ilokano" hale sa tataramon na "Iloko" kan mga
etniko sa Kordelyara.

An mga Ilokano an dominenteng etnikong grupo sa norte-sulnupan na Luzon asin an
saindang tataramon iyo an lingua fraca kan rehiyon. Mayoridad an mga Ilokano sa
mga provincia kan Ilocos Norte, Ilocos Sur, Abra, La Union, Apayao, Cagayan,
Isabela, Nueva Vizcaya, Quirino asin Tarlac. Igwa nin significanteng parte sa
populasyon kan mga provincia kan Pangasinan, Nueva Ecija, Aurora, Zambales,
Benguet, Batanes, Ifugao, Kalinga asin Mountain Province. Igwa nin mga Ilokano
sa mga provincia kan Sur Cotabo asin Sultan Kudarat nin huli sa mga migrasyon na
pinaggibo kan govierno. May mga importanteng komunidad nin Ilokano sa Manila
asin saen man sa kinaban.

Minaabot sa 9.136 milyon an mga Ilokano. Kadikit kan Ilokano na nag-eerok sa
Kordillyera igwa nin dugong Kordilyerano. Nagtataram sinda nin Ilokano na parte
kan Northern Philippine subgroup kan Malayo-Polynesian family kan mga tataramon.
Nagtataramam man sinda nin Cebuano (sa Mindanaw), Tagalog asin and Ingles bilang
ikaduwang mga tataramon. Kadaklan kan mga Ilokano mga Romano Katoliko mientras
na significanteng numero kabali sa Simbahan na Aglipayan Church na nagpoon sa
Ilocos Norte.



https://bcl.wikipedia.org/wiki/Mandarin

An Mandarin o Estandarteng Mandarin, (國語/国语) o sinasabi man na iyo an
Estandarteng Pangataram na Intsik, iyo an modernong opisyal na Insik na
lenggwahe kan bilog na Mainland China, kan Taiwan asin saro sa opisyal na
tataramon man kan Singapur.

An fonologia kan Estandarteng Mandarin itinugmad sa dyalektong Pekin, sarong
mahiwas asin dakulang grupo nin mga dyalektong Insik na lakop sa habagatan asin
sur-solnopan kan kadagaan kan Tsina. Siring man, an bokabularyo kaini ginuno man
sa mga sinasabing dyalekto. An gramatika kaini ginibong estandarte sa mga
nasusurat na obra literaryo kan inaapod na Vernacular Chinese na iyo man ngani
an sinusunod na praktis kan mga dyalektong Mandarin, maliban sana sa magkapirang
pagkakaiba. Kaya an "Estandarteng Mandarin" arapodan sana "Mandarin" kun gamit
sa ordinaryong sitwasyon na bakong pang-akademiko. Alagad, an mga linggwista
boot sabihon kan "Mandarin" iyo na an bilog na kahiwasan kan lenggwaheng ini.

Maski siring an manlaenlaen na arapodan, an mga kaiinsikan sa mga kumonidad sa
kinaban ginagamit ining paribay-ribay sana. [1]



https://bcl.wikipedia.org/wiki/MGM_Grand_Garden_Arena

An MGM Grand Garden Arena namomogtak sa MGM Grand Las Vegas sa Paradise, Nevada.
An arena kayang magtukaw nin 16,800 katawo asin yaon namomogtak sa 3799 Las
Vegas Boulevard South.

An arena bantogan man sa mga propesyonal na Burontolan, arog kan laban Mike
Tyson vs. Evander Holyfield, Evander Holyfield vs. Mike Tyson II, Oscar de la
Hoya vs. Floyd Mayweather, Oscar de la Hoya vs. Manny Pacquiao, Floyd Mayweather
vs. Saul Alvarez asin Floyd Mayweather vs. Manny Pacquiao.

Si Barbra Streisand iyo an nagpabukas na gayo kan arena kan siya duwang beses
nagkanta igdi, kan Desyembre 31, 1993 asin Enero 1, 1994.Saiya idtong mga enot
na pasali na bayadan sa laog nin 27 taon. Poon kaidto, total na 6 na beses na
sya nagpasali sa 4 na tour. Kan 1999, naghakot nin $36 milyon an duwa niyang
padalan asin nakatipon nin 31,684 na paradalan.

Mga iba pang nagsiribot makapadalan igdi sa arena iyo sinda Elton John, Billy
Joel kan 1995, si Jimmy Buffett asin an An Coral Reefer Band na taontaon na
padalan ighdi, poon pa kan 1996. An An Bee Gees yaon igdi kan Nobyembre 14,
1997, si Cher duwang sunodan na banggi igdi nangpasali sa saiyang Believe Tour
kan Agosto 27-28, 1999, na binuksan an show ninda Cyndi Lauper asin kan Wild
Orchid. An ika-28 pinagrekord asin pinaluwas sa mga CD, bilang Live in concert.

An Bee Gees pinasikad ninda an One Night Only Tour ninda igdi kan Nobyembre 14,
1997.

An mga minasunod igdi man sa arena naggibomkan saindang mga show: si Pearl Jam,
Britney Spears, Sarah Brightman, sa saiyang inapod na Harem World Tour kan Marso
13, 2004, an Dave Matthews Band kan Marso 23-24, 2007.



https://bcl.wikipedia.org/wiki/Latin

An Latin sarong gurang na tataramon na Indo-Europeo na sa Tiyempo Klasiko
piggagamit sa rehiyon kan Latium. Sakop kaini ang Roma. Sa poder kan Imperyong
Romano nagin ining pinakádominanteng tataramon sa Europa na piggamit sa gabos na
sitwasyon na pormal asin relehiyosa bago pa dumakul an importansya kan Pranses
asin Ingles.

An Latin an magurang na tataramon kan mga modernong lenguaheng Italiano,
Espanyol, Pranses, Portuges asin Romano. Dakulaun an impluwensya kaini sa mga
tataramon na Europeo, halimbawa sa Ingles.

A (halaba) [aː] (mas halabâ an pagtaram kaini, asin medio mas bukás an ngimot,
arog nin "a" sa mapulî)

E (halaba) [eː] (harani sa Pranses na ‘été’, o sa Aleman na ‘Leben’, an pantaram
kaini duwang beses mas halaba sa 'e' na halipot)

F [f] (arog sa pagtaram sa Espanyol nin ‘Filipino’ - ikaag an untó sa ngábil,
asin maghayóp)

I (halaba) [iː] (harani sa "i" sa malipot, pero medio mas halaba, gari sa
Pranses na 'rire', martyr)

O (halaba) [oː] (arog nin 'Ano?' sa pagtaram kaini kan mga Bikolano o mga Bisaya
pero mas halaba asin medyo eksaherado; harani sa Pranses na ‘eau’, sa Aleman na
‘wo’)

TH [tʰ] (an pagtaram kaini ay may sadit na paros, arog nin Inggles na ‘tin’;
harani sa ‘bathala’)

U (halaba) [uː] (duwang beses mas halaba sa 'u' na halipot asin medyo eksaherado
an pantaram, gari sa ‘magayooooonon siya!’)

Y (halipot) [ʏ] (arog sa Pranses ‘cru’, pero ini dating tunog na Griego,
siguradong an mayoría kan mga Romano dae nakokopya ini, ta baku natural ini
sainda, imbis, an pagtaram ninda parehas sa 'i' na halipot)

Y (halaba) [yː] (arog sa Pranses 'mur', ini ay kinopya nin mga Romano sa mga
taram na Griego, an mayoria sainda dae ini nakokopya, imbis, an pagtaram ninda
arog sa 'i' na halaba)



https://bcl.wikipedia.org/wiki/Lapu-Lapu

Si Lapu-Lapu (1491 – 1542) hade kan Maktan, sarong isla sa Bisaya, Filipinas na
bantog bilang pinaka-enot na tinubo sa arkipelago na nagtumang sa pagkokolonya
kan mga Kastila. Siya ngonyan an hinihiling na enot na Pilipinong heroe.

Naroromdoman si Lapu-Lapu sa pagsogpo' kan pagsasakyada kan mga Kastila sa
saiyang islang kahadean asin iyo an ikinagadan kan Portuges na eksplorador na si
Fernando de Magallanes sa ralaban na inaapod ngonyan na Sagupaan sa Maktan.

Si Magellan enot nang napirit asin napaoyon an Hade kan Zubu (si Datu Humabon)
na magpabonyag komo sarong Kristiyano asin magsumpa nin lealtad sa Espanya.
Alagad si Lapu-Lapu nagngungutiil na gayo na magpasakop. Kaiba an dakulang
pwersa, linusob na Magellan an Maktan kan Abril 27, 1521 kaidto alagad sinabat
sinda kan hokbo ni Lapu-Lapu na nagbibilang labing sangribo duman sa baybayon.
Makuri an ralaban alagad dai nakatabang an mga kanyon na Magellan ta dai
makarani an saiyang mga bapor gibo kan magapoon sa harani sa kosa asin an
paputok ninda dai makaabot sa kalaban. Nagpadara nin mga soldados siya ngane
suroloon an mga kahaharongan pero ini logod an nagpalaad kan isog kan mga kabwan
ni Lapu-Lapu asin daing takot dinaguso an mga Kastila na patos sa barote' na
metal alagad tinuyong garodon asin tigbason kan mga tauhan ni Lapu-Lapu an mga
tabay ta daing tahob. Sa paagi kaini dakul nagkagaradan sa mga Kastila, kaiba na
si Magellan na pigsurorogan kan ini mapasungkab ta nalugad nin makuri sa walang
tabay. Kan nahiling nindang daing herak na inutasan buhay an pamayo ninda, na
sabi ni Antonio Pigafetta "saindang salming, ilaw, ranga asin tunay na giya.."
an mga Kastila nagkurutipas na pabalik sa saindang mga sasakyan.

An banwang Bangsamoro, na iyo an tubong kadagaan kan mga Moslem sa habagatan kan
Filipinas, kinokonsiderar siya sarong Muslim asin kabuhan kan etnikong grupo na
Tausug

Saro pang pangaran ni Lapu-Lapu, na natala ni Carlos Calao, sarong ika-17ng
Siglo poeta na Kastilang Intsik sa saiyang rawitdawit "Que Dios Le Perdone"
(Kastila,"Na an Diyos Patawaron Man Logod Siya) iyo an "Cali Pulacu".

An 1898 na Pagpapahayag nin Katalingkasan kan Filipinas natomoyan si Lapu-Lapu
komo "Hadeng Kalipulako kan Mactan"

An mga Cebuano nagpatindog nin sarong monumento sa pag-onra saiya sa Isla kan
Mactan asin pigbago an pangaran kan Opon, pigngaranan nang Lapu-Lapu. Saro man
na estatuwa ni Lapu-Lapu ipigregalo kan South Korea sa Filipinas. Ini nakatindog
na sa Liwasan Rizal. Si Senador Gordon sa ika-14 Kongreso nagsangat man nin bill
na ideklara an Abril 27 bilang Adlaw ni Lapu-Lapu.

An pigura ni Lapu-Lapu yaon sa opisyal na selyo kan Philippine National Police.
An 1-sentabo na takal igwang pigura ni Lapu-Lapu sa barayan niya. Ini totoo
pigretiro na bilang kwarta (1967-1974). Sarong sira sa Filipinas nagngangaran na
"Lapu-Lapu" alagad mas aram an sirang ini sa Bisaya asin Mindanao na "pugapo" na
sa Bikol, boot sabihon sira sa kosa.

Duwang pelikula sa Filipinas inapod na "Lapu-Lapu", pareho manongod sa buhay ni
Lapu-Lapu. ipigngaran saiya. An chief lapu-lapu (sarong cocktail) ipigngaran sa
pag-onra saiya.



https://bcl.wikipedia.org/wiki/Kamara_de_Representantes_kan_Filipinas

An Kamara de Representantes kan Filipinas iyo an hababang kamara kan Kongreso
kan Filipinas. An Senado iyo an halangkaw na kamara. Inaapod na Kongresista an
mga myembro kan kamara asin Representante an saindang titulo. Pig-eelihir an mga
kongresista sa tulong-taon na terminoo asin pwedeng maelihir liwat, alagad dai
pwedeng magserbe nin sobra sa tulong surunod na termino.

An Kamara de Representantes kan Filipinas pinamamayohan kan Ispiker, ngunyan
kinakaptan ni Feliciano Belmonte, Jr. kan Syudad nin Quezon. An opisyal na
dagosan kan Kamara de Representantes iyo an Batasang Pambansa na namumugtak sa
Batasan Hills sa Syudad nin Quezon, Metro Manila. An edipisyon inaapod sanang
"Batasan".

Igwa nin duwang klase nin representante sa kamara: an mga representante gikan sa
mga lehislatibong distrito asin an mga representante kan partido-lista.
Walumpulong porsyento (80%) kan mga representante magikan sa mga lehislatibong
distrito na an lambang saro igwa nin sarong representante. Alagad an lambang
distrito kaipohan igwa nin dai mababa sa 250,000 na populasyon. An mga probinsya
igwa nin dai mababa sa sarong lehislatibong distrito, dawa pira an populasyon.
Nagkapirang mga syudad an igwang representasyon suhay duman sa probinsya, alagad
kaipohan igwa nin dai mababa sa 250,000 na populasyon.



https://bcl.wikipedia.org/wiki/Justin_Trudeau

Si Justin Pierre James Trudeau MP (namundag Desyembre 25, 1971) sarong
pulitikong taga-Kanada asin Primer Ministro-designado kan Kanada. An saiyang
partido na saiyang pinamamayohan, an Partido Liberal, hustong guminana sa 2015ng
eleksyon federal. Sa pagsumpa niya, siya na an ikaduwang pinakahubin na Primer
Ministrong matukaw, an pinakahubin iyo si Joe Clark. Siya an matuang aki ni
Pierre Trudeau na saro man nangagin ika-15ng Primer Ministro kan nasabing
nasyon.

Nagbuntog siyang orog sa pulitika pakagadan kan saiyang ama asin nangagin siyang
representante para sa Papineau sa House of Commons kan eleksyon federal kan taon
2008. Kan Septyembre 2009, siya nanombrahan sarong kritiko kan Partido Liberal
para sa Youth asin Multiculturalism. Kan Septyembre 2009, nagin naman siyang
kritiko para sa Youth, Citizenship asin Immigration. Kan madaog sa eleksyon
federal an Partido Liberal kan 2011, asin ta si Michael Ignatierr nagbutas komo
lider sa LIberal, an interem na lider na si Bob Rae pignombrahan siyang kritiko
para sa Post Secondary Education, Youth and Amateur Sport. Kan 2013, ginana niya
an liderato kan Partido Liberal. Sa 2015 eleksyon federal, nadaog niya si Primer
Ministro Stephen Harper na iyo an may renda kan Partido Conservative, mala ta
hale sa 36 na tukawan, nasikwit kan saiyang partido an 184 tukawan sa House of
Commons, bagay na pambihira asin enot pa sanang nangyari ini sa eleksyon sa
Kanada na may dakulaon na lukso sa bilang nin ginanang tukawan.

Si Tradeau nanompongan an saiyang maaagom na si Sophie Grégoire kan sinda mga
aki pa ta si Sophie kaklase, kagubay asin katood kan saiyang ngohod na tugang si
Michel. Nagkasumpongan naman sinda liwat kan Hunyo 2003 kan ini si Grégoire saro
nang personalidad sa telebisyon Quebec asin nagin kapwa-kagbusol kan sarong
charity ball. Dangan an pag'iriba ninda nagbunga sa pag'ilusyonan, mala ta kan
Oktobre 2004 pormal nang magka'ilusyon asin kan Mayo 28, 2005, nagpakarasal sa
sarong seremonya Katolika sa simbahan nin Sainte-Madeleine d'Outremont duman sa
Montreal. Sinda igwang tolong aki: Xavier (namundag Oktobre 2007), Ella-Grace
(Pebrero 2009), asin Hadrien (Pebrero 2014).



https://bcl.wikipedia.org/wiki/Jason_Chancoco

Si Jose Jason Llagas Chancoco sarong kagubay na Bikolanong parasurat. Premyado
siyáa kan Premio Tomas Arejola para sa Literaturang Bikolnon sa kategoryang
Osipon na Pan-aki kan 2005 asin kan Premio Bibiano Sabino kan 2009 para sa
saiyang librong "Pagsasatubuanan: Poetikang Bikolnon" (2008). Sarô siya sa mga
panelista sa Juliana Arejola-Fajardo Workshop sa Pagsurat-Bikol kan 2006 asin
2009, siring man sa Saringsing Writers Workshop kan 2011, 2014 asin 2015.

Siya nagsusurat sa Ingles, Filipino asin Iriganon. Siya paratukdô sa literatura
asin lenggwahe, editor, tagapalis, PR practitioner asin cultural events
organizer. Kan 2013, kabali an saiyang halìpot na usipon na Tatsian sa
antolohiyang Hagong: Mga Osipon na pinakarhay ninda Paz Verdades Santos asin
Francisco Peñones, Jr.

Kabali sa nagkapirang onra na an nakamtan ni Chancoco sa lado nin pagsurat iyo
an Juliana Arejola-Fajardo Workshop for Bikol Writing Fellow's Achievement Award
(2005), Gawad Soc Rodrigo (2007), asin Achievement Award for Literature kan
Ateneo de Naga University (2008).

An saiyang mga rawitdawit asin usipon sa iba-ibang tataramon nakaguno nin onra
sa manlaen-laen na patiribayan. Siring kaini iyo sa Transition Literary Contest
kan pahayagang Philippine Star (ika-1 premio-1999), Maningning Miclat Award for
Poetry (sarô sa nakapirilì-2003), Talaang Ginto Gawad Surian sa Tula kan
Gantimpalang Collantes (ika-2 Premyo-2004, asin Kagalanggalang na Sambit-2007),
Premio Tomas Arejola para sa Literaturang Bikolnon (Finalista-2004, Dobleng
Ika-1 Premio-2005, Finalista-2006), Homelife Poetry Contest (ika-1 Premyo-2007)
asin iba pa.



https://bcl.wikipedia.org/wiki/James_Bulger

Si James Joseph "Whitey" Bulger, Jr. (namundag Septyembre 3, 1929) iyo soboot
sarong dating kagboot sa krimen na namayo kan Winter Hill Gang, sarong gang na
nagooperar sa Sommerville, Massachusetts sa Estados Unidos. Siya man nagsirbeng
"tagasumbong" kan Federal Bureau of Investigation sa sarong kontrobersyal na
urulay na manta' tinutugotan siyang magpadagos kan saiyang mga kriminal na
aktibidad. Sinasabi na si pagbuyagyag kan Boston Globe asin huli man sa mga kaso
sa korte iyo an nagbiklad kan korupsyon asin mga ilegal na aktibidad kan mga
ahenteng federal na nadamay ki Bulger asin ini iyo nagin dakulang kasosopgan kan
nasabing ahensya.

Kan siya napagsabihan na may nakaabang saiyang mga akusasyon, siya nagdulag asin
naghale sa Boston dangan tuminago kan Desyembre, 1944. Si Bulger nagin fugitivo
na ikinaag sa listang 'Ten Most Wanted Fugitives' kan FBI.. Siya hinahanap huli
sa raketering, 19 bilang nin murder, extortion, money laundering, conspiracy
asin pagdistribuir nin narkotiks.

Kan Hunyo 22, 2011, siya inaresto sa sarong apartment na saiyang pinageestaran
kinse anyos na palan, na yaon sa Santa Monica, California. Saiyang kasaro an
saiyang piday si Catherine Greig. Kan siya natoklo, edad niya na 81 asin
nagbobologoybogoy na daa.



https://bcl.wikipedia.org/wiki/Harry_Potter

An mga librong Harry Potter seryeng popular nin mga librong pantasya na an
kagsurat iyo si J.K. Rowling. An bidang karakter igdi sa mga usipon iyo si Harry
Potter.

Igwang kagabsan na pitong libro sa serye. May serye nin mga pelikula an ginibo
na kan Warner Bros. para sa enot na anom na libro. Pigpo'nan kaini an
pagpelikula kan 2001. An ika-anom, Harry Potter and the Half Blood Prince,
pinagpasale na kan Hulyo 7, 2009. An enot na kabangang kabtang kan ikapito na
iyo na an ultimong pelikula, an Harry Potter and the Deathly Hallows, pinaluwas
na kan Nobyembre, 2010. An ikaduwang kabtang ipapaluwas sa Hulyo, 2011.

Poon kan pigpaluwas an enot na nobela kan Hunyo 30, 1997 Harry Potter and the
Philosopher's Stone, an mga libro grabe an ginuno na popularidad, pag'omaw na
gayo asin labilabing pagbenta sa bilog na kinaban An serye totoo nag'ani man nin
mga tuyaw, orog na ta an tenor garo malaen nang madyik. An serye nin mga libro,
kun isisikad sa Hunyo 2011, nagbenta nang 450 milyon na kopya asin napalis na sa
67 lenggwahe. asin an ultimong apat na libro nagpako nin rekord sunodsunod na
iyo na an pinakamasulong na mga libro sa bilog na historya kan kinaban.

Bilang serye ini nin iba-ibang genre, na kaiba na diyan an pantasya,
pagdangadang nin bagong panahon, fiction, romansa, thriller, ini tagob nin mga
kahulogan sa kultura. Susog ki Rowling, an mayor na tema iyo an kagadanan, dawa
totoo primeramente konsiderado ining literaturang pang'aki. Igwa pa man nin
ibang mga tema sa serye, arog kan pagkamoot asin pag'ori. An mga bersyon sa
Ingles napublikar kan Bloomsbury sa Reyno Unido, kan Scholastic Press sa Estados
Unidos, kan Allen & Unwin sa Australya, asin kan Raincoast Books sa Kanada. Sa
Oktobre 2011, an serye ipapaluwas sa pormang e-libro paagi sa "Pottermore." An
mga libro ginibo sa walong parte kan Warner Bros. Pictures, ta pigbaak an
ikapitong libro sa duwang kabtang; ini na an serye nag'ingreso nin pinakadakula
sa serye nin mga pelikula. An serye nagbunga man nin mga konektadong negosyo sa
ibang mga paninda, na nagresulta na an marka "Harry Potter" nagkakahalaga na nin
sobra sa $15 bilyon.



https://bcl.wikipedia.org/wiki/Guyabano

An guyabano (Annona muricata; syn. A. sericea Dunal sa Correia, M. P., (1984),
A. macrocarpa Wercklé, A. bonplandiana H.B. & K., A. cearensis Barb.Rodr., A.
coriacea, Guanabanus muricatus (L) sarong klaseng tinanom na tubong tal sa
Mehiko, Sentral Amerika, sa Caribbean, asin sa amihanan kan Sur Amerika.
Ngonyan, nagtutubo na sa dakul na parte kan Sur Subangan na Asya.

An namit daa kaini maibaing sa pinagsalak na namit kan pinya asin strawberry na
nagrarani sa namit man kan mga aranghita, na may malomhok na mapulotpulot na
panamit asin pagkagat siring sa tipong asin batag. An iba man nasabi sa kagat
nakaagid sa atis asin biriba pero mas matagok asin nagtubig-tubig. An prutas na
ini medyo mapawot kakanon ta an balodbod niya pano nin mga darakulang pisog, an
mga matagok na laman niya na nagdadamilot napalibotan nin mga ma'awat na
membrano. Mas marhay pa logod na ini pugaan kan tagok niya na inomon kisa
direktang ra'ngoton. An guyabano ginigibohan naman nin arak.

Sinasabing an guyabano mabantig na panlaban sa mga kanser na helang, 10,000 na
beses mas maratom daa sa chemotherapy, makusog na paragadan sa mga impeksyon
huli sa mikrobyo o fungus, pinapatibay an immune system laban sa mga mararang
impeksyon na pwedeng ikagadan.



https://bcl.wikipedia.org/wiki/Gregorio_Perfecto

Si Gregorio Milian Perfecto (20 Nobyembre 1891 - 17 Agosto 1949) sarong
Filipinong peryodista, abogado asin huwes. Nagsirbe siya komo Associate Justice
sa Korte Suprema kan Filipinas poon taon 1945 songdô 1949 kan panahon ni
Presidente Sergio Osmeña. Masasabing siya sarong pigura na bistong gayo sa mga
kaisipan niyang liberal, sa mga makolor asin pororopot na estilo nin pagsurat
asin sa parating dai pag'oyon sa opinyon mayoria kan siya nakatukaw sa Korte
Suprema.

Namundag siya sa Mandurriao, Iloilo. An mga magurang niya iyo sinda Mariano
Perfecto asin Juliana Millian.. An naagom niya iyo si Paz Bravo. An saindang
pagsasaro nagbunga nin anom (6) na aki: Romeo, Elena, Ariel, Carlos, Eden, asin
Azucena.

Nag'adal nin elementarya si Perfecto sa Ligao, Albay, kan saiyang segundarya sa
San Beda College, asin nakua niya an Batsilyer en Artes sa San Juan de Letran.
Nagtapos siya kan saiyang abogasya sa Unibersidad kan Santo Tomas. Nakua niya
asin nakapasar sa eksamen sa Bar kan taon 1916.

Si Perfecto nagpraktis ngòna kan saiyang pagka'abogado nin halipot na panahon
dangan naglaog komo peryodista sa La Vanguardia asin sa Consolidacion Nacional.
Ini mga peryodiko. Paglaog 1919, nagin na siyang editor kan La Nacion, sarong
aldawan na diaryo. An saiyasng pwesto sa La Nacion nagin na maray kontrobersyal
ta naglabto siya sa mga kampanya laban sa korupsyon asin laban sa baluktot na
mga opisyal. An hiro niyang ini nagbunga nin mga kaso libel na isina'ngat kontra
saiya. Pati Senado nagkaso na ngane saiya. An gabos na ini napawa'ran sala asin
saysay kan mismong Korte Suprema sa mga desisyon na pigpromulgar sa mga taon na
1921 asin 1922.

Kan taon 1922, naelihir siya bilang Representante kan Enot na Distrito nin
Manila sa Lehislatura kan Filipinas. Nagsirbe siya igdi abot 1928. Kan 1931, si
Perfecto napadad huli sa polio. Nakakalakaw siya nagamit nin saklay pero
nagrayray man an kamugtakan niya mala ta kaya pa man magkawat nin golf.

Nataon si Perfecto kaapil sa Partido Democrata na tinogdas ni Claro M. Recto,
dangan ngane nagin siya kaini sekretaryo heneral asin probisyonal na pamayo. Sa
mga lideres sa Partidong ini, saro si Sergio Osmena, na ngapit iyo an manombra
saiya sa Korte Suprema.

Kan 1934, si Perfecto napili na Delegado sa Kombensyon Konstitusyonal na iyo an
nagpanday kan si 1935ng Konstitusyon. Kinapotan niya komo Pamayo an Komite sa
Citizenship asin Naturalization, asin kaapil siya sa Komite sa Constitutional
Guarantees, Transistory Provisions, Style asin Sponsorship. Kan an Konstitusyon
matapos nang mapanday, kasarabay kan ibang Delegado, pinirmahan niya ini kan
sadiri niyang dugo sa pagtaong doon na an pirirmahan sarong solemneng ritwal.

Kan an Konstitusyon maaprobaran sa sarong plebesito, si Perfecto naelhir bilang
Representante kan Norteng Distrito kan Manila sa Asambleya Nasyunal. Nagserbi
siya igdi sa duwang periodo, poon 1935 abot 1941. Saiyang maigot na ipigtolod an
pagpagantad kan mga kamugtakan kan mga trahabador asin an pagtaong poder sa mga
babae makaboto.

Kan Hunyo 1945, si Perfecto pignombrahan ni Presidente Sergio Osmeña sa Korte
Suprema. Ini pigbago asin pigreorganisar pakatapos kan pananakop kan Hapon igdi
sa Filipinas. Nagserbi siya igdi hanggan magadan siya kan taon 1949.

Sa apat na taon na yaon siya sa Korte, si Perfecto nag-ama' nin 172 (opinyon
mayoria) asin sobra sa 200 na suway na opinyon, kaiba diyan an 195ng dai-oyon na
opinyon. . Sinasabi na sa agi-agi kan historya kan Korte Suprema, siya sana an
nagguhit nin mas dakul na dai-oyon na opinyon (dissenting opinion) kisa sa mga
opinyon mayoria. Sa kagabosan, si Perfecto "nakikipagngutiil" 20.6% kan panahon
na yaon siya sa Korte, basado sa estadistika na 945 desisyon an hinaman kan
periodong idto.

Sa Kongreso, pigsampaan siya nin prosedimyento nin impeachment huli ta ginibo na
niyang estaran an saiyang opisina, dawa ngane totoo may pakaisi asin pag'oyon an
Poon kan Korte Suprema na si Manuel Moran sa rason kan saiyang kakundian
pisikal. Sinabi ni Perfecto na an mga pagiipit saiya, dawa ngane dai man nin
nangyari, anas sana huli sa pulitika.

Nagadan si Perfecto kan Agosto 17 1949 pakatapos nin madaling paghelang. Saro
siyang Mason, alagad nagbalik sa Simbahan Katolika bago nagadan.

Bago siya nagadan, si Perfectro nagsangat nin kaso sa Korte Suprema na sinasabi
niya libre sa income tax an mga sweldo kan mga hokom asin mga huwes susog sa
Konstitusyon. An kaso nadesisyonan oyon Sa saiyang pighohorot.

Kan 1958, an Ciudad nin Manila ipigngaran saiya an sarong eskwelahan segundarya
sa Tondo, Manila, an Gregorio Perfecto High School



https://bcl.wikipedia.org/wiki/George_Hamilton

Si George Stevens Hamilton (namundag, Agosto 12, 1939) sarong Amerikanong aktor
sa telebisyon asin sa pelikula.

Si Hamilton iyo an pinaka matuang aki kan lider-sa-banda na si George "Spike"
Hamilton asin an enot na agom kani na si Ann Stevens (dati, Mrs. William
Potter). Namundag siya sa Memphis, Tenessee, asin nag'estar sa Bytheville,
Arkansas, sagkod sa edad na 36. Dakul siyang nakamit na premyo kan estudyante pa
sa Palm Beach Lakes Community High School. Sinasabi na an relasyon niya sa ina
niya asin kaamayan kan buhay niya iyo an pigbatayan kan pelikulang My One and
Only (2009).

Kan siya naghubo' sa California, pigkontrata siya kan Metro-Goldwyn-Mayer, asin
siya pigtampok sa mga pelikulang arog kan Home from the Hill, All the Fine Young
Cannibals, Light in the Piazza and Two Weeks in Amnother Town.

An saiyang mga kunyado iyo sinda Caleston Hunt asin Jesse Spalding; an saiyang
kunyada iyo si June Howard, na sinasabi ni Hamilton nagkaigwa siya nin relasyon
sekswal sa edad pa sanang 12 kan ini inagom an saiyang ama. An saiyang matuang
tugang-sa-ama, si William Potter, nagin sarong interior decorator sa mga
bantogan na kumpanya arog kan Eva Gabotr Interiors sa Palm Springs, kun saen si
Hamilton may harong harani sana ki Elivis Presley asin ki Colonel Tom Parker,
saiyang katood. Si Hamilton igwa man ngohod na tugang, si David Hamilton.

Garo daa siya naka'agid ki Warren Beatty sa matinee-idol na pamandok asin
hitsura niya.

Saro sa marayrahay asin lataw na pelikula niya sa MGM iyo an Where the Boys Are,
sarong romantikong komedy namugtak sa panahon na mga estudyante pa sa kolehiyo
duman sa Fort Lauderdale sa Florida na kun saen igdi sa pelikulang ini an papel
niya sarong tipong Ivy League na estudyante, maliksi asin mahusay magpa gwapo.
Siya nakaresibe nin Golden Globe award kan 1960 bilang Most Promising Newcomer
(Lalake).

Si Hamilton sinasabing nagkaigwang maimbong na relasyon sosyal ki Imelda Marcos,
an balo ni presidente Ferdinand Marcos asin nabuyagyag ngani na igwa palan
siyang mga negosyo kadamay man an balong si Imelda..



https://bcl.wikipedia.org/wiki/George_Carlin

Si George Denis Patrick Carlin (Mayo 12, 1937 - Hunyo 22, 2008) sarong
Amerikanong komedyante, aktor asin parasurat asin kritiko sosyal. Siya bantogan
na maray sa lantad nin pelikula asin telebsiyon sa pagpangirit, sa pagtaong
kaalingan sa mga paradalan asin paradangog paagi nin pagsuba, pagtuya-tuya,
pag'olog-olog, pagtuyaw asin pagtaboga' sa mga institusyon kan Amerika, sa
gawe-gawe pulitikal kan gobyerno, sa mga kinaugalean asin pagtubod na sa paghuna
niya sobra naman asin dapat bakleon o bako man totoo o kalokohan sana. Mala ta
siya daa mayong pagtubod sa Dios, sa anoman na relihiyon asin m akusog niyang
liniliwat-liwat na an gobyerno Amerikano nagrororo' nanggad. Siya bistong gayo
sa maisog asin hayag, daing turutumpi' na pagtaong opinion sa mga bagay-bagay.

Aram-aram siyang marhay kan publiko sa saiyang mga kaisipan sa pulitika, sa
lenggwaheng Ingles, sikolohiya, relihiyon asin sa manlaenlaen na bagay na mga
taboo, na habong dutaan kan kadaklan ta mga sensitibong isyu. Inapod kan sarong
peryodiko si Carlin bilang "dekano kan mga komedyanteng kontra-kultura."

Si Carlin namundag sa Manhattan, an ikaduwang aki sunod sa matuang si Patrick na
nagin parasurat man, sa magurang niyang si Patrick Carlin asin an agom kaini na
si Mary Beary, sarong sekretarya. An saiyang pamilya gikan sa dugong Irish asin
pinadakula siyang katoliko Romano. Kan siya edad pa sanang duwang bulan, an mama
niya nagsuway sa ama niya. An maternal niyang lolohon, si Dennis Beary, sarong
imigranteng Irish na nagtrabahong pulis sa Nweba York. Sarong maternal na
lolahon niya man na imigrante natandaan niya nagngangaran O'Grady pero nagin
Grady pag'abot nang Amerika. Sabi niya, "Hinulog sa dagat an "O" kan pasiring
sinda igdi". Ngapit kaidto, pigngaranan niya an sarong karakter sa The George
Carlin Show na O'Grady bilang pagtaong onra. Sabi ni Carlin, nakua niya an
marayrahay na paggamit kan lenggwaheng Ingles sa ina niya, dawa ngane totoo
bakong dayupot an relasyon niya igdi asin parati nalayas siya sa saindang
harong.

Siya nagdakula sa West 121st Street, sa tongod kan Manhattan na apod nindang
mag'aramigo na "White Harlem" ta mas maisog sa dangog kisa kan tunay na pangaran
(Morningside Heights).

Enot nag'entra siya sa Corpus Christi School, sarong sadiri kan Corpus Christi
Church sa Nweba York, sa Morningside Heights, dangan sa Cardinal Hayes High
School pero pakalihis sanang tolong semestre,nagpondo siya. Mga inatenderan niya
pang mga eskwelahan iyo an Bishop dubois High School sa harlem, an Salesian High
School sa Goshyen, Newba York. Dakul na beses nagklsase siya sa Camp Notre. Dame
duman sa Spofford Lake sa New Hampshire asin parati nagana siyang papremyo sa
drama.

Kan taon 1954, siya nagbali sa United States Air force asin nagin radar
technician sa Barksdale Air Force Base sa Bossier City, Louisiana. Dangan
nagtrabaho siya komo disc jockey sa istayon nin radio na KJOE sa Shreveport.
Bilang "mayong sirbeng airman," sabi niya siya pinahale na sa Air Force kan
Hulyo 29, 1957. Masabi pa, kan panahon yaon siya sa Air Force, tolong beses siya
na-court martial, saka kun ano-anong kastigo sinapo niya.

Kan taon 1959, siya asin si Jack Burns nagkaag sarong pag'iriba sa komedi kan an
duwa nagtatrabaho pa sa istasyon radyo KXOL sa Fort Worth, Texas. Pero an
saindang pag'iriba nagduwang taon sana ta pareho nagsadiri nang sibot.

Mga taon 1960, siya nagluluwas sa mga programang telebisyon kun saen an rutina
niya magsagin na:

Kan mga oras man na ini, siya parati performer asin tagakapot kan programang The
Tonight Show, enot katuwang si Jack Paar bilang host, dangan ki Johnny Carson
sunod. Pirmi ngane siya naribay ki Carson sa lawig kan tolong dekada
pagpadalagan kan programa. Siya man nagpapel sa Away We Go, sarong 1967 pasaleng
komedi pig-ayre sa CBS. An pagluluwas niya asin an mga materyal pinapadangog
niya mga kumbensyonal pa, mayong kontrobersya, kumpara sa mga huri niyang mga
pasale na palaban nang maray.



https://bcl.wikipedia.org/wiki/Fidel_Ramos

Si Fidel Valdez Ramos (namundag: Marso 18, 1928) an ika-kagduwang (12)
Presidente kan Filipinas. Sinanglian niya si Corazon Aquino. Siya nagtukaw sa
pwesto abot taon 1998 kan siya naman naribayan na ni Joseph Estrada. Siya an
pinakainot na protestanteng Presidente kan Filipinas.

Si Fidel Ramos namundag sa Lingayen, Pangasinan. An saiyang ama iyo si Narciso
Ramos (1900-1986), sarong abogado, peryodista, asin 5-terminong lehislador sa
Kongreso na pakahaloy nagin ngani Secretary of Foreign Affairs. An saiyang ina
iyo si Angela Valdez-Ramos (1905-1977), sarong edukador, tagapagsurog kan
kababaihan asin gikan sa respetadong pamilya kan mga Valez kan Batac, Ilocos
Norte, bagay na iyo an dahilan kun ano ta ikaduwang pinsan niya si Ferdinand
Marcos. Kinua niya an saiyang elementarya sa Lingayen asin an segundaryang adal
sa University of the Philippines Integrated School asin sa Centro Escolar
University Integrated School.

Kan taon 1946, pira pa sanang bulan sa pag-enrol sa Philippine National
University, naisipan maglaog sa Philippine Military Academy komo kadete asin
duman nakapasar siya sa sarong scholarship kan gobyerno para sa pag'adal sa
United States Military Academy duman sa West Point. Nagkua pa siyang dagdag na
adal sa engineering pakagraduar niya sa West Point kun saen natapos asin nakamit
niya an Masters Degree sa Civil Engineering duman sa University of Illinois. Sa
Unibersidad na idto saro man siyang iskolar kan gobyerno taon 1951. Siring man,
nagin siyang lisensyadong civil engineer igdi sa Filipinas komo nakapasar siya
sa board exam kan 1953, na nakua an ika-10ng lugar. Kan 1960, nakamit niya an
pinaka-halangkaw na grado sa pagkua niya kan Special Forces-Psy
Operations-Airborne Course duman sa Fort Benning.



https://bcl.wikipedia.org/wiki/Elizabeth_Taylor

Si Elizabeth Rosemond Taylor (Pebrero 27, 1932-Marso 23, 2011) sarong
Briton-Amerikanong aktres. Nagpoon siya bilang aking aktres sa MGM asta nagin
siyang bantogan na artista sa pelikula asin sa telebisyon. Si Taylor, saro
nanggad sa pinakapamosong artista kan kinaban, binibisto na mahusay na aktres,
may glamorosong buhaybuhay asin natatandaan na maray huli sa saiyang nakakabihag
asin lilang mata.

Enot niyang tapsok iyo sa pelikulang National Velvet (1944), sumunod sa Father
of the Bride (1950), A Place in the Sun (1951), Giant (1956), Cat on a Hot Tin
Roof (1958), asin sa Suddenly, Last Summer (1958). Ginana niya an Academy Award
para sa Pinakamahusay na Aktress sa Butterfield (1960), nagkawat sa mayor na
papel sa Cleopatra (1963), asin inagom an saiyang kapwa-aktor si Richard Burton.
Sindang duwa nagpapel sa onseng pelikula, kabali na diyan an Who's Afraid of
Virginia Woolf? (1966) kun saen si Taylor guminana naman nin Academy Award. Kan
mga 1970, talagsad na sana an pagluwas niya sa pelikula. Kun minsan nagtagaluwas
siya totoo sa telebisyon asin sa teatro.

Sa bilog niyang pagkabuhay dai siya binutsan kan kun ano-ano helang. Nagadan
siya sa Cedars-Sinai Medical Center sa Los Angeles huli sa kahelangan sa puso sa
edad na 79, naaragitongan kan apat niyang aki.



https://bcl.wikipedia.org/wiki/Donald_Trump

Si Donald Johm Trump, Jr. (namundag, Hunyo 14, 1946) sarong prominenteng
Amerikanong negosyante, autor, asin personalidad sa telebisyon. Siya an Chairman
asin CEO kan Trump Organization, sarong real-estate developer. Siya man an
kagtogdas kan Trump Entertainment Resorts na nagpapadalagan nin magkakapirang
mga casino asin otel sa palibot kan kinaban. An saiyang masamwang na
pagbuhaybuhay asin an saiyang matabil na manera`iyo an nagpapalaen,
nagpapabantog saiya. Igwa man siyang isinangat na reality show sa NBC na an
pangaran The Apprentice. Siya hinuhuna na posible magkandidato sa eleksyon
presidensyal sa 2012.

Si Trump iyo ngonyan an nominadong kandidato kan Partido Republikano para sa
eleksyon presidensyal 2016 kan Estados Unidos nin Amerika.

Si Donald ikaapat sa limang aki ni Fred Trump, sarong real-estate developer yaon
sa Nuweba York na nagpayaman sa sadiring paghingoa. An saiyang agom iyo si
Melania Trump.

Si Trump nabotohan na presidente kan Estados Unidos nin Amerika kan Nobyembre 8,
2016. Nadaog niya sa eleksyon an kandidato kan Partido Demokrata na si Hillary
Clinton. Sa pinakagurang na edad na 70 sa mga presidente nin Amerika, si Trump
matukaw sa pwesto sa Enero 20, 2017. Siya an matukaw na ika-45ng presidente kan
Estados Unidos.



https://bcl.wikipedia.org/wiki/Daniel_Ortega

Si José Daniel Ortega Saavedra (Pakasayod sa Espanyol: [xoˈse̞ ðaˈnje̞l
o̞rˈte̞ɣa saˈβe̞ðɾa]; namundag kan Nobyembre 11, 1945) sarong pulitiko asin
rebolusyonaryo, na nagserbi bilang ika-83 na Presidente kan Nicaragua, sarong
pwesto na natutukawan niya pa poon 2007. Enot pa, siya nagserbi na komo ika-79ng
presidente kan 1985 abot 1990, asin sa haros enterong buhay niya siya lider kan
Sadinista Liberation Front (Frente Sandinista de Liberación Nacional o, FSLN).
Bilang sarong sosyalista sa pulitika, an mga polisya niya sa gobyerno komo mga
repormang makawala, iyo an napasunod sa kahiwasan kan nasyon Nicaragua.

Namundag sa sarong pamilya nin mga trabahador, pagkani'ako pa siya may
pagka'ongis na sa nagtutukaw na Presidente kaidto na iyo si Presidente Anastasio
Somoza Debayle,na hinihiling kan kadaklan na sarong diktador. Si Ortega marasa
pa ta nadamay sa patagong hiron na nakikitusay sa rehimen ni Somoza. Siya
napa'ayon sa mga Sandinistas asin nagpaduman sa Cuba kun saen nag'adal kan
panggerilyang pakikilaban sa goberynong Marxista-Leninista ni Fidel Castro. Kan
an Nicaraguang Rebololusyon nakaasba na nagresulta sa pagkatalsik sa poder kan
gobyerno Somoza kan 1979, si Ortega nagin kaapil sa namomoon na multipartidong
Hunta Nasyonal nin Pagkasararo' asin ngapit naelinhir presidente, asin siya
nagserbi poon 1985 sungdo' 1990 Kan panahon na idto, siya toriyok na
Marxista-Leninista, kaya mga repormang makawala an saiyang ipinirit siring kan
reporma sa daga, pagpawarak nin yaman asin programa sa literasiya. An mga siring
na reporma nagraot sa mga interes ekonomiko kan Estados Unidos asin an
administrasyon ni Ronald Reagan naghasi nin sarong maka-toong militia na inapod
Contras ngane mabungkal an gobyerno ni Ortega.

Si Ortega nadaog ni Violeta Barrios de Chamorro sa eleksyon presidensyal kan
1990, alagad siya danay pang importanteng pigura sa pulitika oposisyon kan
Nicaragua, asin luwayluway naghira sa pana'naw mala ta hale sa
Marxistas-Leninista, siya pinagtotolod na an demokratikong sosyalismo. Siya
duwang beses pang nagbungsod kan kandidatura na mayong inabtan sa eleksyon
presidensyual, kan taon 1996 asin 2001, bago ginana naman an 2006 na eleksyon
presidensyal. Kan yaon sa poder, siya nakiapil sa ibang kapwa sosyalista sa
Latin Amerika arog ki Hugo Chavez, an Presidente kan Benesuela asin ipig'ayon
niya an Nicaragua sa Pag'iribang Bolivariano nin Amerika.

Sa sarong kontrobersyal na eleksyon kan Nobyembre, 2011, si Ortega iyo naman an
liwat guminana asin ngonyan na Enero 11, 2012 siya pigproklamang presidente sa
sarong bibong inagurasyon kun saen an amigo niyang si Hugo Chavez kan Venezuela
asin si Mahmoud Ahmadinejad kan Iran yaon nag-atender.



https://bcl.wikipedia.org/wiki/Carcar

An Carcar sarong ikaapat na klase syudad na namumugtak sa probinsya nin Cebu,
Filipinas. Igwa ining sukol na 116.78 kilometro kwadrado na kadagaan asin
namumugtak sa inot na distrito. Sosog sa sensus kan 2010, igwa ining 107,323
katawo. An designadong zip code kaini iyo 6019.

Kan 2005, an Metro Cebu hinira an pagdolonan asin pinagpasakop na an Syudad kan
Danao sa amihanan asin an banwaan kan San Fernando saka syudad kan Carcar sa
ibaba kan habagatan.[1].

An Carcar nagin syudad kan July 7, 2007. Kan 19 Nobyembre 2008, an syudad kan
Carcar hinubaan kan saiyang estado komo sarong syudad, kaiba an mga 2 pa sa Cebu
asin 13 sa ibang parte kan Filipinas kan Korte Suprema ta dai naka-otob asin dai
naabot an tamang kaipuhanan na mga kundisyon ngani pwede magin sarong syudad.

An Carcar mga 40 kilometro an rayo sa habagatan kan syudad nin Cebu. Natataidan
siya kan San Fernando sa amihanan; sa habagatan kan Sibonga; sa solnopan kan
Barili asin Aloguinsan; sa subangan kan Bohol Strait. Igwa siya nin hiwas na
lumabi kumulang mga 116.22 km².

An Carcar may mga Pamanang Estruktura gikan pa sa panahon kan Kastila asin
Amerikano. Diyan sana sa tongod kan Carcar Plaza dakul ka nang maheheling na mga
lumang edipisyo asin an Simbahan ni Sta. Catalina nin Alexandria saro nang
estruktura na makangalason sa gabos.



https://bcl.wikipedia.org/wiki/Bo_Sanchez

Si Eugenio Isabelo Tomas Reyes Sanchez Jr. o mas bisto sa apod na Bo Sanchez
(Hulyo 11, 1966) sarong kagsurat na mabentahon,, negosyante,, paratokdo asin
ministro sa Filipinas. Binabansagan siyang "Preacher in Blue Jeans".

Siya namundag kan Hulyo 11, 1966 sa Caloocan City ki Eugenio asin Pilar Sanchez.

Nagpoon siyang magplatika sa atubangan nin mga gurang sa edad sanang 13.
Nakapapublikar na siya nin mga 27ng libro, asin 7 magasin.

Nagin siyang resipiente kan The Outstanding Young Men (TOYM) para sa Serbisyo sa
Komunidad . Kan 2007, nakua niya an Seerviam Award, an pinakahalangkaw na gawad
na tinatao kan Catholic Mass Media Awards. Siya man an tagamato kan programang
Gabay sa Biblia sa Radyo sa Radio Veritas.

Saro siya sa kagtogdas nin komunidad relihiyoso, an Light of Jesus. An komunidad
kan 2016 igwa nang 35,000 kaapil igdi sa Filipinas asin sa bilog na kinaban. Sa
paagi kaini, nagbunsod siya nin duwang pagtitiripon, an taonan na Kerygma
Conference asin an semanal na aripompon nin mga paratubod inapod na The Feast sa
200 na lugar sa nasyon asin ibang parte kan mundo.



https://bcl.wikipedia.org/wiki/Bicol_Mail

An Bicol Mail sarong semanal na peryodiko sa rehiyon Bikol na tinogdas ni Leon
Aureus kan taon 1953 sa syudad nin Naga. An pinaka-enot na isyu kaini nagluwas
kan Abril 4, 1953.

An nangataman kaini bilang pinakaenot na editor iyo si Alfonso Ocampo nasundan
ni Francis T. Nacianceno, Jr, asin sunod man saiya na editor iyo si Leonor
Aureus; alagad, an presenteng tagapagpalagda' kan peryodiko, si Nilo P. Aureus,
nagsasabi na an talagang pinaka-enot na editor iyo si Francis Nacianceno, Jr.

An mga napalaman kaini sa mga enot na isyu manongod sa People and Events,
Schools, Hot Line asin Points of Observation. Igwa man pitak sa Bikol na
pino'nan, inapod na Tingog nin Kabikolan na saro sa nagin editor kan pitak iyo
si Luis Dato. An Bicol Mail nakamit an napapalaen na onra kan ini binisto kan
Philippine Press Institute bilang Best Edited Provincial Paper (1962) sa bilog
na Filipinas.

An mga enot na mga parasurat asin kolumnista kan semanal iyo sinda Cirilo Diaz,
Jr., Ignacio Meliton, Nick Prieto, na nagin bantogan sa nakaka-aling na gayong
kolum niyang Miscellaneous, Francis Nacianceno kan saiyang Time In, si Luis Dato
kan saiyang kolum na As We See It.

Kaidto an opisina kan Bicol Mail yaon sa ika-duwang eskalon kan sarong lumang
edipisyo sa kanto kan P.Burgos asin Gen. Luna, na sa presente natotogdokan na
nin sarong pusog na sementadong edipisyo, pagrorogaring kan Baker's Plaza.
Ngonyan namomogtak na an Bicol Mail sa Concepcion Grande, kasaro an imprentahan
na Goldprint sa bagong edipisyo na rogaring na kaini asin kataid kan dating otel
na Royal An. Masambit na bago kaining paglipat, an Bicol Mail nagrerenta sana sa
sarong edipisyo na pagsasadiri kan Benmar Marketing na yaon man sa parehong
barangay.

An semanal na ini saro na sa pinakahalawig na nagdanay sa lantad nin
imprentadong peryodiko sa rona kan Bikol, asin napondo lang ini kan magdeklara
si Pres. Ferdinand Marcos kan Ley Militar. Nag-16 na taon nawara sa sirkulasyon
an peryodiko. Kan taon 1988 binuhay liwat ni Vince Aureus alagad dai nakaantos
nin sarong taon. Nawara naman ini sa lantad nin publikasyonn. Kan Hunyo 18, 2003
an presenteng tagapagpalagda' kaini na si Nilo P. Aureus, sobrino kan kagmukna',
ibinangon liwat an peryodiko. An pinaka-enot na editor niya iyo si Danilo
Gerona, nasundan ni Liberato Aureus asin sunod iyo si Jose B. Perez, na hanggan
ngonyan (2011) iyo pa man an editor.

Saro sa nagin editor kaini iyo si Stephen Sergio, na sabi ni Aureus, sa edad na
18 anyos (1962) iyo na an pinakahubin na nagkapot kan siring na katongdan sa
Bicol Mail asin kan huri nagin technical assistant sa Office of the President.

Alagad, dakul pang nag'aaragi sa pintoan kan Bicol Mail asin nagin igdi
magsalang editor, kolumnista o tagasurat nin bareta. Masambit diyan iyo si Angel
Parazo na kinonkon sa preso ta habo magtuga' kun siisay an hinalean kan sarong
kontrobersyal na bareta, si Francis T. Nacianceno, Jr. na nagin General Manager
kan Federation of Electric Cooperatives of the Philippines, si Alfonso Ocampo na
nagin direktor rehyonal kan Office of Media Affairs, si Alfredo Tria na nagin
editor kan Balalong asin kagtogdas asin kaglagda' kan Handiong, si Alfredo
Calara, editor kan Bandillo asin nagin legal officer kan Naga Waterworkds
District, Ramon Tolaram, na nagin publisher-editor kan Naga Times, si Rafael
Sierra , na nagin opisyal na may halangkaw na katongdan sa Civil Service
Commission, Agustin B. de Jesus, an gadan nang PRO sa Immigration Bureau, si
Leon Palmiano,Jr. an gadan nang editor-publisher kan Action News asin saro sa
daing takot makalatob bilang komentarista, si Pat Bagamasbad na may eskwelahan
para sa mga tourist guide.

An sirkulasyon, na nag'abot nang 2,200 na kopya lambang luwas sa semana, sa
kwentada tolo an nakakabasa kan sarong kopya, ginagaom na 6,000 labi an tuyong
nakakakapot asin nakakabasa kaini, Ini lakop sa enterong rona kan Bikol maliban
sa duwang islang probinsya nin Catanduanes asin Masbate. Igwa man ini nin piling
suskripsyon sa luwas kan Filipinas, Ini pinapalagda' asin pinapaluwas kada
Huwebes nin semana. Parati an bilang kan pahina dai nababa sa 15 abot 30 asin
bakong arog kan enot, pirming talikodan an pagsurat bareta sa duwang lenggwahe,
sa Ingles asin Bikol.

Si Nilo P. Aureus an presenteng kagsadiri asin tagapagpalagda' kan peryodiko, si
Jose B. Perez an Pamayong Editor, si Liberato Aureus an Hadoyan na Editor, si
Atty. Henry Briguera an Hadoyan sa Ley, si Daniel P.Aureus an Editor kan Pitak
sa Bikol, asin si Pedrito Servano an Advertising Manager (nakabakasyon). Alagad,
ipinagtuga' ni Aureus na an parating nagsusurat kan editoryal iyo si Jose
Fernando Obias na sinasaro'salidahan ni Atty. Henry Briguera alagad bihira. An
semanal may inaataman man na e-koreo, bmail@yahoo.com kun saen an mga parabasa,
kabali an yaon sa ibang parte nin kinaban, pwede magpadara nin mga pa-ontol na
reparo. Orog pa, igwa ini nin websayt kun saen regular isinasa'ngat an lambang
isyu na naluwas asin kun saen mababasa ninsi isayman paagi nin internet,
www.bicolmail.com.

Sa dekadang ini na an nagkakapot na iyo si Nilo Aureus, sabi niya nagsapo naman
ini nin mga kaso legal. Saro kaini, kasong contempt kun saen nakarsel an saiyang
Pamayong Editor na si Jose b. Perez nin pitong aldaw. An duwa pang kaso, kasong
libel, na pareho man napawa'ran saysay.

Mabangot asin makawiwiling basahon an Bicol Mail huli sa saiyang manlaen'laen na
pana'naw na dulot kan dakul na mga kolum, siring kan ki Dr. Joaquin Perez,
tituladong Blue & White, na alisto sa tuyaw, an ki Ex-Judge Eufronio Maristela
sa pangaran na Good Morning Judge, na maliksi sa pagrisa kan mga nangyayari sa
pulitika, an ki Dr. Francis Dabu kan saiyang Health Conscious, pagamiaw sa
salud, asin an ki Kristian Cordero na Santigwar na ladop kun magtaong pagmasid.
Masabi pa, an kolum niya lisong nakasurat sa tataramon na Bikol.

Yaon man diyan an kolum ni Jose Perez, an Selda Numero 10, na apisyon magtokar
kan sa turismo asin kultura, siring man an ki Divina Valenciano-Acker, an
History Corner, na an toon iyo an Historya asin Kulturang Bikolnon. Siya an
kagmukna' kan Naga Heritage Society, sarong kasararoan na kagmato kan kultura
asin pamanang bikolnon.

An sarong naiiba sa presenteng Bicol Mail iyo an pagtaong doon sa Negosyo ta
nagbukas ini nin regular na pitak para igdi. Daing lihis ibinabareta an mga
pangyayarng magibsaw dapit sa pagnenegosyo asin sa mga marayrahay na mga
oportunidasd dapit kaini. Sarong kolum igdi na an turuhok sa lantad nin Negosyo
iyo an ki Joey Co, an As I see It

May kolum si John Bongat, dating konsehal igdi sa Naga, an May Derecho Ka Dyan
(manongod sa aplikasyon kan ley) alagad nagpondo na poon kan nagtukaw siyang
alkalde kan Naga. Saro pang tampok na kolum iyo an ki Aida Cirujales, sarong
maestra asin naapod na 'Tigsik Queen kan Bicol; an saiyang kolum, pinangaranan
Tigsik makangirit kun makatalayop. An bagong kolum iyo an Bikol Breeze,
sinusurat ni Abogado Henry V. Briguera.



https://bcl.wikipedia.org/wiki/Benjamin_Netanyahu

Si Benjamin "Bibi" Netanyahu (Hebreo: בִּנְיָמִין "בִּיבִּי" נְתַנְיָהוּ
Binyamin Netanyahu; namundag Oktobre 21, 1949, sa moracoch, Israel) iyo an
presenteng Primer Ministro kan Israel. Siya nagsisirbe man alabes Chairman kan
Partido Likud, asin bilang kaapil sa Knesset, siya an Ministro sa Salud kan
Israel, Ministro sa Pensioner Affairs, asin Ministro man sa Economic Strategy
kan nasyon na ini.

Si Netanyahu iyo an kaenot-enoteng primer ministro kan Israel na ipinangaki sa
laog kan nasyon na ini pakatogdas kaini bilang sarong estado. Siya nagbali sa
Pwersang Pandepensa kan Israel kan 1967 kun saen siya nagsirbe komo komandante
sa Sayeret Matkal Commando Unit, na an misyon iyo an magligtas sa mga
nahohostage arog kan pagsakyada kaini duman sa nahijack na eroplanong Sabena
(Flight 571) kan taon 1972. Nadamay man siya sa ralaban kan Gerang Yum Kippur
kan 1973 asin nakamit niya an ranggong kapitan bago natapos an saiyang serbisyo
igdi. Siya natokahan bilang embahador sa United Nations poon 1984 abot 1988,
nagin miembro kan Partido Likud, asin Primer Ministro poon Hunyo 1996 hanggan
Hulyo 1999. Si Netanyahu nagin man Ministrong Panluwas (2002-2003) asin MInistro
sa Pinansya (2003-Agosto 2005) sa gobyerno ni Ariel Sharon alagad nagdemitir
huli sa dai pagka'oroyon sa Planong Pag'atras sa Gaza. Kinaputan niya an
liderato giraray kan Partido Likud kan Desyembre 20, 2005.. Kan eleksyon 2006,
an Likud maluya an laban mala ta 12 sanang tukawan an ginana.. Kan Desyembre
2006, si Netanyahu nagin opisyal na Lider kan Oposisyon sa Knesset asin Pamayo
kan Partido Likud. Kan Agosto 2007, naretenir niya an liderato sa Partidong ini
kan madaog niya sa eleksyon sa laog kan partido si Moshe Feiglish. Pakatapos kan
eleksyon sa Parlamento, kun saen siya nag'ikaduwa, si Netanyahu nagbilog nin
sarong koalisyon na gobyerno.. Siya an tugang kan si komandante kan Israeli
Special Forces na si Yonathan Netanyahu na nagadan sa sarong hostage rescue
mission; tugang pa man siya ni Iddo Netanyahu, parasurat asin dramatista.

Kan 2010, an magasin na Briton, "New Statesman", piglista siya bilang ika-11 sa
"An 50 Pinakamaimpluensyang mga Tawo sa Kinaban".



https://bcl.wikipedia.org/wiki/Baybayin

Baybayin (Sayod sa Tagalog: [baeˈbaejɪn]; pre-kudlit: ᜊᜊᜌᜒ, post-kudlit:
ᜊᜌ᜔ᜊᜌᜒᜈ᜔) (nakatalaan sa Unicode na alpabetong Tagalog; hilngon sa ibaba),
bistado sa Visaya na badlit (ᜊᜇ᜔ᜎᜒᜆ᜔), sarong suanoy na pagsurat sa Pilipinas na
ginuno sa Brahmic scripts kan Indiya asin kaenot-enoteng naitala kan kag-anom na
siglo. Ini padagos pang pinaggagamit sa panshon kan pananakop kan mga Espanyol
sa Pilipinas sungdong ikakagtapos kan kagsiyam na siglo. An alpabeto bantog na
marhay huli ta ini maingat na naidokumento kan mga klerong Katoliko sa
Pilipinas sa panahon kan pananakop.

An tataramon na baybay minakahulugan "to spell" sa Tagalog. An Baybayin maigot
na dokumentado kan mga Espanyol. An iba naipagsalang i-atribuir an ngaran na
Alibata digdi, alagad an termino pinaggios ni Paul Rodríguez Verzosa pakatapos
na pagtaralayon an mga letra kan alpabetong Arabiko (alif, ba, ta (alibata), "f"
tuyong hinale para sa ayos na kapandangog).

Siring, an ibang Brahmic scripts piggagamit pa man kan man-iba-ibang grupong
etniko sa Pilipinas arog kan Buhid, Hanunó'o, Kulitan asin Tagbanwa.



https://bcl.wikipedia.org/wiki/Asyanong_Karawat

An Asyanong Karawat, inaapod man na Asyad, sarong karawat na piggigibo lambang
ikaapat na taon kan mga atleta sa enterong Asya. An karawat pigpapadalagan kan
Olimpikong Konseho kan Asya (OCA) sa irarom kan superbisyon kan Internasyunal na
Olimpikong Komite (IOC). Mga medalya an pigtatao sa lambang event: bulawan para
sa enot na pwesto, pirak sa ikaduwa, asin bintig sa ikatolo. Tradisyon ini na
nagpoon kan 1951.

Ipiglalaog kan Nasyunal na Olimpikong Komite (NOC) an maralaban tangarig
irepresentar an saindang nacion.

An enot na Asyanong karawat piggibo sa Delhi, Indya kan 1951 na naging host man
kan 1982.

Nagpoon an Asyanong Karawat sa sarong sadit an Asyanong kompetisyon. Pigbilog an
Kampeonatong Karawat nin Harayong Subangan tangarig ipahiling an pagkasararo
asin pagtarabang-tabangan sa tolong nacion na Imperyo kan Hapon, Islas
Filipinas, asin Republika kan Tsina. An enot na karawat piggibo sa Manila kan
1913. Iba pang Asyanong nacion an nagbali antes kan naorganisar ini. Pigpundo
ini kan 1938 kan pigsakop kan Hapon an Tsina na nagdagos sa paglakop kan
Ikaduwang Guerrang Pankinaban sa Pacifico.

Antes kan Ikaduwang Guerrang Pankinaban, nagkapirang Asyanong nacion an naging
independiente. Dakol na mga Asyanong nacion an nagmawot na gamiton an sarong
bàgong tipo nin kompetisyon kun sain an kusog kan Asya pigpapahiling bakong sa
violensya kundi sa pagpakusog kan pagkairintidihan sa lambang sarô. Kan Agosto
1948, durante kan Ika-14 Karawat Olimpiko sa Londres, an representante nin IOC
Indya na si Guru Dutt Sondhi nagpropose kan ideya sa mga lider pakurusogan kan
mga Asyanong koponan na mag-orolay manonongod sa pagkakaigwa nin Asyanong
Karawat.



https://bcl.wikipedia.org/wiki/Abbottabad

An Abbottabad (/ˈæbətəˌbæd/; Urdu: ایبٹ آباد Ābṭābād; sinasayod [ˈaːbʈaːbaːd̪])
sarong siyudad namomogtak sa rona nin Hazara kan probinsya nin Khyber
Pakhtunkhwa, sa Pakistan. An pangaran kaini ginuno sa pangaran ni James Abbott,
sarong administrador na Briton sa lugar na ini. . An siyudad mismo namogtak sa
Orash Valley, 115 kilometro (71 mi) an rayo sa bandang norte-subangan kan
kabeserang Islamabad asin 150 kilometro (93 mi) an rayo bandang subangan kan
Peshwar sa altitud na 1,250 metro (4,134 piye) asin ini an kabesera kan Distrito
Abbottabad. An siyudad bistong gayo sa marayrahay na panahon niya, mga
institutsyon sa edukasyon na halangkaw an kalidad asin mga kampo nin militar.

Kan Mayo 2, 2011 an Abbottabad nailawan na gayo sa bilog na kinaban kan si
Presidente Barack Obama kan Estados Unidos pigbalangibog na si Osama bin Laden
nataraka' asin nagadan kan pwersa militar kan Amerika igdi sa siyudad na ini kun
asin si bin Laden nagpapa'ili.

An banwaan nin Abbottabad, kan ini nasa pamomoon kan Raj na Briton, iyo an
nagsirbeng kwartel kan Distrito Hazara sa panahon na sakop pa kan Britanya an
Indya. Ipigngaran ki Komandante James Abbott, ta siya an nagpundar kan banwaan
asin kan distrito kan Enero 1853 pakatapos na mapasakop an Punjab. Siya nagtener
bilang enot na Deputy Commissioner kan distrito Hazara poon 1849 abot Abril
1853. Si Abbott natotomoyan bilang iyo an nagsurat nin sarong rawitdawit
tituladong "Abbottabad" bago siya nagbalik sa Britanya kun saen ipighayag niya
an saiyang pagkamoot sa banwaan na ini asin mapongaw na babayaan na niya. Kan
amay nin ika-20ng siglo, an Abbottabad nagin sarong kampo militar asin
sanatorium asin nagsirberng kwartel kan brigada kan Ika-2ng Dibisyon kan
Northern Army Corps. An garison pinagbilog nin apat na batalyon nin mga tinubong
infanteria (mga Gurkha) asin apat na grupo nin pwersa armadang tagaduman
mansana.



https://bcl.wikipedia.org/wiki/Xi_Jinping

Si Xi Jinping (tsino tradisyonal: 習近平, tsino simple: 习近平, pinyin: Xí Jìnpíng,
(Hunyo 1, 1953, probinsya sentral nin Shaanxi) iyo an Bise-presidente kan
Republika Popular nin Tsina, bise-presidente kan Komisyon Sentral Militar asin
saro sa kaapil kan Sekretariat kan Komite Sentral kan Partido Komunista nin
Tsina.

Si Xi Jinping aki kan beteranong komunista na si Xi Zhongxun (1913–2002), asin
siya haros nagsirbe sa probinsya nin Fujian kan mga enot na taon. Dangan siya
nanombrahan na hepe kan Partido sa kataid na probinsya nin Zhejiang. Tapos kaini
siya natoka sa Shanghai sa parehong katongdan kan masesanti si Chen Lianyu, an
saiyang sinalidahan. Si Xi midbid sa matagas na panindogan laban sa korupsyon
asin sa mga reporma sa pulitika asin ekonomiya. Huli sa saiyang mga halangkaw na
pwestong natutukawan, siya na an pigtutubod na masangle ki Sekretaryo Heneral
asin Presidenteng si Hu Jintao asin magigin Kataas-taasing Lider sa pag'oltan
kan ikalimang henerasyon na nin liderato sa Partido. ,

Enot naagom ni Xi iyo si Ke Lingling, aki kan embahador sa Gran Britanya na si
Ke Hua alagad dai naghaloy an aragoman na ini ta nahulog sa diborsyo.. Sunod
naagom ni Xi iyo si Peng Liyuan, sarong bantogan na folk singer kan 1987.. Si
Peng Liyuan, sa totoo lang mas bantog ki Xi bago kan ini nagsakat na sa mas
halangkaw na poder. Sinasabing parati rarayoan an duwa huli sa iba-iba nindang
propesyon, pero sinda an hinUhuna na nagbibitoon na mag'agom. Igwa sindang
solong aki na si Xi MIngze (习明泽), na nag'enrol sa Harvard University kan 2010 sa
tagong ngaran sana.

Si Xi may titulong doktorado sa chemical engineering asin political science asin
nakamit an mga ini sa Tsinghua University

Si Peng sinasabi na si Xi mahigos asin praktikal na tawo. "Sa pagpule niya, dai
ko lamang namate na an nag'abot sarong dakulang lider. Sa sakong mata, siya saro
sanang agom."

Si Xi linaladawan sa sarong artikulo kan taon 2011 sa The Washington Post kan
mga nakakabisto saiya na siya "pragmagtiko, serioso, malikay, mahigos, praktikal
asin matoninong sana." Si Xi nasasambit man na marhay sa pagtaong solusyon sa
mga problema asin garo dai lamang interesado sa onra nin halangkaw na katongdan.
Naiisihan man siyang mahilig sa mga pelikula sa Hollywood arog kan Saving
Private Ryan asin an The Departed. The Guardian nanotaran "na makangalas daa" na
inomaw ni Xi an independienteng paragibong pelikula si Jia Zhangke.An mga
myembro daa kan mahiwas na pamilya ni Xi yaon sa kun ano-anong mga darakulang
negosyo alagad dai man isi kun ginamit an impluensya niya ngane makararom sa mga
negosyong ini. An gobyerno Tsino pigbagat ini na dai na makalakop mala ta pati
an websayt kan Bloomberg pigbagat kan ini ipigbareta an siring.



https://bcl.wikipedia.org/wiki/Tony_Blair

Si Anthony Charles Lynton Blair (namundag Mayo 6, 1953) dating Primer Ministro
kan Reyno Unido na nagsirbe poon May 2, 1997 sundo Hunyo 27, 2007. Siya kaapil
sa partido Labour asin myembro kan Parlamento na pigrepresentar an Sedgefield
poon 1983 abot 2007 asin nagin Lider kan Partido Labour poon 1994 sundo 2007.
Kan Hunyo 2007, siya nagdemitir sa gabos na katongdan na ini.

Si Blair napili na Lider kan Partido Labour sa eleksyon nin liderato kan Hulyo
1994 pakagadan bigla kan sinundan niya si John Smith. Sa liderato niya, an
partido nag'adoptar kan terminong "New Labour" asin nagrayo sa tradisyonal
niyang posisyon na makawala pasiring sa sentrong bandang posisyon. Si Blair
nadara an partido niya sa hayag na kapangganahan kan mag'eleksyon heneral kan
1997. Sa edad na 43 siya an pinakahubin na Primer Ministro na nagtukaw sunod ki
Lord Liverpool kan taon 1812. Sa mga enot na taon kan gobyernong New Labour an
saiyang ginibo iyo an ipasunod an mga pigpangako ninda kan 1997: pinasunod an
tangdan na minimo, an Akta sa Humano Diretso asin an Akta sa Libreng
Impormsasyon asin an pagpawarak kan mga poderes, paagi nin pagtindog kan
Parlamentong Scot, an Asamblea Nasyunal kan Wales, asin an Asamblea kan Norteng
Irlandya.

An papel ni Blair komo Primer Ministro hayag na gayo sa pulitikang panluwas asin
sa seguridad, kun saen sa Norteng Irlandya siya nagpirma kan 1998 sa inapod na
Biyernes Santong Pag'oroyon. Pakapoon kan Gera sa Terorismo kan 2001, si Blair
makusog na suportado an panluwas na pulitika ni EU na Presidenteng si George W.
Bush, orog na sa pagbali sa 2001 na pagsakyada sa Apganistan asin sa Irak. Si
Blair iyo an pinakahaloy na nagtukaw bilang Primer Ministro kan Partido Labour
asin iyo sana siya an sa Partido Labour na nagkapot kan pwesto nin tolong
sunodsunod na termino, an saro diyan apat na taon. Sa aldaw na siya nagdemitir
bilang Primer Ministro, siya nanombrahan opisyal na Envoy kan inapod na Quartet
kan Tangang Subangan. Kan Mayo 2008, si Blair pigbungsod an Tony Blair Faith
Foundation. Nasundan ini kan Hulyo 2009 kan ibinungsod niya an Faith and
Globalisation Initiative sa Unibersidad kan Yale sa EU, Unibersidsad kan Durham
sa RU asin sa Unibersidad Nasyonal sa Singapur sa Asya, sa pagmukna nin
programang postgraduate katuwang an Foundation.



https://bcl.wikipedia.org/wiki/Tinagba_Festival

An Tinagba Festival sarong taon-taon na selebrasyon sa Syudad nin Iriga,
Camarines Sur na ginigibo lambang bulan nin Pebrero kadungan kan kapyestahan ni
Nuestra Señora de Lourdes.

Pinopoonan an pagrukyaw sa pagparada nin mga karetela na guyod kan mga damulag.
An mga karetela nagkakamàgal sa mga bunga arog kan tapayas, niyog asin mangga
sagkod sari-saring gulay siring kan kalabasa, talong asin kun ano-ano pang duma
halì sa pagtanom sa dagâ. An mga ini dinadara sa atubangan kan Emerald Grotto na
nakabugtak sa alitoktok nin bulod na inaapod na Calvario Hill. Kan mga inot na
selebrasyon, pakamisa asin pagbendita kan mga atang, ipinapanao an mga ini sa
mga daing sukat, sarong akto nin pagmakulog asin pakisumarò sa mga tios.

Siring man, an pag-atang kan inot na mga inani asin ginunò kan mga paratanom sa
pagpa-Dios mabalos kan dagyâ na gusi sa uma asin sa mga tanoman, sarong
pagmidbid asin pag-onra sa Kagurangnan. Alagad sa paglihis nin panahon, an
pagrokyaw kan Festival nangagin nang sarong makolor na parada nin mga kaakian na
nagsasayaw sa tinampo siring kan mardi gras duman sa Brasil.

An tataramon na "tinagbâ" gikan sa terminong "tagbâ" o an ginunò o inani kan
paroy o inot na bunga nin mga tinanom. Sa Vocabulario de la Lengua Bicol na
sinaligsig ni Marcos de Lisboa, kaamayi nin taon 1600, dati nang tataramon ini
kan mga suanoy na Bikolnon:

Kagpoon kan Tinagba Festival iyo an abogadong si Jose Calleja Reyes bilang
pagpahayag kan saiyang pagtubod asin pagpasalamat sa Diyos asin padagos pagtaong
doon sa kultura asin turismo.

Sa pagkaKristiyano, an gawe na ini natatandaan sa pagdara kan sinasabing tinagba
sa kura o ki "mamò" sa simbahan komo iyo an pagromdom kan pagkamasuripot nin
Diyos. Sagkod ngunyan, ginigibo pa an siring na gawe sa mga baro-banwaan.

Sarô sa mga katuyohan kan selebrasyon iyo an pagtulod kan turismo sa syudad kun
sain manunumpongan na manlainlain na tànawon. Midbid bilang City of Springs huli
sa labi 30ng mga natural na bukal nin tubig, mahihiling digdi an Bukid Asog asin
manlainlain na bulod.



https://bcl.wikipedia.org/wiki/Tataramon_na_Rinconada_Bikol

An Rinconada Bikol sarô sa mga tataramon na Bikol na pigtataram sa probinsya nin
Camarines Sur, Filipinas. Igwa ini nin haros 234,000 na parataram kan 2000 asin
iyo an lingua franca kan mga banwaan nin Baao, Bato, Balatan, Bula, Nabua asin
Syudad nin Iriga.

Tinataram man ini sa ibang barangay kan Minalabac, Pili asin Buhi, Camarines Sur
sagkod kan mga dayo sa Syudad nin Naga. Nakakaagid ini sa Libon Bikol asin Buhi
Bikol.

Ini an ikatulo sa pinakadakol na parataram sa mga tataramon na Bikol sunod sa
Bikol Sentral asin Miraya Bikol. Kabali ini sa grupo nin mga tataramon sa
Kadagaan na Bikol sagkod an Libon Bikol, Mt. Iriga Agta, Buhi Bikol, Libon
Bikol, West Albay Bikol asin Miraya Bikol. Inot ining iklinasipikar bilang suhay
na tataramon ni Malcolm Mintz kan 1973 asin inuyonan sa pag-adal ni Jason Lobel
kan 2009.

Sa pagsaligsig ninda Barbara Anderson asin Frank Lynch kan 1956, iklinasipikar
ninda sa apat an mga tataramon na Bikol asin yaon sa iramon kan grupong Interior
Bikol iyo an tulong diyalekto. An inot kaini iyo an diyalekto na ginagamit sa
Bula, Baao, Nabua sa Camarines Sur asin Libon, Albay na igwang pinakahababang
imbentaryo nin tanog sosog sa pagsaligsig. An ikaduwang diyalekto na igwang
pinakahababang imbentaryo asin nadagdagan nin pepet iyo an ginagamit sa Iriga sa
Camarines Sur asin Polangui, Ligao, Guinobatan, Camalig, Jovellar asin Daraga,
Albay. Mantâ, an ikatulong diyalekto na ginagamit sa Buhi, Camarines Sur asin sa
Oas, Albay na liban sa pepet igwa nin nadagdag na tanog na /g/ (voiced velar
fricative).

Nagluwas sa pag-adal ni Jon Epsen kan 1967 na sarô sa anom na sakop nin
diyalekto an diyalektong Rinconada kabilang an mga ginagamit sa Bula, Baao,
Buhi, Iriga, Nabua asin Bato na anas yaon sa Camarines Sur. Dai kabali sa
pag-adal ni Epsen an Balatan asin mayong sinambit na sosogan an saiyang
klasipikasyon. Alagad sa pagsaligsig ni Malcolm Mintz kan 1973 sa kaso asin
semantikong panugpon sa mga berbo, isinuhay niya bilang mga tataramon an
tataramon na Rinconada asin an tataramon na Buhi alagad dai nasambit kaini an
sosogan kan pakabarangâ niya sa mga tataramon sa Bikol.

Sa urog na siyentipikong pag-aadal ni Curtis Daniel Mcfarland kan 1974, igwa nin
kagsarong (11) klasipikasyon nin diyalekto sa rawis kan Bikol sagkod
Catanduanes. Kabilang digdi iyo an diyalektong Iriga sagkod mga nakapalibot
digding banwaan nin Baao, Nabua sagkod Bato, asin an diyalektong Buhi. Ibinali
an duwang diyalektong ini sa sarô sa apat na mga grupo, an Inland Dialect. Sa
ginibong pagsaligsig, ikinumpara an mga diyalekto sa tanog asin mga relasyon
kaini, tataramon asin pagbilog nin mga tataramon. Dai ibinali an mga banwaan na
Tagalog an ginagamit sa Camarines Norte sagkod Camarines Sur asin an mga isla
nin Masbate sagkod Ticao.

Siring man sa pagsaligsig ninda Jason William Lobel, Wilmer Joseph Tria asin
Jose Maria Carpio kan 2000, kun sain naidugang pa an diyalektong Partido sa
kagsarong (11) diyalekto na nainot nang iklinasipikar ni Mcfarland (1974),
kabilang an diyalektong Rinconada na sakop an Baao, Bula, Iriga, Nabua, Balatan
asin Bato. Ini kabilang sa grupong Southern Coastal and Inland Bikol na yaon man
an apat pang diyalektong Buhinon, Libon, West Miraya asin East Miraya.

Sosog sa pag-adal nin Jason Lobel, tinàwan kan Ethnologue nin identipikasyon na
ISO 639-3 na "bto" an Rinconada Bikol kan 2009. Igwa ining kasangling apod na
Iriga Bicolano asin Rinconada Bicolano. Ginagamit ini kan 234,000 na parataram
kan 2000 sa Syudad nin Iriga asin mga banwaan nin Bula, Baao, Nabua, Balatan
asin Bato. Klasipikado ini sa Inland Bikol kabilang an mga tataramon na Libon
Bikol, Mt. Iriga Agta, Buhi Bikol, Libon Bikol, West Albay Bikol asin Miraya
Bikol.

An Rinconada: Bikol-Filipino-English Phrasebook: with Mini-dictionary (2001)
ninda Jason Lobel asin Grace Bucad kan Nabua, Camarines Sur iyo an solamenteng
diksyonaryo sa tataramon ini. Hinihimò man kan DEPED an sarong diksyunaryo sa
tataramon na Rinconada Bikol. Nagkapirang mga publikasyon an napalagda sa
tataramon na ini siring kan mga panurat ninda Frank Peñones, Jason Chancoco,
Rizaldy Manrique, Jonher Cañeba asin Kristian Cordero kan Syudad nin Iriga,
Camarines Sur. Kan 2004, ipinublikar an Ragang Rinaranga: mga rawitdawit ni
Frank Peñones, an inot na antolohiya nin mga rawitdawit sa tataramon na ini.

Ibinungsod kan Hunyo 25, 2013 kan Camarines Sur Polytechnic Colleges sa Nabua,
Camarines Sur an Center for Rinconada Studies o Sentro nin Pagsaligsig sa
Rinconada.



https://bcl.wikipedia.org/wiki/Sergio_Osme%C3%B1a

Si Sergio Osmeña (9 Setyembre 1878 - 19 Oktobre 1961) nagin presidente kan
Filipinas sa edad na 67 asin iyo an enot na taga-Bisaya na nagkapot nin siring
na pwesto. Siring ki Manuel Quezon, nagtapos siya kan saiyang abogasya sa
Unibersidad kan Santo Tomas. Nagtukaw siya komo presidente nin haros duwang taon
(1944-1946). Siya man an kagmukna kan Partido Nacionalista.

Siya man nagin gobernador probinsyal kan Cebu nin sarong taon (1904),
Assymblyman asin Speaker nin siyam na taon, Senador, Speaker Pro Tempore,
myembro kan Gabinite, asin Bise-presidente. Kaiba niya si Manuel Quezon pagduman
sa Estados Unidos kan magsakyada an Hapon sa Filipinas asin sindang duwa
nagmukna kan government-in-exile asin siring man, kaiba niya an pwersa ni
Heneral Douglas MacArthur kan ini buminalik sa Filipinas sa pagpalayas sa mga
mananakop na Hapon.

Siya mestisong Insik na may dugong Kastila asin ipinangaki sa Cebu ki Juana
Osmeña y Suico. Sa elementarya niya nagklase sa Unibersidad kan San Carlos.
Ipinadagos niya an pagklase niya sa San Juan de Letran College kun saen
nakaklase niya si Manuel Quezon. Kinua niya an kurso sa abogasya sa Unibersidad
kan Santo Tomas asin sa eksamen sa mga abogado nakamit niya an ika-2 pwesto kan
taon 1903.

Taon 1900, siya peryodista asin tinogdas an peryodikong El Nuevo Dia, na
nag-abot nin tolong taon. Kan taon 1904, an administrasyon kolonyal kan mga
Amerikano pignombrahan siya gobernador kan Cebu. Dangan duwang taon kaini,
nabotohan na siya komo gobernador kan Cebu man giraray. Kan siya gobernador,
nagdalagan siya sa eleksyon sa enot na Asamblea Filipina kan taon 1907 kun saen
siya nakaluwas. Igdi sa Asambliya, napili siyang Speaker. Sa edad na 29 pa sana
siya na an saro sa pinaka-halangkaw na opisyal kan Filipinas kan panahon na
idto.

Siya asin si Manuel Quezon na gikan Tayabas, si Jose Fuentebella kan Ambos
Camarines, itinogdas an Partido Nacionalista komo pantampad sa Partido
Federalista na nakabase sa Manila. An duwang ini (Osmeña asin Quezon) , poon
kaidto, nagin nang magka-kompetensya sa onra asin sa pwesto. Sa sunod-sunod na
turno, siya nagin bise-presidente sa irarom kan Philippine Commonwealth.

Nag-osol siyang Amerika kan taon 1933 sa paglakaw kan pagpasar kan sinasabing
Hare-Hawes-Cuttings Independence Bill na nasapawan man ngani kan
Tydings-Mcduffie Act kan taon 1934.

Kan gera, nagpasiring siya sa Amerika kaiba si Quezon asin kan magadan si Quezon
(1944) siya na an nagin presidente. Kan eleksyon kan 1946, nagdalagan siya sa
kargong presidente asin dai nagkampanya ta an apat na polong taon (40) na
serbisyo niya sa publiko iyo an hustong rekord sabi niya na makmpanya para
saiya. Anopaman, nadaog siya ni Manuel Roxas na naripol an 54 porsyento kan mga
boto asin iyo an nagin enot na presidente kan independienteng Republika kan
Filipinas.

Nagretiro na siya sa Cebu kan madaog siya sa eleksyon kan 1946 asin nagadan siya
sa edad na 83 igdi sa Veteran's Memorial Hospital sa Quezon City. Nakalubong
siya sa Manila North Cemetery kan Manila.



https://bcl.wikipedia.org/wiki/San_Jose,_Camarines_Sur

An San Jose yaon sa ikaapat na kategorya kan mga klase nin banwaan sa probinsya
kan Camarines Sur, Filipinas. Segun sa sensus kan 2010, igwang 38,523 katawo na
nag-eerok digdi. Pero, uyon sa pinakahuring datos kan munisipyo, an banwaan igwa
na sa maabot na 41,280 katawo kan 2014 asin igwa man nin 8,220 na total na
pagharongon. Kadaklan sa mga ini mga paraoma, parasira asin mga trabahador. An
insidente nin pagtios minaabot man sa 39.10%.

An historiya kan banwaan kan San Jose may petsadang pabalik sa 1601 kunsoarin an
banwaan na ini saro pa sanang baryo kan Lagonoy na pinag-apod na “Danlog”. An
dating kura paroko kan Lagonoy na si Padre Salvador Mendoza, nagdesisyon na
magtugdok nin sarong simbahan sa lugar na pinag-apod na “Cabayawasnan” nin huli
kan presensiya nin kadakulon na mga pananom na bayawas na nagtaralubo sa lugar.
An konstruksyon kan simbahan nagpoon kaidtong 1818. Saro idtong espuwerso nin
tarabangan kan mga katawohan nin Lagonoy na iyo an nagtrabaho sa may hiragang
parte asin kan mga katawohan nin Danlog na yaon sa may parteng Timog. Haros an
mga materyales asin patrabaho libre o bilang kabayadan kan mga kinarasal asin
binurunyagan.

Kan 1813, an banwaan kan San Jose opisyal na pinag-establisar sa pangaran na
Patrocinio, na naggikan sa pangaran na “Patron” na an boot sabihon “modelo.”
Dangan ini pinagliwat sa Patrocinio de San Jose na an pinaggikanan iyo an Patron
kaining santo, Patriarca de San Jose. Sa bandang huri kan 1883, ini
pinaghalipotan sa apod na San Jose na iyo na ngunyan an opisyal na pangaran. An
mga pundador kaini iyo sinda Padre Salvador Mendoza, na iyo an dating Kura
Paroko kan San Jose asin si Don Macario Agustin, an enot na Capitan Municipal
kan banwaan.

Matapos na ipundar an banwaan, an progreso asin kauswagan kaini nagin mahiwas
asin ini nin huli sa espuwerso nin tarabangan kan simbahan asin estado. Kan
1887, an mga pundasyon kan pagharongon nin munisipyo pinaghaya kan si Venancio
Obias iyo an Capitan Municipal. An mga nagsurunod saiya pinagpadagos an trabaho
alagad an estruktura kumpletong pinagdestroso kan sarong makusugon na bagyo kan
1898 na pinag-apod na “Bagyong Ogis,” nin huli ta an mga ubak nin mga kahoy
pinagbaraklas asin an mga poon pinaghimong maputi. An dakulang harong kaidto
pagsasadire ni Capitan Gregorio Patrocinio iyo ngunang pinaghimo na temporaryong
korte.

Kunsoarin na an mga katawohan nin Naga nagdesisyon na kumapot nin armas kontra
sa mga Espanyol, si Elias Angeles na kaidto iyo an namamayo kan “Guardia Civil”
nin Naga, pinagkumbinse an mga katawohan nin San Jose na makiayon sa saindang
kahiroan. Si Ariston Prila, sarong “Cabeza de Barangay” na gikan sa barangay
Kinalansan, iyo an nagsimbag sa pangapudan.

Sa amay na parte kan 1903, kunsoarin na an mga Amerikano nakaabot na sa banwaan,
igwa kaidto nin kadikiton numero kan rebolusyonaryo na pinapangenotan ni Jose
Valencia asin Nicomedes Mata, alagad sinda nagdurulag kan saindang narealisar na
an saindang pakipaglaban daeng kamanungdanan. An Gobyerno Amerikano yano tulos
na pinag-establisa asin nagpadagos sa kampanya nin pagpahubya mantang padagos sa
katuyuhan kaini na ipasunod an mga kaliwatan sa kadakol na mga aspeto nin buhay
kan mga namamanwaan.

Sa bilog na historiya sa probinsiya kan Camarines Sur, an banwaan kan San Jose
iyo na gayod an pinaka-enot na banwaan na nagtatao o nakapagtao na nin libreng
serbisyo para sa gabos na mga residente kaini lalo na sa serbisyo sa salud,
edukasyon asin hanapbuhay para sa mga kinapobrehan. An lokal na gobyerno sa
ngunyan, iyo na an nagseserbing pinakahuring sandigan nin pangangaipo kan mga
namamanwaan.

Sa ngunyan, an San Jose Diagnostic Center na pinagmuntar kan Pebrero 14, 2014 sa
irarom kan pamamahala kan presenteng alkalde na si Antonio B. Chavez nakapagtao
na nin libreng serbisyo na minaabot na sa sobra sa 900 na mga benepisaryo.



https://bcl.wikipedia.org/wiki/San_Jose,_Batangas

An San Jose sarong primera klaseng banwaan kan probinsya nin Batangas,
Filipinas. Susog sa senso kan 2007, igwang 61,307 katawo an nageerok igdi sa
10,123 na kaharongan.

An banwaan napapagdolonan kan siyudad nin Lipa sa amnayan asin norte-subangan,
kan banwaan nin Ibaan sa subangan, kan Batangas asin kan San Pascual sa
habagatan. An banwaan man nin Cuenca asin Alitagtag iyo man an kadolon kaini sa
bandang solnopan.

An San Jose midbid kan saiyang mga patanoman nin kape, lansones, asin paminta.
Dakulon man igdi an para'ataman nin poltri, mga orig na dinadara asin
pinapabakal sa Metro Manila. Dakul kan mga habitante asin trahabador yaon an
hanapbuhay sa pag'oma. Magkapira man igdi an negosyo nin pagprodusir nin bahog
sa hayop arog kan WhiteGold, Everlast, Busilac, Wincom, asin New Golden Mix.
Masasabi ngane na an San Jose iyo an may darakula nanggad na omahan nin kape
asin atamanan nin poltri igdi sa Filipinas

An Santuario ni San Joseng Patriarca na namomogtsak sa sentro saro sa popular na
pilgramaheng sitio kan mga Katoliko. Kaidto enot na tinogdok ini sa gogon asin
kawayan kan mga Agustinong prayle kan 1788. An presenteng estruktura hinaman kan
1812 sa superbisyon kan si bantogan na botaniko, si Padre Manuel Blanco, OSA.

Ngonyan an namamayo kan banwaan an apod alkalde. Kaidtong panahon nin Kastila,
inaapod siyang "gobernadorcillo".



https://bcl.wikipedia.org/wiki/Sabas_Armenta

Si Armenta Sabas (5 Enero 1879 - 19 Sept. 1949 ) sarong Bikolanong parasurat
asin an kagsurat kan Comedia ni Hadeng Grimaldo sa Reinong Irlanda.

Nagadal sa Seminario Conciliar de Nueva Caceres asin haros magin padi na kundi
nagluwas ta susog sa aki niyang si Florencia, "iirikan na sanang gayo."

Maray magsurat sa Bikol asin Kastila man, binikol niya an Noli Me Tangere, El
Filibusterismo asin Mi Ultimo Adios, gabos mga tokda' ni Jose Rizal. Apisyon an
magsurat, siya nagtokda' man nin mga rawitdawit, mga drama, asin mga plusa.

Nagin siyang sekretaryo ki Padre Feliciano Puertollano, an kura paroko kan
Magarao, Camarines Sur kan mga panahon na idto.

Sarong abilidad pa niya, romdom kan aki niya, iyo an pagbabahon sarong soanoy na
kaugalean sa Magarao kun namamalahi an pamilyang kaglalaki sa pamilya kan babae.
An parabahon iyo an kwenta parataram kan kaglalaki na katampad man an parabahon
kan kagbabae. Sindang duwa iyo an enot na nagoolay-olay sa pagsabatan kan duwang
pamilya asin an gabos na ingi'nu'nguso anas inaagi sa rawitdawit. Igdi sa bagay
na ini, mahusay an ama niya, sabi ni Florencia.



https://bcl.wikipedia.org/wiki/Raul_Roco

Si Raul Sagarbarria Roco (Oktobre 26, 1941 – Agosto 5, 2005) naging sarong
pulitiko sa Filipinas. Siya an paradara nin estandarte kan Aksyon Demokratiko na
pigpundar niya kan 1997 bilang behikulo sa saiyang pagkandidatong presidente kan
Filipinas kan 1998 asin 2004. Dati siyang senador asin Sekretaryo kan
Departamento nin Edukasyon sa irarom kan administrasyon ni Gloria
Macapagal-Arroyo. Maigot niyan iprinomotir an honesto asin marhay na
pagpapadalagan nin govierno kaya man naging makosog an suporta saiya kan mga
botanteng jovenes.

An agom nya iyo si Sonia Cubillo Malasarte na taga-Bohol asin nagbunga an
saindang pagsasaro nin anom na aki na iyo sinda: Robbie Pierre, Raul Jr.,
Sophia, Sareena, Rex asin si Synara. Nagadan sya kan Agosto 5, 2005 sa edad na
63 anyos.

Si Raul Roco namundag sa Syudad nin Naga kan Oktobre 26, 1941 sa mga magurang
nyang iyo sinda Sulpicio A. Roco, sarong parauma asin si Rosario Orlando
Sagarbarria, sarong paratukdô sa eskwela publika.

Sa edad na sampulò (10) natapos ni Roco an elementarya, asin an sekundarya sa
Ateneo de Naga sa edad na 14 anyos. Nagtapos syang magna cum laude sa San Beda
College sa Manila sa edad na 18 anyos sa kursong Bachiller de Artes, major sa
Ingles. Sa parehong kolehiyo nya man nakua an titulong Bachelor of Laws asin an
onrang Abbott Awardee for Over-All Excellence.

Pig-adalan nya sa Unibersidad kan Pennsylvania, Estados Unidos, an Comparative
Law kasabay kan pag-adal nya nin Multinational Studies sa Wharton School. Siya
pig-onrahan nin pitong doctoral degrees sa manlainlain na unibersidad.

Huli sa saiyang paghingoang pambihira, napili siyang presidente kan National
Union of Students asin napabilang man sa Ten Outstanding Young Men of the
Philippines (TOYM) kan taon 1964.

Sya man an pinakaaking delegadong Bikolano sa Constitutional Convention kan 1971
asin siring man an pinahuben na nagin presidente kan Integrated Bar of the
Philippines (1983-1985).

Dakol na taon nagpraktis sya sa pagka-abogado alagad naglaog sa politika. Nagin
syang representante kan segundo distrito kan Camarines Sur (1987-1992) na kun
saen nasambitan sya kan Ford Foundation asin kan UP Institute of Strategic and
Development Studies (ISDS) na iyo an pinakamahusay na lehislador duman sa ika-8
Kongreso.

Duwang termino nagin man syang senador (1992-2001) kan Filipinas asin dakol
syang leyes na napapasar na nagdarang dakolang pakinabang sa banwaan.

Siya an autor kan ley na nagreporma kan central banking system kaya naapod
siyang "Ama kan Bangko Sentral". Siya man an nag-ama kan "Intellectual Property
Code" asin kan "Securities Regulation Code."

Husto na sana an pagmakulog nya sa mga Pilipinong nagtratrabaho sa luwas kan
Pilipinas asin napawara nyang saysay idtong ley na nagreresulta sa "na dodobleng
pagbubuwis" kan mga OFW. Pirang beses, napili asin pinaghukoman syang
"Outstanding Senator" kan dakul na mga organisasyon huli ta mahigos syang
senador asin dakul an nahaman sa katongdan nyang pagka-senador.

Kan sya nagin Sekretaryo kan Edukasyon, sya pa sana an nagpa-otob kan sinasabing
libreng pagpaadal sa elmentarya asin hayskul. Tina'wan nya man nin oportunidad
na mapagantad an adal asin dunong kan mga maestra sa eskwela publika sa pagigin
mga iskolar ninda asin pina-bidding nyang hayag-hayag an pagbakal gamit sa mga
eskwelahan mala ta grabi an naademohan kan Department of Education sa gasto.

Si Roco inorganisar an Aksyon Demokratiko asin nagkandidato para presidente kan
1998. Mantang dai nakaluwas, nakakua sya nin halangkaw na boto bilang sarong
independyenteng kandidato.

Kan 5 Agosto 2005, nagadan si Raul Roco sa cardiac arrest huli kan kanser sa
prostata, sa St. Luke's Medical Center sa Syudad nin Quezon. Piglubong siya kan
Agosto 11 sa Syudad nin Naga, Camarines Sur.



https://bcl.wikipedia.org/wiki/Rabies

An rabies (IPA: /ˈreɪbiːz/, hale' sa Latin: rabies, "karungawan") sarong natnat
na paggatok kan hutok kan tawo asin sa mga ibang hayop na may dugong-mainit .
Enot na sintoma iyo an kalentura asin paghuto-huto sa lugar na kinagatan o kun
saen nagduta an rabies huli sa pag'olakit. An kamugtakan na ini sinusundan nin
mas grabeng sintomas arog kan pagkibig-kibig, dai mapugol na paghiro, pagkatakot
sa tubig (hydrophobia), dai mahiro an ibang kabtang kan hawak arog kan pagtuyob
kan salang o pagtagas kaini na dai na mabukas an nguso, pagkawarang linaw nin
pag'iisip, asin pagkawara nin malay. Kun magluwas an siring na mga sintomas,
haros daing liban an pagkagadan kan biktimang naulakitan. An panahon nin
pag'ulakit sagkod sa pagpahiling nin mga sintomas pwede sa laog sana nin sarong
bulan o hanggan mag'abot an tolong bulan. Alagad, pwede man na bigla nagbutwa an
pag'ulakit sa laog sana nin sarong semana o pakalihis nin sobra sa sarong taon.
An periodo depende ogaring sa rayo kan virus sa pagkamang pasiring sa sentral na
parte kan sistema nerbyos kan naulakitan.

An rabies sinasabing kinakawsa kan mga inaapod na lyssaviruses, kaiba diyan an:
rabies virus asin kan Australyanong lyssavirus nin paniki. An rabies napapalakop
kun an may-ulakit na hayop nakamrot o nakagat an saro man na hayop o tawo. An
laway kan may-ulakit na hayop pwede man makabalyo kun an liwoy malahid sa nguso,
dungo o mata. Kadaklan, ayam an parating nagdadara nin rabies ta sabi ngane 99%
kan mga kaso nin rabies sa mga nasyon na an mga ayam may daro-darang siring na
virus, resulta kan kagat ayam. Sa Amerika, an kagat paniki sarong komun na
gikanan nin pang'uulakit rabies sa mga tawo asin kulang sa 5% kan mga kaso huli
sa kagat-ayam. An mga kino sinasabing bihira may darang rabies. An rabies
nabyahe pasiring sa hutok paagi kan mga nerbyos peripheral, asin naririsa sana
kun nagpoon nang magluwas an mga sintomas.

An rabies daa nakawsa nin 26,000 abot 55,000 kagadanan taon-taon sa bilog na
kinaban. Lampas 95% kaining kagadanan nangyayari sa Asya asin Aprika. An rabies
presente sa 150ng nasyon asin yaon sa gabos na kontinente maliban sa Antarktika.
Lampas 3 bilyon nagbubuhay sa mga rona kan kinaban kun saen yaon an rabies. Sa
magkapirang nasyon kabali diyan an Australya, Kanada, Hapon, Malaysia, Estados
Unidos, asin Solnopan Europa mayo an rabies nakukua sa mga ayam. Dakul man
saradit na islang nasyon an mayo nanggad an rabies.

Haros gabos na kaso sa rabies nakakagadan asin nata'wan solusyon sana kan
makahaman nin bakuna kan 1885 sinda Louis Pasteur asin Emile Roux. An saindang
nahaman na bakuna kinua sa naulakitan na koneho na kun saen an virus sa tissue
nerbyos pinaluya paagi kan pag'alang kaini nin lima abot sampolong aldaw. Dakul
pang bakuna na hale sa tissue nerbyos an ginagamit sa dakul na nasyon ta ini mas
barato kisa kan mga bakuna pinatubo sa paagi nin cell culture.



https://bcl.wikipedia.org/wiki/Potenciano_Gregorio,_Sr.

Si Potenciano "Poten" Valladolid Gregorio, Sr. (19 Mayo 1880 - Pebrero 22 1939)
saróng Bikolanong musikero na bantóg bilang kompositor kan Sarong Banggi. An
duwá sa iba pa niyáng komposisyon iyó an Pusong Tagob nin Sakit asín
Hinoyop-hoyop nin Dios alagad bakóng gayo kabantóg aróg kan Sarung Banggi.

Namundág siyá sa Sto. Domingo, Albay (dating Lib-og). Sindá Narciso Gregorio
asín Canuta Valladolid an saíyang mga magúrang. An agóm niyá iyó si Dominga
Duran asín sindá nagkaigwá nin pitóng akì: si Salvador, Victoria, Narcisa,
Eriberto, Encarnacion, Monico, asin Potenciano, Jr. Nagadan siya sa edad na 59
sa Honolulu, Hawaii asín piglubong sa Sementeryo nin La Loma, Ciudad nin Quezon.
An padábang apód saíya kan mga partidaryo iyó "Lolo Poten".

Si Gregorio bantóg na kompositor, asín oróg na bantóg bilang kaggíbo kan kantáng
Bikolnón na Sarung Banggi na dakól an naghuhúnà na sarô sanáng awit-banwáan kan
ronang Bikol. Kinompos niyá an Sarung Banggi kan nag-eedad pa saná siyáng 17
anyos kan 1897, taón na nagtúga nin grabe an bulkan Mayon.

Binibisto siyáng henyo sa pagbyolin asín nakanoód siyá sa musika sa pagtotokdô
ni Padre Jorge Barlin kan iní cura paroco (1883-1885) sa Li-bog. Kan nagrarárom
na an saíyang pag-adal sa musika, nagpoón na siyáng magkompos para sa simbahan
sa saíyang paghingóa. Tinabángan man siyá kan saíyang tugang na si Bernardo na
iyó an nag-organisar kan Banda de Li-bog. Dangan siyá na an nagkapót kan baton
kan Banda sagkód na umabót an taón 1919 kun kasuarín nagin myembro siyá kan
Philippine Constabulary Band.

Si Col. Walter H. Loving, iyó an nag-alok saíya na maglaóg sa Philippine
Constabulary Band kan napangalás iní sa ipinakíta ni P. Gregorio an saíyang
pambihírang abilidad sa musika. Kan maisíhan na siyá mismo an kagkompos kan
Sarung Banggi, tolos siyáng inákò ni Col. Loving sa banda huli man sa abáng
pasil P. Gregorio na magtogtóg sa anóman na instrumento musikal.

Nabílog an kantang Sarung Banggi kan 1962, kan napamatá an 72 anyos na si P.
Gregorio sa pagkatúrog kan igwáng nadangóg na naghuhúning gamgám sa tahaw kan
kiniskinís nin mga dahon. Iní sosog ki Hilario Balilo, dating alkalde kan Sto.
Domingo asin namamayó kan Sto. Domingo Historical and Cultural Society, sosog sa
osipón ni Justo Gregorio. Dagdág pa, enot na tinogtóg an kansyon kan piyesta sa
Guinobatan, Albay kan Agosto 15, 1910. Enot na tinogtóg an Sarung Banggi sa
bandurya dangan sa pyano.

Alágad, sosog ki Resureccion Gregorio, sarô sa mga makuápo sa tuhod ni Poten,
kinompos an kantang iní kan taón 1897 kan an bulkan Mayon nagtúga asín napiritán
an saindáng pamilya na mag-ebakwet sa barangay Salvacion. Dumán napasabngán siyá
sa pagkompos sa tahaw kan ragobnób kan Bulkan. Sosog man ki Merito B. Espinas,
saróng parasurat sa kultura, kinompos an kantang iní kan Mayo 19, 1910.

Natomtóm an orihinal na kopya kainí kan magkasulóng lakópan sa Li-bog kan Enero
19, 1961. Sa kasulô na idtó, patî an kagduwá (12) pang mayor na mga kantang
kinompos niyá sa Bikol nakadámay huli ta an lumang haróng kan mga Gregorio
narádas man.



https://bcl.wikipedia.org/wiki/Pe%C3%B1afrancia_Regional_Military_Parade_Competition

An Peñafrancia Regional Military Parade Competition sarong pagpapatiribayan sa
pagparada nin mga estudyanteng nagkukua nin training sa CAT asin ROTC o WATC kan
mga pampubliko asin pribadong eskwelahan sa hayskul asin kolehiyo sa rehiyon
Bikol. Piggigibo ini tuyong Septyembre kun kapiyestahan kan Peñafrancia sa
ciudad nin Naga.

Nagpoon military parade mga-1940 bàgo magputok an Ikaduwang Guerra Mundial.
Pirang taon antes kan guerra, nagburukasan an mga eskwelahan asin liwat na gibo
an parada sa partisipasyon kan mga estudyante gikan sa Camarines Sur National
Highschool, Camarines Sur Trade School, Colegio de Sta. Isabel asin Ateneo de
Naga.

An mga miembro kan Asosasyon nin Bikol kan mga Katolikong Eskwelahan (BACS) asin
iba pan eskwelan dai mabali ngonyan na taon huli sa pagromdom kan ika-300 taon
kan devocion ki Nuestra Señora de Peñafrancia.

An kabali sa mga dai mapartisipar (patin mga bakong myembro kan BACS), iyo an
Universidad de Santa Isabel, Sta. Monica Academy kan Baao, La Consolacion
College kan Daet, La Consolacion College kan Ciudad nin Iriga, St. Andrew
Academy kan Sagñay, Dominican School of Calabanga, Pili Parochial School, St.
Louise de Marillac kan Pili, asin Unibersidad kan Norte-Esteng Pilipinas kan
Ciudad nin Iriga.



https://bcl.wikipedia.org/wiki/Partido_Nacionalista

An Partido Nacionalista sarong partido pulitikal sa Filipinas na tinogdas kan
Abril 29, 1907 na Manuel Quezon, Sergio Osmeña, asin ni Jose Fuentebella.

Kan lumaog an Hapon asin sinakop an Filpinas (1941-1945) winara an gabos na
partido pulitikal asin nagsangle an inaapod na KALIBAPI. Paglaog kan huring
kabangaan kan siglong ika-20, an partidong ini saro sa mayor na
nakikipagnosnosan sa pagkapot nin liderato, kaagaw-agaw an mga yaon sa Partido
Liberal asin sa Partido Progresibo, durante kan mga dekada sa pag'tangaan kan
ratak kan ika-2ng Gerang Pangkinaban asin kan mga pang'iiipit resulta kan
diktadurya ipig'imponer ni Pres. Ferdinand Marcos.

Kan panahon ni Marcos, pig'alok an mga partido na magsararo na sa lindong kan
inapod na Kilusan Bagong Lipunan pero an Partido Nacionalista dai naki-ayon asin
pigbuhay liwat ini kan hurihan nin mga 1980 asin 1990 kan mga Laurel, na iyo an
namoon poon pa kan mga 1950. Ngonyan nata'wan nin dagdag na pag'osol an partido
kan si Manuel Villar, Jr. dinara an bandera kan partido sa saiyang pagbungsod
kan saiyang kandidatura bilang presidente sa eleksyon presidensyal nin 2010.



https://bcl.wikipedia.org/wiki/Panda

An panda (Ailuropoda melanoleuca, lit. "itom-asin-puti na ikos-bitis"), midbid
man sa pangaran na "pandang tandayagan" ngane mapalaen sa inaapod na "pulang
panda" na dai man kapamilya kaini, sarong oso na tinubo sa sentral-solnopan asin
sur-solnopan kan Tsina. Abang dali ini mabisto huli kan saiyang purakputak na
itom na kolor sa palibot kan saiyang mata, sa may talinga, asin sa palibot kan
saiyang kahawakan. Dawa ini totoo napipisan sa order na Carnivora, an pagkakan
kan panda 99% kawayan. An mga pandang layas minsan nasabsab nin mga ibang doot,
mga duma o maski ngane karne kan mga gamgam, mga kino, o mga dumarapong hayop.
Kun dakop, sinda binabahog nin tangguli, mga duma, mga sugok, mga sira, mga
aranghita, o mga batag, mga dahon kawayan na sinasabayan nin espesyal na
pagkakan.

An pandang tandayagan nag'eerok sa mga kabubuldan sa Tsina Sentral, haros
natitipon sa probinsyang Sichuan asin man sa Shaanxi saka Gansu'ng mga
probinsya. Alagad, huli sa sobrang pagbabadang, pagpalnit kan kadlagan, asin
ibang mga malaen na pangyayari, an mga panda nagharale sa kapatagan kun saen
sinda dati nag'eestar.



https://bcl.wikipedia.org/wiki/Pagrampaog_kan_Tulay_Colgante_Taon_1972

An Pagrampaog kan Tulay Colgante Taon 1972 nagtotomoy kan makagiram'giram na
pangyari kan ini marogba' kan Septyembre 16, 1972 huli sa labilabing pagdusok
kan tawo sa tulay na ini sa tuyong pag'abang kan nagdadangadang na pagoda ni
Ina' (Nuestra Señora de Peñafrancia) kan ini pabalik na sa santuario niya sa
lumang simbahan sa kalye Peñafrancia.

Sa mangirhat na aksidente na ini sinasabing 73 katawo an nagkagaradan na
magsalang naipit, nalamos o nakuryente ta sarong palo sa elektrisidad an napukan
kadamay kan magrampahog an tulay. Susog sa rekord kan City Hall asin kan Korte,
Branch 20 kan Regional Trial Court, ini an nagkagaradan:

Alagad, an iba nagsasabi na sobra sa sanggatos an nagadan pero mayo pa man
nadudukayan na dokumento na siring an pangyari. Tolong polo may walo (38)
pamilya an aktwal na nagkaso laban sa syudad kun saen an alkalde iyo pa si
Vicente Sibulo asin si Abogado Agapito Tria an nagrepresentar kan syudad manta
si Luis General, Jr. man an nagkapot kan mga kaso sa lado kan pamilya kan mga
biktima. Pakalihis nin 19 taon saka natapos an mga kaso sa panahon na kan dating
alkalde (ngonyan sekretaryo na kan DILG) na si Jesse Robredo. Mala ta kan 1991
nagawadan an mga pamilya nin indemnipikasyon na kalangkawi na sampolong ribong
pesos pero an iba nata'wan sana nin 2,500.00 na pesos. Si Huwes Gloria Navarro,
Branch 20 RTC, an pinakaenot na nagbista kan mga kaso kan 38ng pamilya.

An tulay na ini, na gibo sana sa kahoy dati, nagseserbing agihan sa pagbalyo kan
mga tawo haleng Kalye Peñafrancia pasiring sa ibong kan salog Naga sa Kalye
Blumentritt, sakop kan Bgy. Dayangdang. An tataramon na "Colgante" tataramon na
Espanyol na boot sabihon "kalay" asin lini'pot na pagtaram kan "puente colgante"
(Ingles, suspension bridge o kalay na tulay)..



https://bcl.wikipedia.org/wiki/Ortograpiya_Bla_Bla_Bla!

An Antabay sa Ortograpiya nin Bikol Sentral (Ortograpiya Bla Bla Bla!) sarong
independyenteng publikasyon nin pag-adal dapit sa ortograpiya kan tataramon na
Bikol Sentral. Ini sarong giya sa ortograpiya, pagbaybáy asin paggamit nin mga
diyakritiko kan kasararoan na Parasurat Bikolnon.

Pinanginotan ni Irvin Sto. Tomas an komite sa pagsaligsig sa antabay sa
ortograpiya kan Parasurat Bikolnon na pinamayohan bilang presidente ni Bernardo
Miguel Aguay, Jr. Igwang titulo nin Maestro kan Arte (MA) sa Filipino sa
Unibersidad kan Nueva Caceres si Sto. Tomas asin sarong posgradong estudyante
nin Doktor sa Edukasyon (EdD) sa Pagtukdô nin Lengwahe asin Literatura sa
parehong institusyon. Kan kasagsagi kan blogging, tinukar asin ipinahiling niya
sa saiyang blog na Filipinayzd (mayò na) an pagbabàgo sa ortograpiyang Filipino
na ipinaluwas kan Komisyon sa Wikang Filipino kan 2001 sagkod na ipawarang bisa
ini kan 2006.

Sakop kan hinaman na giya an mga diyalekto kan Bikol Sentral: Naga, Legazpi,
Partido, Daet sagkod Virac na lain kan iba pang mga tataramon na Bikol na
Rinconada Bikol, Buhi Bikol, Libon Bikol, Bikol Sulnopan na Albay, Miraya Bikol
asin Bikol Norteng Catanduanes. Kan 2010, hinimò ni Sto. tomas an sarong
publikasyon nin mga rawitdawit sa manlainlain na tataramon sa Bikol, an An
Tambobong nin Literaturang Bikolnon na nagluwas nin tulong beses sagkod kan
2011.

Independyenteng ipinublikar an mga kopya kaini asin ipinagpaluwas kaiba an iba
pang mga surusadiring publikasyon kan organisasyon sa Ikaapat na komperensyang
Pagsurat Bikolnon na ginibo kan Abril 29-30, 2012 sa Ateneo de Naga na
Unibersidad kun sain sarô sa mga ulayon iyo an ortograpiyang Bikolnon. Makukua
man kopya kaini sa blog na Ortograpiya.

Ipinalagdâ kan independyenteng Don Quixote Press sa paagi nin potokopya an
publikasyon asin idinesenyo ini ninda Noel Regachuelo asin Red Patricio.

Ginagamit bilang toltolan an Antabay sa Ortograpiya nin Bikol Sentral sa
pagkawat kan Dama nin Tataramon, sarong kawat na inspirasyon kan Scrabble, sa
taonan na patiribayan na Padurunongan sa banwaan nin Canaman, Camarines Sur.

Tinuyaw ninda Vic Nierva asin Kristian Cordero an pagkakahaman kan publikasyon
asin an bàgong muknang organisasyon na nagpalagdâ kaini.

Sosog sa kolum ni Nierva sa Vox Bikol, dai nin bàgo sa ipinapamidbid sa hinaman
na giya asin nangangaipo nin pagkaaram asin pagkasabot sa ortograpiyang Bikol an
mga nagtutulod kaini:

Si Cordero na taga-Syudad nin Iriga asin lenggwaheng Rinconada Bikol an
kinagimàtan na tataramon, natuyawan an pakagibo kan publikasyon sa saiyang kolum
sa Bicol Mail na nakasurat sa lenggwaheng Bikol Sentral:

Alagad tinàwan kan mga ini nin diskusyon iyo an problema sa pagkairiba-iba kan
mga tataramon sa Bikol asin mahihiling an karibongan kan mga ini sa ulayon dapit
sa ortograpiya sagkod bokabularyo asin an pagkalain kan duwang bagay na ini. Sa
saindang diskusyon, luminawas sa partikular na tataramon na sakop (scope) kan
ginibong pag-adal na iyo an Bikol Sentral asin ipinamugtak na an hinaman na giya
para sa mga tataramon na Bikol.

An diskusyon sa bokabularyo matutumoyan pa kan tubong Baao, Camarines Sur na si
Dr. Jazmin Llana kan De La Salle University-Manila, na Rinconada Bikol man an
inot na tataramon, sa saiyang lektura sa ginibong urulay kan Unyon ng mga
Manunulat sa Pilipinas (UMPIL) kun sain ihiniras niya an kamugtakan kan pagsurat
sa mga rehiyon.

Digdi, naunambitan man ni Llana an nahaman na Giya sa Ortograpiyang Bikol na
gibo kan Komisyon sa Wikang Filipino (KWF) asin pinadrinohan kan gobyerno
probinsyal kan Albay. Ipigbungsod kan Agosto 2012 sa Syudad nin Legazpi an
nasabing giya na gagamiton kan mga paratukdô sa mga pampublikong paadalan sa
rehiyon. Sa urulay na ginibo sa Ateneo de Manila na Unibersidad kan 2013, inusip
niya an ipigladawan na "kalagà-kagà sa irarom" huli sa pagkaigwa nin magkaibang
panànaw sa paghimò nin sarong padron nin ortograpiyang Bikol kan Parasurat
Bikolnon.

Dating mga paratukdô sa Ateneo de Naga na Unibersidad asin mga myembro kan
grupong Kabulig-Bikol antes na mareorganisar ini sinda Nierva asin Cordero. Kan
2014, ipinaluwas kan unibersidad an Guide to Bikol Orthography ni Wilmer Joseph
S. Tria kun sain nagin parte sinda sa paghaman asin pagpabantog kan libro. Sa
libro, mauunambitan man an nahaman na Giya sa Ortograpiyang Bikol na gibo kan
Komisyon sa Wikang Filipino (KWF) alagad dai an Antabay sa Ortograpiya nin Bikol
Sentral kan Parasurat Bikolnon.



https://bcl.wikipedia.org/wiki/Nuri_al-Maliki

Si Nouri Kamil Mohammed Hasan al-Maliki (Arabo: نوري كامل محمد حسن المالكي‎;
namundag Hunyo 20, 1950), na bisto man sa apod Jawad al-Maliki (جواد المالكي) o
Abu Esraa (أبو إسراء), iyo an dating Primer Ministro kan Irak asin
Sekretaryo-Heneral kan Partidong Dawa Islamiko. Al-Maliki asin an saiyang
gobyerno nagsangle sa gobyernong transisyonal nin Irak. An enot niyang gabinete
inoyonan kan Asamblea Nasyunal asin siya nagsumpa kan Mayo 20, 2006. An ikaduwa
niyang gabinete kun saen siya pa an nagkapot kan katongdan na Ministro Interior
temporaryo, Ministro sa Depensa temporaryo, asin Ministro temporaryo kan
Seguridad Nasyunal, pinag'oyonan kan Desyembre 21, 2010.

Si Al-Maliki nagpoon kan saiyang karera komo sarong Shia'ng dissident sa irarom
kan rehimen ni Saddam Hussein kan mga huri na kan 1970 asin naglataw na gayo kan
siya duminulag sa sentensyang kagadanan asin nagluwas sa Irak na uminabot 24
taon. Kan yaon siya sa luwas, nagin siyang senior na lider kan Dawa, asin siya
an nagkoordinar kan mga aktibidad kan mga gerilyang tumang ki Saddam asin siring
man nakipagtrato nin husto sa mga Irano asin Siryang mga opisyal na saiyang
hinagad an tabang sa pagpatalsik ki Saddam sa poder. Si Al-Maliki nakipagtrato
man sa Estados Unidos asin sa mga pwersang koalisyon sa Irak hanggan 2011 kan
pahale na ini.

Alagad kan panahon niya bilang lider sinasabing dai niya makua an pakikibunyog
sa saiyang gobyerno kan ibang mga grupo arog kan mga Sunni asin mga Kurd ta
sobrang pinapaorog niya an saiyang grupong Shia. Kaya an Irak parasâ asin daing
toltol na unidad kan magbutwa an islamikong pwersa na inapod na Estado Islamiko
asin an huri nagdakula na gayo asin nasakop kan pwersa kaini an mahiwas na parte
man sa Sirya asin Irak. Sa nagdadangadang na homâ sa gobyernong Irak haros
mayong pusog na pag'atubang asin pagsabat sa pwersang nagdadakula kan Estado
Islamiko huli ta siriblag na an Irak asin kulang na an pagtubod sa liderato ni
Al-Maliki. Mala ta an Estados Unidos asin Iran pareho na nagboses patin mismo
mga kaapil sa saiyang partido na magbabâ na sa pwesto si Al-Maliki tangani
makaporma na nin bagong gobyernong buronyog. Habo pa man kuta magbutas alagad
kahuri-hurihi, kan Agosto 14, 2014, siya nagdemitir na. An napupusoan na
masangle saiya iyo si Haider Al-Abadi.



https://bcl.wikipedia.org/wiki/Naga_(tinanom)

An naga o narra sarong pantropikal na genus nin mga kahoy sa pamilyang Fabaceae.
Kadaklan kan mga naga pigkukuan nin pasagi' na gamit na gayo sa konstruksyon
asin an kahoy kaini makunot, matagal, pino an supat. Angay na gayo ini sa
paggibong mga mwebles arog kan lamesa, aparador, kabinet asin iba pa. Alagad,
huli ta may katagasan, likay nanggad an pagpako igdi ta nagaak kun sala sa
pakapako ta magisik bakong arog kan palo-tsina na malumoy.

Komo medisinal na tinanom, an naga nakakarahay sa helang na diabetes, panlaban
sa mga impeksyon, pampahale nin mga kulogo o mga bukol asin mga panaw,
pampakulpa' sa kulog tulak dara nin pagregla, asin problema sa prostrate. Siring
man ini nahugas sa anoman na mga toxin sa hawak. An ubak na dinokdok kaini
ginagaga' man saka an likido iniinom; maray ini sa dysentery, sa pagbubugris. An
tsa sa narra pambulong man daa sa amotol (leprosy), kalentura, rheumotoid
arthritis. Nadiskubre man na an ginaga' kaini maray na inomon nin mga pasyenteng
may HIV/AIDS ta nabalik apetito ninda, nagigin normal an timbang, nalinig an
kublit sa mga lugad-lugad; an mga gapo-gapo natipon sa bato asin butog
natutunaw, natoltol pag'iihi, napakusog sa hawak laban sa sipon o kalentura.



https://bcl.wikipedia.org/wiki/Naga_(Bikol)

An Syudad nin Naga (Ingles: City of Naga; Filipino: Lungsod ng Naga) sarong
primera klaseng syudad kan Filipinas. Namumugtak ini sa Rehiyon Bikol sa
sur-sulnopan na puro kan isla nin Luzon. Nasa 377 km sa sur-sulnopan ini kan
syudad kan Manila asin 380 km sa norte-subangan kan syudad kan Cebu sa Visayas.

Kun itatampad an sakop kan syudad sa ibang mga syudad kan rehiyon, bakong
mahiwas an sukol nin kadagaan kaini. Sa pitong syudad igdi sa Bicol, an Naga iyo
an pinakasadit, na igwa sanang hiwas na 8,480 ektarya. Huli kaiyan ini an
pinakasoròsoan (densely populated) na syudad sa rehiyon. Segun sa sensus kan
2010, igwang 174,931 na katawong naka-istar digdi. Bisto sa apod na "Heart of
Bicol" (Bikol: Puso kan Bikol), asin siring man, binabansagan ining "An Maogmang
Lugar". Ini an solamenteng independienteng syudad asin an sentro kan edukasyon
sagkod Simbahan na Katoliko sa rehiyon. An mga residente digdi inaapod na
Nagueños. Inaapod man ang Naga na Queen City of Bicol.

An syudad an sentro kan Metro Naga, an lugar na komponido kan 12 banwaan asin
syudad nin Naga na marikas an pag-uswag na kabali sa Metro Naga Development
Council. Komponido kan mga banwaan sa Segundo Distrito kan Camarines Sur, apwera
kan Canaman, asin mga banwaan sa tolong distrito kan provinsiya nin Camarines
Sur na harani sa siyudad nin Naga sakop kan MNDC.

Dating kabesera kan Camarines Sur an syudad nin Naga, alagad sa Akta Republika
Nu. 1336, na nagin ley kan Hunyo 8, 1955, naribayan ini kan banwaan nin Pili.

Si John Bongat, sarong abogado, an presenteng alkalde kan syudad nin Naga.
Saiyang sinalidahan si Jesse Robredo kan taon 2010.

An total na hiwas kan kadagaan kan syudad na ini 8,448 na ektarya o 84.48
kilometro kwadrado, bagay na an syudad nin Naga iyo an pinakasadit na syudad sa
pitong syudad kan Ronang Bicol. Sa total na ini, 75% ginagamit sa agrikultura,
13% para sa residensya, 7% okupado nin kadlagan asin mga parke, 2% gamit
komersyal, 2% gamit kan gobyerno para sa mga edipisyo, asin 1.2% para sa ibang
pang katuyohan.

Kan Mayo 1, 2009 lang tigbukasan sa publiko an kakatugdok lang na SM City Naga
na sarong mall. Ini kagsadiri ni Henry Sy, sarong negosyante na iyo man an may
sadiri nin gabos na SM Malls sa bilog na nasyon.

An syudad nin Naga iyo an sentro kan edukasyon sa Bikol nin huli sa dakol na
institusyon nin halangkaw na pagkanood digdi. Kabali an: Ateneo de Naga na
Unibersidad na pinapadalagan kan mga Heswita; Unibersidad kan Nueva Caceres
(dating Nueva Caceres an apod sa syudad kan pananhon nin mga Kastila) na
panginot na unibersidad sa taon nin pagkamukna asin bilang kan estudyante;
sagkod Universidad de Sta. Isabel na pinapadalagan kan mga madre kan Daughters
of Charity asin an pinakágurang na eskwelahan na normal para sa mga babae sa
Harayong Subangan.

An posibleng ikaapat na unibersidad kan siyudad an Kolehiyong Fundasyon nin Naga
na pangenot na eskwelahan nin Kriminolohiya sa rehiyon.

An pangaran daa kan Naga hale sa pagdangog nin sarong konkistador na Kastila, si
Juan de Salcedo sa ngaran kan sarong kahoy na pigaapud na naga kaidtong mga
Bikolano. Midbid an kahoy na ini sa ngaran na narra sa tataramon na Tagalog asin
Bisaya. Alagad, an ibang mga Bikolanong historyador arog ki Danilo Gerona
nagtutubod na an taramon na naga naggikan sa taramon na naga na nagtotomoy sa
sarong lahing kapu'ngalan na Monggol na ngonyan iyo an ginikanan kan mga
katawohan nageerok sa Assam, Meghalalya, Tripiera, Mizoran, Maripur, Arunachal,
Pradesh, Burma, Bangladesh, Bhutan, Sikkim, Nepal asin Tibet. Susog man saiya,
an paragilid kan duwang salog kan Bikol asin Naga haloy nang eneerokan poon pa
kan 900 A.D. siring sa maririraw sa mga parasâ-pasang artifaks na nagkahoronggad
sa paralibot kaini. Sabi pa niya, an taramon na naga lakop man sa mga lengguwahe
kan Batak kan Sumatra asin man kan mga Dayak kan Borneo na an pakahulogan sarong
irago (serpente)/dragon. Nasambit pa niya na an mga lunadang pandagat kan mga
antigong Tagalog asin Pampango na may nakakaag nin garo halas/dragon na payo sa
dulong (prowa) kan mga lunadan na inaapod nindang naga.

Dapit kaini, na an "naga" sinapi' talaga sa pangaran na naga na boot sabihon
irago/halas o dragon, na bakong gikan sa pangaran kan kahoy na narra o sa layas
na itik na nagâ, iyo man ini an tinotolod na teoriya kan iba pang mga parasurat
arog ki Antonio H. Aragon.

Sa enotang wala kaini iyo an Chili Peppers, sarong inom-inoman asin binibistong
nagpuon na nagkaag nin siring na negosyo sa tinampong ini. Sarong bagong tugdok
iyo an Westpark Avenue kun saen nakakaag an Tokyo Tokyo!, an Dennis Grill,
KopiRoti, Bacolod Inasal, asin iba pa. Yaon man naglugar sa tinampong ini an Red
Platter, sarong may 'ambiance na restaurant pan-pamilya. An sunod iyo an Coco
Leaf(restaurant), Club M8 (discohan), Coffee Beans (kapihan), Molino Grill
(resto bar), Gusthaff Restaurant (kakanan nagseserbing mga pagkakang Aleman),
Bistro Roberto (resto bar asin may banda), Ilaw sa Dahon (resto, inuman),
Kambingan (inuman, kakanan, bantog sa sisig), Bob Marlin (kakanan/inuman).



https://bcl.wikipedia.org/wiki/Mormonismo_asin_Kristiyanismo

Uyon sa Mga Banal sa Huring-Aldaw (Mormons), an Mormonismo iyo an litiral na
restorasyon kan orihinal na simbahan ni Jesus na igwa nin kapanoan kan saiyang
ebanghelyo. Kaya lang, gikan sa pananaw kan Trinitariyanismo (Trinitarianism),
an Mormonismo signipikanteng minaharayo gikan sa Kristiyanidad. Sa sarong 2007
na survey na pinaggibo sa paagi kan Pew Research Center napag-araman na haros
duwa-sa-tulong parte kan mga Amerikano na pinaghapot minakonsidera sa mga
Mormons na mga Kristiyano.

Si Bruce R. McConkie, sarong apostol kan Simbahan, nagsabi kan LDS na pananaw
kunsoarin siya nagsurat, “An Mormonismo, Kristiyanidad; An Kristiyanidad,
Mormonismo; sinda saro asin pareho, sinda dae dapat na paghilngon na laen sa
lambang saro sa pinakasadit na detalye…” Magpoon pa sa kapinunan kan 1820s (Enot
na Bisyon ni Joseph Smith), an Kahiroan kan Mga Banal sa Huring Aldaw
minaproklama sa sadire kaini na magigin Kristiyanidad na pinagbalik sa orihinal
kaining awtoridad, estruktura asin kapangyarihan; minatukdo na an mga
eksistidong mga denominasyon “naniniwala sa bakong tamang mga doktrina, asin na
mayo sainda an pinagmangno nin Diyos bilang an saiyang simbahan asin kahadaean,”
asin “gabos nindang mga kredo sarong karigsokan sa saiyang panhiling.” An mga
nag-iiriwal-iwal na mga doktrina asin mga pag-ako nin awtoridad kan Mormonismo
asin an pinaka-ugat na Kristiyanidad iyo an nagin kausa nin makangorongirhat na
iriwalan nin mga nakaagi asin iyo pa an nakakapagpaigot sa mga panlalait na
kritisismo gikan sa parehong magbalyong mga lado ngonyan.

An Mga Banal sa Huring Aldaw naniniwala sa Luma asin Bagong mga Tipan, ki
Jesukristo bilang Ake nin Diyos asin Tagapagligtas, an pagpako sa krus bilang
sarong ultimong dulot asin an saiyang pagkabuhay-liwat. Kaya lang, an Mga Banal
sa Huring Aldaw minasikwal sa ekumenikong mga kredo asin pagtataong kahulugan sa
Trinidad na pinagtutukdo kan Roman Catholic Church, Eastern Orthodox Church,
Anglican Communion, asin Trinitarian Protestantism, asin nangangaputan na an
Bagong Tipan pinagpropesiya pareho an apostasya gikan sa mga katukdoan ni Kristo
asin kan saiyang mga apostoles siring man an restorasyon kan gabos na mga bagay
bago pa man an ikaduwang pag-abot ni Kristo.

An LDS man nangangaputan na an Libro ni Mormon sarong banal na kasuratan,
kapantay sa awtoridad kan Bibliya. Sa LDS na pananaw, maski na ngani an
tradisyunal na mga Kristiyano nagpapahayag nin paniniwala ki Kristo asin
nagtutukdong gayo nin bagay na totoo, dae ninda naintindihan an importanteng mga
doktrina asin nagkukulang “kan mga susi nin kahadean nin langit” na sarong
tugmadang parte kan primitibong Kristiyanidad. An LDS nagtutukdo na an mga
susing ini pinagkua gikan sa kinaban kaiba sa kagadanan kan mga orihinal na mga
apostoles, asin ini pinagbalik giraray sa paagi ki Joseph Smith, Jr., ninda na
nagkakapot kaini kan suanoy pa, na minaresulta nin sarong kabilugan nin
restorasyon kan primitibong Kristiyanidad.

An Mormonismo iyo an saro sa mga nabibilang na mga denominasyon na nagsirang sa
panahon kan ika-19 siglo, minsan pinagladawan sa paagi nin terminong
“Restorasyonismo”, na kaagid kan iba kaidto asin magpoon kaidto nagsikwal na sa
tradisyunal na Kristiyanidad asin sa mga denominasyon na minarepresentar kaini.
Para sa saindang parte, an mga Protestants, Eastern Orthodox, asin Roman
Catholics, an lambang saro kaiba an saindang kanya-kanyang pagkakaiba sa
katukdoan, nagtutukdo na an Kristiyanong pagtubod pinagpasa na sa laog kan
simbahan magpoon pa sa panahon kan Doseng Apostoles. An mga tradisyunal na
kristiyanong mga simbahan nagtutukdo na an mga kasuratang kanoniko pinagsara na
sa mga bagong kapahayagan, na nag-untok ini na kaiba sa katapusan kan
Apostolikong Kapanahunan. An mga kredo kan mga tradisyunal na mga Kristiyanong
mga simbahan, arog baga kan Kredo nin Nicene (A.D. 325), naglaladawan sa
pagtubod na pinagpreserba. An tradisyunal na mga Kristiyano nagtutukdo na ining
pinagpamanang pagtubod iyo an biblikong doktrina, preserbado sa paagi kan
paggiya nin Banal na Espiritu, lalo na, an Eastern Orthodox asin Roman
Catholicism na nagtutukdo na an Pagtubod na ini sarong kinakaipong kaantabay kan
Bibliya.

Sa paagi ni lohikong kaisipan, an siisay na nagrayo gikan sa pagtubod na
preserbado sa paagi ni Banal na Espiritu dae dapat tunay na makapagproklama kan
Ebanghelyo nin pakipag-olian sa paagi ni Kristo. An tradisyunal na paniniwala,
lalo na an paniniwala sa Trinitariyanismo asin an maigot na panindugan na an
bagong publikong kapahayagan nagtapos na kaiba sa kagadanan kan mga huring
apostoles, minakahulugan na an mga kadagdagan na mga kasuratan nin Mga Banal sa
Huring Aldaw(Latter-Day Saints or Mormons) asin iba pang kapahayagan minapalaen
sainda gikan sa Kristiyanong tradisyon nin pagtubod.



https://bcl.wikipedia.org/wiki/Monica_Lewinsky

Si Monica Lewinsky (namundag: 23 Hulyo, 1973) iyo an nahuringhuding na nagin
piday-piday ni Presidente kan Estados Unidos na si Bill Clinton kan ini si
Monica nagtrabaho bilang sarong interna sa White House kan mga taon 1995 asin
1996. Si Bill Clinton napiritan na akoon na siya may "sala asin marigsok na
relasyon" siya igdi. An relasyon kan duwa asin an kinaabtan kaini, orog na si
impeachment ni Bill Clinton, nabantog asin naapod na "Eskandalong Lewinsky".

Si Monica Lewinskty namundfag sa San Francisco, California asin nagdakula sa
Southern California sa solnopan na ibong kan Los Angeles asin sa Beverly Hills.
Gikan sa dugong Ruso-Hudyo, an ama niya iyo si Dr.Bernhard Lewinsky, sarong
onkolohista; an ina niya si Marcia Lewis, sarong parasurat. Dibursyado an mga
magurang niya. An saiyang padrasto, si R. Peter Strauss, sarong media esecutive.
Para sa saiyang primaryang edukasyon, nag'entra siya sa John Thomas Dye School
sa Bel-Air. Dangan nagklase na siya sa Beverly Hills High School, pero nagbalyo
asin nakatapos siya kan 1991 sa Pacific Hills School, na dati inaapod na Bel Air
Prep.



https://bcl.wikipedia.org/wiki/Metropolitanong_Katedral_nin_Naga

An Metropolitan Cathedral nin Naga iyo an simbahan kan paroko ni San Juan
Evagelista na sakop kan arkidiosesis kan Caceres. Ini namumugtak sa kalye Elias
Angeles sa Syudad nin Naga asin an katedral kataraid an eskwelahan na Naga
Parochial School asin man an Holy Rosary Minor Seminary

An Katedral napangyare kan an Dioceses nin Nueva Caeres pinagmukna huli sa
ri'gon kan Papal Bull kan Agosto 14, 1595. Alagad, an nasabing katedral bako pa
sa presenteng lugar kundi yaon namugtak sa kun saen an presenteng saod ngonyan
(2011). An katedral narogba' nin kasulo kan taon 1768. An paghaman kan
presenteng katedral sa Espanyol-Romanesque'ng istilo pino'nan kan 1808 (1816?)
asin ini pinagboot ni Obispo Bernardo de la Concepcion. Natapos ini kan taon
1843 asin dinuhulan bendisyon ni Mons. Tomas Ladron de Guevara. Kan Oktobre 24,
1856 an Katedral linamasa nin makusogon na bagyo asin naraot. Si Rev. Fray
Francisco Gainza (1862-1879) pighingoa na mapahirahay asin mabalik sa dating
gayon niya. Kan taon 1887 inagihan naman ini nin makusog na linog alagad sa
paagi nin Obras Publicas napahirahay man tolos sa direksyon ni Obispo Arsenio
Campo asin katuwang si Inhinyero Ricardo Ayuso natapos an paghirahay kan taon
1890.



https://bcl.wikipedia.org/wiki/Mayflower

An Mayflower iyo an bapor na naghakot kan si mga Ingles na Separatista asin mga
Puritano, ngonyan nginangaranan nang mga Pilgrim, hale sa Mayflower Steps sa
Plymouth, Inglatierra paduman sa Plymouth, Massachusetts kan taon 1620. May
sakay ining 102 na pasahero asin 25-30ng tripulante.

Susog sa National Maritime Museum sa Greenwhich, Inglatierra, an Mayflower gibo
sa mga pasaging oak na nag'eedad nang lampas duwang gatos may singkwentang taon
asin an sukol niya 80-90 pye an laba saka 24 na pye an lakbang asin an saiyang
tahaw na polayagan may langkaw na 80 pye.

Ining bapor ipigngaran sa puting burak kan kahoy na chestnut siring sa uso
kaidto na magpangaran kan mga sasakyan sa mga pangaran nin kahoy, mga burak asin
mga hayop. Kan ini naglayag an pamayong kapitan iyo si Christopher Jones, asin
pangahas nanggad na nagbagtas sa Dagat Atlantiko asin naghale sa Inglatierra
Septyembre 6, 1620. Pakalihis nin 66 na aldaw na peligroso asin mapawot na
gayong paglayag, kun saen dakul nagherelang asin duwa an nagadan, uminabot ini
asin nag'angkla sa iswil kan Cape Cod (Pantalan kan Provincetown) kan Nobyemnbre
21. Kuta an tuyong dumanan kaini iyo an Salog Hudson, harani sa presenteng Nweba
York, sa may poro kan Kolonyang Viriginia na natogdas kaidto kan 1607 kan
Inglatierra. Nalagalag an Mayflower asin napadpad kan umaboton na an winter kaya
naglugar na sana sa Sola' nin Cape Cod. Kan Marso 21/31, 1621 an gabos na
nabuhay asin natadang mga pasahero na nagpa'ili sa laog kan bapor pinagmarhay na
magdahik sa Plymouth, asin kan Abril 5/15, an Mayflower, sarong pribadong bapor
na pig'arkila sana man, nagbalik na sa Inglatierra. Kan taon 1623, sarong taon
kan magadan na si kapitan Christopher Jones, an bapor na ini posible pig'urutas
na sa pakinabang kan mga pasagi kaini duman sa Rotherhithe, London..



https://bcl.wikipedia.org/wiki/Marie_Tussaud

Si Anna Maria Tussaud (née Grosholtz; Desyembre 1, 1761 - Abril 16, 1850, sarong
artista na midbid kan saiyang mga iskultura sa taro asin kan Madame Tussauds,
sarong museong taro na saiyang tinogdas sa London, Inglaterra.

Si Anna Maria Tussaud namundag sa Strasbourg kan Dsyembre 1, 1761; an saiyang
ama na si Joseph Grosholtz, sarong soldados, nagadan kan duwang bulan na sana
siyang ipapangaki. An saiyang ina, ki Anne-Marie Walder ginibo dinara siya sa
Bern kun saen an ina niya nagin taga'asikaso kan harong ni Dr. Philippe Curtius
(1741–1794). Si Curtius sarong mediko alagad may talento sa pag'iskultor nin
tarong pigurin na saiyang pag'ilustrar kan anatomiya. Dangan si Curtius
naggigibo nang iskultura nin mga ladawan kan tawo. Kan si Curtius naghubo sa
Paris kan 1765 asin duman nagpoon nang nagbugtak nin sarong cabinet de cire
(eksibit sa taro) Kan taon na idto, si Curtius naghimo nin tarong pigurin ni
Madame du Barry, babaeng karelasyon ni Hadeng Luis XVI kan Pransya. An siring na
obra iyo an pinakagurang na mahihiling sa museo ngonyan. Kan taon 1767 nagsunod
ki Curtius si Anne-Marie kaiba si Tussaud. Igdi nakanood si Tussaud mag'iskultor
sa taro nin huli ta an doktor, na inaapod niyang tiyo, sunodsunod nang magkaag
nin mga eksibit asin siya tinutukdoan ni Curtius pag'ukit man nin mga pigurin sa
taro mala ta nagin siyang katuwang sa trabaho. An mga eksibit kan doktor enot
pinasale sa Paris kan 1770, asin nagganyat nin dakulon na paradalan. Taon 1776,
an eksibit naghubo sa Palais Royal dangan kan 1782, nagbukas si Curtius
ikaduwang eksibit an Caverne des Grands Voleurs, na iyo an sinundan kan Chamber
of Horrors sa Boulevard du Temple. Inistorya ni Tussaud na kan taon 1780 abot
1789 na taon nin Rebolusyon, siya nagtokdo paggibo nin mga tarong kandila ki
Prinsesa Elizabeth, tugang ni Hadeng Luis XVI asin iyo man ini enot na
oportunidad na nakagibong magsadiri nin mga tarong pigurin, an pinakaenot an
pigurin ni Voltaire.. Ngapit naggibo man siyang mga pigurin nin mga bantogan na
personalidad arog ki Benjamin Franklin, na an trabaho niyang ini nakaabot sa
maogmang pagreparo kan pamilya kan hade asin padagos pinaestar na siya sa
Versailles



https://bcl.wikipedia.org/wiki/Maria_Leonor_Robredo

Si Maria Leonor "Leni" Gerona Robredo (Abril 23, 1965) iyo an ika-14 asin
presenteng Bise Presidente kan Republika kan Filipinas. Siya nagin representante
kan Ika-3ng Distrito kan Camarines Sur sa Kamara de Representantes kan Filipinas
kan 2013 sagkod 2016. Siya sarong abogado, politiko asin an balo kan dating
sekretaryo kan Departamento kan Panlaog asin Lokal na Pamamahala na si Jesse
Robredo. Katakod siya sa Saligan, sarong grupo nin mga abogado sa nasyon na
nagtatabang sa mga parauma.

Si Robredo iyo an matua sa tulong akì kan retiradong huwes na si Antonio Gerona
asin Salvacion Sto. Tomas na retiradong paratukdô. Nag-adal siya nin elementarya
sagkod sekundarya sa Universidad de Sta. Isabel sa Syudad nin Naga mantang
nagtapos siya nin batsilyer sa ekonomiks sa Unibersidad kan Pilipinas kan 1986
dangan nagkua nin abogasiya sa Unibersidad kan Nueva Caceres kan 1992. Kan 1997,
nagkua asin nakapasar siya sa eksamen sa Bar. Nagkua man siya nin kurso sa Law
and Ethics: Making Moral Decisions sa Harvard na Unibersidad sa Estados Unidos.

Saiyang tinugdas an Lakas ng Kababaihan ng Naga asin nagin pamayo kan Naga City
Council for Women durante kan siya first lady kan Syudad nin Naga. Myembro man
siya kan Sentro ng Alternatibong Lingap Panligal, Federacion Internacionales de
Abogadas asin Bantay Familia.

Siring kan lolohon na si Apolonio Sto. Tomas, si Robredo nakapagsurat man sa
tataramon na Bikol. Kagsurat si Robredo nin mga giya sa pag-adal asin mga
pagpalis kaini sa Bikol siring kan Family Code Primer, Katarungang Pambarangay,
Labor Standards, Primer sa Naga City Ordinance No. 98-033 (Kaantabay sa
Kauswagan Ordinance) asin RA 9262: Ley Kontra sa Violencia sa Kababaihan asin sa
mga Aki.

Sarô si Robredo sa mga kandidato para magin huwes sa Regional Trial Court kan
Calabanga, Pili sa Camarines Sur o Syudad nin Ligao sa Albay alagad nagdesisyon
na igilid mùna an paglaog sa hudikatura.

Tinàwan onra si Robredo kan Volunteers Against Crime and Corruption (VACC)
bilang Most Outstanding Private Prosecutor kan 2009 Siring man, huli sa
marahayrahay na pagpadalagan kan Naga City Council for Women (NCCW) na saiyang
pinanginotan, nakua kan Syudad nin Naga an pagbisto asin premyo nilang Most
Gender Responsive Local Government Unit sa bilog na Filipinas gikan sa
Philippine Commision on Women (PCW).

Kan Agosto 2012, si Robredo nabalo asin kaiba niya an tulong aki, anas babae:
Jessica Marie "Aika", Janine Patricia asin Jillian Therese.

Kan taon 2007 iyo an inot na pagkakataon na nagdalagan sa politika bilang
alkalde kan Syudad nin Naga si Leni Robredo kan siya alokon ni Jesse Robredo sa
huring mga minuto kan pagpasa nin kandidatura. Ini huli sa antisipasyon kan
kasong diskwalipikasyon na isinàngat ni Jojo Villafuerte sa alkalde kaidto kan
eleksyon 2004 kun sain nadaog si Villafuerte.

Presenteng pamayo kan Partido Liberal sa Camarines Sur si Robredo asin
nagdalagan sa pagka-kongresista kan terser distrito kan probinsya laban sa agom
ni Luis Villafuerte kan Mayo 2013.Iprinoklamang ganador si Robredo sa ginibong
pirilian asin nakalamang nin labi sa 71,330ng boto sa pinakaharaning kandidato
na si Nelly Villafuerte. Siya an pinakainot na babaing representante kan terser
distrito kan Camarines Sur sa Kamara de Representantes kan Filipinas. Bàgo
kaini, inot siyang inalok na magkandidato pagkaalkalde kan Syudad nin Naga
tanganing ipadagos an napoonan kan saiyang agom.

Dakol na grupo an nagtulod saiya na magdalagan pagkasenador kan Filipinas kan
2016 alagad nagin bukas siya sa posibilidad na magkandidato para Bise Presidente
kun sain sarô an saiyang pangaran sa nagluwas sa survey.

Petsa 5 nin Oktobre 2015 kan ihinayag ni Robredo na siya minadalagan bilang Bise
Presidente kan Filipinas sa lindong kan Partido Liberal kaiba si Mar Roxas
bilang kandidato bilang Presidente. Nakaguno siya nin 14,418,817 boto o 35.11
porsyento kan kagabsan na boto asin dinaog si Senador Bongbong Marcos nin
263,473 boto.



https://bcl.wikipedia.org/wiki/Malolos

An Malolos sarong primera klase syudad na namumugtak sa probinsya nin Bulacan,
Filipinas. Igwa ining sukol na 67.25 kilometro kwadrado na kadagaan asin
namumugtak sa inot na distrito. Sosog sa sensus kan 2010, igwa ining 234,945
katawo. An designadong zip code kaini iyo 3000.

An Siyudad 45 kilometro an rayo' sa Manila. Ini saro sa importanteng suburbia
kan Metro Manila, namomogtak sa sur-sonopan na parte kan Bulakan , sa Rehiyon
Sentral na Luzon (Rehiyon 3) kan isla nin Luzon ssin parte kan Metro Luzon Urban
Beltway Super Region. Mga kadolon igdi iyo an mga munisipyo nin Bulakan, Bulacan
(an dating kabesera kan probinsya) sa sur-subangan, Guiguinto sa subangan, sa
Plaridel sa amnayan, Calumpit sa norte-solnopan, asin Paombong sa solnopan. An
Malolos yaon man sa bandang norte-subangan na kosa kan Sola' nin Manila.

An Malolos nagin lugar kan kumbensyon konstitusyonal kan 1898 na ibinunga kan
pagkatogdas kan Enot na Republika nin Filipinas sa laog mismo kan Simbahan kan
Barasoain. An kumbento kan Katedral nin Malolos nagsirbe man na palasyo
presidensyal kan panahon na idto. An Malolos iyo an pigkamundagan kan
pinaka'enot na republikang konstitusyonal kan Asya.



https://bcl.wikipedia.org/wiki/Ma._April_Mier

Si Ma. April Magalona Mier (namundag kan Abril 12, 1990 sa Taytay, Rizal) sarong
Bikolanang parasurat, paratukdô asin peryodista sa Philippine Daily Inquirer.

Siya naggradwar nin AB Journalism sa Bicol University College of Arts and
Letters (BUCAL) asin nagkua nin sertipiko para sa pagtukdô sa parehong
unibersidad kan Hulyo 7, 2014. Nakukua siya nin Master sa Komunikasyon sa
Polythecnic University of the Philippines. Siya ngunyan nagtutukdô BUCAL bilang
sarong radio laboratory aide. Poon kan Hunyo 2015, siya an natawanan nin
pagkakataon na makapagturo sa nag-aadal nin Broadcasting.

Si Mier nagtrabaho sa Bombo Radyo Legazpi poon 2010 asin nagin assistant station
manager digdi sagkod kan 2014. Dangan, siya nagin man sarô sa mga stringer kan
Philippine News Agency sa Legazpi Bureau asin correspondent sa Philippine Daily
Inquirer- Southern Luzon Bureau.

Nag-elementarya siya sa Imalnod Elementary School. Alagad nagpoon siyang
magsurat kan nasa sekondarya sa Banquerohan National High School sa Syudad nin
Legazpi. Siya nagin tagaambag sa publikasyon kan eskwelahan na pinag-aapod na An
layag. Apwera kaini nagsusurat man siya sa An Budyong, sarong diyaryo na
nagsisirkular sa rehiyon Bikol poon kan Enero 1, 2015.

Bilang sarong hubenes, naelihir si Mier bilang Sangguniang Kabataan (SK) Kagawad
sa barangay Imalnod, Syudad nin Legazpi kan 2007 asin nagin sekretarya kaini.
Nanggana man siya bilang Reyna Elena, 1st Runner Up bilang representante kan
saiyang barangay sa selebrasyon kan Magayon Festival kan Abril 23, 2010.



https://bcl.wikipedia.org/wiki/Lupang_Hinirang

An Lupang Hinirang (sa Bikol, Dagang Sinanglitan) iyo an opisyal na titulo kan
awit pambanwaan kan Filipinas. An musika kaini tinokda' ni Julian Felipe kan
taon 1898 asin an letra kaini dati nakasurat sa Kastila na pinagguno' kan 1899
sa rawitdawit na kinompos ni Jose Palma, nagngangaran, Filipinas.

Sa komun na arapodan, orog na sa mga eskwelahan, natotomoyan ining Bayan
Magiliw.

Kan mga taon 1940, an kantang ini ipinalis sa Tagalog alagad an opisyal na
bersyon na aprobado asin sagkod ngonyan iyo pa an pinapadanay pinaluwas kan
1956, dawa totoo may mga dikit na pighira si Felipe Padilla de Leon igdi kan mga
taon 1960. An huring bersyon na ini orog na pinapusog komo opisyal sa pinaluwas
na Ley Republika 8491, ley na inapod Flag and Heraldic Code of the Philippines.
An kantang ini ipinalis naman sa Ingles asin sa iba-ibang tataramon kan kinaban
asin sa mga iba-ibang lenggwahe kan Filipinas.

En tu azul cielo, en tus auras, En tus montes y en tu mar, Esplende y late el
poema De tu amada libertad.

Tu pabellón, que en las lides La victoria iluminó, No verá nunca apagados Sus
estrellas ni su sol.

Tierra de dichas, de sol y amores, En tu regazo dulce es vivir. Es una gloria
para tus hijos, Cuando te ofenden, por ti morir

Land of the morning, Child of the sun returning, With fervor burning Thee do our
souls adore.

Land dear and holy, Cradle of noble heroes. Ne'er shall invaders Trample thy
sacred shore.

Ever within thy skies and through thy clouds, And o'er thy hills and sea, Do we
behold the radiance Feel the throb of glorious liberty.

Thy banner, dear to all our hearts Its sun and star alight O never shall its
shining field Be dimmed by tyrants might.

Beautiful land of love, O land of light, In thine embrace 'tis rapture to lie;
But it is glory ever, when thou art wronged for us, thy sons to suffer and die.



https://bcl.wikipedia.org/wiki/Luis_Villafuerte,_Sr.

Si Luis "Louie" Robredo Villafuerte, Sr. (ipinangakì kan Agosto 29, 1935) sarong
Bikolanong politiko asin dating representante kan ikatulong Distrito kan
Camarines Sur sa Kamara de Representantes kan Filipinas. Kasal siya ki Nelly
Favis Villafuerte asin siya an lolohon kan gobernador kan Camarines Sur na si
Miguel Luis Villafuerte asin amâ ni Luis Raymond Villafuerte, Jr., dating
gobernador kan probinsya.

Siya nagin gobernador kan Camarines Sur sa apat na peryodo poon 1986 - 1992 asin
1995 - 2004 alagad sa eleksyon kan 2013, siya nadaog sa kandidatura
pagka-gobernador kan probinsya asin an guminaqna iyo an makuapo niyang si Miguel
Luis Villafuerte.

Siya nagin man Ministro kan Trade and Industry kan panahon nin administrasyon ni
Presidente Ferdinand Marcos asin tagapamayo kan Presidential Commission for
Government Reorganization sa irarom kan gobyernong transisyon ni Corazon Aquino.
Nagin man siyang presidente kan Kabalikat ng Mamayang Pilipino (KAMPI) na alyado
ki presidente Gloria Macapagal-Arroyo alagad kan eleksyon 2010, siya nag-kampi
na sa Partido Nacionalista asin saiyang suportado si Manuel Villar, Jr. sa
kandidatura kaini sa pagka-presidente.

Si Villafuerte iyo an kagtugdas kan Bicol Heritage Foundation, Inc. na an
katuyohan magpalakop asin magpabaskog kan Kulturang Bikolnon, asin ini iyo man
an nagbungsod kan pinaka-enot na Bicol Music Festival kan Agosto 15, 1982. An
saiyang Foundation nagpaluwas naman nin mga plaka, asin mga CD nin mga kantang
Bikol.



https://bcl.wikipedia.org/wiki/Ludovico_Arejola

Si Ludovico "Vicong" Arejola (Nueva Caceres, Enero 31, 1861 - Mayo 21, 1934)
sarong heneral asin Bikolanong rebolusyonaryo na naglaban sa
Filipino-Amerikanong Gera igdi sa Ambos Camarines. Siya an nagbilog asin namayo
sa Filipinong tropa na nakibokbokan nin husto sa mga Amerikanong soldados kan an
mga ini nagsakyada asin nansakop sa Ambos Camarines.

Gikan sa mayaman asin madaga' na pamilya, siya an aki ni Antonio Arejola asin
Emeteria Padilla nin Nueva Caceres. Siya an matua sa anom na magturugang. Sunod
saiya iyo si Leoncio (nagin padi), si Tomas (nagin sarong propagandista asin
diputado) asin an tolo pa na anas babae, sinda Fabiana, Encarnacion asin
Dolores.

Sa enot na agom niyang si Teodora Imperial (aki ni Sinforoso Imperial kan Albay)
, nagkaigwa siyang apat na aki, sinda Angustia (naagom nin Alvarez), Esperanza,
Aurora, asin Ramon. Sa ikaduwang agom, Flora Cepe (Taga Buhi), may duwa siyang
aki: si Luis asin si Estella.

Nag'adal siya kan segundarya sa Seminario Conciliar de Nueva Caceres, dangan
nagpaManila asin nag'entra sa San Juan de Letran sa pagkua kan Bachillerato en
Artes, tapos nagdagos sa pag'adal ley sa parehong eskwelahan, taon 1880 sungdo
1884. Alagad, puminule huli ta nagpa'omay sa sarong kahelangan. Nagbalik kuta sa
Manila ta ipadagos an saiyang pag'adal alagad dinakop sa sahot na
makikipagtagboan sa mga Filipinong tumang-tumang asin nagtotolod nin mga ideyang
liberal, bagay na ikinakaongis na kan mga Kastilang otoridad. Sinasabing
nagpasiring logod siya sa Albay asin duman naki'estar sa tiyoon niyang padi, si
Teodorico Padilla. Duman nasumpongan niya an saiyang agomon, si Teodora
Imperial. Igdi sa Naga, nagin siyang katuwang na eskribano sa Juzgado de 1.a
Instancia de Camarines. Dangan nagkua siya nin eksamen na kun saen nakamit niya
an ikatolong pwesto asin nanombrahan sekretaryo sa Ayuntamiento, bagay na
ikinasuya kan si mestisong Kastila na nagma'wot man kan pwestong idto.

Kan magputok an rebolusyon kan Agosto, 1896, sa Manila, an gobernador na si
Ramon Blanco, sa pagsosotsot kan si Kastilang anti-Filipinong parasurat, si
Pablo Feced (Quioquiap), pigpadarakop sa Ambos Camarines si mga pighuhunang may
koneksyon sa rebelyon. Saro sa pigparakadog na magtuga maski bako man totoo, iyo
si Tomas Prieto na, huli sa makuring kulog, napatuga na siya nag'ako nin mga
armas haleng Cavite ta gagadanon an mga Kastila igdi sa Nueva Caceres; asin kan
Septyembre 20 kadtong taon 1896 mansana, napiritan idamay kun sa'irisay-isay an
mga kakomplot. Mala ta sinda Ludovico Arejola, Antonio Arejola, Vicente Ursua,
Francisco Alvarez asin iba pang mga prominenteng mga taga-Camarines an inaresto,
dangan pigdeportar sa Fernando Poo, duman sa Aprika.

Ipigsakay sinda sa bapor Montanes kan Oktobere 10, 1896, dinara sa Manila asin
pag'abot duman, ibinalyo sa Isla de Luzon diretsong Espanya. Hale sa Espanya,
sinda pigdestierro sa nasabing isla nin Aprika. Sa biyahe ninda, makuri an kadog
sinapo ninda sa kamot kan mga Kastilang bantay, pagbalad sainda sa init sa uran
asin kun ano-ano pang pag'aabuso sinapo ninda. Mala ta si Antonio asin Ludovico
nahulog sa helang na malaria. An mga istoryang ini napalakip na gayo sa sinurat
ni Francisco Alvarez kan ini nakahale na sa Fernando Poo asin nag'estar sa
Madrid asin duman nagsurat kan mga agi-agi ninda sa pagka-destierro.

Alagad, huli sa kuneksyon ni Tomas na tugang niya sa mga Mason na maimpluensya
arog ki Emilio Castelar asin Francisco Pi y Margall nalakaw kaini maindulto an
saiyang ama si Antonio asin an sarong albayano si Macario Samson. Kan Pebrero
1898, napaluwas pa ni Tomas an saiyang tugang si Ludovico asin kaiba an
sampolong mga taga-Bicol na desterrado sa sinabing isla.

Nagpoon maglaog an mga Amerikano igdi sa Bicol duman sa Sola' kan Sorsogon kan
Enero 20, 1900 asin kan Pebrero 20, sarong flotilla kan mga Amerikano luminaog
man sa Sola' kan San Miguel (Camarines Sur), asin duminoong sa Calabanga,
Barcelonita, Cabusao an pwersa armada kan mga Amerikano, na iyo an brigada kan
ika-407ng Regimiento na pinamayohan ni Hen. John Coalter Bates. Sinabat man kuta
kan pwersa na Lukban duman sa Calabanga, alagad huli sa superior na armas kan
mga amerikano, napiritan sindang mag'aratras.

Sa Agdangan an makuring sagupaan nangyari kan duwang pwersa, na sa tataramon kan
sarong Amerikanong soldados na yaon duman sa laban, si George R. Clements, "
...an mga tropang (Filipino) maisog na nakikipagbokbokan, dawa ngane nahihiling
mi sinda sarosaro natatamaan asin hinahakot parayo si mga gadan goyod sa pababa
nin damulag. Kadakulkadul sinda, mala ta pag an saro natamaan, may saro tolos na
nasangle, kinukua an badil saka daing ontok nagpapaputok. Maski pira na an
samong nagadan o nalugadan, parehong bilang nin mga riple an nagpapaputok
samuya." Nagpoon an batalya alas seis nin aga, nagtapos odto na.

(An istorya sa itaas ginuno sa sarong pahayag kan sarong Amerikano nagngangaran
Dr. George R. Clements, taga-Sebring, Florida, Estados Unidos, na suminurat ki
Alkalde Vicente Sibulo kan taon 1960 kun saen nag'osipon siya manongod kan laban
nangyari sa Agdangan, Baao kan Febrero 25, 1900. An nasabing surat nagin laman
kan sarong artikulo nagluwas sa Naga Times kan taon 1970.)

Sa osipon ni Soriano, tolong ribong soldados na Amerikano an naka'engkwentro sa
Agdangan, Baao kan mga tropang filipino.

Kan Marso 10, mga sampolong ribong Bikolano nagtiripon sa Taban, Minalabac asin
nagka'oroyon na bagohon an organisasyon militar. Sa desisyon kan mayoriya,
hinarale an mga opisyal militar na nagkarampi na sa mga Amerikano o nagpahiling
nin pagkatalsot, asin pinili si Arejola bilang Komandanteng Pamayo na may
ranggong Heneral, asin si Elias Angeles saka si Bernabe Dimalibot bilang mga
tenyente koronel.

Tolostolos, binilog niya an duwang kolum na an saro pinamayohan niya, asin an
ikaduwa pinamamayohan ni Elias Angeles. Lambang kolum konsistido nin 15
tiradores (kapot mga riple) asin 110 na macheteros (kapot mga sundang). An
saindang kwartel iyo an Mata, Minalabac.

Kan napakusog na asin toltol nang naorganisar an hokbo, si Arejola nagboot nin
mga kampanya militar laban sa mga amerikano. Mala ta nasaksihan an mga batalya
sa iba-ibang lugar sa pag'agaw armas asin sa tuyong mapaluya an pwersa kan mga
amerikano. Sunodsunod na pinulpog an mga Amerikano sa may salog kan San Jose,
Pili, sa Anayan asin sa mga omahan kan Pili, sa Tagilid, San Fernando, sa salog
nin Taban, Minalabac, kun saen nag'ayaw nin onseng oras an makuring borokbokan.
Liwat nagkaigwa nin sagupaan sa Agdangan, Buhi, Sibagat, Tinambac. Sa Libmanan,
tolong madugong batalya laban sa mga sangribong tropang Amerikano an natapsokan
kan grupo ni Koronel Vicente Ursua asin ni Tenyente Koronel Wenceslao Mercado
kan Pebrero 1900.

Sa tahaw kan paghingoa kan tropa ni Arejola na masabat an pwersang superior kan
mga amerikano, igwa man mga kababaehan na nagtatarabang sainda. Mala ta ini
inapod na Damas Benemeritas de la Patria, na iyo sinda: Dona Faviana Sierra Vda.
de Jacob (tagaNaga), Dona Rita Garchitorena (tagaSan Jose), Dona Antonio Cecilio
Vda. de Pardo (tagaNaga), Dona Fabiana Arejola Vda. de Reyes (tugang ni
Ludovico), Dona Encarnacion Arejola de Hilado (sa Pili, tugang ni Ludovico),
Dona Emilia Nisola de Reyes (tagaNaga), Dona Marta Bera Vda. de Llamas
(tagaMinalabac), Dona Laureana Sierra de Valenciano (tagaNaga). An mga ini
nagtataraong mga pagkakan arog kan bagas, mga bado, kwarta, bulong asin iba pang
mga karaipohan kan tropa; sinda man an nag'aataman kan mga nagkakarulugadan asin
nagheherelang.

Kasabay sa pakikibaka sa lantad, si Arejola nagpublikar nin peryodiko, El
Oriente, kan 1900 sa pag'ilusyon sa puso asin boot kan mga Bikolano manongod sa
pagsurog sa mga interes pulitika kan banwaan laban sa nagdadangadang na pagsakop
kan mga Amerikano. Ining publikasyon nag'antos pa ngane abot 1902.

Dinulok siya kan duwang opisyal sa hokbong Amerikano, si 1Lt. George Curry asin
si 2Lt. George V.H. Mosely kan 9th Cavalry duman pa sa Baliwag, anom na milya an
rayo sa Minalabac na mayong kairibang tropa, asin sa lugar na ini pinaki'ulayan
siyang sumuko na. Enot pa man ngane kaidto, an tugang niyang padi si Padre
Leoncio Arejola, pig'uulayan na siyang tapuson na an pakilaban huli ta masakit
nang maray an sitwasyon ninda sa kabukidan.

Kaya kan Marso 31, 1901, si Hen. Arejola, kaiba an 30 opisyal (1 koronel, 3
Tenyente Koronel, 5 major, 21 junior na mga opisyal) asin 800 sa tauhan,
nagpasiring sa Nueva Caceres, kaantabay an duwang opisyal na Amerikano, asin
nagsuko sa atubangan ni Koronel Edward Moale, CO kan ika-15ng Infantaria kan
Estados Unidos. Bitbit nindang mga hamo na ipinag'entrega ninda iyo an 43 na
riple, 12 rebolber, asin ginatos na sundang. Sabi ni Soriano, dai pa ngane siya
nasuko may naenot nang duwang kolum na nagsuruko na sa mga Amerikano, an mga
opisyales kaini may bitbit pang 34 badil.

Si Hen.Arejola pig'alok na magin gobernador sibil kan Ambos Camarines alagad
pigmarhay niyang magsayuma. Ngapit, inako niya an trabaho sa Korte bilang
eskribano. Maski pa siring, yaon pa an saiyang paglapigot na makamit an
independensya kan Filipinas. Mala ta kan siya Presidente kan kaayonan nin mga
beteranong rebolusyonaryo (inapod, Veterans of the Revolution Pro-Independence
of the Philippines) sinda, sa sarong pagtiripon kan Oktobre 12, 1929, nagpasar
resolusyon na pighohorot an Amerika na warasan na an banwaan filipina nin
katalingkasan.

Sa Taban, Minalabac pigkaagan nin sarong marker sa pagromdom kan ika-sanggatos
na taon kun kasuarin nagtiripon an dakulang ripondipon nin mga Bikolanong
milicias teritoriales sa pamamayo ni Ludovico Arejola asin nagsumpa nin maigot
asin maisog na paglaban sa mga mananakop na amerikano. Sa okasyon na ini na
nangyari kan Marso 10, 1900, ipigdeklara man si Ludovico Arejola bilang sarong
heneral asin pinakahalangkaw na opisyal na mataong direksyon kan kampanya
militar kontra sa mga amerikano.

Sa Siyudad nin Naga ipigngaran saiya an sarong eskinita nagsasanga sa Kalye
Penafrancia haros kahampang kan Kalye Paz (ngonyan Kalye Iglesia na).; An
kalyehon na ini may 2.5 metros an lakbang asin mga 75-80 metros an laba. An
nasabing koro-kalye halipot asin natapos sa pampang kan Salog Naga. Dakul
nagmamasid na dai lamang bagay na an sarong mayong kamugtakan na eskinita iyo an
paagi pag'onra ki Ludovico Arejola kun titimbangon an saiyang kalibre asin an
dai maarog na rekord niya bilang sarong tunay na Filipino itinao an gabos pati
na an rekursos kan saiyang pamilya sa pagsabat sa superior na hokbo kan
amerikano. Pero an iba man nagsasabi na maray na ini, harambiling mayo sanang
makaromdom.

An pagpangaran nangyari huli sa ri'gon kan Ordinansa Nu. 2001-051 na pig'amaan
ni Kgwd. Cecilia V. De Asis; ini napasar kan Agosto 1, 2001.



https://bcl.wikipedia.org/wiki/Litsugas

An Litsugas ( Lactuca sativa) sarong taonan na tinanom sa pamilya kan aster o
sunflower na Asteraceae. Ini pinapatambo huli sa saiyang dahon bilang berdura sa
pagkakan, o huli sa pakinabang kan pisog o paklang kaini. Enot na nagkultibar
kaini iyo an mga taga-Ehipto na dati sarong doot sana na pigkukuan nin asayti,
pigpatambo ngapit bilang tinanom na pigkukuan na kan dahon asin pisog kaini. An
litsugas naglakop asin nagin popular sa mga Romano asin Griyego. An mga Romano
an nagtaong pangaran kaini na "lactuca" kun saen naghale an pangaran na
"lettuce" sa Ingles asin "lechuga" sa Espanyol kun saen iyo an hinalean man kan
apod na "litsugas" sa Bikol. An litsugas kan 50 AD dakul na klase na, parati
nasasambit sa mga soanoy na kasuratan. Sa ika-16 abot ika-18ng siglo manlaenlaen
nang patamboon an nagtuhaw sa Europa. Dati Europa asin Norte Amerika an
pabakalan kan litsugas alagad ngonyan lakop-lakop na an nagkokonsumo kaini sa
bilog na kinaban.

An litsugas sinasabing matagal na gulay alagad mas tood sa lipot asin mas
natalubo sa temperaturang pag'oltan kan 60 asin 70°F. Itanom dapat lahos na sa
tig-init ta sa sobrang langkaw na temperatura an pagtalubo niya nasosokro, an
mga dahon medyo may kapaitan asin an saiyang mga paklang tolos na nagraralaba
dawa totoo igwang klaseng mga litsugas mas angay sa mainit kisa kan ibang klase.



https://bcl.wikipedia.org/wiki/Litsiyas

An litsiyas (Litchi chinensis)(Chinese: 荔枝; pinyin: lì zhī; Jyutping: lai6 zi1;
Nepali asin Hindi: लीची) iyo an solong kaapil sa genus na Litchi kan pamilyang
soapberry, an Sapindaceae. Sarong tropikal asin nagkakahoy na tinanom, ini
dating tubo sa probinsya kan Guangdong asin Fujian kan Tsina, alagad lakop nang
pinapatambo sa dakul na parte kan kinaban. An prutas kaini may kunab na maputi,
malumhok, mahamyo saka maramismis. Parati ini kinakakan na hilaw ta kun i'agi sa
luto nawawara an hamot niya.

An tinanom na ini naabot 10-28 netro (33-92 pye) an langkaw saka nabunga na
pwedeng umabot 5 sentimetro an laba asin 4 sentimetro an lakbang (2.0 x 1.6
pul.) An bunga may ubak na pulang nagrorosa-rosa na madaling baakon na sa laog
kaini mahiling na tolos an malamuting garo-silag na laman. Ini popular isalak sa
pahamis na pagkakan asin sunoon na gayong kakanon sa Tsina, Sur-subangan na
Asya, asin ibang parte kan Habagatan Aprika..

An litsiyas inaataman sa Tsina, Sri Lanka, Taiwan, Tailandya, Byetnam, Hapon,
Indya, Banglades, Pakistan, Nepal, Australya, Mehiko asin ibang parte kan
Habagatan Aprika.

An litsiyas halawig nang gayo an historya sa pagtanom na nasibog pang 2000 BC
susog sa rekord kan Tsina. Nagpoon pag'ataman kaini sa habagatan na parte kan
Tsina, Malaysia asin Byetnam. Dakul pang layas na litsiyas nagtataralubo sa
Habagatan Tsina asin sa Isla nin Hainan. Ini daa sarong delicacy sa Korte
Imperial kan Tsina. Enot ining nadara sa Solnopan kan taon 1656 ni Michael Boym,
sarong misionerong Heswitang Polako.



https://bcl.wikipedia.org/wiki/Lauro_Alcala

Si Lauro Zarate Alcala (Agosto 18, 1926 - Hunyo 24, 2002), midbid sa bansag na
Larry Alcala, sarong Bikolanong kartonista asin ilustrador na bantog na gayo kan
saiyang mga karikaturang editoryal tituladong "Slice of Life" na nagluwas nin
halawig na mga taon sa Weekend Magazine.

Sa gabos-gabos na, sa 56 na taon kan saiyang karerang propesyonal, siya
nakapaluwas asin nakamukna nin sobra sa 500 na karton karakter, 20 komik strip,
6 na pelikula, 2 mural asin 15,000 na pahinang napalaman sa mga peryodiko asin
magasin.

Namundag si Alcala kan Agosto 18, 1926 sa Daraga, Albay sa mag-agom na Ernesto
Alcala asin Elpidia Zarate. An napangagom niya iyo si Guadalupe Valdes asin
sinda nagkaigwang tolong aki.

Si Alcala nagtapos sa Unibersidad kan Filipinas na an kinuang kurso Fine Arts
kan taon 1950 asin nagtaong kagianan nanggad sa saiyang pag'adal ta tina'wan
siyang scholarship ni Ramon Roces, an tagapaglagda kan peryodikong Manila Times.
Dangan kan 1975, nagawaran siya kan Australian Cultural Award na may kalakip
pang travel study grant.

Nagpoon siyang magin dibuhista sa edad pa sanang 17 orawang siya nag'aadal ta
sige an guhit niya nin mga komiks para sa Liwayway mala ta an pinakaenot niyang
karikatura sa komiks, an Islaw Palitaw na pinaluwas kan 1946-1948 sa Liwayway,
ginibong pelikula. An dakulang nakaimpluensya sa arte niya iyo an Amerikanong
karikaturistang si Al Capp.



https://bcl.wikipedia.org/wiki/Lagundi

An lagundi (Ingles, Vitex negundo, Linn, o, Simpleleaf chastetree) sarong
tinanom na pambulong sa sipon, abo, hapo, kalentura asin rayuma. Maray man
pampahale nin halod sa tulak, padulag sa mga insekto, pampakalma nin kulog,
pampaatot, panpaihi, panpalumoy tobol asin pampatunaw. Sadit sana ining kahoy na
nalangkaw mga 2-5 metro. An dahon kaini nabaranga sa baga limang morong
matitipanas na an mga gilid giringgitingon (an ibang species mayong giringgiting
totoo); an irarom kan dahon medyo mahibo'. An mga burak kaini nagkokolor asul o
labanda na nabu'kad sa anoman na panahon kan taon asin an mga bunga niya
narilitik kun hirinog na. Yaon ini nakukua sa mga gobgob na lugar. Napapadakul
ini paagi sa pagtaldok nin pinutol na sanga.

An pisog kinakakan paka-lâboni. An mga sanga-sanga pwedeng isungo. An saiyang
lupnis asin mga giring nagagamit paggibong sildok. An saiyang dahon nataong
asayti. An mga dahon kaini panggadan mga insekto mala ta itinatahob asin
winawarak sa ibabaw kan saray na paroy ta ini pampadulag sa mga aloy, kuratsa,
tanga o anoman na mga hayop-hayop. An mga dahon pandapog sa mga gatok o sa mga
may arthritis na parte kan hawak, ini man anti-fungal asin antibacterial. An
gamot nagagamit na pampapugol pag'ariya o pagbugris.

An tinanom na ini natubo sa hababa asin sa kasyahan na altitud saka lakop
nanggad sa Filipinas, sa tropikal na parte kan Aprikang Subangan, sa Madagascar,
sa Indya pasiring Hapon, hanggan pahabagat kan Malaya abot sa solnopan kan
Polynesia.



https://bcl.wikipedia.org/wiki/Kim_Il-sung

Si Kim Il-sung (15 Abril, 1912 - 8 Hulyo, 1994) sarong pulitikong Koreanong
komunista na namoon sa North Korea poon kan ini natogdas kan taon 1948 sagkod na
siya nagadan. Kapot niya an pwesto bilang Primer Ministro (1948 - 1972) dangan
komo Presidente poon 1972 hanggan siya nagadan. Siya pa man an Sekretaryo
Heneral kan Worker's Party of Korea na masabing may pugol na poder na
awtokratiko. Kan siya an lider kan North Korea, tinotolod niya an saiyang
pigmukna na Juche -ng kaisipan, na boot sabihon nagsasarig sa sadiring
kakayahan. Pina-gamot niyang gayo an kulto nin personalidad, na masabing
pagsoro-samba sa saiyang pagkatao kan saiyang mga parasunod asin alipores.

Kan siya magadan kan 1994, pigsundan siya kan akin niyang si Kim Jong-il. An
North Korea opisyalmente naoonabi na si Il-sung iyo an "Dakulang Lider", asin
inaapod siya sa tala' kan saiyang Konstitusyon komo iyo an "Eternal na
Presidente". An saiyang kamundagan asin kagadanan pigrokyaw nanggad sa nasyon na
ini bilang mga pyestang pampubliko.



https://bcl.wikipedia.org/wiki/Juan_Pala

Si Juan Porras Pala (ca. 1954 – Septyembre 6, 2003), midbid man na Juan "Jun"
Pala, sarong peryodistang Filipino, kolumnista, asin komentarista na
nagtatrabaho sa DXGO, sarong istasyon nin radyo. Siya bantog sa pagbuyagyag kan
mga koruptong pulitiko sa Siyudad nin Davao, Filipinas. Huli sa ginigibo niyang
ini, an buhay niya pirming natataya sa peligro, mala ta duwang beses nang may
nagngata' sa saiyang buhay bago siya tinumba kan Septyembre 6, 2003 kan duwang
lalakeng nakamotorsiklo. Tolostolos siya binawian-buhay huli sa apat na tama
niya sa daghan, asin nangyari an siring mantang naglalakaw paule sa saiyang
harong hale sa trabaho.

Si Pala dating parataram kan anti-komunistang grupong Alsa Masa na sa kagasgasan
kaini kan mga 1980 sinasahotan na grabe an mga pag'abuso sa deretong pangtawo.
Si Pala ngapit nagmukna siya kan sadiri niyang grupong anti-komunista man, an
Contra Force, na may kuneksyon sa mga opisyales sa itaas asin sa mga militar. Sa
saiyang pagraradyo sinasabing an nguso niya rapakan, mayong ngani-ngani sa
pagtaboga sa mga nangungundan sa gobyerno na sa paghuna niya mga korupto o dakul
kabuktotan ginigibo.

An paggadan saiya kan mga dai nabibistong tawo pigkondenar nanggad kan Center
for Media Freedom and Responsibility and the National Union of Journalists of
the Philippines (NUJP), alagad sinabi kaini na bako man "heroe kan press
freedom" o kabanalan na gayo sa karera nin pagperyodiko asin pagradyo ta bastos
asin rapakan an ngorapak kun naglalamuda asin duwang beses na ngani pigsuspinder
kan Kapisanan ng mga Brodkaster sa Pilipinas (KBP) na magradyo alagad napawara
niya an suspensyon huli sa saiyang impluensya.



https://bcl.wikipedia.org/wiki/Jerome_Hipolito

Si Jerome Mendoza Hipolito (namundag sa Calabanga, Camarines Sur) sarong kagubay
na Bikolanong parasurat nin mga rawitdawit sa tataramon Bikol asin Filipino. Kan
2008, ginawadan sa Premio Tomas Arejola para sa Literaturang Bikolnon nin
ikaduwang premyo an saiyang Pagbunag nin Paroy asin iba pan rawitdawit.

Sarô siyang paratukdô sa Sentral na Bikolanong Unibersidad nin Estado kan
Agrikultura (CBSUA) sa Calabanga, Camarines Sur.

Kagsurat si Hipolito kan Oda sa Tadik (2010) na iyo an saiyang inot na libro na
ipinagpublikar kan Ateneo Institute of Literary Arts and Practices (AILAP).
Laman kaini an apatnapulong (40) rawitdawit. Siring man, sarô siya sa mga
tagapakarhay kan An Tambobong nin Literaturang Bikolnon na ipinagpupublikar kan
BikolianA.

Kabali an saiyang Lobo (2012) sa mga ipinalagdâ kan Salabay asin An Banwa:
Kultura buda Artes kan Tabaco (ABKAT) sa Bikolanong Unibersidad Kolehiyo kan
Artes asin Letras (BUCAL) kan Agosto 31, 2012.

Sa ginibong Rimpos: art-literature Exhibition kan Salingoy Art Group, katampad
kan mga obrang kurit ni Sylene B. Sabino an saiyang mga rawitdawit. An aktibidad
ginibo sa Naga City Art Gallery sa Jesse M. Robredo Coliseum poon Mayo 4 sagkod
18, kan 2013. Nagpaluwas nin sarong libro na pinakarhay ni Eilyn Nidea laman an
haralìpot na saysay dapit sa mga parakurit asin parasurat na kaayon sa aktibidad
siring man an mga ladawan asin mga panurat na ipinahiling sa eksibit.

Siya nagin panelista sa TALA Poetry Workshop (2014) asin Saringsing Writers
Workshop (2014, 2015).. Kan 2014, saiyang pinadalagan an CBSUA Writers Workshop
na ginibo sa Calabanga, Camarines Sur.

Sarô siya sa mga kagtugdas kan Parasurat Bikolnon na namuknâ kan 2010. Siya
nagin sekretaryo kan organisasyon asin nagtutukaw bilang Bise Presidente.
Kinakapotan niya an Komite sa Publikasyon asin iyo an tagapakarhay kan
Saringsing, an palagdaan kan organisasyon.

Nagin kaapil man siya kan Kabulig-Bikol asin kan organisasyon pangkultura na
Sumaro Bikolnon kun sain siya nagin direktor kaini kan 2010-2011.



https://bcl.wikipedia.org/wiki/Habagatan_Sudan

An Habagatan Sudan, opisyalmente Republika nin Habagatan Sudan, sarong nasyon sa
Subangan Aprika na nalilikosan entero nin daga asin dati parte kan Republika nin
Sudan. Nagsuway ini bunga kan reperendum kan Enero, 2011 kun saen haros 99%
nagpahayag na boot magin independiente asin suhay na sa Republika nin Sudan. Kan
Hulyo 9, 2011 pinagpangyari an independensya niya asin an enot na presidenteng
nagtutukaw iyo si Salva Kiir Mayardit.

An Juba iyo an kabesera kaini asin an mga kadolon niya iyo an Etopya sa
subangan; Kenya, Uganda asin an Demokratikong Republika kan Kongo sa habagatan;
an Sentral na Aprikanong Republika sa solnopan; asin kan Sudan sa amnayan. An
Habagatan Sudan nasasakopan man an mahiwas na ronang katangyanan kan Sudd na
binibilog kan Puting Nilo, inaapod kan mga tagaduman na Bahr al Jebel.

An estadong ini dati parte kan Anglo-Ehiptong Sudan, dangan nagin parte kan
Republika nin Sudan kan an katalingkasan nakamtan kan taon 1956. Pakatapos kan
Enot na Gera Sibil nin Sudan, ini nagin Ronang Autonomo kan Habagatan Sudan taon
1972, asin an siring nag'ayaw nin abot 1983. Alagad, nagputok an Ika-duwang Gera
Sibil sa Sudan na natapos lamang kan pigpanday asin pigpirirmahan an inapod na
Komprehensibong Pag'oroyon Sa Katoninongan. An autonomiya kan Habagatan Sudan
nabalik kan an Autonomong Gobyerno nin Habagatan Sudan itinogdas. Kan Hulyo 9,
2011 alas dose y may sarong minuto nin aga, bunga kan reperendum ginibo kan
Enero 2011, namundag an sarong independienteng Habagatan Sudan suway sa
kaenterohan na nin Sudan.

Ginagaom na an populasyon kan Habagatan Sudan na rona nag'aabot sa 8 milyon ,
totoo pwede ini kuldas na maray ta pira nang dekada dai nagsensus. An ekonomiya
niya rural asin nagsasarig sa pag'ooma. Kan katahawan nin 2000, nagkaigwa nin
pagbabago asin an urbanisadong mga lugar niya nagprogresong maray, maski ngane
apektadong maray an nasyon resulta kan duwang gera sibil ta an gobyerno sudan
ginera an hokbong rebelde kan Anyanya poon 1955 abot 1972 sa enot na gera sibil,
dangan naman an Sudang People's Liberation Army sa ika-duwang gera sibil na
haros nagdurar nin 21 taon, poon 1983. Bunga kaining mga gera nagresulta sa
pag'aliwalas kan ekonomiya, an dai pagtalubo kan mga infraestruktura, asin
makuring pagkaraot kan mga estruktura asin pagsuruwayan y pagdurulugan
(diaspora) kan mga habitantes. Sinasabing sobra sa 2.5 milyon katawo an
nagkagaradan, labi sa 5 milyon an nagkaharalean nin mga estaran asin kun
saensaen napaduman.

An reperendum na ginibo kan Enero 9-15, 2011 dawa ngane nagpatibay na kan
pagboot kan mga taga-habagat na magsuway sa Sudan, na kun saen si mga yaon sa
luwas kan nasyon asin si mga taga-norte nagboroto man, igwa pang mga puntos na
bakong malinaw. Saro kaini iyo kun panong sistema an paghihiras kan kita sa
asayte na susog sa estadistika, 80% naghahale sa ronang habagat. Ini bagay na
dakulang potential ekonomiko para sa lugar na ining haloy nang ro'ro'. An rona
nin Abyei dai pa determinado kun saen malaog, asin saro pang reperendum
hahapoton an mga habitantes igdi kun saen sinda mapasakop, sa norte o sa sur.

An Interim na Konstitusyon kan Habagatan Sudan 2005 iyo an supremong ley kan
estadong ini. An Konstitusyon nagtogdas nin sistema presidensyal na iyo an
Pamayo kan Estado, Kumandanteng Poon kan Pwersa Armada asin Pamayo kan Gobyerno.
Si John Garang, an kagmukna kan Sudan People's Liberation Army, iyo an nagin
enot na Presidente kan autonomong gobyerno sagkod na siya nagadan kan Hulyo 30,
2005, bunga kan paglagpak kan eroplanong saiyang sinasakyan. Si Salva Kiir
Mayardit, saiyang deputy, pigpasumpa kan Agosto 11, 2005 bilang kagsangle saiya.
An poder lehislatibo yaon sa gobyerno asin sa unicameral na asamblea. An
Konstitusyon nagtagama man nin independienteng hudikatura, na an pinakahalangkaw
iyo an Korte Suprema.

An opisyal na lenggwahe Ingles. Tinataram man an Arabe pero an inapod na Arabeng
Juba tinataram sa palibot kan kabesera. An lenggwaheng may pinakadakul na
parataram iyo an Dinka, sarong dyalektong tinataram nin 2-3 milyon na tawo. An
Dinka sarong lenggwaheng Nilotiko naharani sa ikaduwa sa pagkadakul nin
parataram, an Nuer. Iba pang mga tataramon na mayor iyo an Bari asin Otubo



https://bcl.wikipedia.org/wiki/Gresia

An Gresya ( Greyigo: Ελλάδα, Elláda, ; Antigong Greyigo: Ἑλλάς, Hellás, inaapod
man na Hellas asin opisyalmente Republikang Heleniko (Ελληνική Δημοκρατία,
Ellīnikī́ Dīmokratía, [eliniˈci ðimokraˈtia]), sarong nasyon sa sur-subangan kan
Europa. Namogtak sa bandang habagatan na poro kan Peninsulang Balkan, an Gresya
katakod asin kadolon sa daga an Albanya, an Republika kan Macedonia asin
Bulgaria sa amnayan, an Turkey sa subangan. An Dagat Aegean namogtak sa bandang
subangan kani, an Dagat Ionian sa bandang solnopan, an Dagat Mediterraneo sa
habagatan. An Gresya iyo an ika-kagduwang (ika-12) nasyon na may halabaon na
linyada nin kosa sa kinaban, 13,676 km (8,498 mi) an laba, na igwang paayaw-ayaw
na bilang nin mga isla (ginagaom mga 1400, an 227 kani ineerokan), asin kabali
diyan an Crete, an Dodecanese, an Cyclades asin an mga Islang Ionian. Otsenta
porsyento kan Gresya kumponido nin mga bukid, na an pinakahalangkaw kaini iyo an
Bukid Olympus sa 2,917 m (9,570 piye).



https://bcl.wikipedia.org/wiki/Gregorio_Honasan

Si Gregorio Ballesteros Honasan II (namundag Marso 14, 1948), na bisto man sa
arapodan na Gringo Honasan, sarong dating tauhan sa militar sa Filipinjas alagad
nagin aktibo sa pulitika. Siya nagpapel na gayo sa 1986 EDSA Revolution na iyo
an pangyayaring nagbungkaras asin nagrumpag kan diktadura ninsi Presidente
Ferdinand Marcos. Siya namoon man sa magkapirang pagngata' na itumba an
administrasyon ni Corazon Aquino. Si Presidente Fidel Ramos pigduholan siya nin
indulto kan taon 1992. Naglaog siya sa pulitika asin nagin senador kan 1995 abot
2004, asin ta liwat nagdalagan sa parehong katongdan asin nakaluwas na magsirbe
poon 2007.

Siya namundag sa Siyudad nin Baguio sa mga Bikolano niyang mga magurang na sinda
Koronel Romeo Honasan asin Alice Ballesteros, sarong maestra. An napangagom niya
iyo si Jane Umali kan Pagsanjan, Laguna, sarong medical technologist sa bokasyon
asin sarong interior designer sa pag'adal. Igwa sinda nin limang aki asin apat
na mako-apo.

Siya nag-adal elementarya sa San Beda College sa Manila kun saen siya pirming
yaon sa honor list mala ta hale sa grado 4 isinakat tolos sa grado 6. Dangan
siya pinaadal sa Dominicxan School sa Taipei, Taiwan. Kan magtapos siya sa Don
Bosco High School sa Mandaluyong, siya may onra man giraray. Sa Unibersidad kan
Pilipinas, nagkua siya nin Ekonomiks dangan naglipat sa Philippine Military
Academy kun saen naggraduar siya komo "Class Baron", kagresibi kan
pinakahalangkaw na leadership award. Kan 1981 siya nagkua nin Master's Degree sa
Business Management sa Asian Institute of Management. Digdi nakua niya an
dakulang onra naman huli sa tesis masteral na ginibo niya.

An saiyang inagihan bilang sarong soldados makolor man asin tunay na nasapag sa
mga laban kun saen nataya an saiyang buhay. Nag'agi siya sa mga enkwentro sa
kahiwasan kan Filipinas, sa Luzon, Visaya asin Mindanao asin huli kaini
nagawaran mga medalya, mga pasib, mga dekorasyon asin mga pagmidbid kan saiyang
kaisogan sa aksyon: tolong Distinguished Conduct Stars, Gold Cross Medals,
Wounded Personnel Medals pangyari kan pagtapsok niya sa mga kombat. Kan 1985
binisto siya komo saro sa Ten Outstanding Young Men (TOYM) kan Philippine
Jaycees. Kan 1986, daing ariano na nagpapel bilang saro sa nangengenot na lider
kan RAM (Reform the Armed Forces Movement) nagtolod kan EDSA Revolution sa
paglitik asin pagpawarang suporta sa gobyerno militar itinindog ni Presidente
Marcos. Siya man nagawaran kan Presidential Commendation Medal for Government
Service ni Presidente Corazon C. Aquino.

Kan siya nagin senador kan 1995, masabi na siya nanggad an pinakaenot na
kandidatong tunay na independienteng nagdalagan mayo nag'apil sa arinman na
partido pulitikal asin guminana sa sarong eleksyon nasyunal. Naelehir siya liwat
kan 2001, asin naotro ini kan taon 2007. Kan eleksyon 2013, guminana asin
nakaluwas siya liwat bilang senador, alagad nagdalagan siya sa irarom kan
partidong UNA (United Nationalist Alliance) asin nasikwit niya an ika-12ng
pwesto sa mga nanggarana.. Si Honasan nagtukaw na nin tolong termino bilang
senador sa laog nin mag'18 taon, sundo' 2016.



https://bcl.wikipedia.org/wiki/Gamal_Abdel_Nasser

Si Gamal Abdel Nasser Hussein (Arabe: جمال عبد الناصر حسين‎, ʕæbdenˈnɑːsˤeɾ
ħeˈseːn]; Enero 15, 1918 – Setyembre 28, 1970) iyo an ikaduwang Presidente kan
Ehipto poon 1956 sagkod na siya nagadan. Saro siyang koronel sa Hokbong Ehipto
asin siya an namayo sa 1952 na Ehiptong Rebolusyon katuwang si Muhammad Naguib
kun saen saindang rinumpag an monarkiya (Muhammad Aling Dinastiya). An
administrasyon niya nagsaksi sa maigot na modernasisasyon, pagpaotob nin marikas
na nasyonalisasyon, asin an pagburak kan pan-Arabong nasyonalismo.

Si Nasser naomaw na gayo sa mga nasyon na Arabo kan dai siyang duwaduwa na
binawe niya an mga negosyong mahalagang gayo sa ekonomiya kan ehipto na
kontrolado kan mga dayuhan arog kan industriya sa pagmina nin mga mineral asin
pagprodusir nin asayti asin , orog na, an pagpirit niya na makua kan Ehipto an
pagkontrol asin pag'administrar kan Suez Canal kun saen an mga bapor kan
darakulang nasyon naagi sa pagtransportar nin mga produkto. Maski ngane medyo
namo'ritan an saiyang imahe huli kan pagsakyada kan Israel asin kapangganahan
kaini sa Gerang Anom-na-aldaw, si Nasser minimirar pa kan dakulon na Arabo
bilang sarong tunay na lider.



https://bcl.wikipedia.org/wiki/Fray_Bernardino_Melendreras

Si Fray Bernardino Melendreras (3 Sep. 1815- 7 Okt. 1867) sarong pading
Fransiscano tobong ciudad kan Gijon, Espanya.

Sa edad na kagpito (17), naglaog na siya sa Orden kan Fransiscano. Nasulotan
siya kan habitong Franciscano kan Agosto 8, 1832 sa Kumbento nin San Jose de
Salamanca. Sa pornmal na pagbado saiya komo sarong Franciscano, ginamit niya an
pangaran na "de la Santisima Trinidad". Kan Agosto 8, 1833, nagsumpa na siya sa
sarong buhay na relihyoso. Anom na taon nakalihis, o eksakto Pebrero 11, 1839,
nakaabot siya sa Manila, ta napag-isip niyang mag-ayon sa misyon kan Franciscano
sa Filipinas. Ipinadagos niya sa Manila an mga estudio teolohika asin tapos
kaidto naordenan na siya komo sarong lubos na Franciscanong padi.

Isinobol siya sa provincia kan Camarines kan taon na 1844 asin kinapotan niya sa
pagadministrar an Quipayo, taon 1844 kinapotan niya an Bombon taon 1845 an
Libmanan naman. Pagkalihis sarong taon ibinalik siya sa Bombon komo Presidente.
Kan 1847, nagin naman siyang Presidente kan Libmanan. Kan siya yaon pa sa
Libmanan mga taon 1861, uminagi asin naki-estar ngani saiya si Feodor Jagor,
sarong Aleman na antropologo, kan ini pinagadalan an lugar kan Libmanan asin
siya naka-osip ngani igdi sa Aleman na ini na may nagkakorotkot duman nin mga
antigong tapayan, plato asin iba pang gamit sa gugurang.

Pakalihis kaidto, taon 1865, ginibo siyang kura paroko kan Guinobatan, Albay kun
saen nagkahelang siya nin makuri kaya nagbalik kan Oktubre 6, 1867 sa Manila ta
mapabulong. Sa kadimalasan, pagsunod sanang aldaw binawian siya nin buhay.
Nageedad siyang 52 kan siya nagadan.

An Franciscanong padi na ini reparong marhay komo sarong parasurat manongod sa
manlaenlaen na aspeto kan kulturang Bikolnon asin mahilig magparasurat
rawitdawit. An iba nagsasabi ngani na siya an kagsurat kan epikong Ibalong. Igwa
siyang rawitdawit dapit sa tinanom na takay, dapit sa mga kalamidad, sa mga
bulkan asin sa Kapalibotan, sa mga leyenda asin osipon kan mga gugurang, saka
manongod man sa mga tinanom asin kaburakan sa Bicol. Sinasabi ni Jose Calleja
Reyes na kan siya nagduman sa Espanya, natawan siya nin kopya kan si 54 mga
rawitdawit na tinokda ni Melendreras kan ini nadestino igdi sa Bicol, kan sarong
man na Franciscanong padi na si Pading Apolinar Pastrana Riol,O.F.M. na iyo an
may katongdan duman sa Archivo Franciscano Ibero-Oriental sa Madrid. An mga
manuskrito napalaman sa obrang titulado,Antologia Poetica Sobre la Region
Bicolana de Filipinas.

Dakul na iskolar an nagtutubod na an tunay na suminurat kan Ibalong sa tekstong
Kastila iyo si Padre Melendreras.



https://bcl.wikipedia.org/wiki/Fernando_Poo

An Fernando Poo (apod man, Fernando Po) o Bioko iyo an pinakadakulang purô na
sakop kan Guineyang Ekwatoryal na namumugtak sa Aprika Sentral (Ingles: Republic
of Equatorial Guinea). Kan an Republikang ini nagin talingkas sa Espanya kan
Oktobre 12, 1968, ini pinagpangaranan nang Bioko. Ini nakalugar sa Golpo nin
Guinea sa may sulnopan kan kosa nin Aprika.

An Fernando Po igwang kahiwasan na 2,017 km2 (779 m.k.). An laba kaini nag-abot
70 km. asin an pabalagbag na lakbang nag-abot na 32 km. Sa ngunyan, igwa ini nin
populasyon na 124,000 katawo na binibilog nin mga Bubi, mga Fernandino, mga
Kastila asin mga imigrante haleng Muni, Nigerya, asin Kameron.

An islang Fernado Po nadukayan kan taon 1472 kan eksplorador na si Fernão do Pó,
sarong Portuges asin saiyang pigbunyagan asin inapod na Formosa (Magayon) alagad
an duminokot na pangaran igdi iyo an pangaran kan Portuges na ini. An kabisera
kan Republika yaon igdi sa islang ini namumugtak, an Malabo. An islang ini asin
an isla Annobon nagin kolonya kan Portugal alagad kan taon 1778 ipiglito kan
Portugal an mga ini, kairiba pa an saradit na mga purô sa palibot asin gabos na
deretso komersyal, sa Espanya karibay man an teritoryo sa kontinente kan
Amerika. An paglilito napalaman sa Kasundoan sa El Prado na pinagpirmahan na
Reyna Maria I kan Portugal asin kan Hadeng Carlos III kan Espanya.

Nabantog na maray an islang ini igdi sa Filipinas asin pigkakatakotan na gayo
kan mga Pilipinong naglaban sa gobyerno Espanyol ta ini an inaaponan kan mga
Pilipinong rebelde asin mga pigtutubodan na mga kalaban kan Espanya siring kan
Quince Martires kan Bikol.



https://bcl.wikipedia.org/wiki/Fernando_Poe,_Jr.

Si Ronald Allan Kelley Poe (Agosto 20, 1939 – Desyembre 14, 2004), mas bisto sa
pangaran na Fernando Poe, Jr. asin binabansagan man na FPJ o Da King, sarong
Filipinong aktor. Halawig na gayo an karera niya sa lantad nin pelikula kaya
ngane naapod siya "Hade kan Pelikulang Pilipino" o sa linipot na pagtaram, "Da
King".

Kan siya nagdalagan para presidente sa eleksyon presidensyal 2004, siya nadaog
ni Presidente Gloria Macapagal Arroyo.

Siya postumang dinuholan kan gawad na Artista Nasyonal kan Filipinas sa
kategoryang Pelikula kan Mayo 23, 2006 ni Presidente Arroyo (Proklamasyon Nu.
1069), alagad an agom niya si Susan Roces nagsayuma sa pag'ako kaini sa
pagprotesta kan pangyaring nadaya daa an agom niya sa eleksyon kan 2004. Alagad,
an gawad na ini pinagtibay liwat ni Presidente Benigno Aquino III kan Hulyo 27,
2012 (Proklamasyon Nu. 435) asin ipigpresentar sa saiyang pamilya kan Agosto 16,
2012..

Si Ronald Allan K. Poe aki kan saro man na Filipinong aktor na si Allan Fernando
Poe y Reyes (Fernando Poe, Sr.) asin si Elizabeth "Bessie" Kelley, sarong
Amerikano. Siya namundag sa Manila. An saiyang mga magurang bako pang kasal kan
siya inaki kan 1939, pero totoo nagpakasal sinda kan 1940. Mala ngane ta an
bagay na ini iyo an pada'tolan kan mga kalaban niya sa pulitika kan pighingoa
nindang madiskaril an kandidatura ni Poe, Jr. kan 2004 ta sinasabi nindang si
Poe, Jr. ilehitimong aki kan sarong ina na bako man Filipino. Siya an ikaduwang
aki sa anom na magturugang asin ta an tunay na pinangaranan na Fernando Poe, Jr.
iyo an saiyang tugang na Andy (Fernando II) pero ginamit niya ining pangaran sa
pelikula ta bantogan man an ama niya sa puting kurtina. Si Conrad Poe, saro man
aktor iyo an saiyang tugang sa ama sa sarong babaeng nakarelasyon kani, si
Patricia Mijares. Sinasabing an Poe nasusurat talagang Pou na iyo an orihinal na
apelyido kan saiyang lolohon, an dramatistang si Lorenzo Pou, sarong Catalan na
migrante gikan Majorca, Espanya na naglaog sa palakayang pagmimina igdi sa
Filipinas.

Kan 1953 si Poe nagtapos kan primariya niya sa San Beda College. Sa haiskul,
nag'entra siya sa San Sebastian College. Nagpadagos siyang mag'adal sa Mapua
Institute of Technology asin University of the East. An saiyang ama nagadan huli
sa rabies kan nag'eedad na 35 kaya siya an nagin solong nagsusustento sa pamilya
kaya napiritan magpondo pagklase.

Si Poe inagom si Susan Roces, sarong aktres (tunay na pangaran: Jesusa Sonora)
sa sarong kasal na sibil kan Desyembre 1968 alagad nagpakasal man sa simbahan
asin ta an saindang mayor na mga padrino/madrina iyo sa Presidente Ferdinand
Marcos asin si Enot na Gining Imelda. Si Poe asin Roces nag'ampon nin aking
babae, si dating MTRCB Chairman asin nagin senador ngonyan kandidato para
presidente na si Grace Poe. Dawa totoo habo magpara'osipon si Poe kan pribado
niyang buhay, inako niya man giraray na siya may duwang aki sa duwang
magka'ibang babae, si Ronian aki niya ki Anna Marin asin si Lovi, aki niya ki
Rowena Moran.

Si Poe dinara sa St. Luke's Medical Center sa Quezon City kan bangging Desyembre
11, 2004 pakatapos kan tiripon kan grupo duman sa saiyang studio durante sa
sarong Christmas party ta nakamate siyang pagkaliyo. Siya na-stroke asin
naghuros sa coma ta igwa palan nagbilog na dugo sa saiyang hutok. An mga doktor
nagsarabi na dinapoan siya kan inapod na cerebral thrombosis na kasabay an
pagbagsak kan magkapira pang saiyang organo. Nagadan siyang dai nanagkamalay sa
edad na 65 kan Desyembre 14 oras 12:01 am.

An mga nag'atom sa 9-na-aldaw na bilar nagsasarabi na duwang milyon an
nagtaong-galang sa nakahotad. Su prosesyon sa pagdapit rinibo-ribong nakidumamay
napiot nagkono-kono na ngane sa mga kalye kan Quezon City, saro daang pangyayari
napagiromdom kan si ginatos na ribong nakilubong ki Ninoy Aquino kan 1983 asin
matinee idol na si Julie Vegakain 1985. Ilinubong siya sa nitso kan saiyang
pamilya kun saen yaon man duman an mga magurang niya, sa Manila North Cemetery.

Kan Desyembre 14, 2012,walong taon pagkagadan niya, sarong monumento an
itinindog para saiya sa kanto kan Roxas Boulevard asin Arquiza Street, na yaon
an balo niyang si Susan Roces asin aki si Grace Poe nag'atender sa pagbiklad kan
manto kan rebulto.



https://bcl.wikipedia.org/wiki/Deklarasyon_nin_Katalingkasan_kan_Filipinas

An Deklarasyon nin Katalingkasan kan Filipinas nangyari kan Hunyo 12, 1898 sa
Cavite el Viejo (ngonian Kawit), Cavite, Filipinas. Sa pagbasa sa publiko kan
Acta kan Deklarasyon nin Katalingkasan, pigproklamar kan pwersa kan
rebolusyonaryong Filipino sa irarom nin Heneral Emilio Aguinaldo an soberanyo
asin katalingkasan kan Islas Filipinas sa kolonya kan Espanya na nadadaog pa
sana sa Guerra kan Manila kan Guerrang Espanyol-Amerikano.

Sa atubang kan dakol na tawo, pigproklamar an katalingkasan kan Hunyo 12, 1898
magtigbabayong hapon sa Cavite sa harong nin Heneral Emilio Aguinaldo may 30
kilometros sa sur kan Manila. Nahiling digdi an pagbiklad kan Nasyunal na
Bandera kan Filipinas na gibo sa Hong Kong ni Marcela Agoncillo, Lorenza
Agoncillo sagkod Delfina Herboza, asin pagpatogtog kan Marcha Filipina Magdalo
komo Nasyunal na Awit kan nacion na Lupang Hinirang ngonian. Ini komposisyon ni
Julian Felipe asin pagtogtog kan bada San Francisco de Malabon.

An Acta kan Deklarasyon nin Katalingkasan pig-andam, pigsurat, asin pigbasa ni
Senior Ambrosio Rianzares Bautista sa tataramon na Espanyol.



https://bcl.wikipedia.org/wiki/Cervantes

Si Miguel de Cervantes Saavedra (IPA: [miˈɣel ðe θerˈβantes saaˈβeðra] (29 nin
Septyembre, 1547- 23 nin Abril, 1616) sarong nobelista, paratula buda paradula
na Kastila. Si Cervantes saro sa pinakan importante asin mainpluwensya na tawo
sa literatura buda iyo ini an pinakan eminente na pigura nin pagmumurak na
kultural sa Espanya sa XVI na siglo. Su nobela niya na Don Quijote
pigkokonsiderar na klasiko na base nin literaturang pansulnopan huli ta ini ay
pirming na sa mga lista nin pinakan grande na nobela na nasurat sa gabos na
tiyempo. An sinabing nobela natraducir sa mga 65 na tataramon, asin sige an
pagimprenta nin mga bagong edisyon buda dae napupundo an paguurongan sobre sa
librong ini despues nin siglong XVII. An obra niya pigkokonsiderar na saro sa
pinakan importante sa literaturang unibersal. Pigaapud ini sa Espanyol na
Príncipe de los Ingenios.

Pinangaki si Cervantes sa Alcalá de Henares, ikaapat siya sa pitong aki na an
kinahalian puede ser na aristokratikong menor. Kan sadit pa si Cervantes sige an
pagkambio nin harong sa mga manlaenlaen na banwa, kan saiyang pamilya. Pero
sadit sana an naaram sa buhay na joven ni Cervantes. Nagpuun an saiyang
pansusurat sa 1568. Pagabot sa 1570 nagin sundalo ini sa militar nin Espanya
abot sa 1575 kan nadakop siya nin mga piratang Moros sa paguli niya sa Espanya.
Haloy siya napreso sa Argel. Pinalibre sana siya sa 19 nin Septyembre, 1580,
huli sa pagtabang kan mga frailes Trinitarios.

Sa 1585 napublikar an saiyang nobelang pastoral na La Galatea. Huli sa
problemang pinansyal, napiditan siyang magtrabaho na tagakolekta nin buwis.
Napreso si Cervantes sa Sevilla 1597 huli ta nabasol siya sa mga pagka
irregularidad nin mga kwenta. Sa 1605 yaon siya sa Vallodolid, nuarin pa nagin
bistado siyang primero sa Madrid sa pagpublikar nin primerong parte nin Don
Quijote. Sa 1607, nagistar siya asin nagtraboho sa Madrid abot sa kagadanan
niya. Sa katapusan na taon nin buhay niya, lalo na kuminusog an saiyang
reputasyon sa pagsurat niya nin Novelas Ejemplares sa 1613, Viaje del Parnaso sa
1614, Ocho comedias y ocho entremeses buda an ikaduwang parte nin Don Quijote sa
1616.



https://bcl.wikipedia.org/wiki/Cecilio_Press

An Cecilio Press sarong paimpretahan na tinogdas ni Gaudencio Fernando Cecilio
kan 1946 asin an enot na namugtakan kaini igdi San Jose St., Bgy Sabang, ciudad
nin Naga.

Susog ki Milagros Perfecto Sanchez, aki ni Casimiro Perfecto, si Gaudencio
Cecilio nagin trabador ninda sa Libreria y Imprenta Mariana kan ining
imprentahan nagooperar pa igdi sa Naga bago mag-guerra.

Kan nasulo' an Cecilio Press sa enot niyang lugar kan taon 1959, naghubo sa
Padian St.(ngonyan Caceres St.), sa De la Rosa Bldg. Alagad, nasulo an De la
Rosa Bldg., kan taon 1969 asin nakadamay an imprentahan, kaya napiritan bumalik
sa dati niyang sitio, na sagkod ngonyan iyo pa an namumugtakan. Huli ta dakul
siyang pinagdadarang mga publikasyon na mismo iyo siya an napuhunan, an Cecilio
Press nagpabisto man sa pangaran na Cecilio Publications.

Dakul an mga parasurat sa Bikol an saiyang tinawan kusog asin baskog na
magpadagos sa pagsurat. Mga parasurat kadto na nagburak asin lataw na gayo sa
saindang pagsusurat iyo sa Rosalio Imperial, Sr. y Alfredo Guita kan Naga,
Manuel Salazar asin Antonio Salazar kan Bombon, Camarines Sur, Clemente
Alejandria kan Canaman, Camarines Sur, Luis Dato kan Baao, Fortunato Reyes, asin
Lorenzo Rosales kan Naga, asin mga parasurat na hale pa sa ibang probinsya arog
kan Albay, Sorsogon, Catanduanes asin maski Masbate.



https://bcl.wikipedia.org/wiki/Casimiro_Lladoc

Si Obispo Casimiro Lladoc (Marso 4, 1893 - Setyembre 22, 1951) sarong pading
katoliko na iyo an pinakaenot na nagtukaw Obispo sa diosesis kan Negros
Occidental, Filipinas kan taon 1933. Namundag sa Pilar, Sorsogon, siya naordenan
na padi kan Marso 25, 1918 asin natokahan na obispo kan Setyembre 16, 1933. Bago
kan saiyang toka sa Bacolod, siya nagin man capellan sa santuario ni Nuestra
Senora de Penafrancia sa simbahan Penafrancia asin kura paroko sa Victorias,
Negros Occidental.

Si Obispo Lladoc, kan siya pa an capillan sa Santuario ni Nuestra Señora de
Peñafrancia, iyo an nagpahaman kan korona kan imahen ni Ina sa katabangan kan
magkapirang deboto. Siring man, kan taon 1936, siya an nagpapakarhay na gayo
asin nagpagayon kan San Sebastian Katedral asin kan Seminario nin Sagradong Puso
sa syudad nin Bacolod.

Sarong palaogan na tinampo hale sa Gonzales Drive pasiring sa Simbahan kan
Santissimo Rosario asin naagi sa tongod kan UST Botanical Garden an ipigngaran
saiya, inapod na Lladoc Drive.



https://bcl.wikipedia.org/wiki/BusinessWorld

An BusinessWorld sarong aldawan na peryodikong pangnegosyo minukna ni Raul
Locsin. An pinu'nan kaini iyo an "Business Day" na tinogdas niya kan 1967 alagad
nagsara pakalihis nin 20 anyos huli sa problema sa mga trabahador kaini. Saiyang
pinadagos kan Hulyo, 1987 alagad sa pangaran nang "BusinessWorld" kun saen an
mga empleyado kahiras na sa pagrorogaring kan peryodiko.

Sinasabing an peryodikong ini napalaen huli ta natanom niya an pusog na imahe
bilang sarong peryodiko na higot na sinusunod an estandarte nin pagkamatanos,
kredibilidad asin integridad, mga prinsipyo na pinangatamanan na gayo kan
kagtogdas kaini, si dainang Raul Locsin, na an saiyang pagkapropesyonal asin
integridad nagrayo' saiya sa mga daing kadatahan na diringkilan asin sa salang
paggamit kan poder kan print media orog na sa personal na katuyohan o pagbalos.

An dating pamayo kaini asin kagtogdas, si Raul Locsin, malinaw asin higot
nanggad na habong ikompromiso an integridad editoryal kan saiyang papel asin an
mga advertiser kaini dai tinutugot na magkiyaw'kiyaw sa kiling o sa napapalaman
kan mga bareta, mga bagay na nagtaong timbang sa peryodiko sa lawig kan saiyang
pagpupublikar.



https://bcl.wikipedia.org/wiki/Burj_Khalifa

An Burj Khalifa (Arabo: برج خليفة‎ "Khalifa Tower") na dati inaapod Burj Dubai
sarong edipisyo sa Dubai, Pinagsarong Arabong Emirado asin iyo ngonyan an
pinakahalangkaw na gibo-nin-tawong estruktura sa kinaban.Ini may langkaw na 828
metro (2,717 piye). Pino'nan itogdok kan Septyembre 21, 2004 asin natapos kan
Oktobre 1, 2009, pinag'inaguraran opisyalmente kan Enero 4, 2010. An edipisyong
ini parte kan 2 km² (490-acre) na development na inapod Downtown Burj Khalifa sa
"First Interchange" kan kalabaan nin Sheikh Zayed Road, asin harani sa sentro
kan negosyo nin Dubai. An arkitektura asin inhinyerong desinyo pinaggibo kan
kompanyang Skidmore, Owings and Merrill, LLP (Chicago), asin an nangenot na
arkitekto iyo si Adrian Smith saka an nangenot na inhinyero sa estruktura iyo si
Bill Parker. An nagkapot kan mayor na kontrata iyo an Samsung C&T kan South
Korea..

An gastos na total sa proyektong ini nag'abot $1.5 bilyon, asin sa kaenterohan
kan pagdebelop kan "Downtown Dubai", $20 bilyon. Kan Marso 2009, si Mohamed Ali
Alabbar, chairman kan nagpapadalagan sa proyekto, nagsabi na an pang'opisinang
espasyo nahalaga nang US $4,000 por metro kwadrado asin duman sa Armani
Residences na yaon man sa laog kan Burj Khalifa, an barakalan $3,000 por metro
kwadrado.

An pagkahaman kan proyekto natongod sa krisis pinansyal kan kinaban, asin sa
pa'ngana' na konstruksyon nin mga edipisyo sa nasyon na ini, mala ta bunga
kaining mga pangyari nagkaigwa nin halangkaw na pagkabakante asin pagkaremate .

Huli kan an Dubai natalmok sa naglolobong utang dara kan ambisyon niya, an
gobyerno napiritan maghanap nin multibilyon na ayuda sa saiyang kadolon, an Abu
Dhabi, sarong nasyon na mayaman sa asayti. Sa sarong dai pighunang pangyari, sa
pag'inagurar kan edipisyo, an torre pigbago an pangaran, asin inapod nang Burj
Khalifa, sa pagtaong onra sa Presidente kan Pigsarong Arabong Emirado, si
Khalifa bin Zayed Al Nahyan

Gibo kan paglakma' kan merkado sa pagrorogaring sa Dubai, an mga arkila sa Burj
Khalifa huminuros nin 40% mga sampolong bulan pakabukas kaini. Sa 900 na
apartment sa torre, mga 825 an dai pang nag'aarkila kan mga oras na iyan.



https://bcl.wikipedia.org/wiki/Big_Ben

An Big Ben {Bkl. Dakulang Ben) iyo an arapodan kan dakulang kampana sa relong
nakakaag sa itaas kan tore na pinatindog sa may norte-sulnopan na parte kan
Palasyo nin Westminster sa London. An inapod na Dakulang Ben apat an atubangan
na mabasahan nin oras asin nabagting lambang 15 minutos. An tore mismo iyo an
ikatolong pinakalangkaw na toreng-relo sa bilog na kinaban na nagsosolong
nakatindog.

Natapos mahaman kan 1859, ini naselebrar pa sana kan saiyang anibersaryo kan
Mayo 2009. Opisyalmente, an tore mismo inaapod na Toreng-Relo, Palasyo kan
Westminster, alagad, kadaklan kan mga tao, kaiba na an yaon sa palibot kan
London, simpleng inaapod an tore na "Dakulang Ben".

An kampana mismo nagtitimbang na 13 tonelada. An relo sana, may gabat na mga 5
tonelada. An mga numerong pigura sa lalawgon kan relo may laba na duwang pie,
asin nag'ooltan nin 1 pie sa mga gurit kan minuto. An mga takyag kan minuto
kaini naglalaba na 14 pie. Nag'abot 13 taon si paghaman kaini asin natapos kan
taon 1856. An langkaw kan tore 316 na pie.

An kampanang ini orihinalmente hale sa lumang palasyo kan Westminster, asin ini,
kun susosogon, tinao sa Dekano ni San Paul ni William III asin bago ibinalik sa
Westminster ngane ibitay sa harong niya ngonyan pinagpadagopdopan sa Whitechapel
kan 1858. An British Broadcasting Company enot pinabalangibog an malagong na
bagting kaini kan Des. 31, 1923, ta igwang ikinaag na mikropono sa alitoktok kan
tore na konektado sa Broadcasting House kan BBC.



https://bcl.wikipedia.org/wiki/Bernardo_Miguel_Aguay,_Jr.

Si Bernardo Miguel "Buboy" O. Aguay Jr., gikan sa San Roque, Calabanga,
Camarines Sur, sarong premyadong kagubay na Bikolanong parasurat sa mga
tataramon na Ingles, Filipino asin Bikol. Siya sarô man na paratukdô, parasurat
sagkod direktor nin dula pan-entablado, asin iyo an kagsurat kan librong Gibsaw
sa Salakab na ibinungsod kan 2008.

Siya nagawadan sa Ika-61ng Gawad Pagromdom ki Carlos Palanca kan 2011 para sa
saiyang halìpot na dulâ sa tataramon na Filipino na Posporo. Digdi nakamtan niya
an ikatulong premyo.

Nagluwas an nagkapira sa saiyang mga rawitdawit sa An Tambobong nin Literaturang
Bikolnon. Kabali man an saiyang rawitdawit sa Sagurong: 100 na Kontemporanyong
Rawitdawit sa Manlain-lain na Tataramon Bikol (2011).

Independenteng naipublikar an saiyang koleksyon nin mga tulâ sa titulong
TULA.K.ARATULA kan 2011. Apat pang mga panurat an saiyang ipinalagdâ nin
surusadiri kan 2012: Posporo, Kan Mag-ati an Tubig sa Dagat, For-Guy asin
Pulitika ng Paghuhubad.

Kan 2013, kabali an saiyang halìpot na usipon na For-Guy sa antolohiyang Hagong:
Mga Osipon na pinakarhay ninda Paz Verdades Santos asin Francisco Peñones, Jr.

Siya nagin pamayo kan Parasurat Bikolnon, kaapil kan Kaboronyugan Cultural Group
asin an kamuknâ kan Gawad Obrang Literaturang Bikolnon.

Nagin kaapil man siya kan Kabulig-Bikol asin kan organisasyon pangkultura na
Sumaro Bikolnon kun sain siya nagin bise presidente asin sarô sa mga direktor
kaini kan 2010-2011.



https://bcl.wikipedia.org/wiki/Bato,_Catanduanes

An Bato sarong ikalimang klaseng banwaan sa provincia kan Catanduanes,
Filipinas. Segun sa sensus kan 2007, nag-eerok digdi an 18,738 katawo sa ???
kaharongan.

Napapalibotan an banwaan kan San Miguel sa norte, Baras sa norte-subangan,
Kadagatan Pacifico sa subangan, Cabugao Bay sa sur hanggan sur-sulnupan, asin
kan Virac sa sulnopan.

Sa lugar kan inaapod na ngonyan na barangay kan Batalay, Bato naglataw an
oro-osipon na igdi sa haraning kadagatan kaini nalunod an sarong galleon kan mga
Kastila na darodara an pirak na pamgasto kan gobyerno kolonyal. Nagpa'ili kuta
igdi si mga Kastila alagad huli ta makusog si bagyo nalunod an sasakyan asin
nagkaralamos an mga sakay. Si iba kuta nakaralangoy pasiring Batalay pero daa
ginaradan kan mga tinubo.

Katakod kan istoryang ini nin paggadan kan mga misionero an istorya na resulta
kan makagiram-giram na pangyayari, paayaw-ayaw daa na mga batalay nagralayog
pasiring sa pampang asin nagturusok sa mga kababatagan. Kaya gayod pigngaranan
na an lugar na Batalay.

An lugar kan Batalay iyo an enot na naagihan kan si ekspidisyon nin mga
misionerong Kastila pinamayohan ni Lergazpi-Urdaneta kan taon 1576. Mala susog
sa rekord igdi ilinubong an Agustinong Prayleng si Diego de Herrera, saro sa
misionero, asin pigtandaan nin krus an saiyang linubngan. Sinasabi na an
pigtanda na krus saray pa ngonyan sa may altar, enkluso nin salming. Sa
pagromdom kan pangyayaring historikal, sarong marker an ikinaag sa atubangan kan
kapilya kan Abril 1, 1973 (yaon an retrato kan interior kan santuario sa too).



https://bcl.wikipedia.org/wiki/Batalay

An batalay (Ingles, needlefish, Strongylura gigantea) sarong klaseng sira sa
dagat na matilaba pero medyo kilpi' an nangingilyab na hawak, may parikpik sa
poro, saka an ungos halaba asin matarigwis; an nguso niya pidpid nin mapapanas
na ngipon. An ibang genera, kabali an ibang species, nag'eerok sa dagat o sa
tabang na tubig o sa mga laboyan na kamugtakan, arog kan hlbw., "Strongylura";
an iba man na species makukua sana nanggad sa mga salog asin mga sapa, kabali
diyan an Belonion, Potamorrhaphis asin Xenentodon.

An batalay nakaagid sa Norte Amerikanong sirang labas na inaapod gars (pamilya
Lepisosteidae) huli sa pagka'matilaba' asin igwang ungos na an nguso dusok sa
matatarom na ngipon.

An batalay matilaba' na medyo kilpi' an kahawakan, na an laba napoon 3
sentimetro(1.2 pul.) abot 95 sentimetro (37 pul.) . May parikpik ini na harani
na sa poro. An bagay na nakakaapod atensyon saiya iyo an ungos niyang matarigwis
na dusok sa pirino pero mapapanas na ngipon. Sa saiyang pagtalubo, an itaas na
salang huri nalaba asin kun hubin pa, mas halaba ngane an ibabang salang.
Naabotan sana an laba kan duwang salang kun gurang na. Pag hubin pa, an
kinakakan mga plankton o pinong lumot; pagdakula na, an inaakab mga saradit nang
sira.

Gabos na batalay nagbabahog sana man sa saradit na sira, na saindang tinata'kab
sa pakabig na pagbirik kan payo. An ibang species totoo bako sanang sira an
bahog kundi pati mga pinong lumot, mga saradit na aniit o kasag. An sa tabang na
batalay hanap hanap an mga ogama asin tabagwang.

An batalay nakakalampaw sa tubig sa rikas na 38 milya por hora. Huli ta sinda
naglalangoy sa harani sa kababawan tubig, imbes na magliko sa sasakyan, may
ugale na maglampaw. Orog na nababale' sinda sa paglukso kun may masilyab na ilaw
nahihiling kun banggi; bakong bihira na an mga parasira asin mga pararorip sa
Dagat Pasipiko "inatake" na kan gipaw huli sa darodarang ilaw ta an mga ini
nalusob na sana bigla sa pighahalean kan ilaw. An saindang matatarigwis asin
matatagas na tuka' kayang makatugsok nin hararom sa kublit. Sa mga komunidad sa
kadagatan Pasipiko na primeramente nagsisira harani sa mga bahora sa mga hababaw
na baroto, mas pa an peligrong malugadan sa batalay kisa sa mga pating.

Duwa nang kagadanan an natala sa historya. An enot nangyari kan 1977 sa sarong
10-taon na aki sa Hawaii na natusok kan batalay sa mata na luminagbas sa hutok;
nangyari ini kan nagsisira an ama niya kaiba siya sa Kaua'i sarong banggi asin
an sarong batalay, nagsusukol maapat na pye biglang naglampaw saka tuminama sa
lalawgon niya. An ikaduwa nangyari kan 2007 sa sarong Biyetnamo, 16 an gurang,
kan ini matogsok lagbas sa saiyang puso nin sarong batalay manta na siya
nagrororip sa Halong Bay sa pagdakop nin sira.



https://bcl.wikipedia.org/wiki/Aratilis

An Aratilis (Muntingia calabura L.) sarong tinanom na nagkakahoy. An bunga kaini
birilog, mapula-pula, asin pakadakula 1-1.5 sentimetro; mahamis man, matagok
asin sa laog mansana pano nin sorosaradit na pisog na madarag (0.5 sm). An burak
kaini saradit, puti saka medyo mahangot an parong. Bakong darakul an sanga asin
pagkakahoy niya, ini nalangkaw 7-12 metros.

Ini tal na tubo sa bandang habagatan kan Mehiko, sa Caribbean, Sentral amerika,
asin parteng solnopan sa Habagatan Amerika pasiring habagatan kan Peru asin
Bolivia. An arapodan kaining kumon sa Ingles: Jamaican cherry, Panama berry,
Singapore cherry, Bajelly tree, Strawberry tree; (Espanyol) bolaina, yamanaza,
cacaniqua, capulín blanco, nigua, niguito, memizo o memiso; (Indones) kersen,
talok; (Byetnames) Trứng cá (thực vật); asin sa Filipinas inaapod ining alatris,
aratilis, manzanitas, sarisa.

Sinasabing an aratilis tood sa mga pakdot na daga, maasido o ma'alkaline man
asin panahon na paltik. An mga pisog kaini napapalakop kan mga gamgam, paniki,
asin kan iba pang mga layog-layog. Ini naglakop asin natood naman magtalubo sa
mga tropikal na lugar arog kan Sur-subangan na Asya. Bilang mabubuhayon na
tinanom, maray ining magkondisyon kan daga na magin bagbag sa ibang pananom pero
may peligro man na madaog logod an pagtubo kan ibang tinanom.

An prutas pwedeng gibohon santan o an tagok gibohon inomon. An dahon ginagaga na
pwedeng magsirbeng tsa. An ubak kan kahoy nagigibong lubid, an pasagi kaini
pwedeng pagpandayon, asin mga sanga pwedeng pansungo. Sa sarong hararom na adal,
nadukayan na an aratilis hinahale an pagkasensitibo sa kulog, nagpapakulpa nin
gatok, asin nagpapawara nin kalentura. An mga extract igdi naaraman na garo
mansana antibiotic na kayang maglaban sa bacteria. Ini nadiskubre man na may
kakayahan maglaban sa pagtalubo kan magkapirang klase nin kanser.



https://bcl.wikipedia.org/wiki/Antonio_Trillanes

Si Antonio "Sonny" Fuentes Trillanes IV (namundag, sa Caloocan Agosto 6, 1971),
sarong retiradong opisyal naval na ngonyan senador sa Filipinas. Siya ngonyan
kandidato para bise presidente sa 2016 eleksyon nasyunal na gigibohon sa Mayo 9,
2016.

Kinua niya an elementarya sa Sienna College, Quezon City poon 1975-1987, asin an
sekundarya sa Angelicum College sa Quezon City. Kan 1990, kan siya yaon sa
ika-apat na grado sa kurso niyang BS in Electronics and Communication
Engineering (ECE), sa De La Salle University sa Taft Avenue, Manila, nag'eksamen
siya asin nakapasar sa Philippine Military Academy (PMA).

Pagsunod na taon (1991), naglaog na siya bilang kadete sa Philippine Military
Academy kun saen siya nagtapos na cum laude kan 1995, manta na nakua niya an
degree sa BS Naval System Engineering. Nasikwit niya pa an ibang mga gawad sa
PMA arog kan Mathematics Plaque, Physical Science Plaque, asin Tambuli Award sa
electrical/electronics engineering. Kan 2002, si Trillanes nagkua kan saiyang
doktoradong adal sa University of the Philippines National College of Public
Administration and Governance, asin nakua niya an master's degree sa Public
Administration, Major sa Public Policy and Program Management.

Sa saiyang masters program, nakaresibi siya nin duwang University Scholar Awards
ta nakakamit siya nin duwang semestral GPA na 1.0 abot 1.25 asin sarong College
Scholar Award sa pagkakua niya nin semestral GPA na 1.25 abot 1.50.

Si Trillanes midbid sa pamomoon sa inapod na 2003 Oakwood Mutiny kun saen
naglider siya sa mga 300 na mga opisyal asin mga tauhan sa Hokbong Armado kan
Filipinas na nagtalikop sa Oakwood towers sa Makati City bilang protesta sa
soboot lakopan na korupsyon sa gobyerno kan Filipinas, orog na daa sa Pwersa
Armada kan Filipinas, asin an makuring inhustisya sosyal sa nasyon. Siya
nadetinir nin haros pitong taon sa ginibo niyang lakdang na ini asin
katapustapusi ginawadan amnestiya ni Presidente Benigno Aquino III kan taon
2010,

Si Trillanes nag'sangat kan saiyang kandidatura kan Pebrero 7, 2007, sa
pagdalagan bilang independiente para sa pagkasenador dawa ngani napipiot siya
huli sa saiyang pag-coup d'etat. Dangan kaidto, inako niya an alok hale sa
Partido Genuine Opposition bilang honradong kandidato igdi na isasabat sa mga
kandidato kan administrasyon Arroyo. Siya nangampanya, manta na yaon siya sa
laog kan karsel, paagi kan social networkng na Friendster. Nabotohan siya asin
naproklamang Senador kan Hunyo 15, 2007 kan Commission on Elections. Siya an
ikaduwang pinakahubin na senador naelihir sunod ki Benigno Aquino, Jr sa edad na
35 (an saiyang kapartido si Bam Aquino kaiba niya naman bilang pinakahubin na
napili kan taon 2013..



https://bcl.wikipedia.org/wiki/Angkor_Wat

An Angkor Wat (sa khmer Ângkôr Vôtt /ɑŋkɔr vɔt/)(sinusurat man, Angkor Vat)
antigong templong relihiyoso namomogtak sa Angkor, Kambodya asin konsideradong
mga yaman arkeolohiko kan kinaban. Ini pigtogdok para ki Hading Suryavarman II
kan kaamayan nin ika-12 siglo bilang templo kan saiyang estado asin bilang
kabeserang siyudad kan saiyang kahadean. Ini komo nasaray na haros bilog, an
templo nagsirbeng sentro nin relihiyon enot para sa diyos na Vishnu kan mga
Hindu asin sumunod para sa mga Buddhist. Sinasabing ini an pinakadakulang
edipisyo relihiyoso sa bilog na kinaban.

An templo ginibo sa klasikong estilo kan arkitekturang Khmer. Nagin nang simbolo
na mismo kan Kambodya ini, mala ta nakatala sa saindang bandera nasyunal. Ini
man an mayor na atraksyon para sa mga bisitang turista. An Angkor Wat may duwang
plano sa arkitekturang Khmer: an templong bukidnon na hitsura asin an templong
pigtangga-tangga, basado sa arkitektura kan South Indian Hindu, na saro sa
tatandaan iyo an Jagati. an desenyong ini pigrerepresentar an Bukid Neru, an
erokan daa kan mga deva nin mitolohiyang Hindu: sa laog kan naglilikos na foso
(moat) asin nin palibot na pader 3.6 kilometro an laba (2.2 milya) iyo an tolong
mga rektanggulong galeriya, na lambang saro mas garo-gantad sa enot. Sa sentro
kan templo nakatindog an quincunx na mga torre. Bakong arog kan kadakulan kan
mga tempolong Angkor, ini nakaaatubang sa solnopan; an mga iskolar dai
nagkakaoroyon kun ano an kahulogan kaini. An templong ini inaaraan na gayo huli
sa saiyang makapugol-hinangos na gayon, kan saiyang harmoniya sa arkitektura,
asin kan mga bas-relief asin mga devatas (mga anghel na bantay) nagsasamno sa
saiyang mga lanob.

An modernong pangaran na Angkor Wat, boot sabihon "Templo nin siyudad"; an
taramon na Angkor hale sa nokor, sarong katagang Sanskrito नगर nagara,
"kabesera" o "siyudad". An Wat tataramon na Kmer para sa templo. Bago kan apod
na ini, an templo bisto sa arapodan na Preah Pisnulok, titulo para sa nagadan
nang kagtogdas kaini na si Suryavarman II.



https://bcl.wikipedia.org/wiki/Amadou_Toumani_Toure

Si Amadou Toumani Touré (namundag, Nobyembre 4, 1948) sarong Malianong pulitiko,
na nagin presidente kan Mali poon 2002 sungdo 2012. Saiyang napatalsik sa pwesto
si Presidente Moussa Traoré kan Marso 1991 sa sarong kudeta militar asin iyo an
nag'ama sa sarong paghihira kun saen napangyari niya an eleksyon na
multi-partido na. Saiyang ipiglito an poder sa mga otoridad sibilyan kan Hunyo
1992. Pakalihis sampolong taon, pakaretiro sa hokbo, nagtapsok siya sa pulitika
biolang sarong sibilyan asin ginana niya an presidensyal na eleksyon kan 2002 na
nakuang mahiwas asin lakopan na suporta. Libyano siyang naelihir ule para sa
ikaduwang asin ultimong termino. Siya tuminago kan Marso 2012 kan an mga sungail
na mga soldados nagtumang sa gobyerno asin nagbungsod nin sarong kudeta, pira na
sanang bulan bago siya talagang maretiro na.

An mga soldados na nagkudeta ipinagbareta na pinamamayohan nin sarong kapitan
nagngangaran Amadou Sanogo asin soboot nag'alsa sa kabaldean sa gobyerno na dai
sinda tinata'wan sangkap asin bastanteng mga armas sa paglaban sa mga
nagrerebeldeng mga Tuareg, sarong etnikong grupo asin minoridad na nag'eerok
kadaklan sa parteng desyerto kan Sahara na nasasakop kan Mali.



https://bcl.wikipedia.org/wiki/Alfred_Hitchcock

Si Sir Alfred Joseph Hitchcock (Agosto 13, 1899 - Abril 29 1980) sarong Ingles
na prodyuser asin direktor sa pelikula. Siya an nagpoon kan mga teknik nin
suspense asin thriller, na nagtataong bitin, makahadit asin nakakapugol-hinangos
na mga eksena. Pakatapos nin asensadong karera sa pelikulang Briton, idtong
daing boses asin idtong may boses na, siya naghubo sa Amerika sa Hollywood kan
taon 1939.

Sa karera niyang nag'ayaw nin sobrang kabangang siglo, si Hitchcock nakagibo nin
sadiring istilo sa pagdirihe na bistong-bistong saiyang-saiya nanggad. Siya an
nagpoon paggamit kan kamera na naghihiro na siring sa pagkalagkalag nin sarong
tawo na garo baga siya mismo an nagmamamaan, na baga an paradalan "nansisi'rip".
Ginigibo niya an mga pitik kan kamera pinapaorog an pagkakilhag, pagkatakot,
pagkahadit o pakipagsumarong-mate sa eksenang yaon dinadalan. An mga istorya
niya parati tinatampok an mga puganteng nagdudulag na may damay man na karakter
na babaeng "blonde". Kadaklan kan pelikula ni Hitchcock may biglang liko' sa
paghinapos asin makapugol-hinangos na mga plot, asin binabangotan pang
garadanan, krimen asin sex. Sa lawig kan istorya, rinirirong an motibo asin
mismo an mga karakter asin mga paradalan daing pakaaram kaini hanggan sa
ultimong parte. Alagad dakul kan mga "misteryo" sa istorya panlisyâ sana man na
binibirik an paghuna kan mga paradalan pero nagsisirbeng salming sa pag'uusisa
kan pagkatawo kan mga karakter sa istorya. Minsan si Hitchcock mismo napapel sa
sadiri niyang pelikula pero garo paagi sana arog halimbawa nakikita siyang
naglalakaw, nagkakape-kape o nagbukas kan pinto. An saiyang mga pagpahiling na
siring, asin sa mga interbyu niya asin padalan sa telebisyon, ini gabos iyo an
nagbado saiya bilang sarong icon kultural.



https://bcl.wikipedia.org/wiki/Akademya_ni_Sta._Ines

An Akademya ni Sta. Ines (Ingles: St. Agnes Academy dating pinangaranang
Academia de Sta. Ines), naitindog kan 1912. Sarô ining eskuwelahan sa Ciudad kan
Legazpi na pigpapalakaw nin mga Benedicto. Ang eskuwelahan na ini ay ang
pinakagurang asin pinaka-haloy na sa Albay, Bikol. Si Obispo John Bernard
MacGinley, nagin obispo kan Nueva Caceres (1910-1924) an kagmukna' kan
eskwelahan na ini.

Taong 1912, si Padre Juan Calleja, an lokal na padi kan Albay asin Vicar Forane,
ay nailing na dapat ipadakula na an sadit na eskuwelahan kan simbahan. Nagrani
ngunyan siya kay John B. McGinley, Obispo nin Archdiocese kan Caceres para
mag-agad ki tabang. Nagrani ngunyan an obispo sa Benedictine Missionary Sisters
of Tutzing na yaon sa Manila asin inagad an tabang ninda sa pagpapalakaw kan
eskuwelahan.

Nagpuon mag-agad ki pam-pondo an obispo sa mga kamidbid at pamilya niya sa
Estados Unidos. Nagbenta ngani siya ki mga asset nin Archdiocese kan Caceres, na
nakatindog sa Cuidad kan Naga, Camarines Sur. Pagkatapos kaini, pig-isipan pa
siya ki maraot kan mga tawo ta gagamiton daa an kwarta para magpatindog ki
eskuwelahan sa Albay.

Nin ika-30 nin Mayo kan taong ito, ang madreng-Benedicto na sina M. Ferdinanda
asin M. Edilbugis ay nag-abot sa Cuidad kan Legazpi. Pigpalakaw at
pinangaranang, Academia de Sta. Ines. Pigpili ninda ang pangaran na ito ta ang
patron kan eskuwelahan ay si Santa Ines kan Roma. Asin sa pagtataong respeto sa
sarong pinakadakolang paratabang na si Agnes, na tiyaon ni Obispo McGinley.

Nagpuon man an St. Agnes na magturo ki Español, Frances asin Aleman para sa mga
gustong mag-adal ki tataramon kan ibang bansa.

On 1 April 1945 at 1100 hours, the Third Portable Surgical Hospital disembarked
from the USS LSM 203 onto the beach at Legaspi Port in support of the 158th
Regimental Combat Team assaulting the port…

After a brief reconnaissance of the area…it was decided to establish …
installations on the grounds of St Agnes' Academy, on the north side of Route #1
about half way between Legaspi Port and Legaspi…By 1530 hours on D-Day or 1
April our hospital was in operation.

We received six patients during the afternoon, all of them medical patients
since there were no battle casualties until that night or early the next
morning. This was the first time in our combat history that we had an
opportunity to make use of a building in setting up our hospital.

The main building of St. Agnes' Academy had been left with only the charred
walls standing after the bombing and strafing attack the day before our landing.
Three of the nuns had been burned to a crisp and the charred bodies could be
seen in the main hall of the building.

However, a two-story residential building of the Academy, just to the west of
the main building, was very slightly damaged and could be adapted to our needs.
There were two large rooms and a small verandah on the ground floor. We used the
verandah as a receiving and shock treatment pavilion, the smaller of the rooms
as a surgery and the larger as a ward for the most seriously wounded casualties.

The second story of the building consisted of three rooms, one of which we used
as a laboratory. The other two were used to store the civilian possessions,
furniture and so forth, which had been scattered throughout the house. The
remainder of the hospital was set up in tents on the Academy grounds. Three ward
tents for the patients were pitched in front of the ruins of the main building.
Three squad tents for the enlisted personnel, one squad tent for supply, a large
wall fly for the kitchen and two small wall tents for the officers were pitched
to the right of the ward tents, in front of the building that we were using as
surgery and ward.''

There were two heavy long wood tables in the house and these served very well as
operating tables. The 506th Medical Collecting Company (less detachment) was set
up on the Academy grounds adjoining us on the east. As soon as the hospital was
established everyone turned to digging a foxhole for use that night. The night
proved to be an unpleasant one. Before dark the Japs began shelling the troops
in Legaspi, only a few hundred yards from where we were, with artillery, rockets
and heavy anti-aircraft guns.

This was our first introduction to Japanese rockets and it was somewhat
demoralizing. There is a weird, almost unearthly "whoop" when they are launched,
followed by a variable period of silence before the contact explosion which is
like the heaviest of artillery.

Most of the men never did get used to the whoop and the suspense of the silence
following it ... We remained in this …location from 1 April to 28 April, an
unprecedented length of time for us to retain one position in combat…From 1
April to 28 April we operated on one hundred fifteen major battle casualties...
On the morning of 28 April we evacuated all remaining patients to the 71st
Evacuation Hospital, struck camp and at 1000 hours departed for Camalig,
Albay…"''

- Hale sa report kan Ika-Tulong Portable Surgical Hospital nin United States
Army na mga akitbidades ninda kan ika-1 nin Abril 1945, an aldaw pagkatapos
bombahan an St. Agnes Academy.



https://bcl.wikipedia.org/wiki/Agatha_Christie

Si Dame Agatha Mary Clarissa Christie, Lady Mallowan, DBE (née Miller; 15
Septyembre 1890 – 12 Enero 1976) sarong Ingles na nobelista sa krimen, parasurat
halipot na osipon, asin dramatista. Nagsurat man siyang anom na romansa sa
tagong-ngaran na Mary Westmacott, alagad bisto siyang gayo sa tinokda niyang 66
na nobelang pang-detektib asin 14 halipot na mga osipon na saiyang sinurat sa
tunay niyang pangaran, na kadaklan nag'iitok sa gibong pagimbestigar kan mga
bidang karakter siring ki Hedrculer Poirot, Jane Marple, Parker Pyne, Harleym
Quin/Mr. Satterhwaiter asin sindang Tommy saka Tuppenmce Beresford. Siya an
dramatista sanang may sinurat na dramang halawig nang pinapasale, sarong
misteryong kun isay an kaggibo kan panggagadan, an The Mousetrap. Kan 1971 siya
naputongan kan titulong Dama huli sa mga ambag niya sa literatura.

An Guiness Book of World Records ilinista si Christie bilang iyo an
pinakamabentang nobelista sa bilog na panahon. An mga nobela niya, nagbenta nang
mga 2 bilyon na kopya asin an saiyang pagrorogaring pigsasabi na ikatolo sa
ranggo kan saiyang mga tokda' sa mga pinakadakul na nalagdang mga titulo nin mga
libro, nalampasan sana kan mga trabaho ni Shakespeare asin kan Bibliya. Susog sa
Index Translationum, siya an autor na may pinakadakul na pagpalis sa iba-ibang
tataramon na nag'abot na sa 103ng lenggwahe. An nobela niyang may titulong And
Then There Were None iyo an pinakamasulong na nobela, na sa ngonyan nakabenta
nang sobra nang 100 na milyon na kopya, bagay na mayo pang nakakaarog.



https://bcl.wikipedia.org/wiki/2012_Premio_Tomas_Arejola_para_sa_Literaturang_Bikolnon

An 2012 Premio Tomas Arejola para sa Literaturang Bikolnon iyo an ikaanom na
edisyon kan patiribayán. Pinangaranan si Niles Jordan Breis kan Syudad nin
Tabaco bilang Parasurat kan Taon. An panurat niyang Binareta kan Anghel:
Minahubag an Ngabil iyo an nakakua nin Primerong Premyo sa kategoryang Saysay.

Walong katiriponán nin mga rawitdawit an kabilang sa mga pinalista gikan sa
duwampulong may anom na entra kun sain tinawan nin Primera Premyo an Pagpangaran
ni Eduardo E. Uy kan Gubat, Sorsogon. Nagkamtan nin Ikaduwang Premyo an Nasa
Bitis kun Minsan an Kaogmahan ni Niles Jordan Breis kan Syudad nin Tabaco
mantang Ikatulong Premyo an Mga Rawitdawit Atang sa Itom ni Jeffrey P. Regullano
kan Pili.

Igwa nin apat na pinalista an kategoryang Saysay kun sain tinàwan nin Primera
premyo an Binareta kan Anghel: Minahubag an Ngabil ni Niles Jordan Breis kan
Syudad nin Tabaco. Nagkamtan nin Ikaduwang Premyo an Alagad Mayong Tito an
Nabubuhay sa San Vicente ni John Roemart dL. Atienza kan Milaor, Camarines Sur
mantang Ikatulong Premyo an Pusuanon ni Menandro Abanes Milaor, Camarines Sur.

An Cinarding ni Jay Salvador III P. Salvosa kan Syudad nin Naga iyo an nagkamtan
kan Premira Premyo sa sampulong pinalista. Nagunò kan An Pigkukurahaw kan
Saparupor na Kurakpaw ni Niles Jordan Breis kan Syudad nin Tabaco an Ikaduwang
Premyo. Mantang tabla man para sa Ikatulong Premyo an Balangaw ni Jeffrey P.
Regullano kan Pili, Camarines Sur sagkod Hanapon Mo Ako sa Musika ni Eden
Elizan-Velarde kan Syudad nin Naga.

Primera Premyo sa kategoryang iní an Kan Magkulog an Buot ni Balete ni Eden
Elizan-Velarde kan Syudad nin Naga.

Tinàwan kan Primerong Premyo an Nata Maaskad an Dagat ni Richard D. Madrilejos
kan Syudad nin Tabaco.

An An Hikot ni ‘Pay Ben ni Richard D. Madrilejos kan Syudad nin Tabaco an
nakakua kan Primera premyo sa kategoryang iní.



https://bcl.wikipedia.org/wiki/Vaclav_Havel

Si Václav Havel (pakasayod sa Tseko: [ˈvaːtslaf ˈɦavɛl] ((Oktobre 5, 1936 –
Desyembre 18, 2011) sarong pulitiko, parasurat nin mga saysay, kompositor nin
mga drama asin dula. Siya an ika-10 asin ultimong presidente kan Tsekoslobakya
(1989-92) y siya man an enot na presidente kan Tsekya ((1993–2003). Nagtokda'
siya nin sobra sa duwang polong piyesa sa teatro asin dakul na mga non-piksyon
na mga tokda', na pinagpalis sa iba-ibang tataramon na. Siya nagkamit kan US
Presidential Medal of Freedom, kan Philadelphia Liberty Medal, kan Order of
Canada, asin kan Ambassador of Conscience Award. Nabotohan man siyang ika-4 sa
pangkinaban na pirilian na pinag'amaaan kan Prospect Magazine sa paghanap kun
sairisay an 100 na mga intelekwal. Siya saro sa kagtogdas asin nagpirma sa
Prague Declaration on European Conscience and Communism.

Kan mga taon 1940, siya nagpoon nang makilabot sa pulitika kan saiyang nasyon na
Tsekoslobakya. Kan 1977, an saiyang pagka'rapot sa Manifesto sa Katanosan
Pangtawo na inapod Charter 77 nagtao saiya nin kabantogan sa bilog na kinaban
asin binisto siyang nangengenot na oposisyon sa saiyang nasyon. Nin huli man
kaini, siya nabilanggo. An inapod na "Velvet Revolution" kan taon 1989 iyo an
nagin dalan na siya magin presidente. Sa saiyang administrasyon, an
Tsekskolobakya asin asta ini nagin Tseko Republika, nag'agi sa grabeng paghihira
asin sa multi-partidong demokrasya. Sa kagtolong (13) taon niya sa katongdan, an
saiyang nasyon nagsapo' nin grabeng pagsasangle mala ta ini nabaak asin sa
pagkakatipak kaini, an Slovakia namundag bilang bagong nasyon. An pangyaring ini
kuta saiyang pinagkontra. Sa administrasyon niya, an Tseko Republika nagin
kaapil sa Boronyog na mga Banwaan (UN) asin napoonan an mga negosasyon sa
pagmyembro kan saiyang Republika sa Kabonyogan nin Europa (EU), na nakamit man
giraray kan 2004.



https://bcl.wikipedia.org/wiki/Tataramon_na_Nawawara_na

An Tataramon na nawawarâ na iyo idtong lenggwahe na namimiligrong maparà na huli
ta an saiyang mga parataram luwayluway nang nagkakagaradan o naglipat na sa
paggamit nin ibang lenggwahe. An pagkapuhò nin lenggwahe nangyayari kun an
tataramon mayo na nanggad nin sadiring parataram, asin ini nagigin nang "gadan
na tataramon". Kun sa lakaw nin panahon mayo na nagtataram kan lenggwahe lamang,
mangyari nagigin na ining "lenggwaheng napuho". Sinasabi totoo na sa lawig nin
agi-agi kan kinaban dakul na an nagkapuruho na tataramon; alagad, an siring na
kamugtakan nin pagkawarâ orog na nagrikas gibo kan proseso nin "globalisasyon"
asin "neokolonyalismo", kun saen an mas mapangyaring mga lenggwahe napipilawan
asin nalalangtoban an mga maluluyang tataramon. An mas asin orog na tinataram na
lenggwahe sa kahiwasan kan sarong lugar nadodominar idtong bakong gayong
tinataram na lenggwahe asin sa pag'isog nin panahon an mabublay iyong nawawara.
An total na bilang kan mga lenggwahe sa kinaban daing gayo isi. Ginagaom alagad
na pwede yaon sa anom na ribo (6,000) o aboton pang pitong ribo (7,000) an mga
tataramon sa presente ginagamit sa pagtaram. Tinatanya na mga 50-90% kaini an
magigin puho na pag'abot kan taon 2100. An yaon sa itaas na 50ng mga tataramon,
na an lambang saro kaini may parataram dai mababa sa 50 milyon, gamit kan 50%
kan populasyon nin kinaban. An kadakulan kan mga tataramon tinataram sana nin
saradit na mga komunidad, kadaklan kaini hababa ngani sa sampolong ribong
(10,000) mga parataram.

Susog sa SIL International (dati, Summer Institute of Linguistics), sa saindang
Ethnologue's 2005 na bilang nin mga lenggwahe sa database kaini, an nakalista
ninda nag'abot na 6,912 tataramon na an 32.85% (2,269) makukua sa Asya, asin
30.3% (2,092) yaon sa Aprika. An mga lugar na may dakul na bilang nin
namimiligrong mapupuho na tataramon iyo an Eastern Siberia, Central Siberia,
Northern Australia, Central America asin sa Northwest Pacific Plateau. Sa
Oklahoma asin Southern South America, delikado man an kamugtakan kan magkapirang
saradit na lenggwahe

An ibang mga parataram daing labot kun mawara an saindang tataramon asin orog
hinihiling ninda na an paglipat sa mas makusog, mas maimpluensyang lenggwahe
makakagantad kan kamugtakan ninda sa buhay sosyal asin mapapakaray mapapadakul
imbes an mga oportunidad ninda sa paghanapbuhay. Pero mayoriya man giraray an
mga parataram kan lenggwaheng minoriya na ipaorog an saidiri ta an pagkawara kan
lenggwahe sarong pag'utas sa saindang identidad kultural asin tradisyon.
Nakikipagtabangan sinda sa mga linggwista sa mga proyektong mataong buhay sa
naghingab-hingab na tataramon. An anoman na paghingoa kan mga lingwista
makakadugang nanggad sa syensia nin linggwistika asin sa mga parataram na boot
masaray asin mapapusog an saindang tataramon.

Kagutoman, kahelangan, mga hampak nin katalagahan arog kan makuring bagyo.
Sarong halimbawa kaini iyo idtong mga lenggwahe tinataram sa Andaman Islands. An
bilog na populasyon naradas haros resulta kan si linog asin dolnop nangyari sa
Indian Ocean kan 2004.

Gera asin genocide. Halimbawa kaini iyo an mga lenggwahe kan mga tinubong
populasyon sa Tasmania na napuho kan mga kagkolonya, asin mga natunaw, mga
naghihingab-hingab na mga tataramon sa Amerika kun sain an mga tinubo nagsapo
nin panraradas na dahas sa kamot kan mga eksplorador, asin man arog kan
lenggwaheng Miskito sa Nicaragua o kan lenggwaheng Maya na apektadong gayo kan
gera sibil.

Pang'iipit pulitika. Ini parati nangyayari sa mga estadong-nasyon naghihingoa
magpatindog nin sarong kultura nasyunal asin pinipiot an mga oportunidad kan mga
lenggwaheng saradit na magamit sa lantad nin buhay publiko, sa mga eswelahan, sa
medya, asin saenpaman, kun minsan ngane binabawal na logod an paggamit kaini.
Kun minsan an grupong etniko pirit binabanwa sa ibang lugar o an mga aki kaini
rinarayo na mag'eskwela bakong harani sa mga harong ninda, mala ta resulta
na'uutas sinda sa panakin ninda sa saindang kultura o lenggwahe. Ini nangyari
nanggad sa kaso kan dakul na Native American asin Australyanong mga lenggwahe,
siring man sa Europeo o Asyanong mga lenggwahe na minoriya arog kan Breton o
Alsatian sa Pransya asin Kurdo sa Turkiya.

Pagkakahanggilid kan grupong minoriya sa lantad ekonomiko, pulitikal asin
kultural. Nangyayari ini kun an poder pulitikal asin ekonomiko natitipon sa
sarong partikular na lenggwahe o kultura asin an mga indibidwal may tendensyang
bayaan an saindang lenggwahe a pabor sa mas prestihiyosong tataramon. Komun
nanggad ini mangyari ta an minoriya, sa mawot gumantad sa mas halangkaw na
estado sosyal, hinihingako an mga kaugalean sa kultura o sa lenggwahe kaidtong
mga nagsampaw sainda paagi nin kolonisasyon, pagsakyada o pagsakop. Halimbawa
kaini iyo an lenggwaheng Welsh sa Gran Britanya, asin kan Ainu sa Hapon.



https://bcl.wikipedia.org/wiki/Takal

An takal (Anadara antiquata L.; Ingles, nodular ark, granular ark, propeller
ark, antique ark) sarong clam na takopan na an hitsura nakaagid sa punaw alagad
igwa ining pinong kurit o li'gi' sa tibulaka na an direksyon pasiring sa
bukahan. Maputiputi o kolor gatas ini. Hinihingap an laman kun ini ipapakilo na
ta itinda o lulutoon. Ini sarong especies nin buskay na kabali sa pamilyang
"Arcidae".

Sa kaamayi pa kan taon 1600, nalista na ini ni Marcos de Lisboa sa saiyang
Vocabulario de la Lengua Bicol, asin ini an saiyang diskripsyon kan hayop na ini
sa dagat na dakul sa harani kan Sola' kan San Miguel:

An mga taga-Sibobo, Calabanga sa Camarines Sur an paradara kan takal sa saod kan
Ciudad nin Naga.

An hiningap na laman kaini pwedeng adobohon, pwedeng i-barbekyu o pwede man
sangkap sa sinabawan. An bingkay kaini ginagamit na gayo sa konstruksyon ta
nasirbing apog kan panahon sa pagdukot kan mga gapo sa pagtogdok nin mga
simbahan kasalak sa timpla an kaputian kan sugok, galagala asin bandala.



https://bcl.wikipedia.org/wiki/Tabaco_(ciudad)

An Syudad nin Tabaco sarong ikaapat na klaseng syudad sa Filipinas kan Albay sa
Filipinas. Kataid kaini an Malinao sa norte, an Polangui asin Oas sa sulnupan,
an Bulkan Mayon sa sur, an Malilipot sa sur-sirangan asin an Golpo nin Lagonoy
sa sirangan. Segun sa senso nin 2010 an populasyon kan Tabaco uminabot sa
133,868 katawo asin 24,221 pamilya.

Alagad, pwede man talaga an ngaran na "Tabaco" hale sa "tabak" (sundang) nin
huli ta bantogan an lugar na ini sa paggibo ki mga tabak. Sagkod ngonyan iyo ini
an dakulang hanapbuhay sa barangay kan Cobo, kun saen manlaenlaen na produktong
may tarom arog kan tabak (sundang), tarom nin kodkodan, gunting, basabas, gapas,
asyab, landok, palaw, pisaw. tigib, asbp. an mahihiling asin mababakal igdi.
Mala ta an simbolo kan Cobo sa daratangan niya iyo an sarong panday may kapot na
maso yaon sa aktong pagpokpok kan lansang nakapadatol sa toto'pan.

An Tabaco dating kapitolyo na ekonomiya nin Albay, bago pa naging importante an
Legazpi. Maski ngonyan, an Puertong Internasyonal nin Tabaco an pinaka mahigos
na puerto sa enterong Rehiyon Bikol. An pinaka importanteng produkto kan ciudad
iyo an bagas, mais, kamote, gulay, niyog asin abaka. Importante man an
pag-aataman kan mga manok, orig asin an pagdadakop kan mga sira sa Golpo nin
Laganoy.



https://bcl.wikipedia.org/wiki/Syudad_nin_Baguio

An Syudad nin Baguio (Ilokano: Ciudad ti Baguio) sarong primera klaseng
urbanisadong ciudad sa gamping amihanan Luzon, Filipinas asin iyo an kabesera
kan Administratibong Rehiyon Kordilyera.

Ini itinogdas kan mga Amerikano kan taon 1900 sa lugar na kun saen nakabugtak an
sarong sadit na baryo kan Ibaloi, an apod Kafagway. Kan Hunyo 1, 1903, an Baguio
pigpili na magin Summer Capital kan Komisyon Filipino . Ini binilog na sarong
tunay na syudad kan Asambliya nin Filipinas kan Septyembre 1, 1909. Igwa igdi
kan mansyon kan presidente, mga opisina lehislatibo asin kan Korte Suprema.

An pangaran kan Baguio gikan sa katagang bagiw, sarong taramon na Ibaloi na boot
sabihon lomot. An Ibaloi iyo an tubong lenggwahe igdi sa Rona' nin Benguet. An
syudad yaon sa altitud na mga 1500 metro (5100 pie) na nakamugtak sa sarong
tropikal na kadlagan nin mga pino na pirming maalumahad kaya nababagay sa
pagtubo nin mga lomot asin mga orkid. Segun sa senso kan 2007, igwang 301,926
katawo na nageerok igdi.



https://bcl.wikipedia.org/wiki/Sumaro_Bikolnon

An Sumaro Bikolnon, Inc. o Sumaro Bikol sarong kaburunyogan nin mga parasurat
asin mga parasaligsíg na nag-iirok sa probinsya nin Camarines Sur. Itinugdas ini
kan Desyembre 9, 2007 sa Madrigal Foundation Bldg., Ateneo de Naga na
Unibersidad asin naipaguhit sa Securities and Exchange Commission kan Marso 5,
2008 sa Syudad nin Legazpi, Albay.

Pinagtipon ni Ramon Olaño, Jr. an mga Bikolista bago matapos an 2007 tanganing
mabilog an sarong kasararoan na matulod kan mga paghiro dapit sa kulturang
Bikolnon. Kabilang sa inot nagsimbag sa pangapodan asin iyo an nagmurukna kan
organisasyon iyo an historyador asin parasurat Jose Fernando Obias asin si D.C.
Nathan Sergio. Dangan sindang tolo inalok ninda sa Fabiana Arejola, Estelito
Jacob, Jose Barrameda, Jr., Fr. Wilmer Joseph Tria, Danilo Gerona, Kristian
Cordero, Gian Paolo Priela, Manny Zagada asin Clodualdo Ceron na mag'ayon sa
kasararoan asin sinda an pinakainot na pormalmenteng nagpaguhit kan kaayonan sa
Security and Exchange Commission. An inot na napiling pamayo iyo si Jose
Fernando Obias.

Naipublikar an duwang luwas kan babasahon na An Tambobong nin Literaturang
Bikolnon sa suporta kan organisasyon kan Marso asin Hulyo 2010. Bulan nin Agosto
kan nagpadrino man an organisasyon kan Padurunongan, sarong patiribayan
pangkultura sa kaakian sa elementarya sa Canaman, Camarines Sur.

Nagreorganisar an grupo huli sa pagbublay kan nagkapirang myembro kan
organisasyon sa manlainlain na rason. Sa NagaLand Hotel, napili an mga bagong
direktor kan grupo kabali si Ramon Olaño, Jr. bilang tagapamayo Bernardo Miguel
Aguay Jr., Jerome Hipolito, Sheila Basbas, Gil L. Gregorio, D.C. Nathan Sergio,
Frank Peñones, Jr., Jose Jason Chancoco, Irvin Sto. Tomas, Jan Kevin de Quiroz
asin Jusan Misolas bilang mga direktor.

Hunyo 23, 2013 pinadrinohan kan organisasyon an sarong
pamanggi-para-sa-sarong-kawsa kun sain nagtaong lektura si Danilo Gerona dapit
sa Galleon Trade. Digdi man nanumpa an mga bagong opisyal kan grupo para sa taon
2013 sagkod 2014. Kabilang sa mga bagong myembro kaini iyo sinda Ernie
Verdadero, Jerry Adrados, Jun Chica, Carlos Salcedo asin iba pa.

Sa 3-aldaw na seminar (Des. 3-5, 2013) dapit sa Protection and Conservation of
the National Cultural Heritage an Sumaro Bikolnon nakipagtabangan sa apat na
organisasyuon, an National Commission on Culture and the Arts, an lokal na
gobyerno kan Syudad nin Naga, Centro Naga Business Club asin an United Architect
of the Philippines (UAP) Camarines Chapter ngane an nasabing seminar madara sa
maray na eksito.

Kan Oktobre 25, 2014, an Sumaro Bikolnon nag'ama sa sarong piyesta nin mga
kantang bikolnon (Bikol Song Festival) na ginibo sa Champagne Garden, sa siyudad
nin Naga kun saen mga bantogan na parakanta asin mga kompositor an nagbali asin
nagtaong kaogmahan asin kaalingan nanggad sa mga paradalan na nakapano na gayo
sa lugar na ginibohan kan kasiribotan. Sa okasyon na ini, an Sumaro naggawad nin
pagmidbid (Plaka nin PagpaDios Mabalos) ki Padre James J. O'Brien, S.J. asin ki
Jerry Adrados.

Saro sa nagkanta iyo si Mark Avila, na kinanta an mga komposisyon ni Ferdinand
Dimadura asin an huri saro sa nagdayo sa pagdalan igdi. An grupo ni kompositor
Carlos Salcedo, Jr na binibilog ninda Remigio Felizmeno, Tess Felizmenio asin
Jorge Olivera enot na nagpadangog kan saindang mga tradisyonal na awit, sinundan
ni Mark Avila asin an huring grupo, grupo ni Diosdado "Dodong" Valencia, iyo an
nagdara kan banggi huli sa mga magagayon asin orihinal na mga kanta kaini. An
Valencia Singers binibilog ni Valencia, ni Dean Delmo V. Correo, Eldie Celocelo,
asin sarong daragitay. Sa pagboses nin rawitdawit hale sa obra ni Jerry Adrados
tituladong "Pasaway", iyo si Edwin "Bong" de la Torre na mahusay magpahayag pano
nin pamate gibo kan dating beterano sa teatro asin nagin myembro sa PETA.

Nagpadrino liwat an organisasyon kan Padurunongan kan 2013 sagkod 2015, kun sain
ginawadan nin plake nin pagmidbid kan grupo si Clemente Alejandria huli sa
saiyang dakulang ambag sa literaturang Bikolnon bilang parasurat asin
kompositor.

Sa kama'wotan magtaong pagaling-aling asin dagos pagpadangog asin pagparomdom sa
publiko kan gayon kan mga kantang bikolnon, an kasararoan nagpasale nin sarong
konsyerto kan Desyembre 9, 2016. Inapod na Hiyangta- Christmas Dinner-concert,
ini ginibo sa Champagne Garden, igdi sa Naga.

Sa sarong pagtiripon kan Sumaro Bikolnon, kan Nobyembre 15, 2015 minukna an
duwang gawad nin pag'onra: an Gawad Hiyangta') para sa liderato asin serbisyo sa
komunidad, asin an Gawad Dawani, para sa kaambagan sa lantad nin arte asin
kultura.



https://bcl.wikipedia.org/wiki/Sri_Jayawardenapura_Kotte

An Sri Jayawardenapura Kotte(Sinhala: ශ්‍රී ජයවර්ධනපුර කෝට්ටේ, Tamil: ஸ்ரீ
ஜயவர்த்தனபுரம் கோட்டை), bisto man sa apod na Sri Jayawardenapura o, Kotte
කෝට්ටේ, iyo an kabesera administratibo kan Sri Lanka. Namomogtak ini sa bandang
subangan kan Colombo, na minimidbid na kabesera nin komersyo, asin parati
inaapod man na Bagong Kabeserang Teritoryo. An Parlamento kan Sri Lanka diyan
namogtak poon pa kan nainaguraran na pormal an bagong edipisyo niya kan Abril
29, 1982.

An baryo nin Darugama nakaag sa kasarapongan nin duwang sipi, an Diyawanna Oya
asin an Kolonnawa Oya. An Darugama daa ligtas na pailihan asin bakong dalidali
pwedeng laogon kan mga kaiwal. Huli kan saiyang kamogtakan, igdi an sarong dato
nagngangaran Nissanka Alagakkonara nagtogdok nin kota na inapod Kotte (boot
sabihon, kota') ngane ligtas siya sa anoman na paglusob kan Kahadean nin Jaffna
ni Arya Chakaravarthi.

An Kotte sarong jala durgha (kuta sa tubig), sa pormang triangulo, na kun saen
an katangyanan kan Diyawanna Oya asin Kolonnaw Oya iyo an nagigin duwang
halabaon na gilid niya; dangan sa ikatolong gilid (na mas halipot) daga na kun
saen nagkalot nin dakulang kali. An kota' haros 2.5 km² (1 milya kw.) an hiwas,
pinapusog nin mga sangki' na kagagapoan, na an langkaw niya 2.5 m asin an
lakbang 10.7 m.

Kan 1391, pakadaog asin pagkasakop kan kahadean nin Jaffna ni Prinsipe Sapumal
(Sembahap Perumal), an Kottee binansagan na 'Sri Jayawardhanapura' ('namomolaag
na siyudad nin kapangganahan'). Nagin ining kabesera kan lumang Kahadean nin
Kotte na nagdanay an siring hanggan ika-16 na siglo.

An mga Portuges nagdatong sa kapuroan kan 1505 asin enot'enot sinabat nin maogma
kan hade. Alagad, sinda sinakop nin piritan asin pigkontrol an lugar kan taon
1565. Apesar siring, an mga Portuges binayaan an lugar huli sa daing ontok na
paglusob kan mga pwersa kan kadolon na kahadean nin Sitawaka asin sinda nag'isog
sa Colombo na iyo na an ginibo nindang kabesera.

An Bagong Parlamento pig'inaguraran kan Abril 29, 1982. Ini tinogdok sa tahaw
nin sarong danaw na naporma huli sa paghonggad kan si katangyanan sa palibot kan
Diyawanna Oya. An mga bagong edipisyo kan Parlamento tinogdok sa Duwa,
oro-islang nagsusukol 50,000 metro kwadrado, na itinambak sa tahaw nanggad kan
si danaw na naporma. Kan Abril 29, 1982, an complex nin mga edipisyo kan
Parlamento pigdeklarang bukas na kan si dating presidente, si J.R. Jawardene.



https://bcl.wikipedia.org/wiki/Sola_nin_Manila

An Sola' nin Manila, saro sa pinakamarhay asin pinakapwerteng doongan sa
Sur-solnopan na Asya, ini nanggad an nagtaong kagianan sa pagtalubo kan komersyo
asin negosyo sa pag'oltan kan Filipinas asin kan saiyang mga kadolon na nasyon
mala ta huli kaini nagbulos an pag'asenso sa mga paralibot na lugar kan Manila
dawa kan dai pa naabot an mga Kastila.,

Ini may hiwas na 1,994 km2 (769.9 sq mi), asin laba nin kosang 190 km (118.1
mi). Namomogtak sa bandang habagatan kan Luzon, an mga kadolon kaini iyo an
Kabite asin Metro Manila sa subangan, an Bulakan asin Pampanga sa amnayan, asin
Bataan sa solnopan saka norte-solnopan. An laogan sa sola' may bukang 19 km
(11.8 mi) na napadakula abot 48 km (29.8 mi) sa pinakahalakbang na parte kaini.
Pero an hiwas niya naghihira, poon sa 22 km (13.7 mi) sa saiyang ngawngaw asin
nabuka padakula sa 60 km ( (37.3 mi) sa pinakahalagwat na banda.An mga isla nin
Corregidor asin Caballo binabanga an ngawngaw kaini sa duwang lusatan, an saro
mga 3.2 k m (2 mi) an lakbang kaini pasiring Norte asin saro naman mga 10.5 km
(6.5 mi) pasiring bandang Habagatan. An Mariveles, parte kan probinsya nin
Bataan, doongan sa may laog sana kan norteng daratangan asin an Sangley Point
iyo an dating kinamomogtakan kan Cavite Naval Base.

Sa magkaibong kan sola' igwang mga panas na bulkaniko na patos sa kadodootan; sa
parteng norte kaini 40km an rayo yaon an Bataan Peninsula asin sa habagatan
kaini iyo an probinsya nin Kabite.

Nabalagbag sa daratangan niya iyo an Corregidor, 3 km an rayo sa Bataan asin
kaiba an isla nin Caballo, sinuwsuway sa duwang lusatan an ngangaw kaini, saro
sa Norte asin saro sa Sur. Sa lusatan sa habagatan yaon an Isla nin El Fraile
asin medyo sa luwas kan daratangan kaini, pasiring sur, iyo an Isla nin Carabao.
An El Fraile, sarong magapo na isla, mga 1.6 na ektarya an hiwas, iyo an
namugtakan kan Fort Fort Drum, sarong matagom na konkreto asin aserong rogba na
tinogdok kan Hokbong Estados Unidos sa pagkobkob kan daratangan sa sur kan
Sola'. Sa harani sana sa norte asin sur kaini dakul pang mga pantalan kun saen
namomogtak an mga lokal asin internasyonal na mga pwerto. Dakul na bilang nin
mga bapor sa Norteng asin sa Sur na mga doongan an nagsusuporta sa mga aktibidad
marino igdi sa sola' kani.



https://bcl.wikipedia.org/wiki/Santol

An santol (sa Ingles, inaapod man na wild mangosteen, sandorica) (Sandoricum
koetjape, syn. S. indicum asin S. nervosum; Sandoricum ternatum Blanco) iyo an
apod sa tinanom asin sa prutas kaini. Saro ining tinanom na tropikal na nakukua
asin lakop sa Sur-Subangan na Asya.

An santol tinutubod na tubong tal sa dating Indotsina asin sa Peninsular
Malaysia asin napalakop na sana Indya, Borneo, Indonesya, sa Molukas, Maritius
asin sa Filipinas. An tinanom na ini pigkukultibar asin pig'aataman sa mga rona'
na ini asin an mga prutas kaini sa tamang panahon dagya' nanggad sa mga saodan.

An bunga kaini sinasakat kun gugunoon o sinisikwit nin halabang panikwit. Pwede
kakanon na dai na lutoon ta hinog naman. Pwede man na lutoon siring sa ginutaan
na santol, gibohon dulse o atsarahon. An pisog mismo dai kinakakan, pwede
makabalikogkog kun humuros sa halanuhan, o kun mahamil, makalabot nin bituka.

An kahoy na ini yaon parati sa mga umidong lugar na tropikal asin natalubo sa
alontagang pantay sa dagat sagkod sa langkaw na naabot 3,000 pye lampas sa lebel
kan dagat. Mas matubang siya sa mga hararom asin organikong daga, asin duman sa
marahay na pagka'oro-oltan nin oran sa laog kan taon. Totoo, natagal man niya
asin daing gayo apektado kun halawig an panahon nin tig-init. An lagwat nin
pagtanom kaini dapat 20-25 pye. Nangangaipo ini nin pataba' magkaduwang beses sa
taon ngane maray an pagtalubo. An tanom na pinatambo' sa pisog nabunga sa laog
nin 5 o 7 taon na edad pero kun marcotted nabunga tolos sa laog sana nin 3 o 4
na taon. An santol na tinanom mabinunga. an santol na yaon na sa panahon nin
pagbunga pwede magunoan nin 18,000 sagkod 24,000 na prutas taon-taon. Sa Porto
Riko asin Florida an tigburungahan kaini bulan na Agosto asin Septyembre, sa
Filipinas poon Hulyo sungdo' Oktobre asin sa Malaya, Hulyo, Hunyo.



https://bcl.wikipedia.org/wiki/Sanghiran_nin_Bikol

An Sanghiran nin Bikol (1927-1931) sarong publikasyon kan Academia Bicolana na
enot na nagluwas kan Hulyo 1927. Ini pinalagda ni Casimiro Perfecto sa
imprentahan kan Libreria y Imprenta Mariana. Katuyohan kan publikasyon an
pagpakusog asin pagpabaskog kan literaturang Bikolnon.

An mga kagmukna kaini iyo sa Casimiro Perfecto komo Tagapamahala, si Francisco
Celebrado asin si Padre P. Jose Ofrasio iyo an Nagpapalakaw, asin an Poon na
Parasurat iyo si Lorenzo Rosales. Sisasabi man[nangangaipo nin toltolan] na sa
Casimiro Perfecto, Mariano Nicomedes asin si Francisco Celebrado iyo an
nagriribay-ribay sa pagsurat kan editoryal.

Mga makusog asin maigot pang mga taga-ambag igdi iyo sa Clemente Alejandria,
Luis Dato, Mariano Villafuerte, Nicolasa Ponte-Perfecto, Mariano Nicomedes,
Rosalio Imperial, Sr., Patricio Janer, Padre Luis Dimarumba na iyo an presidente
kan Academia Bicolana, Asisclo Jimenez, asin dakul pang iba.

Nagpondo ini kan publikasyon kan si Casimiro Perfecto naghubò sa Iloilo sa
pag-asikaso kan imprentahan na La Panayana, saro pang pagrorogaring kan pamilya.

An katagang sanghiran huminale sa taramon na sanghid na an boot sabihon, susog
sa Vocabulario ni Lisboa (p. 334), la señal de oro en la piedra de tocar. Iyo
ini an pagsanghid (pag-is'is o pagsantik kan bulawan) sa sarong gapo ngani
mabasi kun baga maray na klaseng bulawan. Kun sa Ingles seguro, harani an
terminong katumbas na, to assay. An taramon na ini yaon man sa Waray na may
parehong kahulogan. An paggamit kan tataramon kun siring may pag-onabi sa
pag-oogid kan tataramon komo sarong bulawan na pigaadalan na gayo.

Sa paggamit kan katagang Nasanghid, ini an ehemplo ni Lisboa: probar o tocar el
oro en la piedra de toque.

An sarong bagay na pambihira kaini ta sa gabos na paluwas niya nin pirang taon,
an pinaka-takop niya pirming pareho an desenyo: may Bikolanang nakatingag, sa
atubangan yaon an saldang na masirang, sa gilid an sarong simbahan, asin sa
walang kabtang an bulkan na Ma'yong asin man mahihiling an sarong poon nin
niyog, na garo baga patotoo na an guta' sa niyog iyo an parating salak sa
pagluto kan mga Bikolnon. Mahihiling man an mga libro sa pamitisan niya, simbolo
nin kabatiran. Garo baga ini kwenta logo kan magasin asin may darang titulo na
"Katinubdan Asin Lahian". Sa lambang paluwas nag'iiba-iba sana an kolor kan
saiyang barayan, kun minsan giyaw, minsan asul, asbp. An pakadakula niya sukol
kan sarong halaba na coupon bond. Parati naabot lampas sa duwang polong pahina
ini.



https://bcl.wikipedia.org/wiki/Salman_Rushdie

Si Ahmed Salman Rushdie (Marati:अह्मेड् सल्मन् रश्डि),namundag sa Bombay, Hunyo
19, 1947) sarong Briton-Indyanong parasurat nin mga nobela asin mga saysay na sa
mga saiyang tinokda' an Midnight's Children (Mga Aki nin Matanga'} asin an The
Satanic Verses (Mga Bersong Sataniko) an pinakabisto. An estilo nin saiyang
pagsurat klasipikadong bilang magical realism na may bodbod nin historikong
fiction, asin an dominanteng tema sa mga sinusurat niya iyo an mga pagkasarabod,
pagkaribaraw kan duwang kinaban nin Solnopan asin Subangan asin an mga migrasyon
kan mga tawo sa duwang lugar na ini, na naresulta sa siriplingan kan duwang
kultura.

An ikaapat niyang nobela, an The Satanic Verses (1988) nag'ukag nin dakulang
kontrobersya na nag'ani nin daing haros na protesta asin kaanggotan kan mga
Moslem sa iba-ibang nasyon, kun saen mga patakot na gadanon si Rushdie pigboses
mala ta mismo si Ayatollah Ruhollah Khomeini, an Supremong Lider kan Iran,
nagpabantolin nin sarong fatwā kan Pebrero 14, 1989. Sinasabi kan mga Moslem na
an libro piglalanghad nin daing siring si Muhammad asin an relihiyon na Islam.

Siya nanombrahan sarong Knight Bachelor ni Reynang Elizabetrh II kan Inglatierra
huli "sa serbisyo sa literatura" kan Hunyo 2007. Ginawadan man siya kan Pranses
kan ranggong Commandeur Siring man, natawan siya nin limang taon na periodo
bilang Distinguished Writer in Residence sa Emory University kan taon 2007. Kan
Mayo 2008, siya napili na magtukaw bilang kaapil sa American Academy of Arts and
Letters. Kan 2008 an magasin na The Time pinagranggong ika-trese si Rushdie sa
lista kaining "The 50 greatest British writers since 1945". An pinakahuri niyang
nobela, iyo an Luka and the Fire of Life, nalagda' kan Nobyembre 2010. Kan 2010,
saiyang pig'anunsyo na nagpoon na siyang magsurat kan saiyang memoirs.



https://bcl.wikipedia.org/wiki/Rupert_Murdoch

Si Keith Rupert Murdoch (namundag, Marso 11, 1931) sarong Australyanong
Amerikano may mga pagrorogaring asin negosyo sa industriya nin media. Siya
ngonyan an Pamayo sa Hunta Direktiba asin Nagpapadalagan kan News Corporation.

Nagpoon sa sarong peryodiko sa Adelaide, si Murdoch nansakop asin nagtogdas nin
ibang mga publikasyon pa sa Australya, dangan naglayap an News Corporation sa
Reyno Unido, sa Estados Unidos, asin sa ibang merkado nin medium sa Asya. Dawa
siya sa Australya kan mga 1950 nagpoon nag'entra sa telebisyon, ini pinabarakal
niya asin an mga intereses kan News Corp. niya ngonyan yaon pa sa prensa ta may
mga reglamento sa Australya na ipinapangalad an pagsadiri nin ibang interes sa
ibang media. An enot na paglaog niya sa negosyo nin telebisyon iyo sa EU kun
saen minukna niya an Fox Broadcasting Company kan 1986. Kan mga 2000, nagin
siyang nangengenot na kagpohonan sa satelayt telebisyon, sa industriya nin
pelikula asin sa Internet. Padagos binakal niya pa an sarong respetadong
peryodiko na pangnegosyo, an The Wall Street Journal.

Si Rupert Murdoch nalista nin tolong beses sa Time 100 bilang saro sa pinaka
maimpluensyang tawo sa kinaban. Siya man naranggo na ika-13 mapangyareng tawo sa
kinaban sa lista kan 2010 Forbes The World's Most Powerful People. Bilang igwang
asset na naghahalagang EU$6.3 bilyon, siya nataya' na ika-117ng mayamanon sa mga
mayaman sa bilog na kinaban

Si Keith Rupert Murdoch pinangaki sa Melbourne, Australya, an iyo'iyong aki ni
Sir Keith Murdoch asin ni Elizabeth Joy (nee Greene). Kan mga panahon na iyan,
si ama niya sarong dakulang kagrogaring nin sarong rehiyonal na peryodiko sa
Melboune, asin bunga kaini an pamilya ninda nagin mayamanon. Si Murdoch tunay na
ginibo nang tagamana kan tatay niya sa hubin pang edad asin pinaadal sa
eksklusibong Geelong Grammar School. Dangan siya pigpalbag sa adal nin
pilosopiya, pulitika asin ekonomiks sa Worcester College, Oxford University sa
Reyno Unido, kun saen saiyang suportado an partido pulitikang Labour.

Taon 1967, siya giraray nag'agom ki Anna Torv, sarong Scot na peryodista na
nagtrabaho sa saiyang peryodiko sa Sydney, an The Daily Telegraph. Sa agom
niyang ini, na sarong Katoliko, siya nagkaigwa nin tolong aki: si Elisabeth
(negosyante), (namundag Agosto 22, 1968); si Lachlan (namundag Septyembre 8,
1971); si James (namundag Desyembre 13, 1972),(media executive). Duwang nobela,
na sinurat kan agom niyang si Anna an pinagpublikar kan saiyang mga kompanya, an
"Family Business" (1988) asin an "Coming to Terms" (1991).

Kan Hunyo 25, 1999, 17ng aldaw sana pagkadiborsyo niya ki Anna, si Murdoch, edad
na 68, inagom si Deng Wendi, sarong Intsika. Siya 30 anyos, graduado pa sana
kadto sa Yale School of Management, asin bagong manombrahan na bise-presidente
sa nabakal niyang STAR TV. Igwa siya ki Wendi nin duwang aki, si Grace Helen
(namundag Nobyembre 19, 2001) asin si Chloe (namundag Nweba York, Hulyo 17,
2003).

Kan si Murdoch 22 pa sana, an saiyang ama nagadan. Iyo ini an dahelan ta nag'ule
siya haleng Oxford ta siya na an makapot asin mapadalagan kan negosyo nin
pamilya; nagin siyang direktor kan News Limited kan 1953. Saiyang pigta'wan
atensyon an pagpadakula sa negosyo ninda mala ta binakal niya an Sunday times sa
Perth, Western Australia.

Kan 1972, si Murdoch nakua naman an pang'agang tabloid sa Sydney, an The Daily
Telegraph, na pagrorogaring kan Australyanong media mogul na si Sir Frank Packer
na nagsabi nagbabasol siyang pinabakal niya idto ki Murdoch. Sa eleksyon kan
taon na iyan, si Murdoch ginamit an pwersa kan peryodiko sa pagtaong suporta
asin maigot na pag'andorog sa Partido Labour sa liderato ni Gough Whitlam.
Masabi pa, an Partidong ini iyo an nanggana.

Kan taon 1968, si Murdoch naglaog na sa merkado kan peryodiko sa Reyno Unido na
napo'nan kan nabakal niya an News of the World, na tolos nasundan kan The Sun,
sarong dyaryo kan taon 1969. Napakaray niya an bugtak kaini ta ginamit niya
sarong imprentahan sana para sa duwang peryodikong ini. Pag'abot 2006 an The Sun
nagbebenta nang tolong milyon na kopya aro-aldaw.

Kan 1981, nakua naman ni Murdoch an The Times asin an The Sunday Times ki Lord
Thomson kan Fleet, sarong tagapublikar peryodiko sa Canada. Nakua niya ini huli
ta naamigo niya si Thomson, na napagal naman magparapalugi gibo kan mga aksyon
kan unyon kan mga trabahador na resulta nagpoporopondo an pagpaluwas kaini.

Durante kan mga 1980 asin kaamayan kan 1990, an mga publikasyon ni Murdoch
suportado an administrasyon ni Primer Ministro Margaret Thatcher. Pakatapos kan
panahon niya, si Murdoch nagbalyng suporta sa Partido Labour asin lider kani, si
Tony Blair. An pagka'urugos ninda, asin an sinasabing mga sekretong
pag'oorolay-olay ninda dapit sa mga nasyunal na mga isyu asin mga pamamalakad
nin gobyerno, bagay na nagin dakulang isyu sa Britanya. Ngapit totoo, medyo
naghira na an pagsuporta asin pig'andoyogan naman kan The Sun an Conservative
Party ni David Cameron na nagporma man ngani nin koalisyon na gobyerno. An
dating tagataram ni Primer Ministro Gordon Brown nagsabi kan Nobyembre 2009 na
si Brown asin si Murdoch "regular na nag'uurulay" asin "mayo man nin maraot
(daa) na an primer ministro makipagaro'atubang ki Rupert Murdoch."

Ta padagos na paghale sa print media kan mga parabasa asin huli ngane sa
pagkusog kan on-line journalism kaining mga 2000, si Murdoch saiyang pig'oyonan
an micropayment model sa pagtipon ingreso sa mga baretang on-line dawa an iba
nagtutuyaw kaini.

An News Corporation igwa pa man nin mga subsidaryo sa Bahamas, sa The Cayman
Islands, asin sa Virgin Islands. Poon 1986, an News Corporation nagbabayad nin
buhis na pitong porsyento kan saiyang ini-ingreso.

Si Murdoch nagpoon maglaog sa Estados Unidos kan 1973 sa pamamakal asin pagkaag
nin iba-ibang negosyo sa media. Enot nabakal niya iyo an San Antonio
Express-News; dangan pinundar niya an Star, sarong tabloid, asin kan 1976
binakal niya an New York Post. Kan Septyembre 4, 1985 si Murdoch nagin
syudadanong naturalisado ngane maotob sana an kundisyon legal na saro sanang
tunay na syudadanong Amerikano an tinutugot makarogaring nin mga istasyon nin
telebisyon sa Estados Unidos. Gibo kaini, binakal niya an 20th Century Fox na
movie studio. Taon 1986, lagdo na binakal niya man an anom na istasyon nin
telebisyon na pagrorogaring kan Metromedia. An mga istasyon na ini iyo an
pino'nan pagbilog kan Fox Broadcasting Company na itinindog kan Oktobre 9, 1986.
Alagad, huli ta naglobo na an kautangan kan News Corporation resulta mansana sa
paluging operasyon kan Sky TV Reyno Unido asin iba pa, siya napiritan ipabarakal
kadaklan kan mga intereses niya sa mga Amerikanong magasin na nasadiri niya kan
mga 1980.

Kan 1995 an Federal Communications Commission (FCC) pigsi'rip an legal na
sitwasyon kan pagkapot niya kan Fox ta sabi nakabase an News Corporation sa
Australya. Sa pag'aadal kan FCC, nagdesisyon an FCC na bako man ilegal an
pagrorogaring niya sa Fox asin pabor pa ngane daa sa karahayan kan publiko. Sa
parehong taon si Murdoch nakipagtrato sa MCI Communications sa pagbugtak nin
pambaretang websayt na magasin, an The Weekly Standard; sabay man igdi, an News
Corporation nagbungsod sa Australya kan Foxtel sarong pabayad-TV na network, sa
pakibakas sa Telstra.

Kan 1996, si Murdoch nag'isip na maglaog sa cable news market asin nakibakas
siya sa Fox News Channel, sarong 24-oras na cable na istasyon nin telebisyon. Sa
mga ratings na ipinaluwas para sa ika-4 na quarter kan 2004, nagpapatotoo na
siyam sa sampolong nangengenot na programa sa "Cable News" na kategoriya
naghahale sa kompaniya niyang ini. Kan taon 2003 naman, si Murdoch nagbakal nin
34 porsyentong hiras sa Hughes Electronics, an operador kan pinakadakulang
Amerikanong satelayt TV, an DirecTV sa General Motors sa halagang $6 na bilyon
na dolyar.

Kan 2004, pig'isog ni Murdoch an kwartel kan News Corporation duman sa Estados
Unidos hale sa Adelaide, Australya ngane an mga nag'iinverter mapasilan maghulog
pundo sa kompanya asin may pagtubod si Murdoch na mapapalangkaw niya an halaga
kan hiras kaini kun yaon nakabase sa Amerika.

An News Corporation nagbakal nin hiras sa Intermix Media, Inc. kan Hulyo 20,
2005, sarong kompanya na iyo an may kapot kan MySpace.com asin iba pang mga
social networking sayt, asin ini nabakal sa halagang $580 milyon na dolyar. Pero
kan Hunyo 2011, pinabakal an MySpace sa halagang $35 milyon na dolyar. Dangan
kan Agosto 1, 2007, nakua ni Murdoch an Dow Jones.

Kan 1993, si Murdoch nakua an STAR TV, sarong kompanya sa Hong Kong na pinundar
ni Richard Li sa halagang $525 milyon asin siya nagkaag nin pirang opisina sa
bilog na Asya. Ini an saro na sa pinakadakulang satelayt TV network sa Asya.
Alagad, dai nangyari an pighuna ni Murdoch ta an gobyernong Tsina kadakul na mga
binagat na ulang mala ta dai kaini maabot'abot an kahiwasan kan Tsina. Pero an
mga taon na ini iyo an nagtaong dalan magkabistohan si Murdoch asin an ikatolo
niyang naagom si Wendi Deng, sarong Intsika.

Kan 1999, si Murdoch orog na pinadakula niya an hiras niya sa industriya nin
musika paagi nin pagbakal kan mas na nagkokontrol na kahirasan sa nangengenot na
kompanyang rekording sa Australya, an Mushroom Records ni Michael Gudinski.
Isinaro niya ini sa saiyang Festival Records asin an bunga iyo an Festival
Mushroom Records (FMR). Ini pinadalagan kan aki niyang si James nin pirang taon.

Kadto pang 2006, igwa nang mga sumbong na may mga indibidwal na nagtratrabaho sa
News of the World, sarong peryodiko na pinupublikar kan News International na an
huri sarong subsidaryo kan korporasyon ni Murdoch, an News Corporation, na an
mga tawong ini daa nagpaparapandangog nin hilom (hacking) sa mga telepono.
Alagad, an eskandalo nagputok na husto sa tahaw kan pagngata' kuta na mabakal an
British Sky Broadcasting kan News Corporation. Manta na an orihinal na akusasyon
dapit sana sa paghacking sa mga celebrities, mga pulitiko asin myembro kan
pamilya real kan Britanya, orog na nagdakula an eskandalo kan pigbuyagyag na an
peryodiko daing patawad ta pati an telepono kan si ginadan na babaeng
estudyante, si Milly Dowler, mga sadiring-tawo kan mga nagadan na mga soldados
na Briton asin si mga biktima kan pagbobomba sa London kan 2005, dinadangogan
man nin hilom, bagay na ikinabungkaras nin makuring ongis sa publiko. Huli kan
kasosopgan na ini, an peryodikong News of the World napiritan na magsara na
padagos kan Hulyo 10, 2011, pakalihis nin 168 taon na daing-patod na
publikasyon.

Manta sa Amerika, an Federal Bureau of Investigation (FBI) pighohorot kan mga
pulitiko na mag'imbestigar sa mga peryodistang Briton sa posibilidad na naglapas
sa mga ley kan Estados Unidos sa soboot ilegal na paghihinirib sa mga telepono.
Sinasabi na may mga report na an News of the World pigdulok an sarong opisyal sa
pulis kan Nuweba York ta nagngata' na bakalon an mga rekord sa telepono kan su
mga tawo na nagkagaradan duman sa atakeng 9/11. Igwa man mga paapod na
magsiyasat an Estados Unidos kan inuusip na pagsuborno sa pulis na Briton, bagay
na tinataya' an News Corporation sa posibleng kargong korupsyon sa irarom kan
ley nin EU.



https://bcl.wikipedia.org/wiki/Roger_Williams

Si Roger Williams (namundag Louis Jacob Weertz, Oktobre 1, 1924 – Oktobre 8,
2011) sarong Amerikanong pyanista. Musikang popular an mas hilig niya, siya
nakapaluwas na nin 116 album kan taon 2004.

Sinasabing sa pag'oltan kan taon 1955 abot 1972, nagkaigwa siya nin 38ng mga hit
album, 22 na hit single, kabali na diyan an numero unong kawat niya kan "Autumn
Leaves".

Namundag siya sa Omaha, Nebraska sa mga magurang niyang si Rev. Frederick J.
Weertz (1891-1980), sarong Luteranong ministro, asin si Dorothea Bang Weertz
(1895-1985), sarong maestra sa musika. Bago siya nagsarong taon an edad an
pamilya nag'isog sa Des Moines, Iowa. Naedad pa sanang 3, siya nagkakawat na nin
pyano... Kan siya yaon sa haiskul, huli sa pagsonson saiya kan saiyang ama,
nagkainteres siya sa pagboksing alagad puminondo ta nabarian nin dungo pirang
beses na.

Sa Drake U niversity sa Des Moines, siya nag'adal pormal sa pyano alagad sabi
niya pinatalsik siya igdi ta nagpatogtog kan kantang "Smoke Gets in Your Eyes".
. Si Weertz naglaog sa hokbong pandagat kan Estados Unidos asin nagsirbe sa
ika-2 Gerang Pangkinaban. Kan yaon pa siya sa serbisyo, nagkua siyang kurso sa
Batsilyer sa Idaho State College (ngonyan, Idaho State University) kan taon
1950, na nasundan ini nin pag'adal niya sa Drake, kun saen nagkua siyang
master's degree. Pakatapos kaini, naghubo' siya sa Nuweba York asin nagklase
siya sa Juilliard, nin jazz piano sa lindong ni Lennie Tristano asin ni Teddy
Wilson.

Kan mga 1970, medyo nagluya an mga tagasunod niya alagad sige an pagrekord niya
hanggan mga '80, Nagdanay an kabantogan niya asin nagin siyang saro sa
pinakapopular na pyanista sa panahon pakagera. Siya man an kaenot'enoteng
pyanista na nagawaran nin bitoon sa Walk of Fame kan Hollywood. Siya, daing
loktaw, nagkawat nin pyano sa lambang nagigin Presidente kan Estados Unidos,
poon ki Harry Truman sagkod ki Bill Clinton.



https://bcl.wikipedia.org/wiki/Robert_Mugabe

Si Robert Gabriel Karigamombe Mugabe (namundag, Pebrero 21,1924) iyo an
presenteng presidente kan Simbabwe (dati, Rhodesia). Poon pa kan 1980, siya an
nagkakapot poder bilang pamayo kan gobyerno; enot bilang Primer Ministro
(1980-1987), sunod bilang Pamayong Ehekutibo kan Estado hanggan ngonyan na
presente. Kan 2008, an saiyang partido nagsapo nin kadaogan sa eleksyon nasyunal
alagad si Mugabe nahimong mapugolan an poder kan an saiyang partido ginibo an
kun ano-anong violencia laban sa mga suportador kan oposisyon mala ta napiritan
na sanang mag'atras an kandidato kan oposisyon sa pigtalaan kutang run-off na
eleksyon.

Si Mugabe naglataw na marhay kan mga taon 1960 komo Sekretaryo Heneral kan
Zimbabwe African National Union (ZANU). Pirang taon siya napiot sa karsel kan
mga taon 1960 asin 1970 komo preso pulitikal sa Rhodesia. An saiyang maigot na
mawot iyo na masanglean an pagpugol poder kan mga puti nin sarong-partidong
Marxistang rehimen. Kan siya nakaluwas pakatapos kan sampolong taon na
pagkapreso, siya naghale sa Rhodesia kan 1975 ngane magbali sa Zimbabwe
Liberation Struggle, o an inapod na Rhodesian Bush War asin sa mga kota'
nakabase sa Mozambique, an grupo niya nagbungsod nin armadong gera.

Kan matapos an gera kan 1979, si Mugabe natanom sa isip kan dakul na mga
Aprikano komo sarong matanog na heroe. Sa eleksyon heneral kan 1980, nakua
niyang manggana. Ini an sinabing ika-2 eleksyon kun saen dakul nanggad an
nagbaling botanteng mga Aprikanong itom. Totoo an kapangganahan niya nadigtaan
kan mga akusasyon na an mga agit'agitan asin militanteng parasunod niya
nagparapanakot sa mga botante. Siya kunsiring an nagin pinakaenot na Primer
Ministro na nahimong magkasararo an mga nagdudurulak na mga grupo, pati na an
mga puti asin mga karibal niya.



https://bcl.wikipedia.org/wiki/Ramon_Mitra,_Jr.

Si Ramon Villarosa Mitra, Jr. (Pebrero 4, 1928:Puerto Princesa, Palawan - Marso
20, 2000: syudad kan Makati) sarong prominenteng pulitiko asin aktibista na
tagatolod kan demokrasya kan Filipinas.

Namundag si Mitra sa laog kan Iwahig Penal Colony sa syudad kan Puerto Princesa,
Palawan ki Ramon P. Mitra y Marino asin Purificacion Villarosa. Sa elementarya,
nag'entra siya sa sarong pampublikong eskwelahan. An segundarya kinua niya sa
San Beda College, Manila. Natapos niya an Batsilyer sa Arte sa syudad kan Baguio
asin Batsilyer sa Ley sa San Beda.

Nanombrahan siya komo Philippine Foreign Service Officer sa Washington, D.C.
poon 1954 abot 1961. Kan 1961, nanombrahan siyang Special Assistant sa opisina
ni Pres. Elpidio Quirino. Dangan nagin siyang Senior Technical Assistant sa
opisina ni Alkalde Villegas kan Manila poon 1962 sungdo' 1965.

Ilaga pa siyang maputlan buhay huli sa granada na ibinatikal kan an grupo niya
nagkakampanya sa Plaza Miranda. Siya asin an kapartido niyang mga Liberal
nagkakampanya laban ki Marcos. Kan Septyembre 21, 1972, an saiyang turno biglang
naputol pagdeklara nin ley militar ni Pres. Ferdinand Marcos. Saro siya sa enot
na inaresto asin kinulong.



https://bcl.wikipedia.org/wiki/Ramon_Magsaysay

Si Ramon Magsaysay (31 Agosto 1907- 17 Marso 1957), iyo an ikatolong presidente
kan Ikatolong Republika kan Filipinas poon kan Desyembre 30, 1953 hanggan taon
1957. Siya nagadan kan an nalulunadan niyang eroplano pahaleng Cebu luminagpak
sa bukid kan Manununggal.

Sisiya sa Unibersidad kan Pilipinas kan taon 1927 sa pagkua nin kurso sa
enhinyero alagad nagbalyo siy Ramon Magsaysay namundag sa Iba, Zambales kan
Agosto 31, 1907 sa mag-agom na Exequiel Magsaysay, sarong panday sa batbat, asin
Perfecta del Fierro, sarong maestra. Nagklase a sa Institute of Commerce sa Jose
Rizal college (1928-1932) kun saen nakatapos siya asin nakua an kurso sa
komersyo. Nganì na matostosan niya an saiyang pag-adal, siya nagtsutsuper.
Pakagraduar, nagin siyang sarong mekaniko sa awto dangan pamayo sa shop na
saiyang piglalaogan. Kan pumutok an Ika-2 Gerang Pangkinaban nagbali siya sa
motor pool kan ika-31 Infantry Division kan Hokbong Pilipinas.

Kan masupil an Bataan asin magsuko sa Hapon, si Magsaysay nagdulag saka nagtago
sa kabukidan. Duman nagbilog siya kan Western Guerilla Forces asin natawan
siyang ranggong kapitan kan Abril 5, 1942. Sa laog nin tolong taon si Kap.
Magsaysay yaon sa lindong kan pamamayo ni Koronel Merill asin kan saiyang mga
gerilya. Naka-engkwentro siya nin mga sagupaan sa Sawang, Sawang, Zambales. Saro
si Magsaysay sa nagpahawan kan kosa nin Zambales sa mga pangangataki kan mga
Hapon bago pa nagdoong an pwersa armada kan mga Amerikano kasurog an mga tropang
komunwelt kan Pilipinas na iyo an malungkas sa pananakop kan Hapon duman sa
parteng idto kan nasyon. An bagay na ini nangyari kan Enero 29, 1945.

Kan Abril 23, 1946, si Magsaysay naelihir bilang kongresista na dai siyang
inapilan sa Kongreso kan Filipinas. Kan taon 1948, pinili siya ni Pres. Manuel
Roxas na mag-iba saiya sa Washington sa Amerika komo Chairman kan Committee on
Guerilla Affairs, sa pagtabang na makalusot asin maaprobahan an inaapod na
rogers Bill, nas matao nin dakuol na benepisyo sa mga beterano na napalaban sa
nakaaging gera. Sa sinasabing "maating eleksyon" kan 1949, nakaptan niya giraray
an parehong pwesto komo Representante. Sa duwang termino siya an nagin Chairman
kan Komite sa National Defense.



https://bcl.wikipedia.org/wiki/Pinangat_Festival

Pinangat Festival an kapiyestahan kan Camalig, Albay na pangenganyar sa mga
turista asin sa mga negosyanteng magkainteres man na magkaag negosyo sa banwaan.
Tuyong rinorokyaw ini sa laog kan bulan na Hunyo.

An okasyon na ini nagtataong doon sa sarong produktong Camalignon na iyo an
pinangat, na dakul na Bikolano an nagsasabi na iba man an pakaluto asin an
pakasiram.

An pinangat kan Camalig ginigibo nin siring: nakirinit nin mga dahon natong,
sinasalak igdi an balaw, tinoktok na diit na pulang laya, buda sisalakan nin
rinunot na tabangongo o karneng orig. Ini gabos pinapatos sa malomhok na dahon
kan natong, binubugkosan asin linuluto sa guta nin niyog. Syempre, kun gusto ini
magin mainit asin maharang, sinasangkapan pa nin pigrunot na siling labuyo.

Tampok sa kapiyestahan iyo an pagpatibayan sa pagkakan nin maharangon na lada'
(sili) asin an paghulmag sa pinangat burger na dakulaon na, may palaman pang
pinangat na rinamasan kadakul na siling labuyo. Ini an mga aktibidad na
pan-turista, mala ta nakalaog na sa libro kan Guinness an pagkamatibay kan
taga-Camalig sa pag-nguta asin paghamil nin mahaharang.

An Pinangat Fesrtival kan Camalig nagpropromesa sa mga bisita asin paradalan,
mga turista man o mga dayo hale iba-ibang probinsya, nin mas maogmang kaalingan
sa maarabot pang panahon.



https://bcl.wikipedia.org/wiki/Paraoma

An paraoma sarong tawo na an kinasisibotan sa paghanap-buhay yaon sa
agrikultura, siring sa pag'ataman nin mga pananom o hayopan sa tuyong magkaigwa
nin pagkakan sa sadiring konsumo o ipapabakal sa merkado o sa saodan. An
kasibotan na ini sakop na diyan an pagtatanom asin pag'ataman kaini ngane ini
magdakul asin maggusi kan anoman na produkto maguguno sa mga tinanom. Siring
man, an paraoma pwede man idtong nag'aasikaso sa mga paghahayop, arog kan
bakahan, manokan o origan. An paraoma pwedeng sadiri an oma o daga na
pigkukultibar niya, o an hayopan arog kan poulty, sadiri niya sa pagpuhunan
kaini asin an paraoma igwang mga tauhan na tandanan niya asin katuwang sa
hanap-buhay.

An paghahayop na tuyong ginigibo katakod sa saindang paguusar nin hayop ngane
magian an pag'oma, dati nang praqktis poon pang pirtang ribo nang taon. An ayam
napagaro' na poon pa nakaagoing 15,000ng taon. nan mga kanding asin karnero
pinagaro' asin inataman poon pa kan 8000 BCE igdi sa Asya. An orig napagaro asin
napaataman kan 7000 BCE sa Tangang Subangan asin Tsina. An kabayo man namanso
asin inataman kan mga 4000 BCE.



https://bcl.wikipedia.org/wiki/Paka

An paka iyo an paglalaban kan duwang tawo paagi pagpakusogan kan saindang
takyag. Sa pagpatunay kun arin an mas makusog asin iyo an makakapatumba kan
kalaban na takyag, an duwa nabalagbagan kan saindang takyag, na'ekisan, tinitiko
mga siko kaini nakadoon sa lamesa asin an duwang kamaoo higot na magkatakmaan.
An magkalaban, pareho pwersahan na pigkukusogan na mapatumba an takyag kan
kalaban. An gana iyo idtong nakapukan asin napalakma an takyag kan kalaban, na
nakababaw an saiyang kamot sa nadaog niya.

An pormal na pakahan asin ginigibo bilang kompetisyon saro nang isports na
naglalakop luway-luway sa bilog na kinaban.. Igdi sa Filipinas, an binibistong
kampyon sa pakahan iyo si Mark Ben.

An pakahan binabanga man sa mga magkapirang dibisyon: susog sa timbang kan
magkalaban, walahan o toohan an partisipante, asin para sa may mga kakundian.
Siring man, may mga kondisyon na pwedeng talang an paglaban ta kun hiniro an
siko, nangenot na magpwersa, o magbutas sa pagkapugol nin kamaoo. An pagpakarhay
man sa pagpugol sa kamaoo dai tinutugot na mahaloy na gayo o magsobrang sarong
minuto ta sala sa reglamento an siring. . Dai man daa nangangahulogan na
dakulang tawo o mas pusog na takyag pirmi nang Magana. an tamang teknik, biglaan
na paghiro, asin mahusay na estratehiya an mas importante ngane madaog an
kalaban.

An World Armwrestling Federation (WAF) iyo an binibistong naggogobernar sa
inaapod na amateur arm wrestling competition na may 85 kaapil na mga nasyon.



https://bcl.wikipedia.org/wiki/Padre_Garcia,_Batangas

An Padre Garcia sarong ikatolong klaseng banwaan sa probinsya sa Batangas,
Filipinas.Susog sa senso kan 2007, igwa ini populasyon na 42,942 katawo sa 6,334
na kaharongan.

An daan na pangaran kan Padre Garcia Lumang Bayan, na iyo an sentro kan gobyerno
dati kan kataid na banwaan nin Rosario, Batangas.

Ini napapagdolonan sa amnayan kan Siyudad nin Lipa, sa subangan kan munisipyo
nin San Antonio, Quezon, sa habagatan kan Rosario, Batangas asin sa solnopan kan
banwaan nin Rosario saka kan siyudad nin Lipa.

An pangaran ngonyan na Padre Garcia kinua sa pangaran kan sarong aki kan banwaan
na bantogan na gayo, si Padre Vicente Garcia, sarong tubo sa Brgy. Maugat. Siya
an saro sa enot na maray na nagsurog kan librong Noli Me Tangere, na tokda' ni
Jose Rizal. Nataon sinda ni Rizal mag'amigong maray.

An banwaan nin Padre Garcia iyo an inaapod na "The Cattle Trading Capital of the
Philippines" ta igdi nagdakula na gayo an barakalan nin buhay na baka, asin
nasapawan pa ngane an Rosario, Batangas, enot na "bakahan". Igdi natiripon an
mga paranegosyo nin baka hale pa sa hararayong lugar sa pagbenta kan mga bakang
buhay.

1 - Association of Barangay Captains President 2 - Sangguniang Kabataan
Federation President



https://bcl.wikipedia.org/wiki/Omar-al-Bashir

Si Omar Hassan Ahmad Al-Bashir (namundag Enero 1, 1944) iyo an presenteng
Presidente kan Republika nin Sudan asin iyo an pamayo kan Partido kan Kongreso
Nasyunal. Nagsakat siya sa poder kan 1989 kan siya, sarong brigadier sa Hokbong
Sudano, namoon sa sarong grupo nin mga opisyal na naglansar nin matiwasay na
kudeta, bagay na nagbungkal kan gobyerno ni Primer Ministro Sadiq al-Mahdi.

Si Al-Bashir namundag sa Hosh Bannaga, bandang amnayan kan kabesera nin
Khartoum. Gikan siya sa Al-Bedairya Al-Dahmashya, sarong grupong magkadugo kan
mas dakulang tribung ja'alin, na ini sarong tribung Nubiano namomogtak sa
amnayan kan Sudan na dati parte kan Kahadean nin Ehipto asin Sudan. Sa sinabing
namundagan, duman siya nagprimarya dangan nagdakit an pamilya niya sa Khartoum
kun saen kinua niya an segundarya. Si al-Bashir nakasal sa saiyang prima na si
Fatima Khalid. Igwa man siyang ikaduwang agom si Widad Babiker Omer, na may
magkapirang mga aki sa enot man niyang agom na si Ibrahim Shamsaddin , sarong
myembro kan Revolutionary Command Council for National Salvation na nagadan kan
lumagpak an helikopter na saiyang nasakayan. Si al-Bashir mayo man sadiring aki
sa saiyang mga agom.

An Korte Kriminal Internasyonal kan Hulyo 14, 2008, nagpaluwas nin aresto de
mandamiento kontra ki Al-Bashir huli ta siya responsable sa mga krimen na
magabat siring kan 'genocide', krimen kontra sa humanidad, asin mga krimen sa
gera na saiyang nakomiter durante pa kan 2003 sa Darfur. An akusador, si Luis
Moreno, sinasabi na si Al-Bashir iyo an panganan asin nagpaimplementar kan plano
na puhoon an tolong grupong etniko, an Fur, Masalit asin an Zaghawa sa paagi nin
murder, paglupig, asin deportasyon. An mandamiento suportado kan NATO, kan
Genocide Intervention Network, asin kan Amnesty International, alagad an ibang
grupo sa Aprika nagprotesta kan akusasyon na ini saiya asin mismo an mga
autoridad sa Sudan mayong ginigibo sa pag'aresto saiya.



https://bcl.wikipedia.org/wiki/Nonito_Donaire

Si Nonito Donaire, Jr. (namundag Nobyembre 16,1982) sarong Filipino-Amerikanong
propesyonal na boksyador. Binansagan na "Filipinong Silyab", si Donaire
apat-na-dibisyon na kampyon pangkinaban asin iyo an ngonyan nagtutukaw na
kampyon sa Super Bantamweight kan WBO asin IBF. Siya saro man sa dating
bantamweight kan WBC asin kan WBO, dangan pa Interim WBA Super Flyweight asin
kampyon kan IBF Flyweight. Siya rinaranggo komo ika-limang libra por librang
boksyador kan kinaban.

Si Donaire nagin nang pananahuon sa telebisyon asin nagbali sa ika-3 season kan
Celebrity Duets mga episodyo sa GMA.

An sunod na laban ni Donaire mangyayari sa Oktobre 13, 2012 sa Carson,
California. An saiyang kalaban iyo si Toshiaki Nishioka, sarong Hapon na
boksyador, na nagraranggong Nu. 1 sa The Ring sa titulong super bantamweioght.
Pati an super bantamweight na titulo ni Donaire nakataya saka man an bakanteng
Super Bantamweight kan The Ring.

An resulta sa laban niya ki Nishioka, saiyang sinawsawan ini asin ta sa ika-9 na
hurnada, napalakma niya. Segun sa mga nagmamasid sa mga eksperto na nagdaralan,
harayo na maray makapuntos si Nishioka asin kontrolado nanggad ni Donaire an
buntolan.



https://bcl.wikipedia.org/wiki/Narra_(kahoy)

An Narra (Pterocarpus indicus (Amboine, Pashu Padauk, Malay Paduak, New Guinea
Rosewood, amboyna) sarong tinanom na nagkakahoy na inaapod man naga, sarong
species kan Pterocarpus na tubong natural sa Sur-subangan na Asya, sa amnayan
kan Australasia, sa habagatan na parte kan Pacific Ocean Islands sa Cambodia, sa
bandang porong habagatan kan Tsina, sa East Timor, sa Indonesya, sa Malaysia,
Papua New Guinea, sa Filipinas, sa Isla nin Ryukyu, sa Isla nin Solomon, sa
Tailandya, asin sa Bietnam.

An naga may ugaleng magtatâ sarong beses sa sarong taon, parati mga bulan nin
Enero abot Pebrero siring kan tinanom na banaba, gaway-gaway, asin mambog.

Nagtataong pambihirang hamot, ini matagas na kahoy asin an mga pasagi kaini
sirbing gayo sa paggibong harong: ginigibong mwebles, harigi, mga tinurno,
kabinet asin ginigibo man na plywood o tablang pansalog. Ini matagal nanggad
asin dai tolos nalalapa o laogon kan mga aloy. An tagok kaini iyo an inaapod na
salong (resin), mapula an kolor asin ginigibo gamit sa pagprodusir nin barnis.
An kahoy niya, na pwede nakolor mamula-pula, rosa o giyaw-giyaw, pino an supat
asin napapakinis na gayo. Ini gadot man asin magabat. Sa saiyang poon may
natalubo na mga dalig na nalaba parayo mga limang metro. An dalig kaini magayon
na gibohon pang'ibabaw kan lamesa o polo sa sundang.



https://bcl.wikipedia.org/wiki/Namibia

An Namibya (sa Afrikaans: Republiek van Namibië, Aleman: Republik Namibia)
sarong nacion sa Aprikang Solnopan, na opisyalmente inaapod Republika nin
Namibia. An saiyang pagdolonan sa solnopan iyo na an Kadagatan Atlantiko. Sa
amnayan, kadolon niya Angola asin Zambia, sa subangan, kadolon niya an Botswana,
sa solnopan asin subangan, kadolon niya an Aprika Sur. Nakamit niya an
katalingkasan kan Marso 21, 1990 sa Aprika Sur pakatapos kan si inapod na Gerang
Namibia para sa Katalingkasan. An kabesera kaini asin an pinakadakula siyudad
iyo an Windhoek. An Namibia kaapil sa Sararong mga Banwa (UN), sa Southern
African Development Community (SADC), sa Sararong Aprika (AU) asin sa
Commonwealth of Nations.

May populasyon an Namibia na kan 2009 tinatayang sobra sa 2,108,665 katawo. An
sistema de gobyerno niya sarong demokrasyang mult-partidong parlamentaryo. Mayor
na nasuporta asin nabuhay sa ekonomiya kan Namibya iyo an agrikultura,
pagpapasto, turismo asin pagmimina. Sa pagmina, kabali diyan an pagminang
diamante, uranium, bulawan, pirak asin mga base metal. Huli kan panggang na
desyerto Namib, purakputak an populasyon asin iyo ini an saro sa bakong dusok na
binabanwa sa kinaban. Haros kabanga kan populasyon yaon sa ibaba kan sukol nin
internasyonal na linea nin kapobrehan. Nag'aaroroy man na gayo an nasyon na ini
sa epekto kan HIV/AIDS, ta 15% gayo kan populasyon nin mga may tamang edad legal
an naduktan na nin HIV kan 2007.

An mga rehiyonal na lenggwahe igding binibisto iyo an mga minasunod: Herero,
Rukwangali, Silozi, Setswana, Damara/Nama, Afrikaans, Aleman, asin Oshiwambo.



https://bcl.wikipedia.org/wiki/Mustafa_Abdul_Jalil

Si Mustafa Abdul Jalil o Abdul-Jalil (Arabiko: مصطفى عبد الجليل‎, o ginuguhit
man na Abdul-Jelil, Abd-al-Jalil, Abdel-Jalil, Abdeljalil o Abud Al Jeleil)
(namundag, 1952) sarong LIbyanong pulitiko. Nagin siyang Ministro nin Hustisya
(o, Sekretaryo kan General People's Committee) sa irarom kan administrasyon ni
Koronel Muammar Gaddafi. Siya sinasabing lataw na gayo sa mga bareta na
nagkokontra sa mga paglalapas sa mga deretsong pangtao nangyayari sa kun
saen-saen sa banwang Libya. Kan 2011-ng Libyanong pag'aalsa, si Abdul Jalil
nabisto komo iyo an Pamayo kan National Transitional Council na an kwartel yaon
sa Benghazi asin ini nagkokontrol kan oposisyon asin kan mga lugar tumang sa
rehimen ni Gaddafi. Sinasabi totoo na an saiyang pwesto kinukwestyon huli sa mga
koneksyon niyang dati sa rehimen ni Gaddafi.

Kan makagraduar na siya sa departamento nin Shari'a asin Ley sa lenggwaheng
Arabe asin mga Adal Islamiko sa Unibersidad kan Libya kan 1975, si Jalil nagin
katuwang kan "Secretary of the Public Prosecutor" sa Al Bayda, bago siya
nanombrahan na hokom kan 1976.

Si Jalil nabistong hokom na an mga desisyon haros kontra sa rehimen, bago siya
nagin Ministro nin Hustisya kan 2007. Kan Enero 2010 nagngata' siyang magdemitir
asin binoses niya ini sa telebisyon nasyonal huli sa kapabayaan kan gobyerno na
paluwason na sa kulongan an mga presong pulitikal. An saiyang pagdemitir dai
inako. Alagad, kan siya ipadara sa Benghazi kan Pebrero 21, 2011 ngane
makinegosyar sa mga rebelde na butsan an mga hostage kan rebelde siya logod an
nagbaliktad asin nagkampi sa mga rebelde asin nag'anunsyo na nagbubutas na siya
sa kargo bilang ministro. Siya an kenot'enoteng halangkaw na opisyal sa gobyerno
ni Gaddafi an naggibo nin siring.

Nasasabi sa mga sekreto asin kasipikadong mga mensaheng diplomatiko kan E.U. na
pinagwa'wa' kan websayt na Wikileaks, si Jalil bukas asin malomoy na makooperar
sa pakitrato diplomatiko. An gobyerno ni Gaddafi nagsapaw sa payo niya nin
papremyong kabangang milyon na dinar, mga 400,000 dolyar ini, matoklo' sana
siya.



https://bcl.wikipedia.org/wiki/Miguel_%C3%81ngel_Cotto

Si Miguel Angel Cotto y Vazquez (namundag, Oktobre 29, 1980) sarong Puerto
Ricoanong propesyonal na boksingero. Bilang sarong amateur, Si Cotto
pigrepresentar an Puerto Rico sa duwang dibisyon, lightweight asin light
welterweight, sa magkapirang internasyonal na okasyon kabali diyan an 1999 Pan
American Games, an 2000 Summer Olympics asin an 1998 Junior World Championships
kun saen nagkamit siya nin medalyang pirak.. Nagpoon siya kan karerang
propesyonal kan taon 2001 asin kan Septyembre 11, 2004, nadaog niya si Kelson
Pinto sa pagsikwit kan WBO Junior Welterweight na kampeonato. Sa anom na
okasyon, saiyang nabangga an mga kalaban, asin saiyang nasaray, sa pag'aagaw kan
saiyang korona sagkod na pigbayaan na sana niya para sa sunod, asin mas
halangkaw, na dibisyon nin welterweight.

Sa enot na sagupaan sa dibisyon na ini saiyang nasupil si Carlos Quintana sa
agawan sa bakanteng WBA welterweight na kampeonato. Si Cotto matriumpong
nadefenderan an titulo niya laban ki Oktay Urkal, ki Zab Judah, ki Shane Mosley
asin ki Alfonso Gomez bago naaagaw saiya ni Antonio Margarito. Kan Pebrero 21,
2009, nadaog niya si Michael Jennings asin resulta kaini nakamit niya an
bakanteng WBO Welterweight na kampeonato. Sa pagdefender niya kan titulo laban
ki Joshua Clottey, ini mansana naagaw saiya ni Manny Pacquiao kan Nobyembre 14,
2009. Kan Hunyo 5, 2010, si Cotto nakipagbalbagan sa enot niyang laban para sa
dibisyon na light middleweight, na kun saen nadaog niya si Yuri Foreman para sa
WBA super welterweight na kampeonato. Saiyang nasaray an titulong ini kan
linabanan siya ni Ricardo Mayorga kan Marso 13, 2011. Na-TKO niya si Mayorga sa
ika-doseng hornada.



https://bcl.wikipedia.org/wiki/Mga_tataramon_sa_Bolibya

An mga lenggwahe sa Bolibya nagbibilang mga tolong polo may pito (37) alagad an
mayor na mga tataramon asin mas lakop magamit iyo an Espanyol, Quecha, Aymara
asin Tupi Guarani. Susog sa 2009 Konstitusyon kan Bolibya gabos na mga tataramon
na ini, kabali na an Espanyol, anas mga lenggwahe opisyal. An Espanyol asin
Quechua tinataram primeramente sa ronang Andes, an Aymara tinataram sa may
palibot kan Danaw Titicaca, asin an Guarani sa sur-subangan sa pagdolonan kan
Paraguay.

Masabi pa, an paayaw-ayaw na tataramon asin kultura sa nasyon nin Bolibya
nagbunga nin pambihirang diversidad sa arte, sa pagluto, sa literatura, asin sa
musika.

"An 2009ng Konstitusyon ipinagboboot na na mga minasunod na tataramon iyo an mga
lenggwahe opisyal: Espanyol, Aymara, Araona, Baure, Bésiro (Chiquitano),
Canichana, Cavineño, Cayubaba, Chácobo, Chimán, Ese Ejja, Guaraní, Guarasu’we,
Guarayu, Itonama, Leco, Machajuyaikallawaya (Kallawaya), Machineri
(Machiguenga), Maropa, Mojeño-Trinitario, Mojeño-Ignaciano, Moré, Mosetén
(Tsimane'), Movima, Pacawara (Pacahuara), Puquina, Quechua, Sirionó, Tacana,
Tapiete, Toromona, Uru-Chipaya, Weenhayek (Wichí Lhamtés Nocten, Wichí Lhamtés
Vejoz), Yaminawa, Yuki, Yuracaré and Zamuco (Ayoreo). An gobyerno Bolibyano asin
an mga departamento kinakaipo na sikyera duwang lenggwahe an gamiton sa saindang
operasyon manta na an saradit na mga gobyernong autonomo, siring man duwa, na
pirmi dapat yaon an Espanyol".



https://bcl.wikipedia.org/wiki/Mayflower_II

An Mayflower II sarong replika kan su ika-17ng siglong bapor na Mayflower, na
nabalangibog na iyo an pigsakayan kan si mga pilgrim pasiring sa Bagong Kinaban.

An huwad na ini pinagpanday sa Devon, Inglatierra, poon 1955-56, sa pagtarabang
kan si Briton na si Warwick Charlton asin kan Plimoth Plantation, sarong
Amerikanong museo. An arkitekto naval na si W.A. Baker kan Hingham,
Massachusetts, iyo an nagdesenyo kaini batay sa mga antigong rekord kan mga
lumang bapor saraysaray sa museo, asin pinanday nanggad sa kamot kan mga Ingles
na trabahador gamit an mga metodong tradisyonal. Kan Abril 20, 1957, sagonson
idtong dating ruta nin pagbyahe, an Mayflower II naglayag binagtas an Dagat
Atlantiko, sa pamamayo ni Alan Villiers, sarong Australyanong skipper. Sa
dakulang kaomawan, si Villiers asin an saiyang mga tripulante pigparadang bibo
sa tinampo kan Nweba York.

An bapor sarong haros totoong replika, asin gibo sa solidong mga batang na oak,
na may mga gakot na lubid pinulot sa galagala, asin ginagamit mga pininturang
mapa siring sa soanoy na hitsura. An laba kaini 106 pye (32 m), 25 pye (7.6 m)
an lakbang, 236 an toneladang displacement, asin may apat na polayagan, asin
anom na telang layag. An bapor pwede magbyaheng dagat, asin nagsakay na ngane
pasiring Providence, Rhode Island. Bukas man sa anoman na pagruta, ini rogaring
kan Plimoth Plantation.



https://bcl.wikipedia.org/wiki/Mariano_Nicomedes

Si Mariano Almodovar Nicomedes, dara an alyas na "Sademokin" (1873-1934) sarong
Bikolanong poeta, peryodista asin taga-palagda nin peryodiko. Siya namundag sa
Camaligan, Camarines Sur.

Parasurat siya nin mga rawitdawit, sarong-aktong drama, mga halipot na osipon,
asin tagapalís sa Bikol kan mga tokdâ haleng Kastila. Sarô siya sa nagpalís sa
Bikol kan duwang nobela ni Jose Rizal, an Noli Me Tangere (Hare Sakô Pagdotâ}
asin kan El Filibusterismo (An Subersibo).

Katuwang niya sa Emeterio Abella asin Joaquin Teodorico kan pinalagdâ niya an
peryodikong An Parabareta (1903-1908). An peryodikong ini binuhay niya pa asin
nag-antos nganing 1930 alagad susog sa agom niyang si Catalina Nicomedes, bako
nang sige-sige kundi taro-tarapok na depende kun igwang kwarta.

Nagtapos siya kan kursong Bachiller en Artes sa Seminario Conciliar de Nueva
Caceres.

Saro man siya sa nagbilog kan kaayonan na Academia Bicolana (1927), sarong
kasararoan na an katuyohan igantad an literaturang Bikol. Taga-ambag man siya
nin mga artikulo sa magasin na Sanghiran Nin Bikol (1927-1931) asin kun minsan
siya an nagsusurat kan mga editoyral kaini. Siya nagin man deputy auditor kan
1903 sa Ambos Camarines.[1]



https://bcl.wikipedia.org/wiki/Mariano_Garchitorena

Si Mariano C. Garchitorena dating Gobernador kan Camarines Sur. Nagserbe siyá sa
pwesto nin saróng taón saná kan 1945.

Siyá namundág sa Tigaon, Camarines Sur sa mga magúrang niyáng sindá Don Andres
Garchitorena asín Margarite Chereau, saróng Pranses.

An enot na napangagom niya iyo si Caridad Pamintuan kan Pampanga, aki an
famosong si Don Florentino Pamintuan, asin sunod iyo si Dona Brigida Villanueva
(vda. de Manley). Pinsan niya idtong gerilya na si Major Don Tomas Garchitorena
y Topacio, asin tugang niya an aktor na si Salvador Garchitorena y Aran,an
lolohon ni Anjo Yllana saka ni Jomari Yllana. Siya tata man ni Justice Francis
Garchitorena asin kan aktor na si Andres Centenera.

Si Presidente Sergio Osmeña pignombrahan siyang gobernador kan Camarines Sur
alagad huli sa mga intriga, nagdemitir siya tolos sa pwesto. Sunod kaidto
nagdalagan siya sa pagkasenador sa irarom kan Partido Liberal. Dai man siya
guminana pero siya an nakakua nin pinakahalangkaw na boto sa ronang Bicol.
Dangan si Pres. Manuel Roxas pignombrahan siyang Sekretaryo kan Agrikultura asin
Rekursos Naturales.



https://bcl.wikipedia.org/wiki/Mangga

An mangga (Ingles, mango; genus Mangifera) sarong tinanom na nagkakahoy asin may
iba-ibang species. Ini pigpapatubo huli sa saiyang prutas. An pangangahoy kaini
pagdakula sobra sa 30 metros an langkaw. Kadakulan kan tinanom na ini mga layas
asin pili nanggad an pigpapatubo huli sa mga prutas kaini na marayrahay sa
namit. An mangga nagtutubong tal sa Habagatan Asya asin luminakop sa kinaban
orog na sa mga tropikal na lugar. Sinasabing an genus Mangifera iyo an dusok
nagtutubo asin kinukultibar sa Sumatra, Java asin Borneo, Burma asin Indya.
Mantâ labing sangribo an variety kan mangga, 20 mansana kaini an pigkukultibar
para sa komersyal na produksyon. An mangga iyo an nasyunal na prutas kan Indya
asin Filipinas, siring man kan Bangladesh. Tinatanom an kahoy man na ini sa mga
tinampo bilang ornamental asin sa pagtaong limpoy. May iba pang species an
mangga, arog kan inaapod igdi sa Filipinas na Indian mango, alagad iba man an
hitsura asin namit kan prutas kaini ta ini matabilog asin sa kagat maragotnot.
Totoo, an prutas na mangga, maski arin, magunot sa tongod kan takogong asin
nakakatinga sa ngipon. An pisog kaini lapnad na matipanas man sa poro.

An mangga igwang sinasabing "damulagon" (o, karabaw) asin "piko". An damulagon
mataba, mahamis nanggad asin mahamot, asin an sodsod niya kahampang kan takogong
bakong mapanas asin dai napormang garo tiko bakong arog kan pikong mangga na
risa an pagkatiko pagpaabot sa sodsod kaini. An huri medyo kulang sa hamis asin
parati malungsing giyaw an kolor. An damulagon haros nagbuburu-bulawan na giyaw
an kolor kun hinog na. Igdi sa Filipinas, inosip kan Departamento nin
Agrikultura sa Iligan City an pagbungang mangga na pinakadakula asin
pinakamagabat, kun bako lang sa Filipinas kundi sa bilog na kinaban,
nagpipisadang 3.5 kilo (7.7 na libra)

An prutas kan mangga pwedeng kakanon sa pagkahinog niya na dai i-agi sa proseso.
Alagad, ini pwedeng an laman mismo binabalad asin pinapaalang dangan itinitinda
na paratos na. An siring iyo an praktis sa Cebu, Filipinas asin ini ngane
pigluluwas sa Filipinas pasiring ibang nasyon orog na makusog kag'order kaini an
Hapon. Ginigibo man atsara an hinog o hilaw na mangga. Igwa naman inomon o shake
na mangga resulta kan rinurunot an laman kaini sa blender. Pig'eksportar naman
an manggang prutas na de lata kan dakul nang nasyon.



https://bcl.wikipedia.org/wiki/Malobago

An Malobago (o, malubago; Hibiscus tiliaceus, Linn) sarong tinanom na
nagkakahoy. An ubak kaini kinukuan lapnis sa paggibo nin panggakot o pambugkos.
An kahoy na ini ginagamit na pampapusog sa mga gilid asin pampang kan mga salog
ngane malikayan an pagtupas o pagtupag. Mabubuhayon na maray, maski sa matubig
nabubuhay.

An kahoy na ini nalangkaw sagkod 12 metro asin masangang gayo. An dahon kaini
nalaba abot 15 sentimetro, berde, mahalnas asin makintab sa barayan kani.
Bilogon an dahon, an poro matipanas asin may gari'gi'ng pino. An burak
giyaw-giyaw saka mairom na lila sa laog kan katakdan sa takogong. Ini natural na
tubo sa bilog na Filipinas. Dakul an sirbe kaini sa pagbulong mala ta an ubak na
dinokdok saka hinoom sa tubig nataong mapulot-pulot na inomon na tinutubod na
nakakaampat sa pag'ubra. Si Padre Blanco sabi an gina'ga' pinapainom ngane
magpasuka. Si Guerrero sinasabi man na an tagok sa ubak talagang napasuka sa
tuyong magpalinig kan estomago asin an mga burak na gina'ga' sa gatas panlahid
sa talinga kun ini nagkukulog. Sabi man ni Standley sa mga Isla Pasipiko an ubak
kaini kinakakan kun mayo na gayong pagkakan, manta an mga aborigine kan
Queensland pagkakan sainda an gamot kaini. Si Burkill man nasambit na si Logan
nagkomento na an mga dahon kaini rinurunot saka pandapog sa mga gatok sa lugar
kan Biduanda.



https://bcl.wikipedia.org/wiki/Madame_Tussauds

An Madame Tussauds (UK /təˈsɔːdz/, US /tʉˈsoʊz/; an pamilya mismo sinasayod kani
na /ˈtuːsoʊ/[1]) sarong museong taro sa London na may mga sanga sa mga
darakulang siyudad arog kan Nweba York, Hongkong, Shanghai, Tokyo, Berlin,
Vienna asin kadakul pang iba; mala ta katorse na an mga ini sa bilog na kinaban.
Ini pigmukna ni Marie Tussaud, sarong iskultor sa taro. Sa museo naka'eksibit an
mga tarong pigurin nin mga bantogan na mga personalidad arog kan sa pelikula, sa
arte, sa isports, sa pulitika, mga pigurang historiko, asin maski ngane kan mga
labilabing bantog na mga kriminal.

Si Marie Tussaud nakanood mag'iskultor sa taro ki Dr. Philippe Curtius kan Bern,
Switzerland, kun saen an ina niya, kan siya sadit pang gayo ilo na sa ama,
napiritan mag'estar bilang taga'asikaso kan harong kan nasabing mediko. Huli ta
an doktor marhay mag'ukit sa taro nin mga pigurin, siya tinokdoan sa siring na
kabatiran mala ta nagin na siyang katuwang sa trabahong ini.

Enot na tarong pigurin nahaman ni Tussaud iyo kan taon 1777, an hitsurang kaagid
ni Voltaire. Kan mga panahon na idto nahaman niya man an pigurin ni Jean-Jacques
Rousseau asin ni Benjamin Franklin. Kan Rebolusyon sa Pransya, dakul pa siyang
mga modelo sa taro nin mga biktima sa kariribokan na idto. Sinasabi na si
Tussaud pinupurorot an mga pinugot na payo ta ginigibohan niyang maskarang taro
an mga lalawgon. An mga maskarang ini ipinaparada pa bilang rebolusyonaryong
bandera sa mga kalye kan Paris. Kan magadan na an doktor na si Curtius taon
1794, siya an nagmana kan mahiwas na kuleksyon kan mga modelong taro kaini asin
lampas tolong polong taon linibot an Europa sa pagpa'eksibit kan kuleksyon. Kan
naagom siya ni Francois Tussaud kan 1795, an eksibit nagbado nin bagong
pangaran, na inapod nang Madame Tussaud's.

Kan taon 1802, naagda siya ni Paul Philidor, sarong salamangkero na
magpa'eksibit sa London kadungan man kan saiyang pasale duman sa Lyceun Theatre.
Alagad, dai siya nakakabawe na maray ta kabanga kan delinsya niya kinakabig ni
Philidor. Duman siya inabot kan gerang Franco-Briton asin dai na logod siya
naka'ule sa Pransya. An ginibo niya naglibot siya sa Gran Britanya asin Irlandya
sa pagdispley kan saiyang kuleksyon. Poon 1831, saiyang inarkila an itaas kan
"Baker Street Bazaar" na yaon sa pag'oltan kan kalye King asin kalye Dorset. Ini
an nagin pinakaenot na permanenteng erokan ni Tussaud paglaog kan taon 1836..



https://bcl.wikipedia.org/wiki/Luis_Cabalquinto

Si Luis Cabalquinto (namundag Enero 31, 1935) sarong Bikolanong parasurat,
para'rawitdawit sa tolong lenggwahe, Bikol, Tagalog asin Ingles asin
tagapaglagdâ nin mga libro. An mga tinokdâ niya napublikar na sa Estados Unidos,
sa Filipinas asin sa Australya.

Siya namundag sa Magarao, Camarines Sur, nagkua kan saiyang sekundarya sa Ateneo
de Naga, natapos niya an journalism saka masterado sa Comparative Literature sa
Unibersidad kan Pilipinas. Dangan nakua niya an masterado sa Creative Writing sa
New York University huli sa sarong Fullbright-Hays grant. Kadagdagan pa igdi, sa
Cornell University kuminua siya kan kurso sa Public Communications.

Makangalas nanggad ta sinasabi ni Cabalquinto na maski an mga obrang ini nasurat
niya asin nalagdâ sa Ingles kadakulan, an mga ini sinurat niya enot (daa) sa
tataramon na kinamundagan niya, sa Bikol.

Maliban pa sa mga fellowship na saiyang inani sa mga manlaen-laen na
institusyon, magkapira man an onrang nakamit: Poetry Prize haleng Academy of
American Poets, Dylan Thomas Poetry Award hale sa New School for Social
Research, Fellowship Award haleng New York Foundation for the Arts, Gawad
Balagtas haleng Writers' Union of the Philippines, asin ngonyan 2013, siya
nagkamit kan Bulawan nin Bikolnon Service Award na mismo an saiyang alma mater,
an Ateneo de Naga (ngonyan Ateneo de Naga University o ADNU) an madulot huli sa
saiyang mahalagang ambag sa pagparambong asin pagpatalubo kan literaturang
Bikolnon.



https://bcl.wikipedia.org/wiki/Lokdo_nin_Libmanan

An Lokdô nin Libmanan sarong takop nin tapayan-na-lulubngan na nakotkot sa Poro
o Bigaho, Libmanan, Camarines Sur kan taon 1982. Pigtutubod na ini tunay na
relikyang gikan pa sa soanoy na panahon kan Kabikolan.

An lokdô may 32 na sentimetro an kalakbangan, guminatak na sa duwang pidaso asin
may mahihiling sa ibabaw garo mga pigura nin buaya, usa, damulag, halas, mangkô
asin man pigura nin tawo. asbp.

Sarong etnolohista na si Dr. Zeus Salazar nagsurat nin libro manongod kaining
lokdô na ini ("Liktao at Epiko", 2004) asin saiyang pagtubod nanggad na ini
ginibo pa kan soanoy pang panahon.

Dai pa determinado kun ini talaga gikan sa soanoy na panahon nin huli ta dai pa
nag-agi sa inaapod na carbon dating sabi ngani kan Curator kan Museo del
Seminario Conciliar na si G. Fabiana Arejola y masakit na ngani madeterminar ta
kun in situ ini nakua, kuta idtong mga relikyas sa palibot kaini na organiko
arog kan bungô, tu'lang o iba pang mga fossils sa paralibot pwedeng i-agi sa
sinasabing carbon dating na matungod kan panahon nin pagkagibo kan artifak.
Alagad an metodo ni Dr. Salazar iyo an pagkumpara kaini sa iba-ibang mga lokdô
asin tapayan na nakotkot sa mga lungib siring sa Calatagan igdi sa Filipinas
asin sa ibang parte kan Asya.

Si Salazar nagbutas man nin opinion na sa lokdô na ini igdi maririraw asin
matatalâ an istorya kan epikong Ibalong asin an kahadean ni Handyong yaon
nakasentro sa Libmanan. Ipinamugtak ni Salazar na an pagkagurang kan lokdô yaon
sa pag-oltan kan 5,000 B.K. sungdô 10 A.D.

An ibang eksperto totoo nagdududa kan awtensidad asin kan pagka-prehistorikal
kaini nin huli ta dai nakotkot in situ (nakua mismo sa lugar na pigkalotan)
kundi nabakal sana ni G. Ermelo Almeda sa sarong ilegal na parakotkot nin mga
artifaks. Sabi pa ni Dr. Jesus Peralta sarong arkeologo na retirado na sa
National Museum, an kakaptan kan lokdô na naghihitsurang minaret pwedeng
indikasyon na nabakal sana ini sa Mindanao.



https://bcl.wikipedia.org/wiki/Lista_kan_mga_Nasyon_na_an_Pranses_Opisyal_na_Tataramon

Sa Belgium, an mga opisyal na mga tataramon iyo an Pranses, Olandes, asin
Aleman. An banwang ini nababanga sa apat na linggwistikang teritoryo: Brussels
(bilingual), Wallonia (Pranses), Flanders (Olandes) asin an komunidad sa Belgium
na an pigtataram Aleman.

An Pranses sa Cameroon saralaksalak. Iba man sa Pranses na tinataram sa Pransya,
Kanada, o sa Gabon. Dangan igwa pa man manlaenlaen kan Pranses sa Cameroon, iba
an sa amnayan sa tinataram sa habagatan. Ini huli ta bakong sararama ini sa
kultura o sa buhay sosyal. Kaya natural lamang na iba-iba an Pranses sa lambang
probinsya..

Sa Kanada, an Pranses nakalaog kan ika-17ng siglo kan an Pranses na eksplorador
Jacques Cartier nagtongtong duman kan taon 1534. An Quebec naman natogdas ni
Samuel de Champlain, sarong Pranses, kan 1608. Sa presente an mga opisyal na
lenggwahe sa Kanada iyo an Ingles asin Pranses, alagad, an Quebec sana man an
may mayoriyang mga parataram Pranses. Darodakula man na mga ripondipon nin mga
parataram Pranses an makukua sa New Brunswick, Ontario, asin Manitoba.



https://bcl.wikipedia.org/wiki/Libro_ni_Mormon

An Libro ni Mormon sarong katiriponan kan banal na mga kasuratan na komparable
sa Bibliya. Saro ining rekord manungod sa pakikipagrelasyon nin Diyos sa mga
suanoy na mga tawo na nabubuhay sa mga kadagaan nin Amerika, asin arog man kan
Bibliya, nagpapahayag nin kapanoan kan daeng kasagkoran na ebanghelyo.

Ang libro sinurat kan dakul na mga suanoy na propeta na may pag-antabay kan
espiritu nin propesiya asin kapahayagan. An saindang mga tataramon na isinurat
sa mga laminang bulawan, sinambit asin pinahalipot nin sarong mangestoryang
propeta na an pangaran Mormon. An rekord nagpapatotoo kan estorya nin duwang
Bantog na banwaan na an saro kaini gikan mismo sa Jerusalem sa taon 600 B.C.,
asin ini nabanga asin nagin duwang nasyon, na inaapod na Nephita asin an saro
Lamanita. An saro man na naenot na nag-abot sa kadagaan nin Amerika kan mga
panahon na binaranga-banga nin Diyos an lingguwahe kan tawo sa Tore nin
Babel.(Gen. 11:7) Ini man nabistong mga Jaredita. Pagkalipas nin rinibo-ribong
taon,an gabos na banwaan na nasambit nagkagaradan asin nagkawarara asin mismong
nagkatarada iyo na sana an mga Lamanita, asin sinda an mga pangenot na ninuno
kan mga Amerikanong Indiyan.

An pinaka-importanteng rekord na yaon sa Libro ni Mormon iyo mismo an personal
na ministeryo nin Kagurangnan na si Jesucristo sa mga Nephita sa panahon
pagkatapos kan saiyang pagkabuhay-liwat. Ini nagtatao nin kapahayagan manungod
sa mga doktrina nin ebanghelyo, ipinapahiling an plano nin kaligtasan, asin
nagtutukdo sa mga tawo kun ano an saindang gigibohon tanganing makamtan an
katuninongan sa buhay na ini asin an daeng kasagkoran na kaligtasan sa maabot
pang buhay.

Pagkatapos na makumpleto ni Mormon an pagsurat, saiyang ipinamana an kasaysayan
sa saiyang ake na si Moroni na iyo na an nagsurat nin mga kadagdagang estoryang
aram niya asin pinagtago an mga lamina sa burobukid na pinag-apod na Cumorah.
Kan Septiyembre 21, 1823, an parehong persona ni Moroni na yaon na sa estado nin
kamurawayan, asin saro nang tawo na nabuhay-liwat, nagpahiling sa propetang si
Joseph Smith, Jr. asin nagtao nin instruksiyon mapanungod sa suanoy na libro
asin ang nakatalaan na pagsurat kaini sa lingguwaheng Ingles.

Mapanungod sa rekord na ini, si Joseph Smith nagsabi: “Ako nagsabi sa mga
katugangan na ang Libro ni Mormon iyo an pinakatamang libro na nalalaen sa gabos
na mga libro nin mundo, asin iyo ini an pinakapundasyon kan satuyang relihiyon,
asin an sarong tawo magigin harani sa Diyos sa paagi nin pagsunod sa mga
kaisipan kaini, na mas labi pa sa paagi nin arin man na libro.”

Bilang kadagdagan ki Joseph Smith, an Kagurangnan nagpahayag pa sa onseng tawo
tanganing para sa saindang mga sadire mahiling man an mga laminang bulawan asin
magin mga espesyal na mga testigo sa katotooohan asin kabanalan kan Libro ni
Mormon. An mga isinurat nindang testimonya kabilang sa librong ini bilang “An
Patotoo nin Tolong Saks” asin “Ang Patotoo nin Walong Saksi.”

Iniimbitaran niyamo an gabos na tawo sa gabos na mga lugar na basahon an Libro
ni Mormon, paghorop-horopan sa laog kan saindang mga puso an mga mensaheng
kalamanan kaini, asin hapoton an Diyos, an Daeng Kasagkoran na Ama, sa pangaran
ni Cristo kun an librong ini nanggad totoo. An mga tawong nag-utob sa paaging
ini asin naghapot na may pagtubod, makakamtan niya an testimonya nin katotoohan
asin kabanalan sa paagi nin kapangyarihan kan Banal na Espiritu. (Basahon an
Moroni 10: 3-5).

An mga tawong nagkamit nin banal na patotoong ini gikan sa Banal na Espiritu
makakaaram man sa paagi nin parehong kapangyarihan na si Jesucristo iyo an
paraligtas nin kinaban, na si Joseph Smith iyo an saiyang parapahayag asin
propeta sa mga huring aldaw, na An Simbahan ni Jesukristo nin mga Banal sa
Huring-aldaw iyo an kahadean nin Kagurangnan na tinugdas liwat sa ibabaw nin
kinaban, bilang sarong dusay na preparasyon para sa ikaduwang pag-abot kan
Mesiyas.



https://bcl.wikipedia.org/wiki/Leonardo_Legaspi

An Kagalanggalang na Padre y Don Leonardo Zamora Legaspi, O.P., O.A.S., S.T.D.,
LL.d., D.Litt., Ed.D., M.A., S.Th.L., B.Ed., Bs.M.E., A.B., ( namundag,
(Nobyembre 25, 1935 - Agosto 8, 2014 ) iyo an nagin ikatolong Arsobispo Emeritus
kan Katoliko Romanong Arkidiosesis nin Caceres (1983-2012). Siya nagin man
Presidente kan Catholic Bishop's Conference of the Philippines asin siya an
nanombrahan na pinakaenot na Filipinong Rektor kan Pontifical asin Royal
University kan Santo Tomas kan taon 1970. Kan Septyembre 8, 2012 nagretiro siya
sa saiyang katongdan bilang Arsobispo kan Arsobispado nin Caceres asin an Santo
Papa Benedicto XVI, sa pagkuang kasangle niya, nagnombra ki Obispo Rolando J.
Tria Tirona, O.C.D, D.D. komo Arsobispo kan Caceres.

Si Legaspi namundag sa Meycauayan, Bulacan asin pakaadal sa St. Mary's Academy
sa Meycauayan, nagpasiring sa Hong Kong ta duman nagkua nin kurso sa Batsilyer
en arte sa Pilosopiya. Dangan siya nag'ayon sa Orden nin mga Dominikano tapos
nagkuang licentiate sa Unibersidad kan Santo Tomas, sagkod na nakamit niya an
Doktoradong Kurso sa Teologia Sagrado. Nagpadagos kan saiyang adal duman sa
Harvard Graduate School of Business Administration kun saen kan taon 1971
nakakua siya kan kurso sa Educational Management. Pagbalik niya sa Filipinas
tinapos niya an Doktoradong Kurso sa Pilosopiya sa Unibersidad kan Santo Tomas.

Kan 1968, siya an pinakaenot na nagin Filipinong Rektor Magnificus kan
Seminaryong Sentral kan Unibersidad kan Santo Tomas asin kan taon 1970, siya
nanombrahan na Rektor kan nasabing unibersidad. Umabot an Hunyo 30, 1977, si
Legaspi nanombrahan sa katongdan na Obispo titular nin Elefantaria nin
Mauritania asin Obispo Auxiliar nin Manila. Tapos kaini, siya, sa sarong
solemneng instalasyon kan Enero 18, 1983, nabugtak sa katongdan na ika-3ng
Arsobispo kan Arkidiosesis nin Caceres asin ika-33 na Obispo kan Simbahan
Katoliko Romano sa Filipinas. Laen pa kaini, nagsirbe man siyang Presidente kan
Catholic Bishop's Conference of the Philippines (CBCP) patin Presidente kan
Ika-2ng Plenary Council sa Filipinas kan 1991.

Yaon sa saiyang katongdan nangyari an bibong pagrokyaw kan tresentenaryong
selebrasyon (1710-2010) kan hararom na debosyon ki Ina (Nuestra Senora de
Penafrancia). Siya man an nagkomisyon na matindog an arko sa atubangan kan
Katedral Metropolitan na inapod na Porta Mariae. Ini sarong togdok na hinaman sa
dakulang pag'omaw ki Santa Maria sa saiyang pagkatawong Inang Penafrancia. Sa 29
taon nin pagkapot kan Caceres, napatindog niya an prelatura kan Libmanan,
namukna asin napadakul niya an mga parokya sa mga boro-banwaan huli sa saiyang
maigot na paghimoyaot.



https://bcl.wikipedia.org/wiki/Kony_2012

An Kony 2012 sarong pelikula na minukna kan Invisible Children, Inc. An
katuyohan kan pelikula iyo na maitolod an hiron kan grupong ini na mabantog na
husto sa bilog na kinaban an akusadong war criminal na si Joseph Kony ngane siya
mahanap tolos, madakop, maaresto asin mahabla sa korte ngonyan na taon 2012.

An pelikula, na pigsa'ngat sa You Tube asin sa ibang medium sa internet arog kan
Vimeo biglang nagin labilabing popular na gayo. Mala ta ngonyan na Marso 19,
2012, asin sige pa an dugang kan mga paradalan sa pagbasa kaini, nag'abot nang
83 na milyon an mga nagdalan kan pelikula sa You Tube asin nagguguno nin mga
komento o tuyaw sa mga minilyon na nagdaralan kaini. Lampas man 16.6 milyon an
nakadalan kaini sa Vimeo, manta an iba nagdalan kaini sa sarong sentral na
"Kony2012" na websayt na minamantener kan Invisible Children. An makuring
pagbalad kan pelikula sa publikong mga paradalan nagresulta sa paglagpak kan
websayt. Nagkapira nang mga celebrity an nag'andorog sa kampanyanng dinadara kan
grupo arog ka Rihanna, Taylor Swift, Christina Milian, Nicki Minaj, Bill Gates
asin si Kim Kardashian. Bilang parte kan kampanya, an mga taga'andorog mapaskel
poon Abril 20, 2012 nin mga padukot asin mga poster sa saindang mga banwaan. An
Invisible Children nagtatangro' online nin mga poster sa pagmawot na makakua nin
mas mahiwas na suporta. Mapaluwas man an grupo nin mga butones, poster, bracelet
asin mga padukot sa pagpahiwas kan kaaraman kan publiko.

An pelikulang ini pigdokumento an mga plano asin mga paghingoa kan Invisible
Children's Inc. na maaresto si Joseph Kony. Ipigladawan an mga taktika asin mga
gibogibo sa pakikigera kan hokbo ni Kony na inaapod Lord's Resistance Army asin
an mga lugar kun saen ini nag'ooperar, sa rona' kan Norteng Uganda, sa
Demokratikong Republika kan Kongo, aain sa Habagatan Sudan. An pelikula
pigtotolod an pag'ontok kan sapiritan, pinagtakot na pagserbisyo militar kan mga
kaakian asin an pagpasulit kan orden sa sosyedad.. Saro sa pigtampok igdi iyo an
sarong Ugandano, si Jacob, na an tugang ginadan kan hokbo ni Kony. Si Jacob
pigtugaan kan produsyer-direktor na si Jason Russell, na iyo pa an kagtogdas kan
Invisible Children, na popondohon an mga pang'aabuso ni Kony asin maaresto ini.
An video igwa man mga putol manongod sa aki ni Russell, si Gavin, na nagsisimbag
sa mga hapot saiya sa impormasyon manongod sa ki Kony.



https://bcl.wikipedia.org/wiki/Kayo

An Kayo (Ceiba pentandra,L.; Ingles, cotton tree, Java cotton, Java kapok, Silk
cotton o ceiba) sarong tinanom na nagkakahoy. Nalangkaw na pwedeng sobra sa 60
metros asin an poon dinadaligan, an tinanom na ini inaataman sa rason na an
bunga kaini nagtataong gapas ginagamit na malomhok na palaman sa mga olonan,
sangdayan asin kutson. Ini tropikal na kahoy sa pamilya kan Malvaceae asin
tubong natural sa Mehiko, Sentral Amerika, amnayan kan Habagatan Amerika, sa
Caribbean asin sa tropikal na parte kan solnopan Aprika.

Siring sa ibang mga tinanom, arog halimbawa kan abukado, an kahoy na ini
nagtatatâ kun namumurak asin nagbubunga na nin husto. An bunga may tibulakang
matagas na berde an kolor kun hilaw pa asin kayumanggihon na kun yaon na sa
tamang pagkahinog. Ini nabaraak-baak kun sobra nang layà asin nabuswak an gapas
kaini. An mga pisog mga sarong milimetro an diametro asin maitom nanggad saka
nakasoroksok sa gapas kaini na dusok pakarinsay sa laog kan tibulaka.
Hinihomorohan an gapas na mahale gabos an mga tu'lang ngarig malomhok sa doon
kun ginagamit na.



https://bcl.wikipedia.org/wiki/Kabulig-Bikol

An Kabulig-Bikol sarong kasararoan panliteratura nin mga parasurat sa mga
tataramon na Bikol.

An Kabulig minuknâ ni Maria Lilia Realubit kan 1993 kaiba an mga kapwa
paratukdong parasurat sa Unibersidad kan Pilipinas.[nangangaipo nin toltolan]

Sa Syudad nin Naga minuknâ an organisasyon nin mga parasurat kaapíl sindá Frank
Peñones, Jr., Gabriel Bordado asín Honesto Pesimo, Jr. kun sain si Rudy Alano an
nagin pinakainot na pamayó kan grupo. Kabali man digdi sinda Rizaldy Manrique,
Marissa Reorizo-Redburn asín Judith Balares-Salamat. Nagin bàgong pamayó man kan
kasararoan si Estelito Jacob.

Kan 2010, nakitakód an grupo sa Ang Ladlad, saróng organisasyon nin mga baklâ sa
Filipinas.

Nag-reorganisar an grupo kan 2012 asin naiparehistro bilang Kabulig-Bikol Inc.
sa Securities and Exchange Commission bilang non-stock corporation. An mga
myembro kaini iyo sinda Estelito Jacob, Francisco Peñones Jr., Honesto Pesimo
Jr., Marissa Reorizo-Redburn, Rizaldy Manrique asin Paz Verdades Santos.

Gikan an tataramon na kabulig sa pinagsogpón na katagáng ka- asín bulig (sa
Waray: buli o saróng bulig na batág) na an boót sabíhon iyó pigpaparàsan o
pigtuturuwangán na darahón sa paági nin pagpàsan sa abága. An tatarámon na iní
pigpapatongdán man an sarong "bulig" na batag o anó pa man na bungang
namoràngot. Yaon man iní sa tataramon na Kapampangan asín sa Cebuano na
nangangahulugán na taong katuwáng o katábang sa sarong gibohon siring man
kasabwát o kakomplot.



https://bcl.wikipedia.org/wiki/Jusan_Misolas

Si Jusan Villaflor Misolas sarong kagubay na Bikolanong parasurat asin
estudyante gikan sa Syudad nin Naga. Nag-aadal siya sa Ateneo de Naga na
Unibersidad nin BSE Ingles kun sain siya aktibong myembro kan Ateneo Literary
Association (ALA). Kan 11-12 nin Abril 2014, saiyang pinadalagan an inot na TALA
Poetry Workshop.

Siya nagin tagapakarhay asin tagaambag sa An Tambobong Nin Literaturang Bikolnon
asin nagkapirang pangkolehiyong publikasyon siring kan Sural, Tilad asin Rimpos.
Kabali man an saiyang rawitdawit sa Sagurong: 100 na Kontemporanyong Rawitdawit
sa Manlain-lain na Tataramon Bikol (2011).

Nagin kaapil man siya kan Kabulig-Bikol asin kan organisasyon pangkultura na
Sumaro Bikolnon kun sain siya nagin direktor kaini kan 2010-2011.

Kan 2015, pinanginotan niya an paghimô kan polyetong panliteraturang Rimpos kan
Ateneo de Naga na Unibersidad.

Siya nagin partisipante sa Juliana Arejola-Fajardo Workshop sa Pagsurat-Bikol
asin Saringsing Writers Workshop kan 2012. Siya aktibong myembro man kan
Parasurat Bikolnon kun sain siya sarô sa nagin panelista sa Saringsing Writers
Workshop kan 2013, 2014 asin 2015. Sarô man siya sa mga kritiko sa CBSUA Writers
Workshop na ginibo sa Calabanga, Camarines Sur kan 2014.

Sa ginibong Rimpos: art-literature Exhibition kan Salingoy Art Group, katampad
kan mga obrang kurit ni Gracia A. Nieves an saiyang mga rawitdawit. An aktibidad
ginibo sa Naga City Art Gallery sa Jesse M. Robredo Coliseum poon Mayo 4 sagkod
18, kan 2013. Nagpaluwas nin sarong libro na pinakarhay ni Eilyn Nidea laman an
haralìpot na saysay dapit sa mga parakurit asin parasurat na kaayon sa aktibidad
siring man an mga ladawan asin mga panurat na ipinahiling sa eksibit.



https://bcl.wikipedia.org/wiki/Jumbo_Kingdom

An Jumbo Kingdom ("Tandayagon na Kahadean") (tradisyonal na Intsik: 珍寶王國 Jumbo
Kingdom (tradisyonal na Intsik: 珍寶王國) binibilog kan Jumbo Floating Restaurant
(珍寶海鮮舫) asin kan kataid na Tai Pak Floating Restaurant (太白海鮮舫), mga bantogan na
panturistang atraksyon namomogtak sa Aberdeen South Typhoon Shelter (Pailihan sa
Bagyo kan Aberdeen), sa laog kan Aberdeen Harbour (Doongan nin Aberdeen) sa Hong
Kong. Sobra na sa 30 milyon na bisita an nagsungko sa Jumbo Kingdom, y kairiba
na diyan si Reyna Elizabeth II, John Wayne, Tom Cruise, Chow Yun-fat asin si
Gong Li.[1] Igwa man kuta nin Jumbo Kingdom Manila sa Sola nin Manila,
Filipinas, alagad isinara pakalihis nin walong taon. An Jumbo Kingdom yaon sa
lindong kan Melco International Developpment, Limited, sarong kompaniya na
nakalista sa Hong Kong Stock Exchange.

An mga naglalataw na restoran nagtunga sa pailihan-sa-bagyo pakalihis sana kan
ika-2ng Gerang Pangkinaban. An Sea Palace Floating Restaurant ipinabakal asin
ginoyod pasiring Australya.

An Jumbo Kingdom tinogdas ni Dr. Stanley Ho kan Oktobre 1976, asin ta apat na
taon, sobra sa HK$30 milyon, an nakonsumo sa pagdesensyo asin pagtogdok kaini.
Dati an dekorasyon kaini garo sarong antigong Intsik na palasyo.



https://bcl.wikipedia.org/wiki/Joseph_Kony

Si Joseph Rao Kony (namundag, c. 1961) iyo an pamayo kan inaapod na Lord's
Resistance Army (LRA/ Hokbo ni Kagurangnan sa Pakikitusay ),sarong grupong
gerilyang Ugandano. Manta ini kan enot nag'aani nin popular na suporta, an LRA
buminaliktad asin pinag'api kaini an sadiring mga tagasurog, sa soboot pagpupuro
sa banwang Acholi asin gibohon an Uganda na sarong teokrasiya. Si Kony
pigproklama niya an sadiri bilang iyo an tagataram kan Diyos na Kagurangnan asin
bilang siya sarong sinapotan espiritu, kan Espiritu Santo orog na, na an
pag'iriba pigtutubod ini napahiling sa manlaenlaen na porma. Sa teolohiyang
pakasabot, an grupo sarong sinkretong pagsaralak nin mitisismo, Acholing
nasyonalismo, asin Krsitiyanong pundamentalismo; , asin nangangako na matogdas
nin sarong estadong teokratiko nababatay sa Sampolong Togon asin sa lokal na
tradisyon Acholi. Si Kony pigsugo an pagdukot nin mga aki ngane gibohon na mga
aking-oripon-sa-sex asin mga aking-soldados. Pigtatayang mga 66,000 na ribong
mga aki an nagin pirit na soldados asin mga duwang milyon na mga tawo an
na'ukag, nabungkal sa dating mga estaran sa laog kan Uganda. . Kan 2008, si Kony
kinasuhan huli sa mga krimen gera kan International Criminal Court sa The Hague,
Nederlands, alagad dai madakop'dakop. An hokbo ni Kony librelibreng luwas-laog
sa kahiwasan kan Demokratikong Republika kan Kongo, sa Sentral na Aprikanong
Republika, sa Habagatan Sudan, asin sa Sudan.

Si Kony namundag kan 1961 sa Odek, sarong baryo sa bandang subangan kan Gulu,
parteng amnayan nin Uganda sa ama niyang si Luizi Obol asin ina niyang si Nora,
pareho mga paraoma. Siya kabuhan kan banwang Acholi.. Maray man an pakikibagay
niya sa saiyang mga tugang, alagad sinasabi na mainiton an payo asin madaling
mag'alsang kamot saka mangulog. . An saiyang ama sarong katekista sa Simbahan
Katoliko asin an saiyang ina sarong Anglicano. Si Kony nagin altar boy nin
pirang taon alagad nagpondo pagsimba asin pagsibot sa simbahan pag'edad 15 anyos
saka nagpondo naman pagklase.

Kan siya hagbayon, si Kony nag'asiste sa tugang niyang matua, si Jamie Brow,
bilang sarong parasantigwar, asin kan magadan na an tugang niya, siya na an
nagmana kan siring na kargo.

Enot na naglataw an pangaran niya kan Enero 1986 bilang lider kan saro sa mga
grupong premillennialista nagburutwa sa dagang Acholi kan panahon na makusog an
Hiron nin Espiritu Santo (Holy Spirit Movement) ni pinamamayohan ni Alice Auma
(bisto man sa apod na Lakwena, asin tinutubod na partidario mansana ni Kony).
Sinasabing nagluya an impluensya kan mga movimientong ini kan mapatalsik si
Presiente Tito Okello, sarong Acholi, ni Yoweri Museveni saka kan hokbo kaini,
an National Resistance Army (NRA) sa ribok na nagputok sa Uganda, idtong inapod
na Ugandan Bush War (1981-1986). An pangyaring ini, sa ibong na lado, nagpakusog
kan impluensya ni Kony,



https://bcl.wikipedia.org/wiki/Jose_Fernando_Obias

Si Jose "Joe" Fernando Obias (namundag, Enero 14, 1946} sarong Bikolanong
edukador, historyador, peryodista asin an tagapalagdâ saka kagrogaring kan
peryodikong The Paper. Siya an enot na pamayo kan kasararoan na Sumaro Bikolnon.
Siya man an parati kagsurat kan mga editoryal kan peryodikong Bicol Mail, asin
siya an pamayong editor kan Bicol Herald. Sa Premio Tomas Arejola sa
Literaturang Bikolnon 2012, siya an napiling "Masirang na Bitoon kan
Literaturang Bikolnon 2012" (Lifetime Achievement Award).

Si Obias namundag sa Magarao, Camarines Sur, nagkuang elementarya sa nasabing
banwaan, nagpadagos kan saiyang sekundarya sa Ateneo de Naga asin dagos luminaog
sa San Jose Seminary sa Quezon City sa tuyong magpadi. Naghubo siya sa pag-adal
sa Holy Rosary Minor Seminary dangan sa Holy Rosary Major Seminary kun saen
nakamit niya an Batsilyer sa Pilosopiya kan taon 1971. Sa boot pang madugangan
an dunong, siya nagkua sa Unibersidad nin Nueva Caceres kan kurso sa Civil
Engineering na natapos niya man kan 1981. Sa tuyong mapalakbang an inadalan sa
pagpadalagan nin mga eskwelahan, siya nagkua kan kursong School Administration
asin Supervision sa School of Graduate Studies sa parehong unibersidad asin dai
pa kontento, buminalik sa Holy Rosary Major Seminary kun saen nagkua kan kurso
sa Pastoral Administration.

Siya nagtokdo nin matematiks, algebra, trigonometry, Ingles, historya, Espanyol
sa haiskul, asin nagin man administrador sa manlaen-laen na katongdan: Prefect
of Discipline, HS Assistant Principal, Principal, asin HS Academic Coordinator;
ini saiyang nakumplihan sa iba-ibang eskwelahan arog kan Capalonga High School,
Holy Rosary Major Seminary, Unibersidad kan Nueva Caceres, Pena de Francia
College, asin, sa presente, sa Naga City Montessori School.

Siya nagin parasurat-bareta sa Balalong, Associate Editor kan Bikol Daily,
Editor kan Bicol Star, Saligsig, Leader Vanguard,Bikol Inquirer, Vox Bikol,
Bikol Standard, asin ngonyan sa Bikol Herald. Siya aktibo pa sa pagsurat nin mga
editoryal sa Bicol Mail. Siya an publisher-editor kan Sanghiran y kan The Paper
Newsmagazine na nag'ani nin pagpilang sa orog karahayrahay na pakasurat bilang
Outstandiong Editorial, Outstanding Investigative Article, asin Outstanding News
Writer kan mga taon 2002 asin 2003, hale an pagtaong pasib sa St. Peter Baptist
Catholic Mass Media Awards.



https://bcl.wikipedia.org/wiki/Jose_Casta%C3%B1o

Si Jose Castaño (namundag: Des. 28, 1854 - nagadan, ? ) sarong Franciscanong
prayle na namundag sa Hiniesta, Zamora kan Espanya. Nagsumpa siya komo sarong
pading Franciscano kan Mayo 2, 1874 asin nakaabot igdi sa Manila kan Hunyo 22,
1875.

Siya nagin administrador sa halipot na panahon sa Kamalig, asin kan taon 1878
nagin ministro kan banwaan nin Lupi, Ligmanan, dangan sa Ligaw. Nag-17 siyang
taon igdi sa Bicol asin pakatapos kan toka niya sa ronang bikol, nagbalik sa
Espanya asin nagin rektor siya kan Colegio de Misiones de Almagro duman sa
Burgos, Espanya.

Sa panahon na iyan tuyong naalok siyang magin taga-ambag sa Archivo del
Bibliofilo Filipino, vol. 1 1895. na an nagpalagda' man iyo si Wenceslao Retana.
An saiyang ambag na sinurat na doon na gayong pigtratar an manongod sa mga
soanoy na kaugalean kan mga Bikolnon iyo idtong obra niyang tituladong Breve
Noticieas acerca del origin, religion, creencias y superticiones de los antiguos
Indios del Bicol.

An 60-estansang rawitdawit na ini pigsalaysay na gayo kan sarong Kadungung na
para-susuman na pig-oosip niya an mga kalakawan kan antigo pang panahon sa
ronang Bicol, kun pano nabilog an rona, sa irisay nag enot na nag'erok igdi, ano
an mga nasabatan na kapawotan sa pagbanwa igdi asin kun sairisay an piglabanan
kan mga heroeng sa Handyong, Baltog asin Bantong na iyo ngane an nasambitan sa
istorya na mga parasurog kan banwaan.

Huli ta naka-ikog an inaapod na ngonyan kan mga historyador na epikong Ibalong o
"Handyong", tinutubod kan dakul na siya (Castaño) an kagsurat kan napidasong
epiko. An iba man nagtutubod na si Fray Bernardino Melendreras an kagsurat kaini
asin sinapi' lang ni Castaño sa sinurat na obra ni Melendreras na tituladong
Ibal, na totoo mayo pang nakukuang kopya alagad nabanggitan man ini sa ibang mga
kasuratan.



https://bcl.wikipedia.org/wiki/John_Phelan

Si Fr. John Joseph "Jack" M. Phelan, S.J., (Agosto 31, 1922 - Nobyembre 6, 2005
) na inaapod man Fr. Jack, sarong heswitang Amerikano na nadestino sa Ateneo de
Naga nin 44 taon, poon 1960 abot 2004 asin ini iyo mansana an itinaong destino
para saiya kan saiyang komunidad .

An saiyang mga magurang iyo sinda John Anthony Phelan asin Nell Mickler Phelan,
pareho na gadan.

Si Phelan naglaog sa komunidad kan mga Heswita kan Agosto 14, 1948 asin
naordenan padi kan Hunyo 21, 1958. Kan Hulyo 20, 1960 siya sinubol igdi sa
Filipinas na magsirbe sa Ateneo de Naga asin poon kaidto hanggan siya guminurang
na husto, iyo mansana an saiyang destino. Enot pinatokdo siya nin Ingles asin
Relihiyon sa mga estudyante sa haiskul. Alagad, nag'ayaw an mga taon dakul na
katongdan an saiyang dinara. Nagin siyang Rektor kan Komunidad kan Heswita (Des.
31, 1985 - Pebrero 1989), Dekano sa Kolehiyo, Direktor kan Guidance Department,
Pamayo kan Theology Department, Chaplain sa College asin Moderator kan Christian
Life Communities. Sa gabos kaini, an saiyang paglingkod "tanda nin mahuyo na
boot, matinabangon, may sabrit nin listong isip, asin daing paabaw-abaw na
pakitrato sa kapwa," sa mga tataramon na gayong sinabi ni Fr. Joel Tabora, S.J.

Si Fr. Phelan, S.J. nagin naman sarong namamanwaan Filipino sa legalidad sa
ri'gon kan Dekreto Presidensyal Nu. 836 na pinirmahan ni Presidente Ferdinand
Marcos kan Desyembre 3, 1975, numerado 1238.

Sa pagromdom saiya, an siyudad nin Naga, sa ri'gon kan Ordinansa Nu. 2006-011
pigpangaranan an tinampo na nakonekta sa Tecla San Andres Ziga Road pasiring sa
atubangan kan Ateneo de Naga High School Campus sa Bgy. Pacol, na "John Phelan
Drive".

An sarong edipisyo man sa kampus kan Ateneo de Naga na Unibersidad pigngaranan
na "John J. Phelan, S.J. Science Hall".



https://bcl.wikipedia.org/wiki/Jibaro

An mga Jibaro (sinasayod /hiba.ro/) mga kaapil sa mga tribo na nageerok sa mga
sapa na gamping iraya kan Salog Marañon; ini namumugtak sa bandang amnayan kan
Peru asin bandang subangan kan Ecuador,. Sinda napipisan sa mayor na minasurunod
na grupo: Shuar, Achuar, Humabisa, asin Aguaruna. Kadakulan sinda yaon nakaestar
sa bandang Ecuador totoo, asin tinataya na ngonyan na panahon may populasyon
sinda sa pag'oltan 10,000 abot 30,000.

An mga grupo grupong ini mga parataram nin mga tataramon na sakop nin sarong
lenggwaheng pamilya pero dakul sainda tataong magtaram sa Quecha, sarong
tataramon lakop sa ronang kabukiran nin Andes. Mga antropologo sinasabing an mga
ini mga barobanwang manlaenlaen may pagkaribong sa pagkakaiba ninda nin huli ta
sinda napangaran kan saindang pagkamidbid minsan sa tinataram ninda pero minsan
man sa salog na saindang pig'eerokan. Kaya sinda nabibisto sa pangaran kan salog
na saindang naeestaran pero haros parehas man an hitsura, an tinataram na
lenggwahe asin ta nababansagan nin kun anoano na logod asin an lambang grupo an
mate iba man sa ibang grupo.

Kan mga inot na panahon na dai pa sinda nakokolonya, midbid sindang marhay sa
pamumugot sa mga kaiwal asin an pagpakupos kan payong pinugot, na inaapod ninda
sa saindang tataramon, tsantsa.



https://bcl.wikipedia.org/wiki/Jiang_Zemin

Si Jiang Zemin (namundag Agosto 17, 1926) sarong retiradong Tsinong pulitiko na
nagserbi bilang Sekretaryo Heneral kan Patido Komunista nin Tsina poon 1989 abot
2002, komo Presidente kan Republikang Popular nin Tsina poon 1993 sundo 2003,
asin bilang Pamayo kan Komisyon Sentral Militar poon 1989 abot 2005. An saiyang
halawig na karera asin labis na pagkaprominente sa pulitika nagpapusog sa bansag
saiya na iyo an pinaka'ubod kan ikatolong henerasyon nin mga lider sa Partido
Komunista.

Si Jiang nagsakat sa poder pakapangyari kan mga protesta sa Tiananmen Square kan
1989, na nagsalida siya ki Zhao Ziyang bilang Sekretaryo Heneral kan Partido
Komunista nin Tsina. Sa pagsolnop ni Deng Xiaoping asin kan mga myembro kan
inapod na "Walong mga Gugurang" huli naman sa kagurangan, asin katuwang an mga
maedad pero poderosong mga lider sa partido asin sa estado arog ki Li Xiannian
asin si Chen Yun, si Jiang iyo na an totoong nagin "Kataastasing Lider" kan mga
taon 1990. Sa saiyang pamamayo, an Tsina nakaeksperensya nin amot na paggantad
asin pag'uswag, nakita an matoninong na paglito kan Hong Kong asin kan Macau
hale sa Portugal, asin napakarhay an relasyon kaini sa luwas na kinaban manta
higot an kontrol kan Partido Komunista sa gobyerno. Sinasabing si Jiang sobra an
pagha'dit kun ano an imahe niya sa laog kan Tsina orawang labi man an pagpahonod
sa Rusya asin Estados Unidos.



https://bcl.wikipedia.org/wiki/Iglesia_Filipina_Independiente

An Iglesia Filipina Independiente (Ingles: Philippine Independent Church),
inaapod man na Simbahan Aglipayano, sarong denominasyon Kristiyano na nag'aayog
sa tradisyon Katoliko bilang ini sarong simbahan nasyonal sa Filipinas, alagad
suway sa organisasyon kan Simbahan Katoliko Romano. Si Gregorio Aglipay an enot
na Obispo Supremo kaini huli kaiyan naapod man ining Simbahan Aglipayano asin
inaapod man na mga Aglipay an mga kaapil kan simbahan.

An paglitik kaini sa Simbahan Katoliko nabantolin kan mga enot na kaapil kan
enot na pederasyon nin mga unyon nin mga trabahador sa nasyon, an Union Obrera
Democratica Filipina kan taon 1902. Si Isabelo de los Reyes iyo an saro sa
kagtolod nin paglitik asin pigsonson niya na an enot na pamayo kan litik na
simbahan iyo si Aglipay. Makuri an reaksyon kan Simbahan Katoliko, mala ta an
Santo Papa pig'orden sa Arsobispo kan Manila na ekskomunikaron an mga nagpamayo
sa paglitik. Poon 1960 an simbahan aglipayano nakikisaro sa Simbahan Episkopal
kan Estados Unidos asin man poon 1965 nakisaro man sa Lumang Unyon Katoliko kan
Utrecht.

An presenteng Obispo Maximo iyo si Reverendo Ephraim Fajutagana D.D., na an
opisinang sentral yaon sa National Cathedral of the Holy Child sa may Taft
Avenue, Ermita, Manila.

Kan naghihinanapos na an pananakop kan mga Kastila sa Filipinas kan 1898,
dinulok ni Arsobispo Bernardino Nozaleda si Gregorio Aglipay tanganing kaulayon
an Katipunan na pinamamayohan kan duwang lider na si Andres Bonifacio asin
Emilio Aguinaldo. Katuyohan kan Arsobispo an pagtangro sainda nin autonomiya
para sa Filipinas kun uuntokon an rebelyon. Sinubol ni Aguinaldo si Koronel
Luciano San Miguel ki Aglipay ngane maalok na magbali sa rebelyon alagad kan si
Aglipay nagbiyahe pasiring Ilocos Norte tyempong nagputok na an Gerang
Filipino-Amerikano asin inatake na kan mga Amerikano an Manila kan pabalik na
ini.

Si Aglipay nagbali sa rebolusyon asin nanombrahan na Vicar Heneral Militar kan
mga rebolusyonaryo kan kan Oktobre 20, 1898. Nagpawarak siya nin sarong surat ka
sumunod na aldaw sa mga clerigo na hinohorot niya an mga ini na hagaron ki Santo
Papa na magnombra na nin mga pading Filipino sa gabos na mga katongdan sa
simbahan. Kan Mayo 5, 1899, si Arsobispo Bernardino Nozaleda pig'ekskomonikar si
Aglipay sa Simbahan Katoliko.

Taon 1902, kan an Filipinas nagin nang teritoryo na kan Estados Unidos, piglakaw
ni Isabelo de los Reyes an pagbilog nin sarong Filipinong simbahan. Petsa 3 nin
Agosto nagswestyon siya nin sarong Simbahan na suway asin independyente sa
Simbahan Katoliko Romano. Ipigsonson niya sa kairiba na si Aglipay an gibohon na
Obidpo Supremo dawà kan enot, nangutiil si Aglipay sa alok na ini huli ta sarô
siyang Katolikong deboto. Dinulok siya kan duwang pading Heswita, si Francisco
Foradada asin Joaquin Villalonga ta gusto siyang mapapirma sa sarong dokumento
na pinapanindogan niya an lealtad niya sa Simbahan Katoliko Romano. An sabi niya
mapirma siya kun an Simbahan lakawon an kagustohan niyang madugangan na
madugangan an pagnombra sa mga importanteng pwesto an mga Filipinong padi.
Nahapot ni Foradada kun ano man daa ta gusto madagdagan an may mga katongdan na
pading Filipino ta orog nang mga aliwalas sa trabaho daa an mga Filipinong padi
asin daing kapinohan. An komentong ini naka'arat na gayo ki Aglipay asin
sinasarabi na binuntol daa kani idtong si Foradada. Nangyari logod si Aglipay
pinutol na niya an relasyon sa Simbahan Katoliko asin inako an alok ni de los
Reyes na siya an mamayo sa naglitik na simbahan Filipino.[nangangaipo nin
toltolan]

Kan Enero 18, 1903, si Aglipay pignombrahan bilang Obispo Supremo kan Iglesia
Filipina Independiente kan mga obispo sa Manila, Cavite, Nueva Ecija, Isabela,
Cagayan, Pangasinan, asin Abra.

Kan si Aglipay nagparabyahe asin nagparalibot sa iba-ibang nasyon, nadara siyang
magsikwal kan doktrinang Trinidad asin nagin siyang Unitaryo. Alagad, an
Simbahan Aglipayano habo mag'ako kan nahirang teolohiya niya. An pagka-Unitaryo
niya sa pagtubod orog na naririraw sa saiyang sinurat na nobenaryo, an
Pagsisiyam sa Birhen sa Balintawak, 1925 asin an palis kaini sa Ingles, Novenary
of the Motherland, 1926.Aglipay.



https://bcl.wikipedia.org/wiki/Ibalong_Festival

An Ibhalong Festival sarong pagromdom asin pagrokyaw kan mga pangyaring gugurang
igdi sa Kabikolan siring kan ipinamalas sa istorya kan epikong Ibalong. An
tampok sa selebrasyon iyo an pagpadayaw sa tinampo nin mga sayaw, drama asin mga
awit nagmumustra kan ralaban kan mga heroe sa epiko na sinda Handyong, Baltog
asin Bantong asin kun pano ninda nadaog asin nasupil sa Oryol, Rabot buda an mga
tandayagan na hayop arog ki Tandayag, asin mga opon na nagraratak sa mga tanoman
kan mga Bikolnon.

An selebrasyon sarong semana na gayo. Napoon sa Oktobre 25 abot 31 kan taon.
Pano ini nin mga iba-iba pang aktibidad siring sa Pagpasale kan mga manlaenlaen
na lutong bikolnon, Patagalan sa pagkaon ki maharang na sili, pagpa-ayon sa mga
isports, pagpatinda kan mga produktong Bikol siring sa handikrafs, kontes sa
Pagarayonan nin mga Daraga.

An selebrasyon pinapahiling man an katibayan, an orag sabi kaiyan, an kaisogan
sa tahaw nin anoman na kalamidad, bagyo man, linog, baha o pagputok kan magayon
na Ma'yong asin padagos an paghhingoa na daing pagluya nin boot.

An pagrokyaw kan Ibalong Festival tongod sa Oktobre 25 abot Oktobre 31
taon-taon. Ginigibo ini sa syudad kan Legazpi. Kan 2008, an Sorsogon Donsol
National High School iyo an kampeon para sa " Best in Exhibition" asin siring
man sa "Costume and Props". an Camarines Norte State College guminana para sa
"Best in Street Dancing". An Matacon National High School kan Albay iyo an
nakasikwit kan premyo sa "Best in Music and Sound" award.



https://bcl.wikipedia.org/wiki/Iba

An ibà (Averrhoa bilimbi; Ingles, cucumber tree) sarong klaseng tinanom na
nagkakahoy asin nagbubunga nin prutas na maalsom inuusar sa pagluto. An tinanom
na ini nalangkaw 5-10 metro, matapo saka gurung-gutongon an ubak kan kahoy; an
bunga niya matilaba, mga 3 sentimetro an laba, berde na medyo nadulaw kun hinog
na, saka maragotnot sa kagat asin matagok pero maalsom. An mga bunga pati
namomorangot sa lugar na linuluwasan kaini sa mga sanga-sanga asin sa kahawakan.
An dahon 3-6 sm an laba, naturubong ropondopon sa poro kan mga sanga. Haros
bilog na taon may burak ini na mahamyo nagkokolor berdeng nagdudulaw, lila o
namumula-mula.

Pwede daa ining nagpoon magtubo sa Moluccas, Indonesya asin ngonyan lakop na
asin makukua sa Filipinas, Bangladesi, Maldives, Myanmar asin Malaysia. Sa Indya
dakul man ini pig'aataman sa mga hardin asin sa ibang parte ngane nagtuturubo na
layas.

An bunga pig'aalsom nanggad sa mga luto arog kan inon-on, pang-alsom arog kan
sampalok sa sinigang, piggigibong atsara, dinudulse, panhaleng langsì, asin
anglo sa mga lutong sinabawan asin pwede man gibohon pampreskong inomon an tagok
kun ini pirison. Sa rona nin Kabikoan, Filipinas uso ining isalak sa mga lutong
ginutaan komo pagtaong kagat sa namit arog kan adobo sa guta, karne man ini o
darakulang sira. Sa Aceh, Indonesia binabalad ini ta komo nasirbing chutney asin
sa Malaysia rinurunot ini ginigibong mahamis na santan.

Sa Filipinas, an dahon ginigibong pandapog sa mga magatol, sa mga gatok o
nalanog, sa rayuma, sa bayoko, o sa mga hiras, o libaka asin sa mga lugad-lugad.
Sa ibang parte kan kinaban ginagamit ining pandapog sa mga kagat nin insekto o
medyo may kamandag na hayop. An gina'gang dahon kaini naserbing pamaghat sa
bagong mangaki, orawang an burak na gina'ga pwede sa paghale nin sipon o abo. Sa
Malaysia an hinoom na dahon na nagtutunaw na pambulong sa mga helang sa babae.
Sa French Guiana, an dulse kan bunga bulong sa mga gatok-gatok. An mga siring
totoo, mga tradisyonal na remedyo dai pa masabing may base sa syensia. Sa parte
kan distrito nin Thiruvananthapuram sa Indya, an bunga nin iba inuusar sa
pagkontrol sa pagtaba nin tawo.

Sa Malaysia, an maalsom na gayong iba panlinig sa tarom kan kris. Sa Filipinas,
an tagok kaini inuusar na panhale sa mga mantsa o digta. Sa Indonesya, an pulang
burak kaini ginagamit na pantugma sa tela.

An tinanom na ini asin an bunga kaini inaapod sa iba-ibang pangaran sa mga
iba-ibang tataramon. Dai dapat ini ikaribong sa prutas na carambola, na nakua
man nin parehong pangaran apesar iba-iba ining prutas. Balimbing sa Filipinas
iyo an inaapod na carambola asin bako an inaapod na bilimbi.



https://bcl.wikipedia.org/wiki/Gualberto_Manlangit

Si Gualberto Cea Manlagñit (Hulyo 12, 1938 - Mayo 16, 2015) sarong Bikolanong
abogado, pulitiko, pilantropo, pintor, parasurat, orador, kolumnista, peryodista
asin aktibista.

Si Manlagñit nagkua kan saiyang elementarya sa Tigaon Elemntary School alagad
tinapos niya an ika-6 na grado sa Sta. Clara Academy. Valedictorian siya
pagtapos sa elementarya. Nag'adal sa haiskul kan Ateneo de Naga (Batch 1955)
(ngonyan Ateneo de Naga University), na may mga honors man dangan nag'adal sa
kolehiyo kan Ateneo de Manila University asin kan saiyang abogasya, asin siya
tolong taon sa nasabing unibersidad, pero nagtapos sa Unibersidad nin Nueva
Caceres. Nakapasar siya sa Bar kan 1962.

Namundag sa Tigaon, Camarines Sur, an naagom niya iyo si Venida Moll na tinawan
siya nin limang aki- si Ferdinand(negosyante), Melquiades(negosyante), Maria
Crescenta (doktora), Gualberto, Jr.(negosyante), asin si Maria Celestina M. Tam
(abogada). An ama niya nagngangaran na Pedro Tan Manlagnit na namundag sa
Calolbon, Catanduanes, asin an saiyang ina iyo si Amparo Fuentebella Cea.
Sinasabi niya na siya may dugong Chino ta an lolo niya sa ama sarong Chino ngane
na an ngaran Tan Sia Nga.

Kan 1964, siya nanombrahan bilang election registrar sa Garchitorena alagad kan
taon 1967 nagbalik sa Tigaon. Pag'eleksyon kan 1968, sa edad pa sanang 30, siya
nagdalagan bilang alkalde asin nakaluwas. An pwesto niya sa katongdan na ini
nag'abot 1971. Sarong dakulang nota sa saiyang pagka'alkalde iyo an
pagpa'implentar niya kan Land Reform kun saen an mga paraoma sa barangay nin San
Rafael, Tigaon, nata'wan nin sadiri nindang mga loteng omahon. Sinasabi na siya
an saro sa pinaka'amay na nagpasunod kan ley, na mag'aaboton pa sana ngane an
Ley Militar kan taon 1972 na itinindog ni Presidente Marcos.

Manta na pabalikbalik mansana siya igdi sa syudad kan Naga, naisip niya
magtogdas kan peryodikong Bandillo kan taon 1981 na an enot niyang editor iyo si
Alfredo Calara, Jr.. Nagin niyang nguso ini sa pagpahayag kan mga abuso kan
administrasyon ni Marcos kan an panahon na idto yaon pa sa ley militar.

Alagad, amay pa ngane kaidto, kan 1978, siya saro sa doseng nagkandidato sa
Bicol Saro na nagdalagan para sa assemblyman sa Interim Batasang Pambansa na an
kairiba niya iyo sinda Monico Imperial, Victorino Ojeda, Rolando Falcon,
Salvador Princesa, Eddie Alanis, Alfredo Tria, Mariano Trinidad, Roger Panotes,
asin si Jose Bunao. Siring man, aktibo siyang nagtabang sa grupo kan "Apat na
Agila" (Luis Villafuerte, Boboy Alfelor, Rolando Andaya, asin Edmundo Cea) kan
ini magdaralagan sa Regular na Batasan Pambansa kan taon 1984. Sa pagbuntog niya
sa pulitika asin pagkampanya niya igdi, igwa man panahon naglado siya asin nagin
myembro kan PDP-Laban y nagin siyang chairman probinsyal kan partidong ini igdi
sa Camarines sur.

Pagkamoot niya an magtokda' nin mga rawitdawit, mga kantang adaptation, magsurat
nin mga osipon asin mga saysay dapit sa historya asin kultura. Sa mga kolum niya
kan igwa pa siyang peryodiko aktibo siyang nagkokomento manongod sa pulitika sa
probinsya. Sa ngonyan, dawa dai pa totoo naimprinta, igwa na siyang hinaman na
diksyunaryong Ingles-Bikol (tolong tomo), sadiring autobiograpiya, asin sinurat
na salaysay manongod kan kalakawan kan tyempo Hapon igdi sa Camarines Sur.
Pirang beses naman siyang nagsabay sa pa-eksibit nin mga pintura niya kairiba an
mga ibang Bikolanong pintor asin nakapaluwas na siya kan enot na pinalagdang
libro niya nin mga awit asin berso. Ini tituladong Sa Baybayon nin Sisiran': 100
na Berso asin Awit, na ibinungsod sa Ateneo de Naga University kan Marso 7,
2011.

An libro niya nin mga berso asin awit sinasabing piling antolohiya kan mga
tinokda' niya sa laog nin haros limang dekada, poon 1950 abot 2009. "Iba-ibang
tema dapit sa pagkamoot, mga kadunongan asin mga makangingising istorya nin
banwaan, asin an halangkaw na paghiling sa mga manipestasyon nin buhay iyo an
pigtatampok sa obra kan poetang". si Manlagñit.

Sarong onra saiyang nakamit iyo an sarong Pagmidbid na iginawad saiya kan
banwaan nin Tigaon kan Agosto 10, 2011 durante kan Tig-Aw Festival, "para sa
saiyang mga pambihirang naginibuhan asin mga ambag para sa pagpauswag kan
Kulturang Tigawnon bilang sarong prolipikong parasurat nin mga berso, awit,
saysay asin osipon, bilang kolumnista, pintor, orador,kampeon kan ahedres,
mahigos na serbidor kan banwaan, asin masarig na pailihan kan kasaraditan na
naapi."

Kan Abril 30, 2015, an Nueva Caceres Heritage Movement, sa pinakaenot na
anibersaryo kaini, nagduhol saiya nin onra sa pagtao saiya kan 1st Bahandi Award
for Arts and Culture bilang siya sarong poeta sa tataramon na Bikol, komo sarong
pintor, peryodista asin kaggibo kan 3-tomo na Diksyunaryong Ingles-Bikol.

Siya nagin kaapil duman sa Academiang Bicol, sarong kasararoan sa kultura na
tinogdas ni Juan Triviño. Sa pag'aling'aling, siya mahusay magkanta asin
magkawat sa ahedres mala ta kan medyo hubin pa siya, nagbabali siya sa mga
pakontes sa ahedres sa Manila asin saiya na daang nadaog sa kawat si bantogan na
parakawat chess na si Florencio Campones. Kan siya medyo hubin pa, toriyok
siyang parabulang asin kag'ataman nin mga pambulang na lalong. Nakakaabot siya
kun saensaen sa bilog na Filipinas sa pag'ayon sa mga darakulang derby. Kan mga
enot na taon man, personal niyang ginagastusan an pag'ama nin mga pakontes asin
mga ralaban sa kampeonato sa ahedres sa maigot na ma'wot niyang makalakop an
pagkawat ahedres sa mga kahubinan asin may magtalubo nin Bikolanong kampyon sa
chess na pwedeng isa'pag sa mga internasyonal na kawat kani.



https://bcl.wikipedia.org/wiki/Grace_Poe

Si Mary Grace Sonora Poe-Llamanzares (namundag Septyembre 3, 1968), bisto man sa
apod na Grace Poe sarong pulitiko asin iyo-iyong aki kan aktor na si Fernando
Poe, Jr. asin kan agom niyang aktres na si Susan Roces. Siya namundag sa Iloilo
alagad kan omboy pa ibinaya siya sa simbahan kan saiyang tunay na ina asin
pinag'ampon legal kan mag'agom na artista.

An napangagom ni Grace Poe iyo si Teodoro Daniel Misael "Neil" V. Llamanzares,
sarong namamanwaan Amerikano asin sinda igwang tolong aki- si Brian, Hannah asin
Nikka. Kan siya yaon sa Estados Unidos, nagtrabaho siya bilang sarong maestra sa
preschool dangan sa sarong kompanya sa estado nin Virginia naggigibo nin mga
instrumento asin kasangkapan siyantepiko.

Siya nagtapos haiskul sa Assumption-Makati, kun saen siya nagpahiling tibay sa
mga kompetisyon oratorikal asin natokahan na Pamayo kan Assumption Debating
Team. Nag'adal siya sa Unibersidad kan Pilipinas asin nagmajor sa Development
Studies, dangan sa Boston College of Massachusetts, kun saen nakua niya an
Batsilyer en Artes, major sa Political Science.

Nagguhit siya nin pambihirang rekord sa historya nin pulitika sa Filipinas kan
nakamit niya an pinakahalangkaw na boto nin sobra sa 20 milyon sa eleksyon kan
2013. An pangyaring ini dai pa naarog sa mga enot asin nagtalikod na mga
eleksyon nasyunal.

Kan Septyembre 16, 2015, si Poe pighayag asin pigbalangibog niya sa atubangan
kan tiripon na dakula kan saiyang kapamilya, mga suportador asin mga katood
duman sa Bahay ng Alumni, Unibersidad kan Pilipinas, Diliman, Quezon City, na
siya madalagan sa eleksyon presidensyal 2016. Alagad, an kampo ni Roxas asin ni
Binay pigtuyaw tolos siya sa duwang bagay: Siya dai pwede ta yaon sa kwestyon an
saiyang pagkanamamanwaan Filipino, siya hilaw pang gayo asin mayong hararom na
eksperensya

Kan Desyembre 23, 2015, an Commission on Elections en banc (COMELEC) pigtangkas
si Poe sa lista kan mga opisyal na kandidato para sa presidente sa eleksyon
2016. Sinabi kan COMELEC na siya kulang sa duwang karaipohan: kulang siya sa
bilang nin taon nin pag'erok sa Filipinas na dapat dai magbaba sa sampolong
taon. Kan siya daa nagsumitir kan Certificate of Candidacy kan nagkandidato siya
para senador, dineklara niyang 6 na taon may 6 na bulan na siyang nag'eestar sa
Filipinas. Saro pang rason, siya bakong natural-born Filipino ta mayo siyang
dokumentong maipahiling kun siisay talaga an tunay niyang ama asin ina na dapat
anas mga dugong Filipino. An kampo ni Poe nagsabi na saindang isasakat sa Korte
Suprema an isyu.



https://bcl.wikipedia.org/wiki/George_Soros

Si George Soros (/ˈsɔːroʊs/[3] or /ˈsɔːrɒs/; Hungarian: Soros György; Hungarian:
[ˈʃoroʃ]; namundag Agosto 12, 1930, bilang Schwartz György) sarong
Hungaro-Amerikanong taypan, investor, pilantropo, asin autor na may dugong gikan
Hudyo-Hungaro asin may duwang nasyonalidad, Hungaro asin Amerikano. Siya an
Pamayo kan Soros Fund Management. Bantog siya sa bansag na "iyo an nagbari kan
talodtod kan Bangko nin Inglatierra" huli sa pagpalarga niya sa pabakalan nin
pounds tumbas sa US$10 bilyon, na kun saen nagkita siya nin $1 bilyon durante
kan sinasabing 1992 Black Wednesday krisis sa moneda kan UK. Si Soros saro sa
30ng pinakamayaman sa bilog na kinaban.

Si Soros midbid na gayo sa pag'ampoyon sa mga kawsa liberal asin progresibong
pulitika sa Amerika. Sa pag'ultan kan 1978 asin 2015, siya nagdonar sobra sa $11
bilyon sa mga kawsang pilantropiko asin igwa siyang dakula nanggad na papel sa
pagtransisyon kan Subangan Europa hale sa komunismo pasiring kapitalismo
(1984-89). Tinao niyang endowment saro sa pinakadakula sa Central European
University sa Budapest. Si Soros pamayo man kan mga Open Society Foundation.



https://bcl.wikipedia.org/wiki/George_Curry

Si George Curry (3 Abril 1861 - 27 Nob. 1947) iyo an pinakainot na Gobernador
kan Ambos Camarines, sa panahon nin paglaog kan mga Amerikano sa Filipinas. Siya
nagtukaw sa pwesto nin labi sanang sarong taon, poon Desyembre 16, 1899 abot
Marso 20, 1901.

Namundag si Curry sa Greenwood Plantation sa West Feliciana Parish, Louisiana.
Sa edad na siyam, nailo siya sa ama niya, na sarong kapitan sa Hokbo kan
Confederate. Kan tigburakan kan taon 1873, an patanoman ninda nasanop nin
grabeng baha kaya si ina niya dinara an apat niyang lalaking aki (na pinakamatua
si George) sa Dodge City kun saen igwa sindang mga kapinsanan.

Sa Dodge City nagin siyang sugo-sugo, parahatod kun anoano. An anoman na adal
niya nakua niya sa ina niya sana alagad an tolo niyang tugang nag'adal sa
pampublikong paadalan. Kan magadan an ina niya, pirit siyang nagpasiring sa
Lincoln, New Mexico asin duman nakakua siyang trabaho sa $10 na dolyar an bulan
sa sarong rantso nin obeho, dangan iba-iba pang pwesto komo escribiente sa
manlaenlaen na mga tindahan sa magkapirang lugar duman.

Paglaog kan 1884, nakaatender siya sa enot niyang kumbensyon pulitikal asin
sarong taon pa kaini, nanombrahan siya bilang bailiff sa First Judicial District
Court.

Kan Nobyembre 30, 1888, nag'agom siya ki Rebecca Hughes, aki nin sarong
maykayang rantsero sa Lincoln County. Amay-amay kaini, napili siyang magtukaw sa
duwang-termino komo county clerk. Poon kaidto, sunodsunod na an mga pwesto niya
sa County, komo assessor (1890-1892), bilang sheriff (1892-1894). Pag'eleksyon
kan taon 1894, nagin siyang Senador sa Territorial Legislature, na representado
niya an limang mga county sa New Mexico. Sabay igdi nagtratrabaho pa siya komo
escribiente sa District Court asin bilang right-of-way agent para sa El
Paso-White Oaks Railway.

Duman sa Gerang Kastila-Amerikano, kan Abril 1898 nanombrahan siya ni Gob.
Miguel Otero kan New Mexico komo kapitan kan Tropa "H". Kaiba an tolo pang tropa
("E", "F", asin "G") nabilog an ika-2ng squadron kan Enot na U.S. Volunteer
Cavalry, na an namomoon iyo si Koronel Leonard Wood. Sinda kuta ipapadara sa
Cuba ta nagpopoon na an ralaban duman alagad siya dai nakadagos ta ibang tropa
an napili na magpasiring sa Cuba.

Kun dai man siya nakaabot sa Cuba, siya nakua bilang lieutenant kan 11th
Volunteer Cavalry na pigorganisar para sa Isla kan Filipinas na piglalalaog na
kan Amerika. Kaya kan Nobyembre 1899 naglayag siya haleng San Francisco paagi
Honolulu diretso paManila kun saen nasabat niya an sarong bagyo. Nakaantos siya
sa pantalan kan Manila kan Des. 17 kaidto na namiligro pang marogba an saiyang
nasakyan.

Kun dai siya nakahiling laban sa Cuba, igdi sa Filipinas nakatapsok siya sa
sagupaan tolos sa San Mateo asin ibang lugar pa kun saen maisog nakibukbukan an
mga Pilipino. Kan mabari na an organisadong pwersa kan mga Pilipino, siya
nanombrahan kan Des. 1899 bilang Gobernador kan Ambos Camarines. Abot sana
siyang Marso 1901 sa kargong ini. PagHulyo, ibinalyo siya asin ginibong Hepe kan
Pulisya kan Manila na nagsagkod Hulyo 1902. Alagad, nagbutas siya sa kargo ta
naglaog siyang negosyo sa Ambos Camarines kun saen siya an presidente kan
Camarines Mercantile Company. Nag'asenso siya alagad nadukotan siyang kolera
kaya napiritan bumalik sa Amerika kan 1903.

Pero kan nabulong siya balik ulit igdi sa Filipinas asin poon 1903 abot 1905,
nagin siyang Gobernador kan Isabela, Gobernador kan Samar 1905-1907, pagbutas
niya igdi nagin naman siyang Gobernador kan Teritorio kan New Mexico 1907-1911.
Kan maako an New Mexico komo Estado sa Union (Kaboronyogan nin Amerika),
naelehir siya bilang Republikano sa ika-62 na Kongreso asin nagserbi digdi poon
Enero 8, 1912 sagkod Marso 3, 1913; dai nag'ako na manominar giraray sa parehong
pwesto kan 1912 ta nagtapsok sa negosyo nin hotel sa Socorro, New Mexico, dangan
nagin naman pribadong sekretaryo kan Estados Unidos na Senador na si Holm Bursum
kan New Mexico kan taon 1921-1922; nagin miembro kan International Boundary
Commission, 1922-1927; nagdakit sa sarong rantso harani sa Cutter, New Mexico;
nagsirbi komo Historyador kan Estado kan New Mexico kan 1945 sagkod na siya
magadan sa Veterans Hospital, sa Albuquerque, New Mexico kan Nob. 27, 1947.
Ilinubong siya sa National Cemtery kan Santa Fe, New Mexico.

Igdi sa Ambos Camarines, sa halipot niyang pagserbi, ipinangaran saiya an sarong
barangay sa Pili, Camarines Sur, an inaapod na ngonyan na Bgy. Curry huli gayod
ta igdi sa lugar na ini ikinaag niya an saiyang kompanya, an Camarines
Mercantile Company.



https://bcl.wikipedia.org/wiki/Franklin_Pe%C3%B1alosa

Si Franklin "Aging" Peñalosa (namundag kan Mayo 7, 1977) sarong propesyonal na
triatlela (paralangoy, paradalagan asin biseklista) kan Syudad nin
Naga.[nangangaipo nin toltolan] Dating para-bisekleta kan probinsyang Camarines
Sur, nagpoon siyang magbali sa daralaganan kan taon 2005 sa 29th Milo Marathon
Elimination dangan nagin triatleta bàgo matapos an dekada. Kabali siya sa TMM
Timex Team, sarong grupo nin mga triatleta sa Filipinas siring man kan Tri-Team
300 na nakabase sa rehiyon Bikol.

Nakamtan niya an inot na kampeonato sa daralaganan sa Milo Marathon sa giníbong
elimination sa Syudad nin Naga kan 2007. Alagad inot siyang nagbali digdi kan
2005 sa kategoryang 5K kun sain nagunò niya an Ikatulong Premyo. Komo sarong
triatleta, nag-ikaduwa siya sa kategoryang Male 30 to 39 sa pinakainot na
Camarines Sur Triathlon kan 2009.

Nakamtan man ni Peñalosa an Ikatulong Premyo sa nakaaging The North Face 100
CamSur kan Abril 30-Mayo 1, 2011. Bàgo kaini, siya nag-ikaduwa sa 1st Iloilo
Dinagyang International 30K Duathlon kan Enero 16, 2011 asín nag-ikatulo sa
lokal na daralaganán na Jingle Bell Run: Save Our Wetlands sa kategoriyang 13K
kan Desyembre 19, 2010.



https://bcl.wikipedia.org/wiki/Francisco_Pe%C3%B1ones_Jr.

Si Higino Francisco "Frank" V. Peñones, Jr. sarong premyadong kagubay na
Bikolanong parasurat asin an presenteng representante kan Sur nin Luzon para sa
mga Arteng Panliteratura kan Nasyunal na Komisyon para sa Kultura asin kan Arte
(NCCA). Kagsurat siya kan Ragang Rinaranga (2006), sarong katiripon kan 52 na
mga rawitdawit sa Rinconada Bikol na igwang pagpalis sa Ingles, asin sarô sa mga
awtor kan Sinaraysay. Kaiba si Paz Verdades Santos, saindang pinakarhay an
librong Hagong: Mga Osipon (2013), sarong antolohiya nin mga usipon.

Sarô siya sa mga nairinot na kaapil kan Kabulig Bikol. Kaapil man siya kan
organisasyon pangkultura na Sumaro Bikolnon kun sain siya nagin direktor kaini
kan 2010-2011 asin kan grupong nin mga parakurit na Burikbutikan Artists
Collective.

Natàwan si Peñones kan 1991 nin CCP Creative Writing Grant for Poetry (Bicol).
Ginawadan man siya kan Premio Tomas Arejola para sa Literaturang Bikolnon para
sa saiyang usipon na pan-akì na Kan Magutom si Buchok kan 2004. Siya napilì man
bilang sarô sa Outstanding Bikolano Artists for 2009 (Literary Arts) asin
Sumagang Award (Literary Arts).

Sarô siya sa mga panelista sa Juliana Arejola-Fajardo Workshop sa Pagsurat-Bikol
siring man sa Saringsing Writers Workshop, an taonan na hunglonan sa pagsurat
kan Parasurat Bikolnon.

Nagluwas an nagkapira sa saiyang mga rawitdawit sa Burak asin An Tambobong nin
Literaturang Bikolnon.

Nagtapos si Peñones nin Bachelor of Arts sa Political Science sa Ateneo de Naga
kan 1978 asin nagkua an titulong M.A.T.L asin M.F.A kan 2002 dangan 2009. An
saiyang pang-akademyang saligsig na P.I.: Poetry and the imagination naipublikar
bilang libro sa titulong P.I. and Cancion nin Tawong Lipod kan Ateneo de Naga
University Press.

Si Peñones dating aktor sa Senakulo, sarong dulâ sa tinampo tuyong Semana Santa
sa Syudad nin Iriga bàgo nagin aktor sa pelikula. Nagluwas siya sa manlainlain
na pelikulang independyenteng iprinodusir siring kan pelikulang Angustia (2013)
ni Kristian Cordero asin Posporo (2013) ni Bernardo Miguel Aguay, Jr. Ipinaluwas
sa Teatro Emily sa Syudad nin Naga an Posporo sa tabang kan Apolonio B. Sto.
Tomas Foundation, Inc.



https://bcl.wikipedia.org/wiki/Francisco_Alvarez

Si Francisco Alvarez (Hunyo 13, 1852)- ? ) sarong Bikolanong abogado asin
pulitiko. Siya nagin Hokom sa Lagonoy (1891-1892), asin sa Nueva Caceres
(1901-1902), dangan nagin Representante (1907-1916) kan ikatolong Distrito kan
Ambos Camarines sa Asamblea Filipina.

Namundag sa Caramoan, Camarines Sur, siya nagkua kan saiyang elementarya duman
mansana sa Caramoan, dangan kan saiyang sekundarya sa Seminario Conciliar de
Nueva Caceres, asin kan saiyang Batsilyerato sa Colegio de San Juan de Letran.
Nagtapos siyang abogasya sa Unibersidad kan Sto. Tomas asin nakapasar sa Bar kan
1903.

Pagbungkaras kan rebolusyon asin nagbutwa an Katipunan, siya nakadamay sa mga
pigsahotan na mga rebelde arog kan mga martir na bikolano na pinabadil kan mga
Kastila kan Enero 4, 1897. Alagad siya, kairiba si Eugenio Ocampo, Severo
Patrimonio, Bendedicto Sabater, Esteban Villareal, Jose Desiderio, Tomas
Valenciano, Eusebio Isaac, Pedro Brinlo, Ludovico Arejola, Miguel Pardo, asin
Ramon Marty, sinda dinarakop, piglunad sa bapor na Isarog kan Septyembre 20,
1896 asin dinara sa Manila. Paghale duman saro siya, si Alvarez, na pigdestierro
sa Fernando Poo, asin husto na sana an inagihan na sakit, pagtios asin kadog sa
mga bantay na Kastila manta sinda sakay paduman sa islang idto sa Aprika. Kun
bako na lang sa pagtabang kan Colonia Reformista de Filipinas siya dai
makaluwas. Ta an grupong ini nalakaw ki Ministro de Ultramar na si Exmo. Sr. D.
Segismundo Moret y Prendergast na mawarasan siya asin iba niyang kairibang
bikolano nin indulto kan Pebrero 3, 1897. Alagad, siya dai nag'ule tolos.
Nagtener siya sa Barcelona sagkod Marso 28. 1898 kun saen suminurat siya kan si
agi-agi niya asin kan saiyang kairiba kan sinda isinakay sa bapor asta si
pagkadestierro ninda sa Fernando Poo haros sarong taon. An sinurat niyang ini na
tituladong Memorias Inedita De Mi Destierro a Fernando Poo, 1898 sinasabi totoo
ni Dr. Danilo Gerona na sinurat na sana ini ni Alvarez sa paghorot kan mga
Amerikano ta an huri gustong ipahiling na mariringis nanggad an mga Espanyol.

Pag'ule niya sa Filipinas, tiempong nagpoon na an gera sa pag'oltan kan Espanya
asin Estados Unidos, siya kan Agosto 13, 1898, nagpabalik na sa probinsya nin
Ambos Camarines kun saen nagbali sa pwersang rebolusyonaryo kan maghuros na igdi
an pwersa ni Vicente Lukban. Alagad, kan mapasa' na an gobyerno rebolusyonaryo
ni Aguinaldo, siya nagdesisyon na mag'ampoyon na sa gobyerno sibil na itinogdas
kan mga Amerikano, asin siya naglaog sa Partido Federal. Nagtabang na siya sa
pagpatoninong kan probinsyang Ambos Camarines mala ta saro siya sa pagtabang ki
Ludovico Arejola na makabalik sa legalidad y bakong harayo na iyo pa siya an
naglakaw na makalaog giraray si Arejola sa gobyerno. Kan mga taon na idto
ogaring, si Alvarez iyo an Juez de Paz kan Nueva Cacers (1901-1902). Nagdemitir
siya sa kargo asin nagpraktis na kan saiyang abogasya, nagkaag bupete sa
Camarines asin sa Albay. Sabay kaini, nagtogdas siya asin siya pa an editor, kan
peryodiko bi-semanal na La Paz (1901-1902), na an saiyang katuwang iyo si Robert
E. Manly sa pagpadalagan kaini.



https://bcl.wikipedia.org/wiki/Ferdinand_Marcos

Si Ferdinand Emmanuel Edralín Marcos (Setyembre 11, 1917 – Setyembre 28 1989) an
ika-sampulong Presidente kan Republika kan Filipinas poon 1965 hanggan 1986.
Sarô siyang abogado, myembro kan Kamara de Representantes (1949-1959), asin kan
Senado kan Filipinas (1959-1965). Kan Ika-2ng Giyerang Pangkinaban, hinihinako'
niya na nagin siya lider kan sarong gerilyang grupo na inapod niyang Ang
Maharlika na nag-operar duman sa amihanan kan Luzon.

Namundag si Marcos sa Sarrat, Ilocos Norte asin binunyagan sa pangaran ni
Ferdinand VIII kan Espanya sa kagustohan kan saiyang mga magurang na sinda
Mariano Marcos asin Josefa Edralin. Binunyagan siya sa simbahan kan Philippine
Independent Church. Sinasabi na siya mahusay sa pakidebate, sarong boksingero,
maray sa paglangoy, wrestler (pakikigumol) kan siya estudfyante pa sa
Unibersidad kan Pilipinas.

Nag-apelar siya sa Korte Suprema asin tuminindog siya komo abogado kan sadiri
niya. Pinawa'ran-sala siya kan nasabing Korte kan eksaktong Septyembre 21, 1940.

Pagguerra, siya nagin combat intelligence officer na apil sa ika-21ng Infantry
division. Nakadamay siya duman sa sa Dakulang Laban Sa Bataan kan 1942 asin,
kaiba an labing 75,000 na mga soldados, nagsakit siya sa pagbaklay kun saen
pinirit nanngad na maghubo an mga preso hale sa Mariveles, Bataan pasiring sa
Capas, Tarlac. Sa inapod na 'martsang kagadanan' na ini, siya nakadulag pero
nadakop man giraray. Sa Fort Santiago kun saen siya ikinonkon, nakadulag otro
siya.

Kan matapos na an guerra asin matoninong nang naisulit an kamugtakan kan
Republika, si Presidente Manuel Roxas pignombrahan siyang special technical
assistant. Dangan nagdalagan siya komo Representante sa ika-2 distrito kan
Ilocos Norte sa lindong kan Partido Liberal na nataon iyo an maykapot kan
administrasyon. Tolong termino nagtukaw siya sa siring na katongdan. Kan 1959,
nagdalagan siya sa pagkaSenador asin siya an may pinakahalangkaw na bilang sa
boto. Siya tolos nagin Minority Floor Leader. Taon 1963, siya na an napiling
magtukaw komo presidente kan Senado apesar siya naghahale sa partidong minoriya.

Sa eleksyon presidentyal kan taon 1965 napiritan si Marcos bumalyo sa Partido
Nacionalista. Nagin siya kagdara kan estandarte kaini asin siya an inampon magin
kandidato para presidente. Nangyari ini nin huli ta si Presidente Diosdado
Macapagal binari' an pangako na dai na liwat makandidato asin si Marcos na an
padadalaganon sa siring na pwesto na dara kan saindang partido, an Partido
Liberal.



https://bcl.wikipedia.org/wiki/Felix_Plazo

Si Felix Plazo (1868 - 1928) sarong kabo sa Gwardya Sibil kan panahon nin
Kastila. Siya naimbwelto sa pag-alsa laban sa mga mananakop na Kastila igdi sa
Nueva Caceres (ngonyan ciudad nin Naga na). Kasaro niya si Elias Angeles sa
pagplano kun pano matataraka' ninda an mga Kastila sa momentong nag'alsa sinda
kairiba an kapwa mga gwardya sibil.

Sinasabi ni Jacinto Ursua sa saiyang hayokong na obra (Halipot na Agi-agi kan
Buhay ni Elias P. Angeles asin Felix Plazo, p. 21) na pignombrahan siyang
gobernador kan Katanduanes kan mga Amerikano. Alagad garo daing katibayan ini ta
kan panahon na idto an Katanduanes bako pang probinsya asin nasasakop pa kan
probinsyang Albay. Nasuway sana ini asin nagin sarong independienteng probinsya
kan taon 1945. An totoo nanggad susog sa rekord, an mga Amerikano pignombrahan
siyang juez de paz kan Tigaon kan 1908.

Siya namundag sa Tigaon, Camarines Sur asin naagom niya iyo si Matea Boneo. An
aki ninda saro-saro mansana, si Valentina. Nagadan siya kan 1928 huli sa sarong
laygay na helang diyan sa barrio kan Moriones, Ocampo, Camarines Sur. Sinasabi
ni Ursua na kan nagadan siya, ihinotad siya duman sa Tigaon, Camarines Sur asin
piglamayan nin sampolong (10) aldaw. Kan ilinubong, gabos na gamit niya sa
pagkabuhay militar i-iniba sa paglubong. Makangalas daa ta kan kinalot an
saiyang lolobngan pakalihis limang taon ta kukuon an restos, dai pa lamang
kalapaan, asin matagas pa ngani an kublit. Pinagmarhay na lang na isulit giraray
an bangkay sa kinotkotan. Ini gabos isinaysay ni Gng. Soledad Offemaria, an
mako-ina' ni Plazo.

Si mga lideres kan mga Katipunero, na nagka lima idto, an pinurugotan duman
mismo sa harong kan negosyanteng Kastilang si Florencio Arana, kun saen duman
nag-ili si mga Kastila kan linusob an Daet kan grupo ni Ildefonso Moreno na
mayong ibang darang armas kundi anas sana mga sundang.

Alagad, dai nangyari an siring huli ta tarakot man ta nagbabantay man sa likod
ninda an mga armadong Kastila. Nagduwang aldaw pa kaidto uminabot na logod an
boque de vapor na Serantes lunad an grupong Gwardya Sibil haleng Nueva Caceres.
Iyo ini an namamayohan ni Kap. Francisco Andrew asin bakong harayo na kaiba igdi
sa grupo sinda Angeles asin Plazo. Gabos-gabos 25 sinda. Dai naka-asba an mga
Katipunero ta mas superior an darang armas kan mga Gwardya Sibil. Mala an
nangyari, nasodo sinda, nagkadarakop an dakul asin ginaradan. Si Moreno asin
apat kan mga lideres niya, pinurogotan.

Siring man an mga Kastila naggagayak nang magharale sa Nueva Cacxeres ta tarakot
na. An ribok sa Daet asin an makahandal na bareta na nagdadangadang na an hokbo
ni Hen. Vicente Lukban haleng Tayabas nagtolod na sainda na magdakit sa Iloilo,
na iyo an pigplano kan mga Kastila na gibohon bagong kabesera kun mahulog an
Manila sa kamot kan mga Amerikano ta kan taon na idto, nagdeklara nang giyera an
mga Amerikano sa Espanya.

Si Faustino Sta. Ana an nagin Presidente kan Nueva Caceres asin si Marciano
Mella an tesorero. Alagad, dai lang naghaloy an pagkapot ni Angeles kan gobyerno
ta uminabot na si Hen. Vicente Lukban kan Nobyembre 1898 asin ginibo na sanang
major sa Reserve, sarong bagay na ipigmundo kan mga taga-Naga ta imbes balosan
nin toltol sa ginibo na pagpatalsik sa mga Kastila, arog pa logod kaiyan an
trato.

Nagpoon maglaog an mga Amerikano igdi sa Bicol duman sa Sola' kan Sorsogon kan
Enero 20, 1900 asin kan Pebrero 20, sarong flotilla kan mga Amerikano luminaog
man sa Sola' kan San Miguel asin sa tolong lugar kan Camarines sur, sa pampang
kan Calabanga, Barcelonita asin Cabusao nagdoong an pwersa armada kan mga
Amerikano, na iyo an brigada kan 407th Regiment na pinamayohan ni Hen. John
Bates.

Masabi pa, nasakop an Nueva Caceres asin bilog kan Camarines Sur asin huli ta si
kadakulan kan mga soldados sa hokbo ni Lukban pinabalik sa Norte, nawalat sa mga
taga-Camarines Sur an pagbilog nin pwersa sa paglaban sa mga Amerikano. Si
Ludovico Arejola an naglapigot na gayo na makabilog nin siring na pwersa. Si
Felixs Plazo yaon igdi luminaog asin nagbali. Siya sarong tenyente koronel igdi
asin kaayon sa Brigada Arejola.

Si Felix Plazo huli sa saiyang halangkaw na kakayahan asin adal ginibong juez de
paz kan Tigaon, Camarines Sur kan mga Amerikano kan Enero 14, 1908. Sinanlean
niya si Jose N. Clemente.

Kan taon 1920, si PLazo nagdalagan para alkalde kan Tigaon alagad nadaog siya
kan saiyang kalaban na si Severo Cea. Nagadan si Plazo sa helang na tuberkolosis
sa edad na 60 kan taon 1928..



https://bcl.wikipedia.org/wiki/Evelyn_Caldera_Soriano

Si Evelyn Caldera Soriano sarong Associate Professor asin director kan European
Studies sa Ateneo de Manila na Unibersidad. Nakua niya an saiyang diploma sa
pagtokdo nin Pranses asin Kastila duman sa Pransya asin Espanya. Kan 1987
nakaresibi siya kan Chevalier des Palmes Academiques award hale sa gobyerno kan
Pransya asin sunod Outstanding Professor na award hale sa Ateneo kan 1993.

Sa maogmang pagkatoro-torongod, nasurat niya an librong Tomas and Ludovico
Arejola: BICOLANO REVOLUTIONARIES sa tabang kan National Commission for Culture
and the Arts asin naisip niya nanggad na bilogon an libro huli ta napo'nan lang
an pasabong kan siya an nagmana kan mga mahalagang mga memorabilia manongod kan
mga buhay na Ludovico asin Tomas Arejola. Ilinito na sa saiya kan magadan na an
balo ni Tomas Arejola na si Mercedes Caldera Arejola an gabos na saray kaini na
mga retrato, mga surat asin mga dokumento dapit sa buhay kaining mga heroe. Si
Mercedes Caldera iyo an saiyang ina-on sa parte kan saiyang ama.

Tomas and Ludovico Arejola: BICOLANO REVOLUTIONARIES. Evelyn Caldera Soriano.
National Commission for Culture and the Arts. 1999. 156 na boklit.



https://bcl.wikipedia.org/wiki/Eva_Hart

Si Eva Miriam Hart (31 enero 1905 - 14 Pebrero 1996) saro sa nakaligtas kan an
RMS Titanic naglubog kan Abril 15, 1912.

Si Hart namundag kan 31 enero 1905 sa Ilford, London, Inglatierra ki Benjamin
Hart asin Esther Bloomfield. Aking solo siya. An saiyang ina dati nang
nakapangagom asin nagkaigwa nin magkapirang mga aki na nagkagaradan saradit pa.
Si Eva nag'adal sa St. Mary's Convent (ngonyan St. Mary's Hare Park) sa Gidea
Park, Essex. Kaamayan kan 1912, si Benjamin nakaisip na darahon an saiyang
pamilya asin maghubo sa Winnipeg, Manitoba, kun saen an plano niya magbukas nin
sarong botika.

Si Hart pitong taon pa sana kan siya asin saiyang mga magurang nagsangkay sa
Titanic komo mga pasaherong ordinaryo kan 10 Abril 1912 sa Southhampton,
Inglatierra. Kuta sinda nakalistang magsakay sa bapor na Philadelphia alagad
huli sa welga kan sarong union sa Southhampton kan panahon na idto, sinda asin
dakul na pasahero sa nasabing bapor, ihinubo na magsakay sa Titanic. Sinasabing
grabe an handal asin takot kan saiyang ina asin dai mapaontok, ribaraw an isip
kan madangog niyang dakul nagsasarabi na dai nanggad malulubog an Titanic huli
sa kadakulaan kaini. Sabi daa kan saiyang ina an mga paabaw-abaw na ini garo
sarong paglanghad sa Diyos. Huli kan katakotan na ini, an ina niya naturog sana
kun aldaw, kun banggi mata toltol na nakabado.

Si Eva turog kan an Titanic naglamasa sa sarong iceberg alas onse kwarenta nin
banggi, petsa katorse kan Abril. An saiyang ama tolos naglaog sa cabin asin
inalerto siya asin ina niya, dangan siya pinatos sa tamong saka isinakat duman
sa mga kaagan salbabida asin mga baroto. Ikinaag sinda sa barotong pangligtas
numerado 14 asin sinabihan si Eva na "magtoltol siya saka magkapot sana sa kamot
kan saiyang ina". Iyo na sana idto pakahiling niya sa saiyang ama asin iyo na
sana idto an nadangog niyang tinaram kan saiyang ama.

Siya asin an saiyang ina napurot kan bapor na RMS Carpathia saka sinda dinara sa
Nweba York kan 18 Abril. An saiyang ama natodas asin kun an bangkay niya nakua
man, dai na nabisto.



https://bcl.wikipedia.org/wiki/Eric_Cantor

Si Eric Ivan Cantor (namundag Hunyo 6, 1963) sarong E.U. na Representante para
sa ika-7ng distrito kongresyonal kan Virginia poon pa kan 2001. Kaapil sa
Partido Republikano, siya nagin Lider Mayoria kan Kongreso kan an ika-112ng
Kongreso pinagtipon kan Enero 2, 2011. Dati siya nagsirbe sa Kongreso bilang
Lider Minoriya, poon 2009 hanggan 2011.

An saiyang distrito sakop haros gabos an norte asin solnopan na parte kan
Ricmond, kaiba an pirang palna' kan solnopan na parte kan Shenandoah Valley. Si
Cantor iyo sana an Hudyong Republikanong nagsisirbe sa Kongreso.

Si Cantor pinangaki sa Richmond, Virginia. An saiyang ama igwang kompaniya sa
real estate asin iyo an tesorero estado ni Ronald Reagan kan an huri magkampanya
para sa 1980ng eleksyon presidensyal. Si Cantor nagtapos sa Collegiate School
kan 1981, dangan nag'entra sa George Washington University taon 1981 asin manta
na siya primer taon igdi, siya nagtrabaho ki Republikano sa Kongreso na si Tom
Bliley asin ngane tsuper pa sa paglibot sa kampanya. Nagin myembro siya sa Phi
Sigma Fraternity kan nag'aadal sa GW asin nakamit an Batsilyer en Arte kan 1985.
Nakua niya an doktorado komo Juris Doctor sa William & Mary Law School kan 1988,
dangan an Master of Science na kurso sa Colombia University kan taon 1989. Siya
nagtrabaho nin sobra sa dekada sa negosyo kan saiyang pamilya dapit sa mga
trabahong legal asin sa real estate.



https://bcl.wikipedia.org/wiki/Emilio_Aguinaldo_(konsehal)

Si Emilio Manzano Aguinaldo sarong lider sa transport asin nagin pamayo kan
Pinagkaisang Samahan ng mga Tsuper at Operator Nationwide (Piston) sa Syudad nin
Naga, asin sarong politiko. An saiyang ama tubong Nueva Ecija asin an ina tubong
Alcala, Pangasinan. Siya may tulong aki, anas lalaki. An duwa mga pulis nakatoka
sa Syudad nin Legazpi.

Si Aguinaldo dating konsehal kan Syudad nin Naga na nagdalagan sa lindong kan
partido pulitika ni dating alkalde Jesse Robredo. Alagad, nag'abot an panahon
nagin makuring kalaban ni Robredo asin nag'abot na ngane sa punto na si
Aguinaldo nagsangat nin sobra sa 50ng mga kaso administratibo asin mga kasong
kriminal, anas paglapas sa "Anti-Graft and Corrupt Practices Act (R.A. No. 3019)
sa Ombudsman kontra ki Robredo.

Siya biglang nawara kan Hunyo 8, 2008 kan magbiyahe paManila sa paglakaw kan mga
kaso sa Ombudsman na pigsapaw niya laban ki Robredo. An agom niyang si Marina
maisog asin hayag na tinotonggo na si Robredo an may pakaaram kan pagkawarâ kan
saiyang agom. Hanggan ngonyan, limang taon na an nakaagi, dai pa nakukua si
Aguinaldo asin dai aram kan agom kun gadan na, tinatago o nagtatago sana.

Alagad, an simbag ni Robredo susog sa napublikar sa parehong peryodiko, higot na
nagtaram na mayo siyang pakaaram kan mga alegasyon na ini na isinasahot saiya, o
siya an may pakanâ kan pagkawarâ ni Aguinaldo. Sa saiyang eksaktong tinaram,
"ridiculous," (maka-urag) an mga "balu'bagi'" na ibinabatikal saiya dawa totoo
si Kongresista Luis Villafuerte nagtaram na dapat kantohan na simbagon ni
Robredo an mga alegasyon.

Nagtapos an artikulo sa siring na paliwanag, " na dapat si Robredo magpakondukta
nin seryosong imbestigasyon kan pagkawara ni Aguinaldo bago pa magparararom an
pagduda kan mga taga-Naga sa mga dai maipaliwanag na mga pangyayaring ini."



https://bcl.wikipedia.org/wiki/Elbert_Baeta

Si Elbert Olaso Baeta (namundag sa Syudad nin Iriga, Camarines Sur) sarong
kagubay na Bikolanong parasurat nin mga rawitdawit sa tataramon Rinconada Bikol,
Bikol Sentral asin Filipino. Sarô siyang paratukdô sa Sentral na Bikolanong
Unibersidad nin Estado kan Agrikultura (CBSUA) sa Pili, Camarines Sur. Nagkukua
siya ngunyan nin Master in Language & Lit. sa Ateneo de Naga na Unibersidad sa
Syudad nin Naga.

Siya kaapil kan Parasurat Bikolnon asin iyo an sekretaryo kan organisasyon poon
2014 sagkod 2016.

Si Baeta nagin partisipante sa Juliana Arejola-Fajardo Workshop sa
Pagsurat-Bikol sa Syudad nin Naga kan taon 2012 dangan siya nagin man panelista
sa Saringsing Writers Workshop kan 2013 sagkod 2015. Kan 2015, saiyang
pinadalagan an workshop na ginibo sa Palestina, Pili, Camarines Sur.

Sa ginibong Rimpos: art-literature Exhibition kan Salingoy Art Group, katampad
kan mga obrang kurit ni Lea Uvas an saiyang mga rawitdawit. An aktibidad ginibo
sa Naga City Art Gallery sa Jesse M. Robredo Coliseum poon Mayo 4 sagkod 18, kan
2013. Nagpaluwas nin sarong libro na pinakarhay ni Eilyn Nidea laman an
haralìpot na saysay dapit sa mga parakurit asin parasurat na kaayon sa aktibidad
siring man an mga ladawan asin mga panurat na ipinahiling sa eksibit.



https://bcl.wikipedia.org/wiki/Eduardo_Uy

Si Eduardo "Ed" Endraca Uy, Jr. sarong premyadong Bikolanong parasurat gikan sa
Gubat, Sorsogon. Ginawadan nin primera premyo an saiyang katiriponan nin
rawitdawit na Pagpangaran asin sarô sa mga pinalista man an saiyang usipon na
Ginubat sa Premio Tomas Arejola para sa Literaturang Bikolnon kan 2012. Kan
2009, sarô siya sa mga partisipante kan Juliana Arejola-Fajardo Workshop sa
Pagsurat-Bikol asin siya nagin pinalista sa kategoryang rawitdawit para sa
saiyang koleksyon na Sa hubasan, nagprobar akong magsurat sa Premio Tomas
Arejola para sa Literaturang Bikolnon.

Siya an tagapakarhay kan antolohiyang Kalapakapa: mga Rawitdawit. Nagluwas an
nagkapira sa saiyang mga rawitdawit sa Burak asin An Tambobong nin Literaturang
Bikolnon. Kan 2013, kabali an saiyang halìpot na usipon na Ginúbat sa
antolohiyang Hagong: Mga Osipon na pinakarhay ninda Paz Verdades Santos asin
Francisco Peñones, Jr.

Sarô man siya sa mga panelista sa Saringsing Writers Workshop, an taonan na
hunglonan sa pagsurat kan Parasurat Bikolnon. Bàgo kaini, nagin partisipante
siya sa Ika-10ng Ateneo National Writers Workshop na ginibo sa Ateneo de Naga na
Unibersidad.



https://bcl.wikipedia.org/wiki/Edmundo_Cea

Si Edmundo B. Cea (Hunyo 10, 1911 - Desyembre 30, 1993) sarong dating
representante kan ika-2nd Distrito nin Camarines Sur sa ika-2nd Kongreso
(1949-1953) asin dating senador sa ika-3ng Kongreso (1953-1959) kan Filipinas.

Si Cea namundag sa Tigaon, Camarines Sur sa mag'agom na si Kongresista Severo
Fuentebella Cea asin si Angela Bombase.

Siya nag'adal sa Unibersidad kan Santo Tomas na nakua an mga kurso nin Batsilyer
sa Pilosopiya asin Letra asin man kan Batsilyer sa Ley. Pagkua niya nin eksamen
sa Bar kan 1935, halangkaw an grado niya. Kan siya yaon sa kolehiyo nagin siyang
myembro sa Alpha Tau Fraternity asin man Presidente kan University Student
Council.

Siya an pinakaenot na dekano kan College of Law kan Unibersidad nin Nueva
Caceres. Siya saro sa kabarakas na kagtogdas kan unibersidad na ini kan taon
1948.

Kan siya nagdalagan bilang kandidato nin pagkaKongresista kan 1949, an nakalaban
niya iyo si Caruso Moll na nadaog kaini an dating Senador na si Jose Tria
fuentebella, an enot na pinsan kan saiyang ama. Nagin man siyang delegado sa
Batasang Pambansa (1971-72) asin kaapil sa oposisyon na Apat na Agila kun saen
an kairiba niya iyo sinda Villafuerte, Rolando Andaya, Sr., asin si Ciriaco
Alfelor, Sr.

Matingog na orador, si Cea konsideradong saro sa madunong na lehislador kan
panahon niya. Nagpoon an karera niya sa pulitika paagi kan Partido Nacionalista
asin nagadan na siya an Chairman kan partidong ini sa Bicolandia.

Poon pakagadan ni Cea, an saiyang mga rogaring sa Baras, Canaman pig'aaragawan
kan tolong soboot mga tagamana niya: si Norma Cea-Papas, an iyo'iyong lehitimong
aki niya, si Diana Cea-Gozum, an aki ni Cea sa ibang babae alagad saiyang
kinopkop, asin an saro pang babae, si Leonila Cristy Cortez na naghihinako' kan
mga propiedades ni Cea para sa saiyang aki na nagngangaran Edmundo Cea, Jr., na
sabi niya aki man kan si gurang na Edmundo Cea na soboot sa sarong affidavit
inako an paternidad niya sa aking ini. Hanggan ngonyan an burutayan kan tolo sa
mga rogaring dai pang linaw sa Korte.



https://bcl.wikipedia.org/wiki/Dominique_Strauss-Kahn

Si Dominique Gaston André Strauss-Kahn (dɔminik stʁos kan); namundag, Abril
25,1949), na parati binabansagan na DSK sana, sarong Pranses na ekonomista,
abogado asin pulitiko. Siya kaapil kan Partido Sosyalista na Pranses. Nagin si
Strauss-Kahn Namamahalang Direktor kan International Monetary Fund kan
Septyembre 28, 2007, huli sa suporta kan presidente kan Pransya na si Nicolas
Sarkozy. Nagsirbe siya sa siring na katongdan asta siya nagdemiter sa pwesto kan
Mayo 18, 2011.

Siya sarong halangkaw na propesor nin ekonomiks sa Paris Institute for Political
Studies Siya Ministro nin Ekonomiya asin Pinansya poon 1997 abot 1999 bilang
parte kan gobyerno ni Lionel Jospin. Nag'entra siya sa pulitika asin kuta
sinisikwit an kandidatura kan saiyang partido, an Partido Syosalista bilang
kandidato presidensyal sa primarya para sa eleksyon nin presidente kan Pransya,
alagad nadaog siya ni Ségolène Royal sa pirilian kan Nobyembre 2006.

Kan Mayo 2011, si Strauss-Kahn inaresto sa siyudad nin Nuweba York asin
sina'ngatan nin kargo na pambabastos sekswal nin sarong surugoon kan ini maglaog
sa kwarto niya ta malinig duman sa Sofitel New York Hotel. Dai pa siya
naplanchar nin plea, alagad pinapahimutikan niya an gabos na akusasyon saiya.
Dangan an huwes nagdesisyon na paluwason siya sa karsel sa piyansang sarong
milyon na dolyar..



https://bcl.wikipedia.org/wiki/Diosdado_Macapagal

Si Diosdado Macapagal (Setyembre 28, 1910 - Abril 21, 1997) an ika-siyam na
presidente asin an ama kan dating presidente kan Filipinas, si Gloria
Macapagal-Arroyo. Nadaog niya si Carlos Garcia kan nag-eleksyon kan taon 1961.
Sinundan siya ni Ferdinand Marcos na iyo naman an nakadaog saiya kan siya
nagkandidato liwat.

Siya an nabansagan na gayo na "Tagasurog kan Masa". Siya man an presidente na
nag-isog kan petsa sa pagrokyaw kan Katalingkasan nin Filipinas hale sa Hulyo 4
tinungod sa Hunyo 12, sa pagromdom asin pagtaong onra kan akto ni Emilio
Aguinaldo sa pagdeklara niya nin Katalingkasan para sa Filipinas kan taon 1899
duman sa Kawit, Cavite. Siya man an maroromdoman na nagsangat asin nagtolod kan
Paghihinako sa Sabah kan Hunyo 22, 1962.

Siya aki ninda Urbano Macapagal asin Romana Pangan asin namundag siya sa baryo
kan San Nicolas sa Lubao, Pampanga. Huli ta matale, nagtapos siya sa Lubao
Elementary School na valedictorian asin sa San Fernando High School kan San
Fernando, Pampanga siya an salutatorian.

Sa tabang ni Gobernador Honorio Ventura, na iyo an naggasto saiya, nakaadal siya
kan saiyang kolehiyo sa Unibersidad kan Pilipinas asin an saiyang abogasya sa
Unibersidad kan Santo Tomas. Nakamit niya an pinaka-taas na pwesto sa eksamen
para sa mga abogado kan taon 1936. Nakakua man siya kan Doktorado sa Ley asin sa
Ekonomiks. Nagbali siya sa pagpraktis nin abogasya sa bufete ni Ross, Lawrence,
Selp asin Carrasco. Napili man siyang magtukaw komo Pamayo kan Philippine
Lawyers Association. Nagin man siya profesor sa Ley asin Ekonomiks asin
nagtrabaho siya sa Department of Foreign Affairs komo Assistant Secretary on
Legal Affairs and Treaties.

Taon 1949, nagbuntog na siya sa pulitika asin nagdalagan sa pagka-Representante
kan enot na distrito kan Pampanga kan taon na ini. Siya nakaluwas. Sa pwestong
ini, naboto siya pirme bilang saro sa Sampolong Mahusay na Kongresista kan
Congressional Press Club. Kan taon naman nin 1957, ibinoto siya komo
Bise-presidente, nominado kan Partido Liberal alagad si Pres. Carlos Garcia, na
sarong Nacionalista, dai siya tinawan nin katongdan sa departamento ehekutibo.

Si Cielo na may Doktorado sa Ekonomiks, nagin duwang-turnong Bise-gobernador kan
Pampanga, si Diosdado, Jr. nagin man Undersecretary of Finance, asin si Gloria
na may Phd sa Ekonomiks, nagin Senador kan 1995, nagin Bise-presidente kan taon
1998, asin kan 2008 nagin Presidente kan Filipinas.



https://bcl.wikipedia.org/wiki/Ciudad_nin_Naga

An Syudad nin Naga (Ingles: City of Naga; Filipino: Lungsod ng Naga) sarong
primera klaseng syudad kan Filipinas. Namumugtak ini sa Rehiyon Bikol sa
sur-sulnopan na puro kan isla nin Luzon. Nasa 377 km sa sur-sulnopan ini kan
syudad kan Manila asin 380 km sa norte-subangan kan syudad kan Cebu sa Visayas.

Kun itatampad an sakop kan syudad sa ibang mga syudad kan rehiyon, bakong
mahiwas an sukol nin kadagaan kaini. Sa pitong syudad igdi sa Bicol, an Naga iyo
an pinakasadit, na igwa sanang hiwas na 8,480 ektarya. Huli kaiyan ini an
pinakasoròsoan (densely populated) na syudad sa rehiyon. Segun sa sensus kan
2010, igwang 174,931 na katawong naka-istar digdi. Bisto sa apod na "Heart of
Bicol" (Bikol: Puso kan Bikol), asin siring man, binabansagan ining "An Maogmang
Lugar". Ini an solamenteng independienteng syudad asin an sentro kan edukasyon
sagkod Simbahan na Katoliko sa rehiyon. An mga residente digdi inaapod na
Nagueños. Inaapod man ang Naga na Queen City of Bicol.

An syudad an sentro kan Metro Naga, an lugar na komponido kan 12 banwaan asin
syudad nin Naga na marikas an pag-uswag na kabali sa Metro Naga Development
Council. Komponido kan mga banwaan sa Segundo Distrito kan Camarines Sur, apwera
kan Canaman, asin mga banwaan sa tolong distrito kan provinsiya nin Camarines
Sur na harani sa siyudad nin Naga sakop kan MNDC.

Dating kabesera kan Camarines Sur an syudad nin Naga, alagad sa Akta Republika
Nu. 1336, na nagin ley kan Hunyo 8, 1955, naribayan ini kan banwaan nin Pili.

Si John Bongat, sarong abogado, an presenteng alkalde kan syudad nin Naga.
Saiyang sinalidahan si Jesse Robredo kan taon 2010.

An total na hiwas kan kadagaan kan syudad na ini 8,448 na ektarya o 84.48
kilometro kwadrado, bagay na an syudad nin Naga iyo an pinakasadit na syudad sa
pitong syudad kan Ronang Bicol. Sa total na ini, 75% ginagamit sa agrikultura,
13% para sa residensya, 7% okupado nin kadlagan asin mga parke, 2% gamit
komersyal, 2% gamit kan gobyerno para sa mga edipisyo, asin 1.2% para sa ibang
pang katuyohan.

Kan Mayo 1, 2009 lang tigbukasan sa publiko an kakatugdok lang na SM City Naga
na sarong mall. Ini kagsadiri ni Henry Sy, sarong negosyante na iyo man an may
sadiri nin gabos na SM Malls sa bilog na nasyon.

An syudad nin Naga iyo an sentro kan edukasyon sa Bikol nin huli sa dakol na
institusyon nin halangkaw na pagkanood digdi. Kabali an: Ateneo de Naga na
Unibersidad na pinapadalagan kan mga Heswita; Unibersidad kan Nueva Caceres
(dating Nueva Caceres an apod sa syudad kan pananhon nin mga Kastila) na
panginot na unibersidad sa taon nin pagkamukna asin bilang kan estudyante;
sagkod Universidad de Sta. Isabel na pinapadalagan kan mga madre kan Daughters
of Charity asin an pinakágurang na eskwelahan na normal para sa mga babae sa
Harayong Subangan.

An posibleng ikaapat na unibersidad kan siyudad an Kolehiyong Fundasyon nin Naga
na pangenot na eskwelahan nin Kriminolohiya sa rehiyon.

An pangaran daa kan Naga hale sa pagdangog nin sarong konkistador na Kastila, si
Juan de Salcedo sa ngaran kan sarong kahoy na pigaapud na naga kaidtong mga
Bikolano. Midbid an kahoy na ini sa ngaran na narra sa tataramon na Tagalog asin
Bisaya. Alagad, an ibang mga Bikolanong historyador arog ki Danilo Gerona
nagtutubod na an taramon na naga naggikan sa taramon na naga na nagtotomoy sa
sarong lahing kapu'ngalan na Monggol na ngonyan iyo an ginikanan kan mga
katawohan nageerok sa Assam, Meghalalya, Tripiera, Mizoran, Maripur, Arunachal,
Pradesh, Burma, Bangladesh, Bhutan, Sikkim, Nepal asin Tibet. Susog man saiya,
an paragilid kan duwang salog kan Bikol asin Naga haloy nang eneerokan poon pa
kan 900 A.D. siring sa maririraw sa mga parasâ-pasang artifaks na nagkahoronggad
sa paralibot kaini. Sabi pa niya, an taramon na naga lakop man sa mga lengguwahe
kan Batak kan Sumatra asin man kan mga Dayak kan Borneo na an pakahulogan sarong
irago (serpente)/dragon. Nasambit pa niya na an mga lunadang pandagat kan mga
antigong Tagalog asin Pampango na may nakakaag nin garo halas/dragon na payo sa
dulong (prowa) kan mga lunadan na inaapod nindang naga.

Dapit kaini, na an "naga" sinapi' talaga sa pangaran na naga na boot sabihon
irago/halas o dragon, na bakong gikan sa pangaran kan kahoy na narra o sa layas
na itik na nagâ, iyo man ini an tinotolod na teoriya kan iba pang mga parasurat
arog ki Antonio H. Aragon.

Sa enotang wala kaini iyo an Chili Peppers, sarong inom-inoman asin binibistong
nagpuon na nagkaag nin siring na negosyo sa tinampong ini. Sarong bagong tugdok
iyo an Westpark Avenue kun saen nakakaag an Tokyo Tokyo!, an Dennis Grill,
KopiRoti, Bacolod Inasal, asin iba pa. Yaon man naglugar sa tinampong ini an Red
Platter, sarong may 'ambiance na restaurant pan-pamilya. An sunod iyo an Coco
Leaf(restaurant), Club M8 (discohan), Coffee Beans (kapihan), Molino Grill
(resto bar), Gusthaff Restaurant (kakanan nagseserbing mga pagkakang Aleman),
Bistro Roberto (resto bar asin may banda), Ilaw sa Dahon (resto, inuman),
Kambingan (inuman, kakanan, bantog sa sisig), Bob Marlin (kakanan/inuman).



https://bcl.wikipedia.org/wiki/Buluan,_Maguindanao

An Buluan sarong banwaan kan Maguindanao, Filipinas. Ini ngonyan an temporaryong
kabesera kan Maguindanao pakapangyari kaidtong inaapod na Maguindanao masaker.
An dating kabesera, an Shariff Aguak kawasa higot na kapot kan pamilya Ampatuan
na soboot iyo an kaggibo kan nasabing masaker. An pamilyang ini karibal na gayo
kan pamilyang Mangudadatu pag'abot sa pulitika.

Susog sa senso kan 2007, ini igwang populasyon na 32,310 katawo. Ini sarong
makangalas na paghuros kan populasyon ta kan nagsenso kan taon 2000, an nagluwas
na bilang kan populasyon nag'aabot 51,098 katawo.

An Buluan dati mahiwas na lugar nakapalibot sa Sola' nin Buluan kan ini tinogdas
bilang saro sa mga munisipyo kan Cotabato kan Agosto 8, 1947 sa ri'gon kan Orden
Ehekutibo Nu. 82 na pinaluwas ni Presidente Roxas Kan Agosto 3, 1951, an
munisipyo nin Tacurong minukna hale sa sur-subangan na parte kaini. Kan taon
1961, an sur-subangan na parte kan Buluan kinaltas ta ginibong munisipyo kan
Columbio asin anom na taon nakaagi, an parteng habagatan ginibong munisipyo nin
Lutayan. Kan Nobyembre 22, 1973 ginibo nang parte kan probinsya nin Maguindanao
an Buluan alagad kasabay igdi an parteng kosa niya sa solnopan kan Sola nin
Buluan nakaltas naman ta minukna ini bilang munisipyo nin President Quirino, na
ginibong parte kan probinsya nin Sultan Kudarat. Dangan an parteng amnayan kaini
ginibong munisipyo kan Gen. S. K. Pendatun kan Abril 7, 1991. An teritoryo
kaining Buluan nagkabanga'banga' naman kan duwa pang munisipyo hinale igdi ta
ginibong parte kan bagong banwaan nin Mangudadatu asin Pandag, na nagresulta sa
pagkawara nin walong barangay para sa duwang bagong banwaan. asin huli sa siring
na pangyari nahalean nin halabang kosa sa may banda kan Sola nin Buluan a pabor
sa duwang bagong banwaan.



https://bcl.wikipedia.org/wiki/Bukid_Isarog

An Bukid Isarog mahihiling sa provincia nin Camarines Sur sa isla nin Luzon,
Filipinas. Igwa ini nin langkaw na 1,976 metros (6,481 piye), asin 10,112
ektarya na hiwas. Dawa ngani dai naman nagtutuga ini, klasipikado ining
potentially active kan Philippine Institute of Volcanology and Seismology na
boot sabihon may posibilidad pang magtuga.

An bukid na ini makukuanan kan gabos na klaseng hayop asin mga tinanom na tubo
sa Luzon. Kaiba na igdi an 143 na iba-ibang klaseng gamgam asin mga hayop arog
kan opon (baboy damo), kabalang, mga kino, mga kulapnit, mga amid asin mga usa.
Makukua man digdi an labis 1,300 na klaseng kahoy asin mga tinanom arog kan
hamurawon, huyo, labnig, mga pako, asin mga lomot. Igdi manonompongan an
pinakadakulang burak sa Filipinas, an "Rafflesia". An bukid iyo an kapu'ngalan
kan 16 na mga salog asin sobra sa 30ng busay na nataong malinig na tubig sa 15
banwaan asin mga siyudad kan probinsya nin Camarines Sur. Ini dineklara ni
Presidente Manuel Quezon na parke nasyonal kan taon 1937. Kan Hunyo 20, 2002 sa
ri'gon kan Proklamasyon Nu. 214, an Bukid Isarog nagin nang protektadong parke
nasyonal.

Yaon man digdi nageestar an mga Agta asin mga tabangnon (mga mestisong agta).
Nabantog an bukid na ini kan tiempong Hapon ta digdi nagkampo an Camp Isarog
Guerillas, mga gerilyang pinamayuhan na Ist. Lt. Teofilo Padua asin Kapt.
Faustino Flor. Yaon man sa Panicuason, sa pamitisan kan bukid Isarog, an opisina
kan Mt. Isarog Protected Area Office na iyo an nagmamato kan bukid na ini.

Kun mangyari na tumuga an Isarog giraray[nangangaipo nin toltolan], ini an
hararaning munisipyo na pwedeng aboton kan bulos nin lahar sa rason na yaon sana
sinda sa pamitisan kan bukid na ini: an banwaan kan Tigaon, an banwaan kan Pili
orog na an Tinangis, Mayangayanga, Sta. Cruz, sa banwaan kan Goa an mga barangay
kan Simra, Lamon, Turat, Pinaglabanan, Abucayan, Tagongtong, Buyo asin igdi sa
Naga, an barangay kan Panicuason asin Carolina.



https://bcl.wikipedia.org/wiki/Buhi_Bikol

An Buhi Bikol o Buhinon sarô sa mga tataramon na Bikol na pigtataram sa banwaan
nin Buhi, Camarines Sur. Igwa ini nin haros 73,600 na parataram kan 2009. Haros
nakakaagid ini sa Rinconada Bikol. Inot ining iklinasipikar bilang suhay na
tataramon ni Malcolm Mintz kan 1973 asin inuyonan sa pag-adal nin Jason Lobel
kan 2009.

Kabali an Buhinon sa grupo nin mga tataramon sa Kadagaan na Bikol sagkod an
Rinconada Bikol, Mt. Iriga Agta, Libon Bikol, West Albay Bikol asin Miraya
Bikol.

Sa pagsaligsig ninda Barbara Anderson asin Frank Lynch kan 1956, an diyalekto na
ginagamit sa Buhi, Camarines Sur asin sa Oas, Albay na igwa nin nadagdag na
tanog na /g/ (voiced velar fricative) klasipikado sa grupong Interior Bikol
kaiba an duwa (2) pang diyalekto. Sa pag-adal na ini, igwa nin apat na mga
tataramon na Bikol kabilang an Interior Bikol.

Nagluwas sa pag-adal ni Jon Epsen kan 1967 na kabilang sa diyalektong Rinconada
an tataramon na ginagamit sa Buhi siring man an tataramon na ginagamit sa Bula,
Baao, Iriga, Nabua asin Bato na anas yaon sa Camarines Sur mantang dai kabali sa
pag-adal an Balatan asin mayong sinambit na sosogan an saiyang klasipikasyon.
Alagad sa pagsaligsig ni Malcolm Mintz kan 1973 sa kaso asin semantikong
panugpon sa mga berbo, suhay an tataramon na Buhi sa tataramon na Rinconada dawà
sa pagsaligsig na ini ninda Anderson sagkod Lynch (1956) asin Mintz (1973),
kadiit an datos na ginamit asin sosog sana sa obserbasyon an pag-adal.

Sa urog na siyentipikong pag-aadal ni Curtis Daniel Mcfarland kan 1974, igwa nin
kagsarong (11) klasipikasyon nin diyalekto sa rawis kan Bikol sagkod
Catanduanes. Kabilang digdi bilang suhay na diyalekto an diyalektong Buhi asin
diyalektong Rinconada na ibinali sa sarô sa apat na mga grupo, an Inland
Dialect. Sa ginibong pagsaligsig, ikinumpara an mga diyalekto sa tanog asin mga
relasyon kaini, tataramon asin pagbilog nin mga tataramon. Dai ibinali an mga
banwaan na Tagalog an ginagamit sa Camarines Norte sagkod Camarines Sur asin an
mga isla nin Masbate sagkod Ticao.

Siring man sa pagsaligsig ninda Jason William Lobel, Wilmer Joseph Tria asin
Jose Maria Carpio kan 2000, kun sain naidugang pa an diyalektong Partido sa
kagsarong (11) diyalekto na nainot nang iklinasipikar ni Mcfarland (1974), an
diyalektong Buhinon kabilang sa grupong Southern Coastal and Inland Bikol. Kaiba
sa grupong ini an lima (5) pang diyalektong Rinconada, Buhinon, Libon, West
Miraya asin East Miraya.

Sosog sa pag-adal nin Jason Lobel, tinàwan kan Ethnologue nin identipikasyon na
ISO 639-3 na "ubl" an Buhinon Bikol kan 2009. Igwa ining kasangling apod na Buhi
Bikol asin Buhinon. Ginagamit ini kan 73,600 na parataram kan 2009 sa banwaan
nin Buhi. Klasipikado ini sa Inland Bikol kabilang an mga tataramon na Rinconada
Bikol, Libon Bikol, Mt. Iriga Agta, Libon Bikol, West Albay Bikol asin Miraya
Bikol.

Sa ginibong pag-adal ni Dominga Portugal kan 2000, nakalikom siya nin 108
tataramon na Buhinon na magkaagid para sa 71 kahulogan kaiba an mga rapsak na
tataramon. Kabali man an mga rapsak na tataramon sa pag-adal ni Jason Lobel kan
2005 sa The Angry Register of the Bikol Languages of the Philippines kun sain
iklinasipikar kaini bilang diyalekto an Buhi Bikol kan Southern Bikol o haros
siring sa Interior Bikol, Inland Dialect asin Inland Bikol na sakop. Kan 2009,
idinokumento ninda Nilo Borromeo asin pag-iriba an 207 na tataramon sa Buhinon.

Bàgo kan mga ini, may nainot nang pag-adal si Yukihiro Yamada kan 1972 sa mga
bokabularyo sa Buhi Bikol asin an librong Boinen, Tao ag Sasabyen ni Judith
Noble-Claveria. An gibo ni Yamada, sarong Hapones, sosog sa bokabularyo ni
Valerio Yaguel, sarong propyeng Buhinon siring ninda Portugal asin Claveria.



https://bcl.wikipedia.org/wiki/Benazir_Bhutto

Si Benazir Bhutto (Sindhi: بينظير ڀٽو; Urdu: بینظیر بھٹو, sinasayod [beːnəˈziːr
ˈbʱʊʈʈoː]; [[Hunyo 21], 1953 – Desyembre 27 2007) sarong Pakistaning pulitiko,
na an ginikanan dugong Pakistani asin Kurdo-Irani, asin iyo an nagin pamayo kan
Partido Popular kan Pakistan (PPP), sarong partido na sentro-wala asin
pinakadakulang partido pulitiko kan Pakistan. Si Bhutto iyo an pinakaenot na
babae na namayo nin sarong estadong Muslim mala ta duwang beses nagtukaw bilang
Primer Ministro (1988-1990; 1993-1996). Siya man an pinakaenot asin sa ngonyan
iyo sana an babaeng nagin primer ministro kan Pakistan. Siya an pinakamatuang
aki kan mag'agom na si dating Primer Ministro kan Pakistan si Zulfikar Ali
Bhutto asin si Mrs. Nusrat Bhutto. Siya an agom kan presenteng Presidente kan
Pakistan, si Asif Alif Zardari.

Si Bhutto pinagpasumpa bilang Primer Ministro enot na beses kan 1988 sa edad na
35, dangan pinatalsik sa pwesto sa pagboot kan si dating Presidente Ghulam Ishaq
Khan huli sa kargong korupsyon. Kan 1993 siya nabotohan liwat sa dating posisyon
alagad hinale giraray kan taon 1996 sa parehong akusasyon, pero ngonyan hinale
siya kan saiyang partidong elehidong Presidente, si Farooq Leghari. An ginibo
niya pakatapos kan pangyari naghale sa Pakistan asin nagtener sa Dubai.

Nagbalik si Bhutto sa Pakistan kan Oktobre 18, 2007 kan nagkaigwa siya nin
pakitrato ki Presidente Pervez Musharraf kun saen ginawadan siya nin amnestiya
asin anoman na kargong korupsyon saiya, inatras. Siya inasisinar kan Desyembre
27, 2007 kan siya pahale sa sarong PPP rally duman sa siyudad nin Rawalpindi,
Pakistan, duwang semana lang bago mag'eleksyon presidensyal. Sunod na taon,
binisto siya komo saro sa nagkamit kan Nasyon Unidong premyo sa Lantad nin
Deretsong Pantawo.



https://bcl.wikipedia.org/wiki/Bagyong_Ondoy

An Bagyong Ondoy (nginaranan sa luwas kan Filipinas na Bagyong Ketsana) iyo an
ikaduwang pinakagrabeng bagyo tropikal sa laog kan panahon nin pagbabagyo, taon
2009. Ini nagdara nin destrosong nag'abot $1.09 bilyon, 747 an binawian buhay.
An unos na ini iyo an ika-16 na bagyo tropikal sa laog kan taon 2009 asin
ikaduwa sa kusog sa mga bagyong nag'aragi sa sinabing taon igdi sa Filipinas.
Masabi pa, ini an bagyong nagratak na husto sa Kamanilaan na nadaog pa sa isog
an Bagyong Yoling (Bagyo Patsy) kan taon 1970. An bagyo Ondoy grabe an tubig na
binagwak sa Manila asin paralibot na nagresulta sa hararom na baha na an tubig
nagsinap-sinap na sa mga barisbisan asin ikaduwang eskalon kan mga harong, mala
ta 288 katawo an nalamos, pirang ribong harong an narogba.

Sa halaga nin kwarta, ginagaom na dai mababa sa Php 23 bilyon an kawa'ran sa
pagkaraot kan mga infraestruktura asin sa agrikultura asin dai pa kabali diyan
an mga pribadong pagsasadiri na nakadamay sa pag'agi kan bagyo.

An bagyo naghugmak kan Septyembre 26, 2009 sa pagdolonan kan Aurora asin Quezon
dara an sentrong duros na 105 kph asin may hogobohob na duros na 135 kph, dangan
nagbaktas sa Central Luzon nin dose oras asin nagpawara sa may kosa kan
Zambales. Ini nagkawsa nin mahiwas na perwisyo gibo kan mahibog na bagwak nin
uran na nagresulta sa harararom na baha asin pagturumpag kan mga naglumoy na
daga.



https://bcl.wikipedia.org/wiki/Avaaz

An Avaaz sarong sibikong kaayonan pangkinaban na tinogdas kan Enero 2007. An
katuyohan kaini iyo na makilabot sa mga isyumg pigtutubod kaini importanteng
gayo arog kan paghihira sa klima, diretsong pantawo, diretsong panghayop,
korupsyon, pagtios, asin diringkilan. Tinotonggo kaini na masara an pag'oltan
"kan kinaban na igwa kita, sa kinaban na kadaklan sato minama'wot na gayo na
magkatotoo."

An organisasyon naghihiro sa 15 tataramon asin sinasabi igwang kaapil ini na
sobra sa tolong polong milyon harale pa sa 194 nasyon, asin sabi ngane kan The
Guardian, ini na an aktibistang kasararoan na "igwang pinakadakula asin
lakop-lakop naggad na on-line network sa enterong kinaban."

An Avaaz.org kapwa-mukna kan Res Publica, "sarong komunidad nin mga propesyonal
sa sektor publiko na dedikado sa pagtolod kan marhay na paggogobyerno, toltol na
gawe asin demokrasyang nakikilabot" asin kan MoveOn.org, sarong progresibong
non-profit na grupo sa Amerika. Ini suportado man kan Service Employers
International Union, kagmukna man siring asin kan GetUp!, saro man na non-profit
na organisasyon sa Australya

An mga indibidwal na mga tawo sa likod kan pagmukna kaini iyo sinda Ricken
Patel, Tom Pravda, an dating kongresista sa Virginia (EU) na si Tom Perriello,
MoveOn Executive Director Eli Pariser, an Australyanong entrepreneur si David
Madden, Jeremy Heimans, asin si Andrea Woodhouse. An hunta binibilog ni Ricken
Patel bilang presikdente, Tom Pravda, sekretaryo, Eli Pariser, pamayo kan hunta,
asin si Ben Brandzel, tesorero.

An nagtataong direksyon bilang direktor ehekutibo asin kagmuknang presidente iyo
si Ricken Patel. Siya nag'adal nin inaapod na PPE (pulitika, pilosopiya asin
ekonomiks) sa Balliol College, Oxford University. Nakamit niya an Masters sa
Public Policy sa Harvard University. Nakipagtrabaho siya sa International Crisis
Group kun saen-saen na parte kan kinaban: sa Sierra Leone, Liberia, Sudan asin
sa Apganistan kun saen sabi niya nakanood siyang darahon sa lamesa nin
negosasyon mga pwersang rebelde, an pagmonitor na hilom nin eleksyon, an
pagbabalik sa pagtiwala kan banwaan sa dati koruptong sistema pulitika, asin
mariraw kun may mga pwersang dayuhan naghihiro sa likod." Pagbalik niya sa
Amerika, siya nagbali sa MoveOn.org, kun saen siya hararom nakanood paggamit kan
mga on-line na kasangkapan para sa aktibismo.

"Poon kan 2009, an Avaaz dai na nag'aako nin mga donasyon sa darakulang
pundasyon o korporasyon asin dai man naako nin kwartang ambag sobra sa $5000
(£3,100)" ini an osip kan The Guardian. "Logod, nagsasarig sana sa bukas na puso
kan mga indibidwal na kaapil, mala ta an mga ini nakatao na nin ambag sobra $20m
(£12.4m)." Kan taon 2011, igwa an Avaaz nin 50ng katuwang sa opisina.



https://bcl.wikipedia.org/wiki/Atis

An atis (Ingles: custard apple, atimoya, sweetsop, o sugar apple; Annona
squamosa) iyo an apod sa sarong klaseng tinanom asin kan bunga kaini. Ini
natural natubo asin lakop sa tropikal Amerika, sa Colombia, El Salvador, Indya,
Bangladesh, Pakistan, asin sa Filipinas.

An prutas bilogon, 6-10 sm (2.4–3.9 pul) an diametro asin may timbang na 100–230
g (3.5–8.1 onsa), na may patos na gudol-gudol na an kolor parati berde na
naggigiyaw-giyaw kun hinog na. Totoo igwa napapalaen sa porma asin sa
pakadakulà. An kalumoyan kan laman medyo madamilot na arog kan sa guyabano, puti
na naggiyaw-giyaw, asin an namit garo namit custard asin ini natalikop na gayo
sa saiyang mga pisog. An parong niya nangangamyong hamot. An laman kaini medyo
maragasnas sa kagat, an pisog maitom, matagas asin makilyab.

An atis halangkaw sa calories saka maray pagkuahan kan bitaminang iron.
Lakoplakop ini asin tinatanom sa mga lugar na an klima tropikal siring sa
Indonesia, Thailand, asin Taiwan. Nakalaog ini sa Sur nin Asya bago kan taon
1590. Nakaabot ini asin natanom naman sa habagatan kan Florida kan Estados
Unidos sagkod sa Bahia kan Brasil.

An tinanom na ini estaran kan kulagbaw na Graphium agamemnon (tailed jay) asin
igdi napadakula kan saiyang antataro.



https://bcl.wikipedia.org/wiki/Antonio_Salazar

Si Antonio "Toling" Bufete Salazar (Mayo 9, 1907 - Pebrero 3, 1980) sarong
Bikolanong peryodista, parasurát, asín kolumnista. Siyá namundág sa Malinao,
Albay.

Siyá nagpapadión kutâ asín nagklase man sa Seminario Conciliar de Nueva Caceres
alágad daí na tinápos huli ta nag-agóm. Huli sa adal niyáng iní, marháy siyáng
magtarám asín magsúrat sa Kastila dawà nganì magián man siyáng sumúrat sa
tataramon na Bikol. Bantóg sa arapodan na "Pay Toling," haros bilog na buhay
niyá nag-erok siyá sa Ciudad nin Legazpi asín dumán piníli niyá an karera bilang
peryodista. Nagin siyáng editor dumán kan Bicol Herald asin taga-ambág man sa
ibá pang mga publikasyon. Kaamayi kaini, kan taon 1939, siya nagtogdas, asin
mismo siya an editor, kan magasin na Bikolnon na nasusurat sa lenggwaheng Bikol.

An amâ niyá iyó si Ambrosio "Busoy" Salazar saróng Kastilaon, bulagáw an matá,
lampyagáw, asín marháy na pintor asín eskultor. An amâ niyá namundág sa San
Agustin, Pili alágad nag-estar na sa Malinao huli ta dumán nakapangagóm.

An enot na agóm ni Antonio iyó si Ester Mejillano asín an pagsasarô nindá
nagbúnga nin anom (6) aki: sindá Teresita, Anita, Gregorio Sr., Barazel, Santos
asín Rafael. Sa ikaduwáng agóm niyá kan nabálo, mayò sindáng nagin akì.
Magsingakì sindá ni Manuel Salazar huli ta magtúgang an mga amâ nindá. Alagad,
osipón kan akì ni Manuel na si Milagros, inatáman ni Ambrosio si Manuel poón kan
sadít pa iní huli ta naílong-lubós. Mantâ naghuhúnà si Milagros na primo talaga
ni Manuel si Antonio. An Bikol Region Directory nagsasábi na an tunay na
magúrang ni Manuel iyó sinda Angel Bufete asín Ciriaca Bufete. Totóo bakóng
malínaw kun anóng relasyon ni Angel ki Lutgarda Bufete.

Palibhásâ marháy sa Espanyol kinuá siyá kan Comision nin Centenario Ni Jose
Rizal, katuwáng si Mariano Goyena del Prado sa pag-Bikol kan mga tokdâ ni Jose
Rizal. An Noli Me Tangere asín El Filibusterismo, sa saindáng paghingówa,
napalagdâ kan Comision kan taón 1962. Kadungán man digdí an mga Rawitdawit Ni
Jose Rizal na tinostosán man kan Comision na mapalagdâ sa pagromdom kan
Sentenaryo kan heroe kan Filipinas.

An sarong naiibá digdí sa paglapígot nindá na ma-Bikol an mga obra ni Rizal,
pinagbúhay nindá an mga lumang tatarámon kan Bikol na saindáng ginuno' sa mga
napalamán sa Vocabulario de la Lengua Bicol na hinamán ni P. Marcos de Lisboa.



https://bcl.wikipedia.org/wiki/An_Taklob_kan_Turin

An An Taklob kan Turin (Ingles, Shroud of Turin) sarong telang linen na igwang
tala' kan imahe nin sarong tawo na garo nag'agi nin sarong makuring pagsakit
pisikal na baga nag'ooyon asin nag'aayog sa manera nin krusipiksyon.

Ining telang ini nasasaray ngonyan sa kapilya real kan Katedral ni San Juan de
Bautista sa Turin, Italya. An kapôngalan kaini asin kan imahe kaini iyo an
labilabing pigdedebatehan sa pag'oltan kan mga syantipiko, mga teologo, mga
historyador asin kan mga parasaligsig.

An mga paratubod nakikipagngutiil na an pangkoromon na ini iyo nanggad idtong
ginamit na pamatos sa hawak ni Hesukristo kan aldaw na siya ilinubong, asin ta
an imahe na pandok na natatala' iyo an Banal na Lalawgon ni Hesus. An mga
paratuyaw man nangungutiil na an artifak na ini nagbutwa sana pakalihis nin
sarong millennium pakatapos mangyari an Krusipiksyon. An magkasing ibong
binabatay man an saindang mga argumento sa syensia asin sa mga historikal na
dokumento sa pagtolod kan saindang mga panindogan.

An imahe sa taklob mas malinaw sa itom-puti na negatibong pelikula kisa sa
natural na kolor niyang sepia. An makangalas na imaheng negatibong ini enot
namasdan kan bangging idto nin Mayo 28, 1898, sa baliktad kan potograpong plaka
kan amateur na pararetrato na si Secondo Pia, kan siya tinugotan na pitikon an
nasabing taklob kan ini naka-eksibit sa Katedral kan Turin. An Simbahan Katoliko
dai formalmente ini-endorso o sinisikwal man an Taklob, alagad kan 1958 si Santo
Papa Pius XII pinag'oyonan asin binisto an imahe komo katakin na debosyon sa
debosyon nin mga Katoliko sa Banal na Lalawgon ni Hesus.



https://bcl.wikipedia.org/wiki/An_17_Martires_Sa_Kabicolan

An An 17 Martires Sa Kabicolan iyo an tokdang sinurat ni Mariano Goyena del
Prado. Ini napublikar sa babasahon na Bicolandia kan Enero taon 1955.

Sarong daing kabagay na pag-api, na igwa kita nin paorogon sa mga martir na
Bikolnon

Sa saro kan mga plasa kan Ciudad nin Naga, nakatindog an sarong pusog asin
makawiwiling monumento na pinakangdulot sa 15 martires (o, Quince Martires), kan
Bicolandia. Kun an katuyohan kan pagpatindog kan monumentong ini iyo an malinig
na pagomaw asin maliputok na pagiromdom na daing katapusan kaidtong mga nagtios
asin nagpakagadan tanganing mabuhay an satuyang katalingkasan, kun siring kayan
an katuyuhan, mga tugang panahon na ini ngonyan na mamidbid ta, bako sanang an
sampolo kag-limang iyan, kundi na gabos na Bikolnon na nagako nin pasakit asin
kagadanan sa ringis nin bala o sa ibang bagay sa paglingkod kan saindang Inang
Banwaan. Nin huli ta ini iyo an boot nindong maaraman, ipaliliwanag ko sinda
gabos saindo, orog pa ta utang ta ini sa masoronod na satuyang kaakian, na
pamogtakon na mahusay na an tunay na nangyari para sa katotoohan kan satuyang
historia o salaysay.

Kan Agosto 26 kayan, taon na 1896, kan irokyaw ni Bonifacio an "KURAHAW KAN
BALINTAWAK," nagsulwak an mga puso kan mga Bikolnon asin huli sa mari'gon na
pagkamoot kan saindang banwaan, nagkangoroyog na magsorog kan laban sa
katalingkasan, sa tataramon ni Dr. Gregorio Zaide, namayo kan Departamento de
Historia kan Universidad kan Far Eastern, na olay- "iyo an kaenot-enoting
nakilaban na may armas kan bilog na nasyon Pilipino para sa saiyang
katalingkasan asin an madugong katapostaposan kan laban na daing paki'mano na
pino'nan duman sa Mactan kaidto kan 1521 ni Lapulapu na iyo an enot na nagpaturo
nin dugo sa siring na labanan."

Sa Albay asin sa Camarines Sur dakol an mga piniot, ilinaog sa bilanggoan,
itinapok asin nagkagaradan sa mga hararayong lugar, siring baga sa San Fernando
Poo, sa kamping Solnopan kan baybayon kan Africa, sa Carolinas asin Islas
Marianas sa dagat nin Pacifico, asin sa Jolo kan Mindanao.

Kan enot na semana kan bulan na Septiembre, 1896, si mga nabibilanggo na hali sa
Naga piglunad sa vapor Isarog, sarong sadit na sakayan na nagpapalayag hali sa
Naga pasiring sa doro'ngan kan Cabusao. Pagabot sa Cabusao duman na ibinalyo sa
vapor Montañes na iyo si nagdara sainda sa Manila.

Si mga nabibilanggo nahali sa Albay, sagkod ki Padre Gabriel Prieto, cura sa
banwaan nin Malinao kan Albay, ilinunad sa vapor Acolus kan Octubre 9, 1896,
asin pakalihis nin limang aldaw, nagabot sa Manila. An vapor naghapit sa
Batangas ta dinara an 24 pang nabilanggo sa provinciang iyan, an 4 kaidto mga
taga Mindoro. Iyo ini an dahilan kan pagkaabala.

Kagabos-gabosan, sampolo-may-pito (17) an nagpakapagadan sa causang ini. An
sampolo-may-saro kaini, ipinabadil sa Luneta. kan ika-apat na aldaw kan bulan na
Enero, 1897, apat man an nagadan sa tinapokan sainda sa Fernando Poo, asin duwa
pa an nagadan sa bilangguan. Alagad sa monumento kan Ciudad kan Naga ,
sampolo-may-tolo (13) sana an nanambitan. Maliwanag kun siring na igwa nin mali
an historia, na kaipohan patamaon sa madaling panahon. Laen sana kaidtong Camilo
Jacob, na taga Polangui, Albay, asin idtong taga Bulan, Sorsogon, an mga martir
na nagiromdoman kan monumentong iyan sa Naga, anas mga taga Camarines Sur sana.

GARONG makasosopog man sato na pagisip-isipon na kun magoroloay kan mga martir
na Bicolnon, an nagigiromdoman ta sana iyo an mga may kaomawan na ngaran na
nasisinsil sa tanda kan monumento sa Naga, nalilingawan ta nang padagos an
ngaran kan satuya man na mga parasurog na nagerok sa mga lugar na ini, asin
nabuhay kairoiriba niyato.

Sarong daing kabagay na pag-api, na igwa kita nin paorogon sa mga martir na
Bicolon, na kun pagiisipon an causa na dinusayan kan saindang buhay, saro sana
naggad daing iba, an causa kan bilog na nacion Filipino.

Kun gigibohon ta an tama asin totoong kabilangan kan gabos na mga martir sa
Bicolandia, nagkakaipo na patindogon ta an sarong monumento na kayan na bogtakan
bako sanang 15 martires na tinawan dangog sa Naga asin bako sanang idtong dai
tinuyong dai pinag-iba, kundi si gabos na nagpakagadan sa satuyang causa, kaiba
pa idtong mga idinusay an saindang buhay sa labanan kan Filipinas asin America
kan Enero 23, 1900, digdi sa satuyang baybayon, may limang polo may limang taon
nang nakaagi.

IDTONG mga nagkamit kan sentencia nin kagadanan na ipinabadil sa Luneta iyo
ining mga minasunod. (1) P. Gabriel Prieto, taga Magarao, Camarines Sur, cura
parroco sa Malinao, Albay, tugang kaidtong Tomas Prieto, saro man na martir na
ipinagadan. (2) Rev. P. Severino Diaz, taga Bulan, Sorsogon, padi sa Catedral
kan Naga. Siya idtong enot na padi na nagin cura sa Catedral. (3) Rev. P.
Inocencio Herrera, taga Pateros, Rizal, maestro kan cantor sa Catedral kan Naga.
(4) Manuel Abella, taga Catanawan, provincia kan Tayabas, sarong mayaman na
nageerok sa Naga. 5) Domingo Abella, aki ni Manuel Abella, sarong midbid na
parasukol sa Naga. Siya iyo an pinakang- aki sa gabos na martir, mala ngani ta
26 años pa sana si edad kan siya ipagadan.(6)Camilo Jacob, taga Polangui, Albay.
Siya retratista asin midbid na gayo sa Albay asin Camarines Sur. (7) Tomas
Prieto, boticario graduado sa Universidad kan Sto. Tomas, taga Naga, ama ni Hon.
Gabriel Prieto, na ngonyan Commissioner, Public Service Commission. (8)
Florencio Lerma, taga Quiapo, Manila, manunurat nin mga drama asin kagrogaring
kaidto kan Naga Theatre. (9) Macario Valentin, taga Naga, Sargento kan Serenos
sa Naga. (10) Cornelio Mercado, taga Atimonan, Tayabas, empleado sa obras
publicas. (11) Mariano Melgarejo, taga Santa Cruz, Manila, empleado man sa obras
publicas.

DIGDI sa 11 ining mga martir na ginadan sa Luneta, 4 pa an bilang idinagdag sa
kari'gonan kan resolucion na inaprobaran kan Junta Provincial sa Camarines Sur,
kan panahon ni Gobernador Julian Ocampo. Ini iyo idtong (1) Leon Hernandez, saro
man na may kaya na taga Libmanan, Camarines Sur, nagin maestro sa escuela public
kan mismong banwaan na iyan. Nagadan sa bilanggoan sa Naga. Idto iyo an ama kan
satuya ngonyan na Secretario del Hacienda, si Hon. Jaime Hernandez.(2) Ramon
Abella, matuang aki kaidtong Manuel Abella. Nagadan duman sa tinapokan na lugar
sa Fernando Poo. (3) Mariano Ordenanza, taga Naga, empleado kaidto sa obras
publicas. Nagadan sa bilanggoan sa Manila. (4)Mariano Arana, taga Magarao,
Camarines sSr. Nagadan man sa saiyang tinapokan sa Fernando Poo.

IDTONG mga piniot sa Albay, na nagadan sa pagkatapokan sainda sa Fernando Poo,
itinapok sa Jolo asin nabilanggo sa Manila iyo sa (1)Agustino Samson, taga
Camalig, parmaceutico sa Ligao kan siya pioton. Nagadan sa saiyang tinapokan sa
Fernando Poo. (2) Bonifacio Villareal, sarong midbid na abogado sa Albay.
Nagadan man sa tinapokan saiya sa Fernando Poo. (3) Ramon Francisco Santos,
sarong proprietario sa Ligao, itinapok man sa Jolo. Idto iyo an kaenot-enoteng
gobernador provincial sa Albay kan panahon nin mga Americano. (4) Macario
Samson, taga Camalig, Albay, ama ni Agustino Samson asin ni Domingo Samson. an
tugang na Domingo nagin gobernador provincial man sa Albay. Idtong ama na si
Macario saro man sa mga itinapok sa Fernando Poo. (5) Enrique Villareal, maestro
sa escuela publica duman sa Guinobatan, Albay, itinapok man sa Fernando Poo. (6)
Rufino Soler, ex-muncipal capitan sa Daraga, Albay, nabilanggo man sa Manila.
(7) Margarito Ragos, bantog na taga Oas, Albay. (8)Guido Recato , ex-capitan
municipal sa Oas, Albay, nabilanggo man sa Manila. (9) Luis Romano, sarong
proprietariong taga Oas, nabilanggo man sa Manila.

An duwang daing palad na nagemngenot sa listang ini kan mga taga Albay, idtong
Agustino Samson asin idtong Bonifacio Villareal, tunay man idtong nagpakagadan
sa tinapokan saindang lugar sa Fernando Poo, alagad ta dai kaiba an saindang
humildeng pagngaran sa mga napiling iba na itinapok duman iba na itinapok duman
sa monumento sa Ciudad nin Naga.

Uya man idtong mga taga Camarines Sur na kairiba duman sa itinapok sa Fernando
Poo; (1) Antonio Arejola, sarong midbid na taga Naga. (2) Luduvico Arejola,
escriibano kaidto sa Naga, aki kaidtong Antonio Arejola. (3) Tomas Valenciano,
sarong mayaman na taga Naga. (4) Severo Patrocinio, saro man na bantog na taga
Naga. (5) Vicente Ursua, proprietariong taga Libmanan, ama ni Dr. Agaton Ursua,
administrador kaidto kan Cruz Roja sa Albay, ngonyan yaon na sa Naga. (6)
Esteban Villareal, sarong midbid na taga Naga. (7) Jose Desiderio, saro man na
midbid na taga Naga. (8) Francisco Alvares, sarong bantog na abogado na nagerok
kaidto sa Naga. Si Abogado Alvarez, kan 1898, yaon sa Barcelona, España, bago
nagpuli digdi sa Filipinas, isinurat ngona idtong saiyang "Memoria Inedita De Mi
Destierro A Fernando Poo."

IYAN, mga tugang, sa halipot na kasaysayan, an historia kan satong mga martir sa
Bicolandia. Ipinagkolog nin boot ko, na tuyawon an nangyaring mali, sa
pagpamugtak kan mahusay na katotoohan. Enot, pinagpaimprenta nindo ining
programa na an nasasambit 13 martires sana. An olay ko man 17 martires. An
ika-dua an saindong programa nagsasabi na Antonio Goyena an ngaran kan piniling
makipagolay digdi ngonyan; alagad, uya akong nakikipagolay saindo na nagdadara
nin pagngaran na Mariano Goyena. Ipagpatawad ining kadikit na rawitdawit. Sa
kastotoohan, paoorogon ko pang apodon akong Antonio ki sa kan Mariano. kadakul
kan mga kakulangan kan Mariano, dai ini kaiba kan mga piniling ngaran sa
Calendario saka labilabi kagaramiton nang maray na ngaran, Mariano; Mariano
Canot, Mariano Gaway, Mariano Bolnot, Mariano Kalunggay, Mariano Pogot. Alagad
an Antonio abang hamis na pagngaran; Tony, Toñing, Tonito, an gaha na dayaday na
sa kayangahan na ngabil nin mga daraga.



https://bcl.wikipedia.org/wiki/Ambos_Camarines

An Ambos Camarines (Espanyol ambos, anas) dating probinsya kan an Filipinas
sakop pa kan mga Espanyol asin sagkod kan taon 1919 kan an Filipinas kolonya na
kan Estados Unidos. Namumugtak ini sa puro kan Rawis kan Bikol sa norte.
Nababangâ na ini ngunyan sa duwang probinsya: Camarines Norte asin Camarines
Sur.

Kan panahon nin Kastila, an terminong Ambos Camarines pigtutumoy an sinarô na
Camarines Sur asin Camarines Norte. An kamugtakan na ini angay sana kan taon
1854 hanggan 1857. Alagad, poon na man 1857 abot 1893, binangâ giraray ini sa
Camarines Norte asin Camarines Sur. Kan taon 1893, pinagsarô giraray an duwa,
asin an estadong ini naghanggan taon 1919. Katapostaposi, kan Marso 3, 1919
pinagmarhay na isuway na nanggad an Camarines Norte sa Camarines Sur sa rìgon
kan Ley Nu. 2809 na ipinagboot kan Lehislatura kan Filipinas.

Kan inot an Ragay, Lupi asin Sipocot kabtang probinsyang Camarines Norte, alagad
kan 1936 an nasambit na mga banwaan piglito sa Camarines Sur karibay an Siruma.
Alagad nganì, an huri ibinalik man giraray sa Sur. Hanggan ngunyan, iyo ini an
kamugtakan kan duwang probinsya.



https://bcl.wikipedia.org/wiki/Alejo_Arce

Si Alejo Guadalupe Arce (Hulyo 17, 1892- Mayo 28, 1974) sarong Bikolanong
edukador asin parasurat kan Nueva Caceres asin Iriga, Ambos Camarines. Namundag
siya sa mga magurang na sinda Agaton Arce asin Isabel Guadalupe. An naagom niya
iyo si Soledad Florenda (1905-2006) asin an pagsasaro ninda nagbunga nin pitong
aki.

Nagtapos si Arce nin Batsilyer sa Edukasyon Sekondarya sa Southern Luzon College
asin Masterado sa University of Nueva Caceres sa ciudad nin Naga kun saen
nagsurat siya kan taon 1955 kan tesis na dai napublikar, titulado "An Approach
to the Standardization of Writing Bicol". Nagin siya prinsipal asin
superintendente. Siya nagin man sarong district supervisor sa Departamento nin
Edukasyon asin ultimong toka niya nadestino siya sa siring na katongdan sa
Minalabac, Camarines Sur, bago siya nagretiro.

Ginawadan siya kan Premio Zobel kan 1962 huli sa saiyang librong El Bicolano y
su Ambiemte (An Bikolano asin saiyang Kapalibotan). Ini sarong obra niya sa
Espanyol na nagguno nin pinakahalangkaw na premyo sa bilog na Filipinas.

Saro man siyang tagaambag sa Sanghiran Nin Bikol. Magkapira man an sinurat
niyang mga artikulo sa syensia arog kan detalyadong pag'oogid niya sa mga buskay
asin mga sira sa dagat alagad dai nasaray ta napabayaan mati'mos.

Kan mga taon 1930, siya nagin adviser kan Parents Teachers Association kan Naga
Central School.



https://bcl.wikipedia.org/wiki/Alassane_Outarra

Si Alassane Dramane Ouattara (Pakasayod sa Pranses:: [alasan wataʁa], Arabo
الحسن وطرة Arabong pagsayod: [ælħæsæn uːɑtˤɑrɐ]; namundag, Enero 1 1942) sarong
Ivorianong pulitiko asin iyo an Presidente kan Rally of the Republicans (RDR),
sarong Ivorianong partido pulitika. Siya an nagin kandidato sa eleksyon
presidensyal kan 2010, kun saen siya an saro sa duwang nagguno nin
pinakahalangkaw na boto sa enot na borotohan. Sa ikaduwang botohan, an
nakahampang niya iyo si Laurent Gbagbo. Alagad, an duwa pareho naghihinako na
iyo an nanggana sa ikaduwang botohan asin pareho nagsumpa bilang presidente kan
Cote d'Ivoire. An komunidad internasyonal binibisto na si Ouattara an talagang
totoong nanggana pero si Gbagbo matagas na naninindogan na siya pa an nagggana.
An pangyaring ini nagsabrit nin gera sibil sa sub-Saharang Aprikanong nasyon na
ini. An pwersa ni Ouattara nasakop an kabilogan kan banwa asin sa presente si
Gbagbo natatalikopan na sa saiyang residensya sa kapitolyo kan Abidjan.

Si Ouattara iyo an nombradong Primer Ministro kan Cote d'Ivoire poon Nobyembre
1990 sungdo Desyembre 1993 sa irarom kan konstitusyon na pinapasunod kan panahon
na idto; siya nanombrahan kan si dainang Presidente Felix Houphouet-Boigny. Si
Ouattara sarong teknokrata asin nag'adal bilang ekonomista, nagsirbe sa lindong
kan International MOnetary Fund (IMF) asin sa Central Bank of West African
States (French: Banque Centrale des États de l'Afrique de l'Ouest, asin kan
Banco Central de los Estados de África Occidental (BCEAO).



https://bcl.wikipedia.org/wiki/Al_Francis_Bichara

Si Al Francis Bichara (Setyembre 17, 1952) sarong Bikolanong politiko asin iyo
an representante kan Ikaduwang Distrito kan Albay. Lolohon niya si Victor
Bichara na kagrugaring kan Bichara Cinema sa rehiyon Bikol kan dekada 1950.
Tugang niya man si Maribeth Bichara, sarong parabayle asin personalidad sa
telebisyon. Myembro siya kan Partido Nacionalista.

Nagpoon an saiyang karera politikal kan magin alkalde kan Syudad nin Ligao poon
1986 sagkod 1992. Nagtukaw siya nin sarong termino sa Kamara de Representantes
kan Filipinas kan 1992, asin naelihir bilang gobernador kan Albay kan 1995, 1998
asin 2001.

Si Bichara nagin embahador kan Filipinas sa Lebanon kan pilion ni Presidente
Gloria Macapagal-Arroyo kan 2004 alagad nagbalik man sana sa Kamara de
Representantes bilang representante kan Ikatulong Distrito pakalihis nin tulong
taon, kan 2007. An saiyang kapangganahan nagtapos sa 42-taon na karera sa
politika ni Carlos Imperial. Kan 2013, nakakua siya nin 116,733 boto laban ki
Sultan Wally Magdato, sarong independyenteng kandidato, na nakakua sana nin
11,718 boto.

Saro sa mga bantog na propwestong ley ni Bichara iyo an House Bill 2355 na mawot
halion an "lehitimo" asin "ilehitimo" sa Family Code kan Filipinas tanganing
maprotehiran an kaakian bilang pantay asin mayo nin pagkakaiba o diskriminasyon.



https://bcl.wikipedia.org/wiki/Vicente_Lukban

Si Vicente Rilles Lukban (11 Peb. 1860 - 16 Nob. 1916), sarong opisyal sa
rebolusyonaryong gobyerno ni Emilio Aguinaldo na nasugo magpasiring sa Kabikolan
sa tuyong magbungkag kan mga pwersa kan Kastila igdi. Siya man an politiko
militar na poon nagkapot kan Samar asin Leyte kan Guerra Pilipino-Amerikano.
Siya an pighuna kan mga Amerikano na iyo an kagboot sa pagmasaker kan mga
soldados na Amerikano duman sa Balangiga, Samar kan Septyembre 1901, na bako man
palan totoo asin dai siyang kaaram-aram sa pagplano kaini.

Namundag siya sa Labo, Camarines Norte. An mga magurang niya iyo sa Agustin
Lukban kan Ambos Camarines asin Andrea Rilles na tubong Lucban, Tayabas. Tinapos
niya an saiyang elemntarya sa Escuela Pia sa Lucban, pinadagos an pagadal sa
Ateneo Municipal de Manila, dangan nagkua siyang abogasiya sa Unibersidad kan
Sto. Tomas asin sa Colegio de San Juan de Letran.

Nagin siyang Juez de Paz asin kan taon 1884, buminale siya sa Mason, sa grupong
inapod Luz de Oriente ("Ilaw kan Subangan"). An kaayonan na ini na nagpoon sa
Europa, naganyat an dakul na mga intelektwal asin mga ordinaryong Pilipino na
mag-apil igdi. Duwang taon pakalihis, 1886, naghale na siya sa pagkaHokom asin
nagbalik sa Bicol sa pagsibot sa agrikultura asin komersyo. Naisip niyang
magbilog kan Cooperativa Popular sa katuyohan na mapakarhay an buhay kan mga
paratanom asin mapagantad an saindang sinasalod sa pagpabakal kan mga produkto
ninda na dai na maagi sa kamot kan mga komersyante. An gibo niya, parte kan
dilihensya kan kooperatiba hilom na reneremisa niya sa kaban kan mga
rebolusyonaryong apil sa Katipunan. Masabi pa, an kooperatiba nagin sagurong sa
pagpalakop kan mga ideya kan Rebolusyon. An mga myembro kaini nakabwelong hiro
na dai nadududahan kan mga Kastilang otoridad.

Pag'abot na kan taon 1896 napapabulos na niya an kwarta kan kooperatiba sa mga
gastosan sa rebolusyon. Siya sibot man sa paghiging kun anong mga hiro kan mga
Kastila asin ipinapasa niya an anoman na impormasyon sa mga Katipunero igdi sa
Bicol. Sa sarong byahe niya sa Manila, naaresto siya kan mga gwardya sibil sa
sahot na kakomplot man siya sa mga hiron na pagbungkag sa gobyernong Kastila
asin ikinonkon siya duman sa Bilibid. Kan siya yaon pa sa laog kan preso,
puminoon na an Rebolusyon, napangenotan kan si "Kurahaw sa Balintawak" kan
Agosto 26, 1896. Kan Agosto 18, 1897, pinaluwas siya sa preso kasabay si Juan
Luna, dangan nagbali siya tolos-tolos sa pwersa armada kan rebolusyonaryong
gobyerno.

Sa hokbo, natokahan siyang magsirbe komo saro sa opisyal ni Emilio Aguinaldo. Si
Lukban iyo an saro sa magkapira sana na nagtabang ki Aguinaldo sa pagplano kan
mga taktika asin estratihiya sa guerra. Kan mapirmahan an Pakto kan
Biak-na-Bato, siya hinagad ni Aguinaldo na mag-iba sa pagtulas pasiring
Hongkong. Duman ginasto niya an saiyang oras sa pag-adal kan syensia militar sa
pangataman ni Lord Commander Joseph Churchase kan British Naval command. Ini an
nagtao saiyang toltol na adal sa pagsosoldados- pakiki-espada, paghimunta,
pag-andam kan mga armas asin pulbura asin pagplano kan tamang estratihiya asin
taktika sa paki-guerra.

Pag Desyembre 31, 1899, sa atubangan nin tiripon kan 100 na Pilipinong soldados
niya, pigproklama niya an sadiri na gobernador na kan Samar sa lindong kan Enot
na Republika kan Pilipinas. Kan uminabot kan Enero 1901 an Enot na infantry
regiment kan Amerika, nakasagupa kaini an pwersa ni Lukban alagad huli ta mas
superior an mga armas kan Amerikano, napiritan sa Lukban na magsibog sa interior
kan islang Samar. Pag may nadadakop sindang nagkikidumamay sa mga Amerikano,
saiyang pinapagadan tolos. Kan an mga Amerikano pigtangroan siyang amnestiya
karibasy an pagsuko niya, si Lukban nagsayuma asin nagsabi na malaban sagkod
kagadanan. Kan mangyari an inaapod na Masaker sa Balangiga kan Oktobre 6, 1901
(kun saen sobra sa 40 amerikano an nagkatirigbas), naaraman idto ni Lukban
pakalihis na nin sarong semana. Maski ngani nagsurat siya sa mga kabwan niya na
arogon an nangyaring madugong pagpolpog sa mga amerikano, mayong ebidensya na
siya an direktang nagsugo na gibohon an siring.

Sinasabi na pakasikop ki Baldomero Aguinaldo kan 1901, an Samar, sa pamamayo ni
Lukban saro sa dikit na sanang naglalaban pa asin nagtatao pang makusog na
resistensya sa pananakop kan mga amerikano. Dawa ngani dikit na an nasasabat na
kalaban kan mga Amerikano, sinda daing ontok na tinoto'nasan kan mga gerilya ni
Lukban. Alagad, duwang preso an nagboyboy kun haen nakapwesto an kwartil ni
Lukban sa may enotan kan Salog nin Caducan. Si Major Littleton Waller nagpadara
nin mabataw sa lugar na idto. Kan Nobyembre 17, 1901 si Waller nag-atake paagi
kan salog manta sarong grupo man sa pamamayo na Kapitan Bearss asin Porter
nagsakyada sa paagi nin daga haleng Basey asin Balangiga. Si atake sa salog,
nasubak ta nahipaan kan mga soldados ni Lukban, alagad idtong uminagi sa daga na
grupo ni Porter naka-asbang gayo. Mala ta si mga soldados na Pilipino
nagdudurulag sa asak-asak kan mga masinggan kan mga tropang Amerikano. Pigrarata
sinda manta na itinindog kan mga amerikano an bandera kan Estados Unidos.
Malinaw na daog-daog an mga Pilipino asin sayod an kapangganahan kan Amerikano.
Tolong polong Pilipinong kawad an nagadan, asin nasikop si Lukban kaiba an
saiyang mga opisyales.

Dai nagtapos an karera publiko ni Lukban sa pagkadakop saiya. Duwang beses siya
nagin gobernador kan Tayabas (ngonyan Quirino Province) kan taon 1912 asin 1916.
Nagadan siya sa residensya niya sa Manila kan Nobyembre 16, 1916.



https://bcl.wikipedia.org/wiki/Universidad_de_Sta._Isabel

An Universidad de Sta. Isabel (dati, Colegio de Sta. Isabel) sarong pribadong
Vicentino asin Katolikong unibersidad sa Syudad nin Naga, Filipinas. Sadiri asin
pigpapadalagan kan mga madre kan Hijas de la Caridad de San Vicente de Paul
(Daughters of Charities). Enot na nagpadalagan kaini iyo an limang mga madre kan
Hijas de Caridad na nagarabot kan Enero 1868 sa pasugo ni Obispo Francisco
Gainza na iyo an kagtugdas mismo kan eskwelahan. Sagkod ngonyan an Orden kan
Hijas de la Caridad de San Vicente de Paul iyo pa an nagkakapot asin
nagmamanehar kan sinabing institusyon. Dati an pangaran kaini Colegio de Sta.
Isabel (1867) asin ini napatindog sa pwersa kan Dekreto Real ni Reyna Isabel II
kan Espanya.

An kagmukna kan Hijas de la Caridad de San Vicente de Paul iyo si San Vicente de
Paul asin ini tinogdas niya kan Nobyembre 29, 1633 duman sa Pransya.

An eskwelahan na ini pig-inaguraran kan Abril 12, 1869. An Colegio de Sta.
Isabel iyo an pinaka-enot na normal school para sa babae sa Filipinas asin sa
Sur-subangan na Asya. Kan Agosto 20, 2001, ini nagin sarong lubos na unibersidad
sa ri'gon kan Akta Republika 7722 na bisto sa titulong "Higher Education Act of
1994".



https://bcl.wikipedia.org/wiki/The_Jerry_Lewis_MDA_Labor_Day_Telethon

Plantilya:Redirect-distinguish Plantilya:Refimprove Plantilya:Infobox television

The Jerry Lewis MDA Labor Day Telethon was an annual telethon held each Labor
Day in the United States to raise money for the Muscular Dystrophy Association
(MDA). The show was founded and hosted by actor and comedian Jerry Lewis, who
hosted the broadcast from its 1966 inception until 2010. The history of MDA's
telethon dated back to the 1950s, when the Jerry Lewis Thanksgiving Party for
MDA raised funds for the organization's New York City area operations. The
telethon was held annually on Labor Day weekend beginning in 1966, and would
raise $2.45 billion for MDA from its inception through 2009.

A telethon would broadcast for up to 21½ hours, starting on the Sunday evening
preceding Labor Day and continuing until late Monday afternoon on the holiday
itself. MDA called its network of participating stations the "Love Network". The
show originated from Las Vegas for 28 of the years it was
broadcast.Plantilya:Citation needed

Beginning in 2011, coinciding with Lewis's controversial departure, MDA
radically reformatted and shortened the telethon's format into that of a benefit
concert, shortening the length of the special each successive year. The 2011
edition was seen on the Sunday evening before Labor Day for six hours; This
edition, syndicated to approximately 160 television stations throughout the
United States on September 4, 2011. Nigel Lythgoe, Jann Carl, Alison Sweeney and
Nancy O'Dell were brought on as co-hosts. shared hosting duties for the 2011
edition.

Successive telethons from 2012 to 2014 ran under the new title MDA Show of
Strength and further reduced the show's airtime. The 2012 edition aired on
Sunday, September 2, 2012; the job of renaming the new show was given to MDA's
advertising agency E.B. Lane (now LaneTerralever).Plantilya:Citation needed Mark
Itkowitz, their Exec. Creative Director came up with the name MDA Show of
Strength and it quickly gained internal approval.Plantilya:Citation needed The
2012 edition was reduced to three hours as a primetime-only broadcast. The
telethon aired at 8 p.m. Eastern and Pacific Time, and was seen live in the
Eastern and Central time zones.

The 2012 edition did not refer itself as a "telethon". The 2013 Show of Strength
discontinued the long-standing format of being syndicated to individual stations
of varying network affiliation and aired on a major national network instead of
being syndicated to individual stations, airing on ABC on Sunday, September 1,
2013, and reduced to two hours. While the 2012 edition did not refer itself as a
"telethon", it referred itself as such for the 2013 edition.

The final edition aired on ABC on August 31, 2014, again as a two-hour special,
beginning at 9PM ET/PT. It was announced on May 1, 2015 that the MDA would be
discontinuing the annual event.

Jerry Lewis began hosting telethons to benefit the Muscular Dystrophy
Associations of America (MDAA) in 1952 after a plea from a staff member who
worked with Lewis and Dean Martin on The Colgate Comedy Hour. Lewis had
previously taken part in what has been described as the very first telethon, a
marathon 1951 broadcast benefiting a cardiac hospital that was organized by Budd
Granoff, which featured the Martin and Lewis comedy team (his clients at that
time).

The MDAA benefit broadcasts first originated from a variety of locations in New
York City in 1954, as local telethons seen exclusively on WABD (later WNEW-TV
and now WNYW) or WABC-TV, who would donate their broadcast time for the event.
Lewis would host several four-hour shows in the New York area and elsewhere to
benefit MDAA and promote the battle against muscular dystrophy during the later
1950s and early 1960s. By the mid-1960s, the success of those shows convinced
MDAA to stage a telethon to support MDA's New York efforts, with Lewis agreeing
to host the big event when approached by the organization.

According to the MDA's website, on December 28, 1951, Dean Martin and Jerry
Lewis concluded their popular NBC show with a special appeal to support muscular
dystrophy research. However, according to NewspaperARCHIVE.com, it was a radio
show (not a television program), in various cities across the United States.
MDA's website additionally states that the second national appeal was during its
January 4, 1952 network radio program.

MDA's website lists five early local MDA telethons: Cleveland on March 7, 1952;
Atlanta, on June 6 and 7, 1952; Washington, D.C. on December 26 and 27, 1952;
Grand Rapids, Michigan, on June 27 and 28, 1953; and Madison, Wisconsin, on
September 12 and 13, 1953. These telethons did not star or feature Jerry Lewis,
but were hosted by other stars such as Dick Van Dyke, Robert Alda, Virginia
Graham and Al Hodge in character as Captain Video.

On June 29 and 30, 1956, Martin and Lewis hosted an MDAA telethon called The
Martin and Lewis Roundup, live from Carnegie Hall. The pair ended their comedy
partnership a month later and Lewis was named national chairman of MDAA later
that year. Lewis went on to host Thanksgiving Day telethons in 1957 and 1959.

By the mid-1960s, organizers of the telethon chose Labor Day weekend to stage
their event, as it was the only time frame made available to hold it. Many,
however, expected the Labor Day broadcast would fail, as many people would have
traveled out of town and/or be away from their television sets during the
holiday weekend; even New York City officials were skeptical that it would
succeed, which made them reluctant to issue a fund-raising permit to the MDAA,
though one would indeed be granted at the urging of Robert Ross, MDAA's
then-Executive Director.

The first Jerry Lewis MDAA Labor Day Telethon was held the weekend of September
4 and 5, 1966. Broadcast by local independent station WNEW-TV, the event was
staged at New York's Americana Hotel, with a stage featuring a talk show-style
desk and seating area for Lewis and performers, a performance area for a
19-piece jazz band, phone banks, and a large tote board to keep track of
donations received. Proving the doubters wrong, the event was so successful that
Lewis had to climb a ladder and paint a 7th digit — a "1" — on the 6-digit tote
board when the final tote reached $1,002,114. The show repeated its success in
1967, raising $1,126,846.

Emboldened by positive word of mouth generated from the telethon's success in
attracting both donations and celebrity appearances, the event's organizers
would seek out a wider audience in 1968 by offering a live broadcast to stations
outside the New York City market. Before that, however, approval needed to be
gained from the Theater Authority, an organization that represented
theatrical-related talent unions whose permission was required before their
membership could perform at benefits, such as telethons, without reimbursement.
MDAA would gain the Theater Authority's permission and proceed to form a family
of stations that would later be billed as "The Love Network." Joining WNEW-TV in
that 1968 telecast were:

Buoyed by the Love Network's reach, the 1968 Labor Day Telethon would generate
$1,401,876 in donations. Though the original intent was for the stations to
carry the entire 1968 telethon broadcast (breaking only for mandatory station
identifications), WHEC-TV chose to break away for a few minutes every hour to
show Rochester area volunteers taking donation calls; as a result, WHEC-TV
generated more proceeds than the other Love Network stations. With WHEC's move,
the "local cutaway" was born: from that point forward, every Telethon broadcast
granted local stations cutaway time (usually five or ten minutes per hour) to
allow local celebrities, volunteers, and sponsors to highlight fundraising
efforts and the services MDAA provided at the local level – with the intention
of building local goodwill toward MDAA, its local chapters, and the Love Network
stations. The cutaways would become an integral part of every MDAA Telethon
broadcast during its syndication run, an approach later duplicated by other
nationally-syndicated charitable telethons.

By 1970, the MDA Labor Day Telethon was seen nationwide on 64 stations,
including the addition of Los Angeles and San Francisco stations to the Love
Network roster, making the 1970 event the first telethon seen from coast to
coast. Proceeds from the 1970 event totaled $5,093,385. The show continued to
gain popularity and major stars through the next two years, helped in part by
the Theater Authority permanently lifting its ban on nationwide telethon
performances by its members in 1970 (at the MDA's appeal).

In 1973, with 150 Love Network stations in tow, the telethon moved to Las Vegas,
Nevada, where it originated at the Sahara Hotel. That year, Lewis explained the
mission of the MDA with his comment: "God goofed, and it's up to us to correct
His mistakes." The 1973 telethon was also when the event broke the $10 million
mark for the first time (the final tote being $12,395,973). Co-host Ed McMahon
made an on-air prediction that donations would surpass $10 million (one digit
more than the seven digits the Solari tote board could accommodate); at the
moment it did, he came on stage to tell Lewis, "I have a brush, and I have some
paint..." and Lewis repeated his 1966 stunt by painting a "1" on the board, this
time punctuating it by wiping the paintbrush up and down the front of his tuxedo
in celebration. An additional Solari number flipper would be added the next
year, allowing a display of under $100 million.

In 1976, the Love Network grew to a peak of 213 stations, effectively making it
America's fourth major television network (in a non-conventional sense), if only
for 21½ hours. The 1976 telethon was also perhaps the most memorable one in the
MDA's history, highlighted by the emotional reunion of Jerry and his former
partner, Dean Martin, one arranged by frequent telethon guest and mutual friend
Frank Sinatra. It was the first time Martin and Lewis were seen together
publicly since they separated their act in 1956. The 1976 telethon also was one
of the most-watched, drawing more than 85 million viewers, according to the A.C.
Nielsen ratings service.

During the telethon's Las Vegas years in the 1970s and 1980s, the show
originated at the Sahara until 1982 when it moved to a bigger space at Caesars
Palace. The show continued there until 1989 when it originated from the Cashman
Center in Las Vegas – the only time it was broadcast from a Las Vegas venue that
was not a hotel. Lewis always anchored the entire broadcast which ran 21½ hours
ever since 1973. That said in 1983, he rested for a few hours offstage, having
undergone bypass surgery the year before, but he returned to full force back in
1984. In 1990, the telethon originated from the Aquarius Theater in Los Angeles,
then returned to Las Vegas and the Sahara Hotel until 1995 when it moved again
to Southern California, to CBS Television City for nine years and then in 2005
to Beverly Hills. In 1998, MDA's all-star landmark show became the first to be
broadcast on the Internet by RealNetworks on the association's website.

After the telethon, the site featured a special highlights reel of the telethon
for that year. Lewis still continued to host at least 16 hours of his telethon
until 1999 (a year when he would suffer from various medical issues), where he
would appear for the first five hours and the last five hours of the telecast,
with an extended pre-recorded segment presented during late-night hours, and
other celebrities filling in for Lewis and Ed McMahon during the morning hours.
Co-hosts have included talk show host Larry King, comedians Norm Crosby, Elayne
Boosler, Bob Zany, television personalities Chad Everett, David Hartman, Casey
Kasem, Jann Carl, Leeza Gibbons, John Tesh, veteran singers Tony Orlando, Julius
LaRosa (who began co-hosting for Lewis in remote locations in 1975 among many
others).

The telethon returned to Las Vegas in 2006 at the South Point Hotel, Casino &
Spa (which was the "South Coast" its first year there), a complex owned by a
friend of Lewis, Michael Gaughan, and remained there through the 2011 telethon.
In 2009, the telethon extended its coverage to social media, with followers on
Twitter, Facebook and YouTube receiving additional information and behind-the
scenes material. Beginning in 2010, viewers could also text their pledges for an
automatic $10 donation, aside from texting charges. Through 2010, the national
segments of the telethon were not broadcast in high definition, though some
stations broadcast their local segments in HD. The 2010 edition was syndicated
to approximately 190 Love Network affiliates throughout the United States.

On October 6, 2010, the MDA announced that the telethon would be trimmed back
considerably, to six hours, beginning with the 2011 edition televised on
September 4, 2011. This new version of the telethon, broadcast from 6 p.m. to 12
midnight local time on the Sunday preceding Labor Day only, was in response to
lagging donations, stations showing only part of the telethon or dropping it
altogether, and the less-than-stellar talent in recent telethons – as well as
Lewis, now in his mid-80s, devoting less and less time to appearing on-air due
to his age and health. The telethon, seen live in the Eastern Time Zone and
tape-delayed in the rest of the country, was revamped in order to attract more
stations to the Love Network (which had shrunk from its peak of 213 stations in
1976 to 190 in 2010), as well as to attract more top celebrities and talent to
the show, resulting in more viewers and donations. The other aspects of the
telethon, such as corporate donations, stories from those who relied on the
MDA's help, and local segments, remained, though local segments were restricted
to two 7- to 8-minute segments every hour. Stars featured in the first
short-form version included Lady Antebellum, Martina McBride and Darius Rucker,
in pre-taped segments from the Grand Ole Opry in Nashville, Tennessee, the
judges of American Idol (Jennifer Lopez, Steven Tyler, and Randy Jackson),
Celine Dion, Jon Secada, Tommy Emmanuel, Richie Sambora, Jimmy Webb, Michael
Feinstein, Maureen McGovern, Jordin Sparks and Greyson Chance. The 2011 telethon
was the first edition to broadcast the national segments in high definition; the
broadcast of local segments in HD remained optional for the station.

On May 16, 2011, it was first announced by the MDA that the 2011 edition of the
telethon would be Lewis' last as host, and that he would continue his role as
MDA's National Chairman, still appearing at the close of each telethon, to sing
his signature closing song, "You'll Never Walk Alone". In a press conference
with the Television Critics Association in late July 2011, Lewis denied that he
ever said it would be his last telethon, would not elaborate on his role in the
current telethon (stating that it was "none of your business"), and announced he
would indicate his future plans the day after the telethon broadcast, citing "I
will have plenty to say about what I think is important." At the same
conference, Lewis criticized the reality television shows his telethon co-hosts
were involved in – Lythgoe's American Idol, which Lewis said featured
contestants who were "McDonald's Wipeouts"; and Sweeney's The Biggest Loser, a
series which Lewis claims is about contestants "knocking their brains out trying
to see how we beat the fat lady at 375 pounds, and in four months she's going to
be 240. Who cares? It's ridiculous."

The MDA announced on August 3, 2011, that Lewis had "completed his run" as both
host and national chairman, effective immediately, and that Lewis would not
appear in the 2011 telethon. The wording of the release left it ambiguous
whether he had been fired or if he had resigned. The MDA also confirmed that
Lythgoe, O'Dell, Sweeney, and Carl, all slated to be co-hosts under Lewis, would
share hosting duties; the MDA will leave the position of national chairman
unfilled. Numerous celebrities came out in support of Lewis and opposed to his
dismissal from the MDA shortly after it was announced; Lewis himself was mostly
silent about the issue, saying that the controversy is "very difficult to get
into." On August 21, 2011, the Las Vegas Review-Journal released a report
stating that the MDA reinstated Lewis as host of the telethon; however, Lewis's
publicist denied that report. The following day, on August 22, 2011, the
Review-Journal retracted the report, saying that Lewis has not been invited back
to the telethon; the source close to Lewis said that the MDA reconciled with
Lewis, not reinstated Lewis.

In addition, admission to the telethon by the general public was severely
restricted, due to the cut in the length of the telethon, and the cut in the
length of the local segments; in previous years, the telethon used the local
segment time to swap audiences. Most of the attending audience members were
representatives and invited guests of sponsors and major donors.

Despite Lewis's departure and anything that took place backstage, the 2011
telethon's hosts paid tribute to Lewis with a one-minute montage of clips of him
hosting the telethon over the years. During the presentation, the hosts said
that Lewis "retired" from his position as host.

Following the telethon, Lythgoe commented that he was sorry that Lewis did not
take part, but the show had to move on to ensure its survival, but has said that
he is welcome to make an appearance on the telethon anytime, saying that the
annual event was "his baby." Lythgoe also said that the orchestra had
contingency plans in place in the event Lewis did show up, either live or
pre-recorded, to sing his signature song, "You'll Never Walk Alone", but never
showed up at the venue. Lewis' publicist Candy Cazau would not comment to the
Associated Press about contingency plans, but has said earlier that Lewis did
not agree to make any appearances on the show.Plantilya:Dead link The song used
at the close of the show was "God Bless America", sung by a large children's
choir, all the hosts and performers from the show, following renditions of
"America the Beautiful", "Strike Up the Band", and "The Stars and Stripes
Forever").

On February 10, 2012, the MDA announced that the 2012 edition would be cut to
three hours (from six hours the previous year), airing during primetime on
Sunday, September 2, 2012, still syndicated to the Love Network stations. The
2012 edition, renamed the MDA Show of Strength (moving away from its heritage as
a telethon), was executive-produced by R. A. Clark, a notable producer and son
of Dick Clark. The show was also seen first-run in the Atlantic, Eastern and
Central time zones at 8 p.m. ET/7 p.m. CT, with the special tape-delayed in the
Western time zones at 8 p.m. PT/7 p.m. MT. The venue segments and hosts varied,
depending on the local networks airing it. The majority of the pre-produced
performances were taped in Los Angeles and New York City, airing on various
broadcast and cable channels in 150 markets around the United States. While
there was not a traditional tote board tallying donations from local hosts in
their respective cities, the overall event urged national phone, text and
website pledges toward funding efforts to find treatments and cures for
neuromuscular diseases.

Performers and guest appearance included Brandy, Maryse Ouellet, The Miz, Carrie
Underwood, Luke Bryan, Tim McGraw, Lou Ferrigno, Eva Simons, Max Adler, Paula
Abdul, Khloé Kardashian, Alison Sweeney, Diana DeGarmo and B.o.B, among others.
Additional guests appearing in pre-recorded segments from CBS Television City in
Hollywood, taped August 7 to August 9, 2012, included OneRepublic, Brandy, The
All American Rejects, Hot Chelle Rae, Karmin, will.i.am, Big Bad Voodoo Daddy,
Silhouettes, Carole King, Reagan Imhoff, Pitbull, Gavin DeGraw and Alanis
Morissette, among others. Portions with country artists were recorded at the
Grand Ole Opry in Nashville, Tennessee.

The majority of the program was pre-recorded. Entertainment Tonight co-anchor
Nancy O'Dell and KKGO (Los Angeles) deejay Shawn Parr did introduce the majority
of national segments. For the second straight year, the show closed with a
different song. Carole King performed her song "You've Got A Friend" with a
montage of the featured patients with muscular dystrophy in her background. The
local segments were also mainly pre-recorded, and check presentations from
companies who sponsor MDA were replaced by public service announcements from
those companies, which, in previous years, were often part of the presentations.

On June 17, 2013, the MDA announced on Twitter that the "Show of Strength" would
air on Sunday, September 1, 2013. For the first time, the show aired nationally
on ABC, in effect bringing an end to the Love Network of individual stations
(the majority of which were ABC affiliates). The show was cut from three hours
to two, airing beginning at 9 p.m. ET/PT. The local segments were discontinued
(phone pledges were accepted solely through a national toll-free number, instead
of being collected directly by each station for the individual local or regional
chapters of the MDA). The 2013 edition was the first to be broadcast with
commercial interruption, although breaks consisted primarily of promos for ABC
shows and local advertisements on ABC's stations, however many stations carried
spots mentioning donations made by corporate entities during the breaks.

The show included appearances by Darius Rucker, Lee Ann Womack, Austin Mahone,
Backstreet Boys, Enrique Iglesias, Ryan Seacrest, Paula Abdul, Matthew Morrison,
Vintage Trouble, Kenny Loggins and the Blue Sky Riders, Chris Mann, Jessica
Sanchez, Jann Carl, Florence Henderson, Bart Conner, Nadia Comăneci, Dr. Richard
E. Besser, and Jabbawockeez. Performances were taped in early August at CBS
Television City in Los Angeles. The show also featured the 2012 performances
from Luke Bryan, Carole King, and Pitbull.

The show's theme song was the instrumental from "Stronger (What Doesn't Kill
You)" by Kelly Clarkson. For the third straight year, the show ended with a
different number; this time, with a performance of Bill Withers's "Lean On Me",
led by Jessica Sanchez and Chris Mann featuring MDA patients and families
present at the show's taping.

Performers included Jason Derulo, Fall Out Boy, Rascal Flatts, Jordin Sparks,
R5, Bret Michaels, Sara Evans, LeAnn Rimes, Aloe Blacc, Matt Nathanson, and
American Authors. Others who appeared were Kesha, Ludacris, Brad Paisley, Laila
Ali, Nancy O'Dell, Alyssa Milano, Kevin Frazier, Terry Fator, Victor Ortíz, Dr.
Richard E. Besser, Josh Groban, Chip Esten, Tom Bergeron, Chris Powell and Susan
Lucci.

One of the main themes of the show was the organization's partnership with the
International Association of Firefighters, who celebrated their 60th anniversary
in supporting MDA, mainly through their annual Fill the Boot campaign. IAFF
General President Harold Schaitberger announced on the show that the IAFF has
donated over $561 million to the MDA over the 60 years, including $28 million
for this year's show.

This year's show closed with a tribute to the firefighters, with LeAnn Rimes
performing her song Give.

On May 1, 2015, MDA announced that the 2014 Show of Strength would be the
telethon's last broadcast. In announcing the end of the telethon's 49-year run,
MDA President/CEO Steven Derks noted the move was influenced by "the new
realities of television viewing and philanthropic giving", noting the viral
success of the Ice Bucket Challenge that built awareness and funds to combat
Amyotrophic lateral sclerosis. Instead, MDA will focus on "new, creative and
organic ways" to raise support for the organization and its mission, including
mobile and digital media.

Ed McMahon was Lewis' longtime co-host. McMahon began his involvement with the
telethon in 1968 and every year since then participated in some way. Early in
1973, Lewis asked McMahon to be his co-host for the entire show - his right hand
man - and so the pair united and never separated. Similar to his regular
position as announcer and sidekick of The Tonight Show Starring Johnny Carson,
McMahon was Lewis' announcer, voicing the intros and outros of each segment,
welcoming corporate and charitable sponsors with their donations, and calling
for a roll of a timpani drum for each million dollar mark passed on the tote
board (Johnny Carson himself, a longtime friend of Lewis, surprised viewers by
opening the 1970 telethon with a Tonight Show-style monologue while Lewis stood
backstage – a role that Carson would repeat in 1971 and 1972, until the telethon
moved to Las Vegas). McMahon, borrowing from Carson's prognosticating character
"Carnac the Magnificent", also made predictions on what the final total of funds
raised would be and from 1970 though 1979 he was spot on many years missing by
as little as thousands of dollars considering the final tallies. Unfortunately,
the practice was abandoned after the 1982 telethon raised $2 million less than
the previous year (which Lewis attributed to the severe 1980-82 recession that
had gripped the U.S.).Plantilya:Citation needed The trend of taking a break
during the telethon was started in 1985 by McMahon. Much like his role with
Carson, McMahon would co-host only when Lewis was hosting, with his duties as
co-host filled in by others when Lewis was away. McMahon died June 23, 2009. The
2009 edition of the telethon paid tribute to McMahon with a special video
tribute narrated by Lewis, which played during the first hour of the show.
Following the tribute, Lewis introduced McMahon's wife, Pamela, who was in the
audience. During the telethon for that year, Jann Carl assumed McMahon's duties
during Lewis's hours on-air, while Shawn Parr billboarded the start and end of
each segment.

In 2010, the last year of the full-length telethon, the telethon ran live for
20½ hours, from 9 p.m. ET to 5:30 p.m. ET, though the actual start and end times
varied by station. However, the MDA still considered 21½ hours as the official
length of the telethon, turning over the final hour, from 5:30 p.m. to 6:30 p.m.
ET to its affiliate stations for local wrap-ups (some stations would elect to
end at 6 or 7 p.m. ET instead (or even later), depending on the option of the
station).

On September 4, 2011, the telethon was shortened to six hours, and broadcast
from 6 p.m. to 12 midnight local time in each time zone, with stations in the
Eastern and Atlantic Time Zones broadcasting the event live. However, as with
the previous format, some stations scheduled the telethon as they saw fit – in
the case of Chicago's WGN-TV, the 2011 telethon was scheduled from 6 p.m. to 1
a.m. ET (5 p.m. to 12 midnight CT), with the first hour produced locally. In
addition, some network affiliates would delay the telethon to start later than 6
p.m., so that their evening newscasts and some of their network shows, such as
CBS's 60 Minutes, would be seen as normally scheduled.

The telethon was again shortened in 2012, from six to three hours. Though
intended to be aired at 8 p.m. in the Eastern Time Zone, at least one Eastern
Time station, WMAZ-TV in Macon, Georgia, broadcast the Show of Strength from 9
p.m. to midnight.

Some stations broke from the coverage during the afternoon of Labor Day to show
sports, such as CBS' coverage of the US Open, and subsequently beginning in 2007
NBC Sports covering the Deutsche Bank Championship. One such station is WGN-TV,
which, from the 1970s to 2012, pre-empted the afternoon segment of the telethon
for Chicago Cubs or Chicago White Sox baseball (except for the 1994 telethon,
due to the baseball strike). Meanwhile in Seattle, KING-TV delayed the afternoon
segment of the 1984 telethon because of a telecast of a NFL game between the
Seattle Seahawks and the Cleveland Browns, in which NBC only aired limited
coverage of the game. The game was to have taken place the day before (September
2, 1984), but the Seattle Mariners were scheduled to face the Baltimore Orioles
that day.

In another case, some used a sister station affiliated with either The CW or
MyNetworkTV or was an independent station to show the telethon start, and/or air
the station's network programming while the telethon station continued to air
the telethon; this was the case with CBS affiliate WDJT-TV in Milwaukee,
Wisconsin and its independent sister station WMLW-CA, which in 2007 aired the
first four hours of the telethon during CBS prime time, then aired U.S. Open
coverage on Labor Day to allow WDJT to carry the telethon. In Pittsburgh,
Pennsylvania, WPXI carried the telethon, while sending NBC's coverage of the
Deutsche Bank Championship golf tournament to independent station WBGN-LP.

While the 2011 reformat resolved sports conflicts on Labor Day itself by ending
before the actual holiday, the telethon was still subject to delays the night
before in some areas. On September 4, 2011, right before 6 p.m., the Baltimore
Grand Prix was scheduled on ABC, Deutsche Bank Championship golf on NBC, and
U.S. Open tennis on CBS. WGN carried a Pirates-Cubs game that was scheduled to
end before 5:30 p.m. ET, though it could have run over if extra innings, long
innings or rain delays were involved.

In 2012, the Philadelphia Phillies game against the Atlanta Braves ran late on
MyNetworkTV affiliate WPHL-TV in Philadelphia. The show was shown in its
entirety immediately after the game ended. The show in Philadelphia started
around 8:40 p.m.

In some markets, no local station carried the telethon for various reasons. In
some cases, the MDA would refuse to renew a contract with a station, leaving a
market with no Love Network affiliate, if another station is not found in time.
During the last year of the old telethon format, 2010, one example was KAME-TV
in Reno, Nevada, which was dropped by the MDA that year, due to economic
conditions and a decrease in pledges. Other notable markets with no Love Network
affiliate in 2010 included Dothan, Alabama; Sioux City, Iowa; Yuma, Arizona;
Bakersfield, California; Augusta, Georgia; Rockford, Illinois; Tupelo,
Mississippi; Lincoln, Nebraska; Greensboro, Greenville and Wilmington, North
Carolina; and the Tennessee Tri-Cities.

Viewers in these markets could watch a simulcast of WGN-TV's broadcast of the
telethon nationally on its WGN America superstation feed (which included the
local telethon segments featuring WGN-TV personalities) or the telethon's
broadcast on a television station in a neighboring market, as well as online
from MDA's site. In some areas, satellite television and the internet were the
only ways to view the telethon, as WGN America is not seen in all areas, and
many cable systems carry only stations within their own market.

While the new telethon format in 2011 was designed to attract new stations and
markets into the Love Network fold, the MDA still found itself dropping some
stations, resulting in a net shrinkage of the network to just over 150 stations
– its smallest size since 1973. In May 2011, the MDA dropped WABI-TV in Bangor,
Maine from the Love Network after 30 years, citing potential economic costs
resulting from the new format. The move left WGME-TV in Portland as the only
Love Network affiliate for the state of Maine, which is not available on Time
Warner Cable in most parts of the Bangor market. In addition to Bangor, stations
in Mobile, Alabama; Pensacola, Florida; Santa Barbara, California; Panama City,
Florida; Savannah, Georgia; Terre Haute, Indiana; Alpena and Traverse City,
Michigan; Austin, Minnesota; Cape Girardeau, Missouri; Paducah, Kentucky; Utica,
New York; San Angelo, Texas; Bluefield, Clarksburg and Wheeling, West Virginia;
Cheyenne, Wyoming; and the entire states of Mississippi, North Dakota, and
Vermont were also dropped from the Love Network fold, with no replacement. This
is in addition to markets that did not carry the telethon in 2010, in which no
stations were added in these areas in 2011.

The new format had also led to the telethon being moved to other stations, due
to scheduling conflicts – longtime Love Network station KXAS-TV in Dallas–Fort
Worth, Texas, announced that it would no longer carry the telethon, due to the
station being an NBC owned-and-operated station, and the fact that the telethon
would be pre-empting NBC's Sunday night schedule (which was otherwise in reruns
that year). Independent station KTXA picked up the telethon and used
personalities from CBS-owned sister station KTVT for local segments.

Other new Love Network affiliate changes included WITI replacing WDJT-TV in
Milwaukee (thus returning to the station that had originally aired the event);
WNCF replacing WAKA in Montgomery, Alabama; KOCB replacing KWTV-DT in Oklahoma
City; KICU-TV replacing sister station KTVU in San Francisco; KZJO replacing
sister station KCPQ in Seattle, Washington; KXMN-LP replacing KSKN in Spokane,
Washington; WNYF-CD replacing WWNY-TV in Watertown, New York; and KXXV replacing
KWTX-TV in Waco, Texas (KBTX-TV in Bryan, however, still carried the telethon
until it moved to KRHD-CD in 2013 as a result of the telethon's move to ABC).

For the 2012 Show of Strength, the MDA dropped KODE-TV in Joplin, Missouri from
the Love Network in May, stating that the market was too small for the event
(KODE-TV would air the 2013 telethon as part of the broadcast's move to a
network-televised broadcast on ABC). In nearby Springfield, Missouri, KSPR
broadcast the show after years of telethon coverage by KOLR. In addition, KTLA
in Los Angeles replaced KCAL-TV. Meanwhile, in Seattle, KCPQ returned to the
Love Network fold, replacing sister station KZJO, after that station carried the
2011 telethon.

Through the 1980s, there were also Canadian "Love Network" affiliates, whose
telethon presentations there benefit the Muscular Dystrophy Association of
Canada (MDC), an organization unrelated to the American MDA, but used Lewis's
U.S. telethon for fundraising. The telethon also helped launch a new station –
in Winnipeg, CKND-TV's first program on August 31, 1975 was the MDA telethon.

The final Canadian-based local broadcasts of the telethon aired from Ottawa in
2001. After this, MDC officials cancelled the local broadcasts, claiming the
move was done in order to save costs. The Ottawa broadcasts were first hosted by
CFRA radio's Ken Grant, who expressed concern that there would be fewer
donations due to the loss of local broadcast features. Ottawa's telethon
broadcasts were conducted for 31 years, most of which originated from the
Skyline Hotel (later known as the Citadel Inn).

After the Ottawa edition ended in 2001, no Canadian station or network aired the
telethon since then, though it was available on cable and satellite from WGN-TV
(through the superstation feed until 2007, then from the station's Chicago area
signal thereafter), as well as from border U.S. stations (such as WMYD in
Detroit/Windsor). This continued to be the case after the telethon's move to
ABC, with the program seen on ABC stations in cities near the Canada–U.S. border
that are available over-the-air and on cable and satellite (such as WKBW-TV in
Buffalo, New York, KOMO-TV in Seattle and WXYZ-TV in Detroit), the broadcast
aired free from simultaneous substitution, as no Canadian station or network
carried it.

As of 2011, Muscular Dystrophy Canada continued to operate pledge call centers
during the telethon to collect Canadian donations.

Through 2010, the corporate donation segments of the telethon occasionally
mentioned their Canadian donors, and WGN's telethon included a number for
Canadians to call to make a pledge, 1-800-567-CURE, which connects to the pledge
center in Toronto. In 2010, WGN's telecast also included a texting address for
Canadian viewers to text in their pledges to MDC for an automatic $10 donation,
aside from texting charges; this coincided with the MDA's launch of their own
text-to-pledge service. Most border stations would also show either the local
pledge number for the Canadian portion of their viewing area (as WMYD did), or
the national Canadian number.

When the MDA reformatted the telethon in 2011, it no longer allowed its border
Love Network affiliates to display any pledge numbers for Canadian viewers.
However, the MDC still had a pledge line open, but only on Labour Day itself,
with the MDC relying on other ways to get the message out.

A French-language telethon for MDA Canada was televised in Quebec concurrently
with the American showPlantilya:Citation needed in the late-1980s on the
Radio-Québec network (now Télé-Québec); first televised in 1987, this telethon
was hosted by entertainer Michel Louvain.

In Puerto Rico, WKAQ-TV presents their own local telethon for MDA, Sentimiento
Telemaratón, generally broadcast the first or second Sunday after Labor Day,
usually from 11 a.m. to 8 p.m. Atlantic Time. As with the English version, the
telethon features local and international celebrities, plus information on the
organisation, the diseases and the people that rely on MDA's help. Despite the
changes in the English-language version, WKAQ will continue the long-form format
of their version of the telethon. While WKAQ does not show the Labor Day
telethon, it was considered by the MDA as part of the Love Network.

Telethon tote board pledges for 2004 were down nearly 2%, to $59,398,915 (from
$60,505,234 in 2003). Hurricane Frances had struck through most of the Florida
peninsula late on September 5, during the telethon, significantly reducing
pledges from the southeast United States. As many Florida stations devoted their
air-time to coverage of Hurricane Frances, most Love Network stations in Florida
cancelled the local segments of the telethon and either aired only parts of the
telethon, moved the telethon to a digital subchannel, or did not broadcast the
telethon at all. On a Saturday afternoon in early December 2004, some Florida
Love Network stations showed a special three-hour telethon, as a way to recoup
some of the lost pledges.Plantilya:Citation needed Telethon pledges were down
another 7.5%, to $54,921,586 in 2005 due to significant Hurricane Katrina
disaster relief efforts in New Orleans and throughout the region in 2005. That
year, Jerry and his guests urged telethon viewers to also give donations to The
Salvation Army and the American Red Cross.

The MDA itself donated $1 million to the Salvation Army for hurricane relief
efforts. Prior to the hurricane-affected results of 2004 and 2005, the only
other time the telethon raised less than the previous year was in 1982
($28,400,000), during the recession of the early 1980s.Plantilya:Citation needed
One source said, however, that it was due to Jerry sitting out most of the
telethon, due to his heart attack earlier (even though the heart attack did not
occur until December of that year). However the next year – 1983, the telethon
succeeded again in raising more money than its previous year and by 1984 was
back to its record breaking pace. In 2006, the final tote board tally was
$61,013,855 as five major regional stations knocked out during the previous
telecast came back online. It was the first time since 2003 that the telethon
raised more money than the previous year. In 2007, the telethon again raised
more than any previous year, closing the show with tote board pledges totaling
$63,759,478.

On Labor Day in 2008 (September 1), Hurricane Gustav struck the coast of
Louisiana. Some Love Network affiliates in the affected area cancelled the
telethon for safety and informational purposes. Meanwhile, in New Orleans, the
local telethon segments on WNOL-TV were also postponed, with WGNO, the local
producer (as well as WNOL's sister station) urging those wanting to give to do
so through "the national telethon". Nationally, Jerry Lewis mentioned Hurricane
Gustav and wished those in the affected area, especially his "kids", luck.

Neither he nor his guests made pleas for donations to The Salvation Army,
contrary to a press release that said he would, although guest host Tom Bergeron
did make a plea for donations to the Salvation Army during his hosting stint on
the morning of September 1, as Gustav made landfall. However, with less than 10
minutes remaining in the 2008 telethon, the tote board update reflected an
increase from the 2007 total, racking up $65,031,393 in donations, exceeding
2007's tote. Lewis had spoken about his concern at not making his goal of "one
dollar more" due to economic conditions and Hurricane Gustav. When the tote
board updated to show they'd gotten over 2007's total, he screamed three times,
"I got it!" On Labor Day 2009 (September 7, 2009), the telethon only raised
$60,481,231 in pledges, more than 2005, but lower than the final 2003 results.
Lewis mentioned that the effects of the downfall of the American economy may
have played a role in that year's shortfall, but was still amazed by the amount
amassed nevertheless. In addition, no hurricanes threatened the United States
around Labor Day weekend that year.

The 2010 telethon saw a further reduction by several million dollars. The final
tote was $58,919,838. Lewis noted, "I'm heartened by the unique ability of
Americans to help others in need, when they themselves are likely struggling
financially."

Figures are from the final tote board number at the end of each telethon. For
years 1967 on, increase or decrease is given compared to the previous year and
to the previous record. Plantilya:As of, the telethon has broken its previous
record every year except for 1982, 1983, 2004, 2005, 2009, 2010 and 2011; 1983
and 2011's telethons improved over the previous year's totals without breaking
the all-time record.

The publicly stated total counts only pledges and does not indicate the actual
amount donated, which is published on the MDA's Form 990. In 2009, the telethon
drew approximately $45,000,000 (three-fourths) of its pledges; in 2010,
$48,000,000 (nearly five-sixths). However, despite publicly stating a higher
pledge total for the short telethon in 2011, the actual amount raised by the
telethon was much smaller, with only $30,683,816 – slightly less than half – of
the publicly stated total coming in, a steep drop-off from the last years under
Lewis's stewardship.

No obvious tote boards were used in the 2011 and 2012 telethons, although the
2011 edition announced a total after the special had aired. Those totals,
however, included corporate sponsorships that had never been included in the
tote board totals. That allowed MDA to claim the new format collected more than
the old. Donations via phone, text and MDA's web site were urged by local
network affiliates. In the final two telethons, viewers had visited MDA's
website to view the online tote board.

In addition to the criticism of the use of disabled people as a fundraising tool
(as described above), critics argue that focusing the public's attention on
medical cures to "normalize" people with disabilities fails to address issues
like providing accessible buildings, transportation, employment opportunities
and other civil rights for people with disabilities.



https://bcl.wikipedia.org/wiki/Teresita_Reyes

Si Teresita "Mama Sita" Reyes (Manila, Mayo 11, 1917 - 1998) sarong Filipinang
nakanood na husto kan mga lutong filipino asin an adal niyang ini ginamit sa
pagpabantog, pagpalakop, pagtukdo kan iba-ibang klaseng filipinong luto hasta
pagtinda nin pormal kan mga iba-ibang klaseng sarsa asin pantaong namit sa mga
lutong filipino. Mala ta siya nakamukna kan kompanyang inaapod na "Mama Sita's
Holding Company Incorporated" na bisto man sa pangaran na "Marigold Commodities
Corporation" na an negosyo iyo an paggibo asin pagbenta nin mga sarsa, mga tawyo
asin mga suka na pangsangkap sa pagluto.

Duwang librong resipe nin mga lutong filipino an napalagda bunga kan saiyang
paghingoa: An saro napaluwas kan 1996, Mama Sita's Cookbook na oro-otro nang
nagluwas sa pirang edisyon. An ikaduwa, Mama Sita's Homestyle Recipe, nagluwas
man kan 2010.

An saiyang ina iyo si Dna. Engracia Reyes na iyo an kagsadiri kan Aristocrat
Restaurant asin huli kan negosyong ini kan saiyang pamilya, husto siyang
napalbag sa mga kasiribotan igdi orog na sa mga sekreto nin pagbibisto kan mga
lutoon asin mga manlaen-laen na mga sangkap sa mga giso.

An gobyerno kan Filipinas nagpaluwas kan Febrero 2011 nin mga selyo postal para
saiya sa pag'onra kan saiyang naginibohan asin kun saen siya binibisto bilang
sarong kahimanwa, sarong ina, sarong chef asin sarong restaurateur o kusinera.



https://bcl.wikipedia.org/wiki/Tawge

An Tawge (Ingles, Mung beansprouts) iyo an nagtarambô nang mga pisog kan monggo.
Ini gamit na gayo sa pagkakan.

Magkua nin monggo na bakong bâgong gunò kundi idtong haloy nang sinaray asin
alang na nanggad ta ini an maray magtarambô. Pilion an mga monggong maray na
klase paagi nin pagbuntog kaini sa tubig. An mga lataw asin dai nalubog, halion.
Hugasan an mga monggo. Dangan ibabad o ihoom nin magdamlag sa tubig. Pagkaaga,
sanglean an tubig. An kinaagan kan pinapatambô dapat ibugtak sa lugar na
madiklom asin dai nasasaldangan. An ngawngaw kan bote o garapon ulosan nin tela
na haraghag o gararat ngane garo may "hangosan' an patamboon. Dai pwedeng an
takop mayong alisngawan lamang. Sa laog nin duwang aldaw napoon nang magtarambô
ini. Limang aldaw gabos na nagtarambô. Alagad, aro-aldaw pinapatetê an daan na
tubig saka sinasanglean nin bâgo. Kun tarambô na, i-uray sa malinig na paalangan
arog kan tela ngane maalang pero dai pagbaladon. Pwede nang iluto ini na ginisa
sa karne asin pasayan na may sabaw-sabaw, o pritoson patos sa arina. Dakul pang
luto ini na kasalak mga gulay-gulay.

An sarong metodo nin pagpatambô dai na kaipohan maggamit nin bote, garapon o
mangkô. An patamboon na hinoom magdamlag, ipatos sana sa telang haraghag pero
dapat an tela mayômô o alumahad. Ipuyos an tela saka halaton sanang magtarambô.
Kun medyo mag'alang, wirikan an tela na magbasâ naman. Sa duwang aldaw ini
napoon nang magtarambô.

Sa habagatan kan Byetnam inaapod ining gia dau nanh. Sa amnayan kan Byetnam an
apod kaini gia do tuong.



https://bcl.wikipedia.org/wiki/Tanglad

An tanglad (Cymbopogon citratus, sa pamilyang Germineae; Ingles, lemon grass)
sarong tinanom nagtutubo sa mga lugar na maimbong asin tropikal na rona. Ini
yaon sa dakulaon na genus mala ta igwang mga 500 na species an nabisto na. An
duwa kaini, an cymbopogon citratus asin cymbopogon flexuosus na komun inaapod sa
Ingles na lemon grass iyo an pighahalean kan lana kaini na komersyal an
produksyon. Sa pagluto usong marhay ini sa kusina huli kan saiyang mahamoton na
parong asin sa namit na agid sa lemonsito asin lâya.

Tubong Indya, an tanglad mahiwas an gamit komo sarong rekado sa pagluto. Pwede
ining baladon, alangon asin gibohon pulbos, o pwede man gamiton na la'bas.

An lana hale sa tanglad nagagamit komo pestisidyo asin pampatagal sa dai
pagkalapa o pagkaraot kan mga papeles asin manuskrito, arog kan ginigibo sa
Indya ta dai pinapadukot an pagka'alumahad sa papel mala ta dai napapara an
teksto igdi.

An dakulang kanoodan nadukayan kan sarong grupo nin mga para'adal sa Ben Gurion
Univerwsity sa Israel iyo na an tanglad igwang kari'gonan sa paglaban sa helang
na kanser. Ini nadiskubre ninda mabantig pala sa pagtunaw kan mga cell na
kinakanser mala ta sa aktwal na adal ninda na in vitro namasdan nindang gayo na
an molekulong citral nakukua sa tanglad ginagadan an mga makanser na cell manta
dai apektado an mga malinig na cell



https://bcl.wikipedia.org/wiki/Tabaco_(Albay)

An Syudad nin Tabaco sarong ikaapat na klaseng syudad sa Filipinas kan Albay sa
Filipinas. Kataid kaini an Malinao sa norte, an Polangui asin Oas sa sulnupan,
an Bulkan Mayon sa sur, an Malilipot sa sur-sirangan asin an Golpo nin Lagonoy
sa sirangan. Segun sa senso nin 2010 an populasyon kan Tabaco uminabot sa
133,868 katawo asin 24,221 pamilya.

Alagad, pwede man talaga an ngaran na "Tabaco" hale sa "tabak" (sundang) nin
huli ta bantogan an lugar na ini sa paggibo ki mga tabak. Sagkod ngonyan iyo ini
an dakulang hanapbuhay sa barangay kan Cobo, kun saen manlaenlaen na produktong
may tarom arog kan tabak (sundang), tarom nin kodkodan, gunting, basabas, gapas,
asyab, landok, palaw, pisaw. tigib, asbp. an mahihiling asin mababakal igdi.
Mala ta an simbolo kan Cobo sa daratangan niya iyo an sarong panday may kapot na
maso yaon sa aktong pagpokpok kan lansang nakapadatol sa toto'pan.

An Tabaco dating kapitolyo na ekonomiya nin Albay, bago pa naging importante an
Legazpi. Maski ngonyan, an Puertong Internasyonal nin Tabaco an pinaka mahigos
na puerto sa enterong Rehiyon Bikol. An pinaka importanteng produkto kan ciudad
iyo an bagas, mais, kamote, gulay, niyog asin abaka. Importante man an
pag-aataman kan mga manok, orig asin an pagdadakop kan mga sira sa Golpo nin
Laganoy.



https://bcl.wikipedia.org/wiki/Syudad_nin_Malolos

An Malolos sarong primera klase syudad na namumugtak sa probinsya nin Bulacan,
Filipinas. Igwa ining sukol na 67.25 kilometro kwadrado na kadagaan asin
namumugtak sa inot na distrito. Sosog sa sensus kan 2010, igwa ining 234,945
katawo. An designadong zip code kaini iyo 3000.

An Siyudad 45 kilometro an rayo' sa Manila. Ini saro sa importanteng suburbia
kan Metro Manila, namomogtak sa sur-sonopan na parte kan Bulakan , sa Rehiyon
Sentral na Luzon (Rehiyon 3) kan isla nin Luzon ssin parte kan Metro Luzon Urban
Beltway Super Region. Mga kadolon igdi iyo an mga munisipyo nin Bulakan, Bulacan
(an dating kabesera kan probinsya) sa sur-subangan, Guiguinto sa subangan, sa
Plaridel sa amnayan, Calumpit sa norte-solnopan, asin Paombong sa solnopan. An
Malolos yaon man sa bandang norte-subangan na kosa kan Sola' nin Manila.

An Malolos nagin lugar kan kumbensyon konstitusyonal kan 1898 na ibinunga kan
pagkatogdas kan Enot na Republika nin Filipinas sa laog mismo kan Simbahan kan
Barasoain. An kumbento kan Katedral nin Malolos nagsirbe man na palasyo
presidensyal kan panahon na idto. An Malolos iyo an pigkamundagan kan
pinaka'enot na republikang konstitusyonal kan Asya.



https://bcl.wikipedia.org/wiki/Syudad_nin_Lapu-Lapu

An Lapu-Lapu sarong primera klase syudad na namumugtak sa probinsya nin Cebu,
Filipinas. Igwa ining sukol na 58.10 kilometro kwadrado na kadagaan asin
namumugtak sa solong distrito. Sosog sa sensus kan 2010, igwa ining 350,467
katawo. An designadong zip code kaini iyo 6015.

An syudad okupado haros gabos an Isla nin Mactan, na an rayo niya sa Isla nin
Cebu mga sarong kilometro. Sakop pa man kaini an kabiyoan kan Isla nin Olango,
na an rayo mga limang kilometro sa may sur-subangan, asin an iba pa man na
saradit na puro'. Parte ini kan mas dakula na Cebu Metropolitan Area na
nakasentro sa Cebu City.

An syudad na ini natatakod sa Mandaue City sa kadagaan kan Cebu paagi kan tulay
na Mactan-Mandaue Bridge asin kan Marcelo Fernan Bridge. An Mactan-Cebu
International Airport, an sunod na pinakasibot na Palayugan kan Filipinas,
namumugtak igdi sa syudad kan Lapu-lapu.

An hiwas ngonyan kan presenteng syudad inaapod maski kadto na Mactan dai pa
naarabot an mga Kastila. An mga Agustino minukna an Opon kan 1730. Iyo ini an
dating pangaran kan Lapu-lapu. An pagsalida kan psngaran ipigtolod ni
Representante Manuel A. Zosal asin sa pwersa kan Akta Republika Nu. 3134,
aprobado kan Hunyo 17, 1961 nagin opisyal an pagsangle.



https://bcl.wikipedia.org/wiki/Stephen_Prestado

Si Stephen "Pen" Villafuerte Prestado sarong kagubay na Bikolanong parakurit
asin parasurat nin mga rawitdawit sa mga tataramon na Bikol Sentral, Filipino
asin Ingles. Siya an ilustrador kan poster kan pelikulang Angustia (2013) ni
Kristian Cordero siring man kan mga librong An Propeta nin Kahlil Gibran (2013)
na Binikol ni Wilmer Joseph Tria asin Obras Maestras na isinurat ninda Paz
Verdades Santos sagkod Marifa Borja Fajardo. Sarô man siya sa mga parakurit sa
librong 101 Kagila-gilalas na Nilalang (2015) ni Edgar Calabia Samar asin
ipinublikar kan Adarna House.

Sarô siyang estudyante nin Edukasyon sa Ingles sa Ateneo de Naga na Unibersidad
sa Syudad nin Naga asin kaapil kan Ateneo Literary Association (ALA). Siya nagin
ilustrador asin kagdibuho sa mga pangkolehiyong publikasyon na Sural, Tilad,
Rimpos asin The Pillars Publication. Kan 2007, nadakop siya asin si Antonio
Casitas sa sarong protesta kontra sa pagmina kan Lafayette sa Rapu-Rapu, Albay.

Si Prestado nagin partisipante sa Juliana Arejola-Fajardo Workshop sa
Pagsurat-Bikol kan taon 2007 asin Saringsing Writers Workshop kan 2012. Siya
kaapil man kan Parasurat Bikolnon. Siya iyo an nag-ikaduwang lugar sa pinakainot
na Bikol Slam na ginibo sa Syudad nin Naga kan 2012.

Sa ginibong Rimpos: art-literature Exhibition kan Salingoy Art Group, katampad
kan mga obrang kurit ni Roxanne Diaz Daliva an saiyang mga rawitdawit. An
aktibidad ginibo sa Naga City Art Gallery sa Jesse M. Robredo Coliseum poon Mayo
4 sagkod 18, kan 2013. Nagpaluwas nin sarong libro na pinakarhay ni Eilyn Nidea
laman an haralìpot na saysay dapit sa mga parakurit asin parasurat na kaayon sa
aktibidad siring man an mga ladawan asin mga panurat na ipinahiling sa eksibit.



https://bcl.wikipedia.org/wiki/Sona_Sero

An Sona Sero sa Ingles (Ground Zero) nagtotongod sa punto kan ibabaw nin kinaban
kun saen iyo an nalagarto nanggad kan pagboag kan anoman na bagay na puminutok.
Kun sa ayre puminutok, an daga giraray natotongod sa lugar nin pagboag iyo an
sinasabing Sona Sero.

Nagpoon paggamit kan terminong ini, "sona sero" sa Proyektong Manhatan asin sa
Pagbomba kan Hapon kan Hunyo 1946 na sinasabi, ngane simple an paliwanag, inapod
na "sona sero" si natotongod na daga na kun saen sa itaas kaini iyo an punto nin
pagboag kan si bomba. Si William Laurence, sarong reporter damay sa Proyektong
Ma nhattan, nagsabi na an "Sero" pangaran na kodigo pinatongdan sa eksaktong
lugar na napili para sa pagprobar pagpaputok nuklear duman sa Trinity Island kan
taon 1945..

Sa Diksyunaryong Ingles nin Oxford, sa nakitang paggamit kaini sa sarong report
kan New York Times kan 1946, dapit sa narogmok na syudad nin Hiroshima,
pinagta'wan kahulogan an "sona sero" bilang "iyo an parte kan daga' na natongod
na gayo sa irarom kan punto nin pagboag, orog na sa sarong eksplosyon atomiko."

An An Pentagon, kwartel kan U.S. Department of Defense sa Arlington, Virginia
iyo an pighuna na target nin sarong misileng nuklear kan panahon nin Gerang
Malipot (Cold War). An sentrong natad kaini iyo an pig'aarapod-apod na sona
sero, asin sarong isnakan an nakakaag igdi ngonyan, binansagan man ngane na
"Cafe Ground Zero".



https://bcl.wikipedia.org/wiki/Saringsing_Writers_Workshop

An Saringsing Writers Workshop sarong taonan na panrehiyon na workshop para sa
mga nagpopoon na magsurat nin rawitdawit, usipon asin drama pang-entablado sa
rehiyon Bikol. Pinapadalagan ini kan organisasyon nin Parasurat Bikolnon sa
Camarines Sur katuwang kan lokal na gobyerno kan Syudad nin Naga. Ginigibo ini
tuyong tig-init bàgo an anibersaryo kan organisasyon maliban kan 2011 asin 2014.

An workshop nagpoon bilang sarong sadit na riribayan nin tuyaw sa bàgong haman
na mga rawitdawit kan myembro kan organisasyon. Ginibo ini kan Abril 27, 2011 sa
Syudad nin Naga. Nasundan an ini kan Marso 18 kan sumunod na taon sa Pili,
Camarines Sur kun sain anom (6) na myembro kan organisasyon an isinalang para sa
kritika.

Sa pakikipagtabangan kan lokal na gobyerno kan Syudad nin Naga ginibo Ika-3ng
Saringsing Writers Workshop sa Naga City Hall bilang parte kan selebrasyon kan
Bikol Arts Festival. Binuksan sa publiko an pag-akò nin mga partisipante kun
sain kagduwang (12) mga parasurat an napilì para tulong-aldaw na workshop sa
rawitdawit, rawitdawit pan-akì, halìpot na usipon asin usipon na pan-akì. Nagin
tagapagtaram sa workshop si Gabriel Bordado.

Sinundan an hunglonan nin pagsurat kan Desyembre 21-23, 2014 na ginibo sa
Sentral na Bikolanong Unibersidad nin Estado kan Agrikultura (CBSUA) sa Pili,
Camarines Sur. Ini an inot na pagkakataon na ginibo an aktibidad sa huring parte
kan taon. Digdi, kagsaro (11) sa mga aplikante an napilì kun sain isinalang para
sa kritika an mga rawitdawit asin halìpot na usipon sa mga tataramon na Bikol
Sentral, Rinconada Bikol, Bikol Sulnopan na Albay asin Masbatenyo. Nagin
katuwang kan organisasyon an Association of Student Grants-in-Aid for Poverty
Alleviation (ASGP-PA) asin Philippine Rural Reconstruction Youth Association
(PRRYA).

Tulos na sinundan an workshop na ginibo liwat sa Palestina, Pili, Camarines Sur
na nainot na ipig-anunsyo na gigibohon sa CBSUA-Pili Main. An duwang aldaw na
hunglonan sa pagsurat itinaon sa ikalimang anibersaryo kan organisasyon.

Ginibo an ikaanom na taon kan workshop sa Raul S. Roco Library kan Abril 15-17,
2016. Sa taon na ini, idinugang sa mga kategorya an dakitaramon o pagpalis sa
arin man na tataramon na Bikol nin rawitdawit o halìpot na usipon na isinurat
nin sarong lokal o dayuhan.

Nagtukaw bilang bisitang kritiko an manlainlain na parasurat arog ninda Jay
Salvosa kan (2011), Jason Chancoco (2011, 2014, 2015 asin 2016) Frank Peñones
(taon-taon maliban kan 2011), Irmina Torres asin Eilyn Nidea (2013 sagkod 2016),
siring man ninda Estelito Jacob asin Jun Pesimo (2014 sagkod 2016), Bong de la
Torre (2014) asin Rizaldy Manrique (2016).

Kabali sa mga myembrong parasurat na nagtataong kritika iyo sinda Buboy Aguay,
Marissa Redburn, Elbert Baeta, Jerome Hipolito, Jusan Misolas, Clinton Abilong
asin Irvin Sto. Tomas.

Igwa nang tulompulo-apat (49) na parasurat an nagtapos sa Saringsing Writers
Workshop poon kan 2012 sagkod 2016 gikan sa Albay, Camarines Sur, Camarines
Norte, Catanduanes, Syudad nin Iriga, Syudad nin Legazpi, Syudad nin Ligao,
Masbate asin Syudad nin Naga.



https://bcl.wikipedia.org/wiki/Rosalio_Imperial,_Sr.

Si Rosalio "Sali" R. Imperial (4 Setyembre 1902 - 20 Peb. 1978) sarong
Bikolanong edukador, peryodista asin parasurat sa tataramon na Bikol. Mayor
siyang taga-ambag nin mga publikasyon na iniimprenta kan Cecilio Press. An
saiyang karera sa pagsurat nagpoon kan huring parte kan dekada 1920 kan siya
buminalik sa Naga. Nagin aktibong siyang taga-ambag nin mga rawitdawit, osipon
sa Sanghiran nin Bikol asin sa Kalendariong Bikol. Siya nagin man alkalde kan
munisipyo kan Naga kan Enero hanggan Desyembre 1941, mga taon na gayong
pag-aaboton an mga Hapon.

Siya namundag sa Pili, Camarines Sur kan Septyembre 4, taon 1902. An saiyang ama
iyo si Epifanio Imperial na taga-Ligao, Albay asin an saiyang ina iyo si
Batazara V. Roya, taga-Libmanan, Camarines Sur. Kan edad niya pa sanang anom na
taon, nagdakit an saiyang pamilya sa Naga asin igdi na nagestar.

An naagom niya iyo si Felicidad Neri (nagadan- 1 Okt. 1970) kan Basud, Camarines
Norte. An pagsasaro ninda nagbunga nin limang aki: Rogelio, Rosalio, Jr.,
Epifanio, Natividad asin Emeterio.

Nagpoon sa Seminario kan Naga sa pag-adal alagad kan magadan an saiyang ama dai
nakatapos kaya nagdakit sa eskwela publika. Sa elementarya sa Camarines Sur High
School siya nakatapos na kun saen siya an valedictorian. Pagabot high school sa
parehong eskwelahan, nakasegundo año sana siya. Nagdakit naman siya sa Camarines
Norte High School (1923-1925) asin ta paggraduar niya, siya an valedictorian
giraray.

Nagin siya paratokdo asin huri Maestro Principal sa Daet Elementary (1920-1922)
pero ngani nagpondo ngona siya sa pagtokdo ta tinapos niya pag-adal sa hayskul,
asin tinapos niya ini sa Camarines Norte High School. Pakagraduar, nagin siya
maestro dangan prinsipal kan Labo Elementary School (1925-1926) asin pagbalyo
niya sa Indan Elementary School (1926-1927), siya naman an natokahan na
prinsipal. An mga eskwelahan na ini yaon gabos sa Camarines Norte. Kan 1927
nagbalik siya sa Naga ta inalok siya ni Fr. Luis Dimarumba, kura paroko kaidto
kan Naga, na magtabang sa pag-organisar kaidtong Camarines Sur Catholic Academy
na iyo man ngani an ginikanan kan Ateneo de Naga. Nagin siya principal asin
school registrar igdi, manta' an nagin director kan Academy iyo si Fr. Luis
Dimarumba asin an Asst. Director si Rodolfo Dato.

Kan taon 1935 naghale na siya sa pagkaPrincipal sa Academy. Nagin siyang
empleyado sa laog nin haros limang taon (1936-1940) sa Buro de Planta y
Industria. Kan 1940, nagkandidato siya sa pagka Alkalde kan Naga, Camarines Sur.
Sabi niya si Presidente Manuel Quezon nagtao saiya ni pangkampanya sa halagang
Php 12,000 alagad an nagasto niya nag-abot Php 19,000. Pero sulit man an
kaogmahan niya ta ginana niya an eleksyon laban ki Jose Ojeda IV na kun saen
olagwad siya nin 1,036 na boto. Nagtukaw siyang Alkalde sa Naga kan Enero 1,
1941.

Pagabot kan Hapon kan Ikaduwang Gerang Pankinaban, igdi sa Naga kan Des. 14,
1941, nataon mayo siya sa Naga asin nagtago na logod siya kaiba an saiyang
pamilya sa Pacol, sarong barangay harani sa pamitisan kan bukid Isarog. Duman
siya naaabotan kan mga Hapon alagad ta habo niya magsirbe komo alkalde osipon
niya nagpawara-wara siya asin nagtago sa Palasyo kan Arzobispo nin anom na
bulan. Igdi may mapait siyang istorya ta an ngohod niyang aki si Rosalio, Jr.
nagadan sa kamot kan mga Hapon huli ta pigpatutuga kun saen siya nagtago alagad
tinios na lang an gabos na pasakit sagkod na nagadan.

Sarong kagadanan sa pamilya na dai man kutana ta an pinatukaw nang alkalde kan
Hapon iyo si Jose Ojeda IV, si nagin niyang kalaban kan nakaaging eleksyon kan
taon 1940. Pagabot kan mga Americano kan Mayo 7, 1945 sa Naga siya an pinatukaw
alkalde kan Naga na nagin opisyal kan an saiyang nombramiento pinirmahan ni
Pres. Sergio Osmeña, Presidente kan Pilipinas. Nagsirbe siya komo alkalde
hanggan Hulyo 19, 1947.

Pakatapos kaidto, nagpasiring siyang Manila asin naempleo sa Senado (1947-1959)
kan an Presidente kan Senado iyo si Eulogio Rodriguez na saiyang ka-ugos na
maray na amigo. Kan Septyembre 1959, buminalik siya sa Naga asin sa dai niya
hinuhuna-huna, pignombrahan naman siya kan Presidente na kaidto iyo si Carlos
Garcia komo alkalde kan Naga abot kan bulan na Desyembre parehong taon ta
sinuspindi si Monico Imperial, Sr. sa saiyang pagka-alkalde huli daa sa sarong
anomaliya. Si Monico, sabi niya, saiya mansanang primohon. Taon 1960 abot 1963,
hanggan natapos ni Eulogio Rogriguez an saiyang turno, empleyado giraray siya sa
Senado.

Sa Colegio nagmajor siya sa Ingles, Literatura asin Composition, asin nagadal
kadikit sa Journalism.

Nagin siya Editor kaidtong peryodiko lokal na Bicolandia, sarong semanal na
peryodiko rogaring ni Mariano Villafuerte, kan taon 1928, asin Contributing
Editor sa Sanghiran nin Bikol (1927-1931), pinapalagda kaidto kan Academia
Bicolana asin man nagin siyang editor kan Bicol Independent(1947) na si Monico
Imperial, Sr. an nagpublikar saka iyo an enot na editor. Nagin pa siya Editor
duman sa peryodiko lokal na Bugkos. Taga-ambag man siya asin bureau chief sa
magasin na Bicolandia (1954-1960) na pinapalagda ni Tomas Kilates. Madugang pa,
siya nagparo-padara man nin mga artikulo sa peryodikong Bicol Star, na an
maysadiri iyo idtong dainang Domingo Escalante, na nagin man konsehal kan Naga.

Ginagamit niya sa pagtaram asin pagsurat an Bikol, Tagalog, Ingles asin Kastila.

Kan Agosto 14, 2004 an syudad kan Naga nagduhol (posthumous) nin sarong pag-onra
ki Rosalio Imperial, Sr. sa pagbisto kan saiyang serbisyo sa komunidad komo
nagin sarong alkalde, na siring an nasa plake: "An Proud Ako Tower simbolo kan
samuyang pag'apresyar sa mga taga-mana ni dainang Hon. Rosalio R. Imperial, Sr.,
na an saiyang arogan na buhay sa serbisyo publiko komo nagin sarong alkalde
nagseserbing inspirasyon sa syudad sa saiyang paglakaw sa progreso.."

Nobela/Osipon: Principe Wilfredo asin An Sirang Bulawan, Haxeng Arthur asin An
Mesa Redonda, Princesa Florenda asin An Pitong Mongan, Don Juan del Mundo de la
Austria, Principe Amed Al Camel, Jose Vendido, Tablante de Ricamonte, Cabayong
Tabla, Blandino Villafranca, Don Juan Tiñoso, Siete Infantes de Lara, Macetas na
Adelfa, Celia asin Balagtas, Rodrigo de Villas, Principe Ludovico, Principe
Durante, Princesa Cloriana Princesa Florenia, Maria Alimango, Bernardo Carpio,
Princesa Marina, Blanca Nieves, Aladino, Trabiata Trobador, Mag Amang Pobre,
Guillermito, Vicente Antonio, Doce Pares, Felizardo.

Rehilyoso: Milagro asin Buhay ni San Vicente Ferrer, Milagro asin Buhay ni
Nstra.Sra. de Peñafrancia, Milagro asin Buhay ni Nstra. Sra. de Salvacion,
Pasion Flos Santorum, Martir del Golgota, Tronco del Mundo, Ten Commandments
(Bicol), Arca ni Noe, Hadeng Salomon, Padre Juan asin Beata Maria, Mga Novena.

Sari-saring Tokda (Pinalis hale Ibang Tataramon, asbp.): Noli Me Tangere, El
Filibusterismo, Primer Constitucion, Evolucion can Bandera, Gomburza, Arte sa
Pagbulong, Robinson Crusoe, Shorab asin Rostum, Gamgam na Adarna, Negociante sa
Venice, Tolong Muskiteros, Les Miserables, Conde Sa Monte Cristo, William Tell,
Romeo asin Julieta, Viaje Ni Simbad, Macbeth, Ben Hur, Silas Marner, Samson asin
Delila, Hamloet, Robin Hood, Arabian Nights, Cinderela,

Obra Lingwistika, asbp: Diccionariong Bicol; Gramaticang Bicol; Vocabulario,
Synonym Antonym (Bicol); Riddles, Idioms sa Tataramon na Bicol; Guia de
Conversaciones: Bicol-English-Castila; Mga Bayaning Filipino; An 15 Marires
Bicolano; Rawitdawit nin Puso; Mga Tigsik; Cutad nin Puso; Surat nin Pagkamoot;
How to Write Love Letters; Agrangay nin Puso; Cabatiran sa Pagbulang; An Dama;
Pangaturogan asin Cahologan; Prognostico; Talisman; Abecedario.



https://bcl.wikipedia.org/wiki/Rimoranon

An rimoranon (Naja philippinensis) sarong halas na paratopga nin kamandag na
marara nanggad asin ini mas nakukua, asin natural, sa amnayan na parte kan
Filipinas. Ini mataba-taba sa panhawakon, mairom an ibabaw asin burikbutikon
asin an kasyahan na laba nasarong metro (3.3 pye), alagad pwede umabot 1.6 metro
(5.2 pye) kaini an laba. An parteng tulak pwedeng nagpuputi o naggigiyaw-giyaw
an kintab.

An katagang rimoranon hale mansana sa rimoran, sarong klaseng huyo sa kadlagan
na pig'aagidan sa kolor kan nasabing halas. Sa Tagalog an apod kaini ulupong, sa
Ilokano, carasaen, sa Cebuano-bisaya, agawason, asin sa Waray, agwason.

An rimoranon kinakakan mga kino asin mga kapwa halas man na saradit saiya o kun
nakakadakop, nakakan man kan mga gamgam.

Nakukua asin lakop an rimoranon sa isla nin Luzon, isla nin Mindoro, Catanduanes
asin Masbate. An halas na ini naestar sa mga kapatagan, mga kakadlaganan kun
saen harani an mga karaan, kadootan, gobgob na kakahoyan, mga omahan asin sa mga
binabanwa kan tawo, parati yaon man nakukua sa mga bungag kan kino. Yaon man ini
makukua hararani sa may tubig arog kan salog o li'mawan ta suno kaini an tubig.
An sugok kaini matilaba, naabot sarong pulgada an laba na may tibulakang
naghahanak-hanak sana kun pilditon.

An rimoranon kayang itopga an saiyang kamandag sa rayong tolong metro asin ini
na daa an saro sa pinakamakandag sa mga kobra sa kinaban. Kun natopga, ini
nabigak asin na'ansyas patindog sa akto nin pag'atake. An kagat kaini naresulta
sa kagadanan huli sa paralisis sa laog sana nin kabangang oras.

An klase kan kamandag yaon sa rimoranon inaapod na "potent neurotoxin". Pag ini
nangagat asin nagsaromsom na sa hawak kan biktima an kamandag, an mga sintomas
na namate iyo an kulog-payo, pagdidigwa, pagkaliyo, kulog tulak, pagbugris asin
pagpiot kan hinangos, pagkamol pagtaram saka pagtuyob kan salang. An kamandag
sarong neurotoxin na apektado an cardiac asin respiratoryong parte kan hawak na
pwede magresulta sa kagadanan kun dai mata'wan tolos nin pantambal.

Dakul an nagtutubod na an apdo, dugo asin ibang parte kan rimoranon nagsisirbing
bulong sa mga kamatean arog kan arthritis, hapo, diabetes asin iba pa. Alagad,
an laman kaini, pakahale kan kamandag kaini, pwedeng kakanon. Linuluto na adobo
o paksiw.



https://bcl.wikipedia.org/wiki/Rehiyon_Davao

An Rehiyon Davao (Ingles:Davao Region o Region XI) sarô sa mga rehiyon kan
Republika kan Filipinas na namomogták sa sur-subangan kan isla nin Mindanao.
Kompwesto ini kan mga provincia nin Compostela Valley, Davao del Norte, Davao
del Sur asin Davao Oriental. An rehiyon nasa ngimot kan Golpo nin Davao asin an
ciudad nin Davao, an rehiyonal na sentro kaini.

Dating Habagatan na Mindanao (Ingles: Southern Mindanao) an Rehiyon XI. Kaibahan
kan tolong provinciang Davao an mga provincia nin Surigao del Sur asin South
Cotabato. Kan panahon na idto, an Compostela Valley parte pa kan Davao del
Norte. Sa Republic Act No. 7225 na pigratificar kan Marso 16, 1992, iminukna an
provincia nin Sarangani hali sa South Cotabato. Dangan, sa Republic Act No. 7901
na pigpirmahan kan Pebrero 3, 1995 kan Presidente Fidel V. Ramos, ibinalyo an
Surigao del Sur sa bagong muknang rehiyon nin Caraga (Region XIII). Sa
katapus-tapusi, kan Setyembre 19, 2001, sa paagi kan Executive Order No. 36 ni
Presidente Gloria Macapagal-Arroyo, pigreorganizar an mga rehiyon asin provincia
sa Mindanao. Ibinalyo an Cotabato Sur asin Sarangani sa SOCCSKSARGEN asin
pinangaranan na Davao Region an rehiyon.



https://bcl.wikipedia.org/wiki/Prinsipe_Harry

Si Prinsipe Harry (namundag, Henry Charles Albert David; Setyembre 15, 1984) na
mas arapodan na Prinsipe Harry, iyo an ngohod na aki ninda Charles, an Prinsipe
kan Wales asin ni Diana, Prinsesa kan Wales, asin an makoapo ni Reyna Elizabeth
II asin ni Prinsipe Philip, Duke kan Edinburgh. Siya kun siring an ikatolo sa
linyada sa pagtukaw sa trono, sa hurihan kan saiyang ama asin matuang tugang kan
16 na independienteng mga soberanong estado na inapod na mga Kumonwelt na mga
nasyon: an Reino Unido, Kanada, Australya, New Zealand, Jamaica, Barbados, an
Bahamas, Grenada, Papua New Guinea, an mga Islang Solomon, Tuvalu, Santa Lucia,
San Vicente, asin an Grenadines, Belize, Antigua asin Barbuda, y San Kitts asin
Nevis. Si Prinsipe Harry, kun siring, siya man an ikatolong mamana kan pwestong
Pamayo kan Kumonwelt. Siya man an ikatolo sa linyada kan pwesto bilang
Gobernador kan Simbahan nin Inglatierra.

Pakatapos kan edukasyon niya sa manlaenlaen na mga eskwelahan sa Reino Unido
asin pag'estar niya sa Australya asin Lesotho kan bakasyon niya sa pagklase, si
Prinsipe Harry, bakong arog kan tugang niyang Prinsipe William, dai nagkua nin
kurso sa unibersidad kundi diretso sa paglaog sa militar. Siya natokang segundo
tenyente sa Blues and Royals kan Household Cavalry Regiment na kasabay an tugang
niya, dangan tinapos niya an saiyang training komo sarong komandante sa tanke.
Nagsirbe siya nin 77 aldaw sa Gerang Apgan, pero hinale siya duman kan
ibinalangibog kan sarong magasin sa Australya an saiyang tokang ini.



https://bcl.wikipedia.org/wiki/Potenciano_B._Gregorio_Sr.

Si Potenciano "Poten" Valladolid Gregorio, Sr. (19 Mayo 1880 - Pebrero 22 1939)
saróng Bikolanong musikero na bantóg bilang kompositor kan Sarong Banggi. An
duwá sa iba pa niyáng komposisyon iyó an Pusong Tagob nin Sakit asín
Hinoyop-hoyop nin Dios alagad bakóng gayo kabantóg aróg kan Sarung Banggi.

Namundág siyá sa Sto. Domingo, Albay (dating Lib-og). Sindá Narciso Gregorio
asín Canuta Valladolid an saíyang mga magúrang. An agóm niyá iyó si Dominga
Duran asín sindá nagkaigwá nin pitóng akì: si Salvador, Victoria, Narcisa,
Eriberto, Encarnacion, Monico, asin Potenciano, Jr. Nagadan siya sa edad na 59
sa Honolulu, Hawaii asín piglubong sa Sementeryo nin La Loma, Ciudad nin Quezon.
An padábang apód saíya kan mga partidaryo iyó "Lolo Poten".

Si Gregorio bantóg na kompositor, asín oróg na bantóg bilang kaggíbo kan kantáng
Bikolnón na Sarung Banggi na dakól an naghuhúnà na sarô sanáng awit-banwáan kan
ronang Bikol. Kinompos niyá an Sarung Banggi kan nag-eedad pa saná siyáng 17
anyos kan 1897, taón na nagtúga nin grabe an bulkan Mayon.

Binibisto siyáng henyo sa pagbyolin asín nakanoód siyá sa musika sa pagtotokdô
ni Padre Jorge Barlin kan iní cura paroco (1883-1885) sa Li-bog. Kan nagrarárom
na an saíyang pag-adal sa musika, nagpoón na siyáng magkompos para sa simbahan
sa saíyang paghingóa. Tinabángan man siyá kan saíyang tugang na si Bernardo na
iyó an nag-organisar kan Banda de Li-bog. Dangan siyá na an nagkapót kan baton
kan Banda sagkód na umabót an taón 1919 kun kasuarín nagin myembro siyá kan
Philippine Constabulary Band.

Si Col. Walter H. Loving, iyó an nag-alok saíya na maglaóg sa Philippine
Constabulary Band kan napangalás iní sa ipinakíta ni P. Gregorio an saíyang
pambihírang abilidad sa musika. Kan maisíhan na siyá mismo an kagkompos kan
Sarung Banggi, tolos siyáng inákò ni Col. Loving sa banda huli man sa abáng
pasil P. Gregorio na magtogtóg sa anóman na instrumento musikal.

Nabílog an kantang Sarung Banggi kan 1962, kan napamatá an 72 anyos na si P.
Gregorio sa pagkatúrog kan igwáng nadangóg na naghuhúning gamgám sa tahaw kan
kiniskinís nin mga dahon. Iní sosog ki Hilario Balilo, dating alkalde kan Sto.
Domingo asin namamayó kan Sto. Domingo Historical and Cultural Society, sosog sa
osipón ni Justo Gregorio. Dagdág pa, enot na tinogtóg an kansyon kan piyesta sa
Guinobatan, Albay kan Agosto 15, 1910. Enot na tinogtóg an Sarung Banggi sa
bandurya dangan sa pyano.

Alágad, sosog ki Resureccion Gregorio, sarô sa mga makuápo sa tuhod ni Poten,
kinompos an kantang iní kan taón 1897 kan an bulkan Mayon nagtúga asín napiritán
an saindáng pamilya na mag-ebakwet sa barangay Salvacion. Dumán napasabngán siyá
sa pagkompos sa tahaw kan ragobnób kan Bulkan. Sosog man ki Merito B. Espinas,
saróng parasurat sa kultura, kinompos an kantang iní kan Mayo 19, 1910.

Natomtóm an orihinal na kopya kainí kan magkasulóng lakópan sa Li-bog kan Enero
19, 1961. Sa kasulô na idtó, patî an kagduwá (12) pang mayor na mga kantang
kinompos niyá sa Bikol nakadámay huli ta an lumang haróng kan mga Gregorio
narádas man.



https://bcl.wikipedia.org/wiki/Philippine_Benevolent_Missionaries_Association,_Incorporated

An Philippine Benevolent Missionaries Association, Incorporated (tinogdas, Okt.
19,1965) sarong kasararoan na minukna ni Ruben Ecleo, Sr. na an katuyohan bakong
sa pulitika, bakong sa relihiyon kundi sa pagtabang asin pagkamagturugang susog
sa saiyang rehistro sa Securities and Exchange Commission alagad may makusog na
mga elemento sa praktis, gawe, asin sa pagtubod na ini pinapadalagan bilang
sarong kulto.

Poon kan ini tinogdas, an pamamayo asin an pagdesisyon igdi yaon sa pamilya
Ecleo. Inapod kan mga kaapil an kagtogdas kan asosasyon na si Ruben, Sr. bilang
"Divine Master" na may kakayahan magbulong, may kabatiran maginterpretar kan
"Akashic Records," magtokdo kan mga napapalaman sa Bibliya, asin mag-"bilocate"
na boot sabihon yaon sa duwang lokasyon sa parehong momento. An mga myembro
nagsasarabi man na si Ecleo, Sr., tataong magtaram Aramaic, Hebreo, Arabo, asin
Sanskrito kaya nababasa niya daa an mga tagong kadunongan.

Ini sinasabing nagparadakula asin nakatipon nin mga kaapil naghahale pa sa ibang
mga rona' kan Filipinas mala ta nag'abot 3.5 milyon na an myembro kan taon 2002
alagad nagbaba an bilang kan mga kaapil huli sa pagkadamay kan presenteng
namamayo kaini na si Ruben Ecleo,Jr sa mga kaso kriminal

An kwartel kan PBMA, Inc. yaon sa San Jose, probinsya nin Dinagat Islands,
Rehiyon CARAGA, Filipinas kun saen natotogdok an inapod kan mga myembro na
"Islander Castle"



https://bcl.wikipedia.org/wiki/Pervez_Musharraf

Si Pervez Musharraf ({پرویز مشرف}, namundag Agosto 11, 1943) iyo an ika-10ng
presidente kan Pakistan asin namoon sa sarong gobyernong militar. Siya nagsakat
sa poder kan Oktobre 12, 1999 paagi sa sarong bakong-madugo na kudeta militar
kun saen binungakal nya an lehitimong gobyerno ni Primer Ministro Nawaz Shariff.
Kan Agosto 18, 2008, si Pervez Musharraf napiritan magdemitir huli sa
impeachment na isasa'ngat kuta laban saiya kan gobyernong koalisyon. Komo
Presidente, siya iyo pa man an Pamayo kan Pwersa Armada. Sagkod sa ngonyan, siya
yaon sa luwas kan Pakistan asin nag'eerok sa London, Reyno Unido, asin nagsumpa
mabalik sa sunod na pag'eleksyon.

Kan siya Pamayo kan Pakistan, siya kaalyadong gayo kan Estados Unidos sa Gera sa
Terorismo. Tinata'wan siyang kredito sa pagpauswag kan ekonomiya kan Pakistan
durante kan kaamayan kan saiyang pamomoon. Alagad an limitado niyang popularidad
orog na nagro'ro' kan saiyang pigsuspendir si Iftikhar Muhammad Chaudhry, Poon
kan Korte Suprema, asin huli pa sa inapod na "Lal Masjid Siege". Si saiyang
pag'ngata' kuta na magimponer nin ley militar dai naka'asba manta an pangapodan
na siya i-impeach orog na nagin lakopan asin makusog. Masabi pa, si pagbalik ni
Benazir Bhutto asin ni Nawaz Sharif orog na napadali an pagbalik kan demokrasya
asin an pagsolnop kan pamomoon militar ni Musharraf.

Kan Pebrero 12, 2011, nagbaba an aresto de mandamiento para ki Musharraf kan
korteng Pakistani, na pigsosoboot siya karapot sa pag'asasinar ki Benazir
Bhutto.



https://bcl.wikipedia.org/wiki/Peninsula_kan_Zamboanga

An Peninsula kan Zamboanga (Ingles: Zamboanga Peninsula o Region IX) sarong
rehiyon kan Republika kan Filipinas na mina-okopar kan Zamboanga Peninsula sa
sulnopan kan Isla nin Mindanao. Komponido ini kan tolong provincia nin Zamboanga
del Norte, Zamboanga del Sur, asin Zamboanga Sibugay, sagkod an iminoknang
ciudad nin Zamboanga asin Isabela, an kapartidong (component) ciudad kan
provincia nin Basilan na parte kan Administratibong Rehiyon sa Muslim Mindanao.
An ciudad nin Pagadian an rehiyonal na sentro kaini. Dating inaapod na Sulnupan
na Mindanao o Western Mindanao an rehiyon antes kan Orden Ehikotibo No. 36 kan
Setyembre 19, 2001.

An Zamboanga Peninsula namómogták sa tahaw kan Golpo nin Moro, parte kan Dagat
Celebes, asin Dagat Sulu. Sakop kaini an tolong provincia kan rehiyon asin
ciudad nin Zamboanga, sagkod an provincia nin Misamis Occidental kan rehiyon
Norteng Mindanao. An peninsula nakatakod sa mayor na isla kan Mindanao sa sarong
isthmus na namómogták sa tahaw kan Panquil Bay asin Pagadian Bay. An hangganan
kan peninsula asin mayor na isla artipisyal pigmamarkahan sa tahaw kan mga
provincia nin Zamboanga del Sur asin Lanao del Norte.



https://bcl.wikipedia.org/wiki/Payong_pinakupos

An payong pinakupos payo na inutas sa hawak, pinasadit sa espesyal na
pagproseso. Napapasadit arog na sana kan aranghita, an payo nasirbeng tropeo,
darupi', o bilang parte sa sarong ritwal o panribay nin produkto

Sinasabing an pagpugot asin pagpakupos payo lakop sa iba-ibang rona kan kinaban,
alagad mas naadalan asin nabantog na marhay an pagpakupos'payo sa norte-solnopan
na rona kan Amasonang kadlagan, orog na sa Peru asin Ecuador. Sa lugar na ini,
an mga tribu midbid na gayo sa praktis nin pagpakupos'payo, iyo an tribung
Shuar, Achuar, Huambisa asin Aguaruna asin sinda nabibisto sa pangkagabsan na
apod na Jibaro. Sa mga Shuar, an pinakupos'payo inaapod na tsantsa

An proseso nin pagpakupos payo napoon sa paghukab kan bungo sa payo. Nasi'si' sa
likod kan loong asin hinhaklas an banga kairiba an kublit saka laman sa bungo
kaini. Dangan mga pisog kan sarong bungang kahoy sinosoksok sa irarom kan
takobtakob saka ini tinatahi na matikom. An nguso man tinitikom paagi nin
pagtusok kaini nin mga tunok. Anoman na taba kinakaros na matukal sa laman kan
payo. Dangan ngarig magporma, sarong bilog na kahoy an sinosoksok sa linukab na
lalawgon. An linukab na ining kublit asin laman ginaga'ga' sa tubig na may mga
buntog na mga manlaenlaen na dahon na igwa nin tannin. Ini inaalang sa laog
paagi nin paggogo igdi nin mga mainit na gapo asin baybay manta na ini
kinukumol-kumol ngane mabalik an hitsura kan pandok. An kublit ginuguragod sa
abo kan uring ngane umitom. Mga pansamnong biraybitay an tinatarakod sa
lalawgon. Sa tradisyon na tinutubod, an pagsara kan mga mata, nguso saka pagkaag
pasak sa dungo asin paggosgos kan kublit nin uring, ginigibo ngarig dai
makaluwas an muisak, an espiritu na pwedeng bumalos sa parapakupos.

Dati an praktis nin pagpakupos'payo rapot sa seremonyang relihiyoso ta an
pagtubod kun pinapakupos an payo kan kaiwal an espiritu kaini nagigin tubodtubod
na sana sa parapakupos. Ini nalilikay an pagbalos kan kalag kan ginadan na
kaiwal.

Ngane an muisak dai magamit an poder, pinupugot ninda an payo saka pinapakupos.
An praktis na ini nasirbeng patanid sa mga kaiwal.uw

Kan an mga puti nagdadarayo na sa lugar kan Jibaro poon mga taon 1850 ta
naghaharanap kan payong pinakupos, orog na nagdakul an pamumugot asta ngane an
iba na bako man tunay na Jibaro naglaog na sa negosyo nin pagtinda kan mga
pekeng payong pinakupos. Mas amay pa sa 1870, igwa nang nagpapabakal kaini nin
mga peke sa Colombia asin sa Panama. An gobyerno man kan Peru asin Ecuador
nagkasararo na maontok an pagbariwas sa mga payo. Alagad, an iba man, orog na an
mga taxidermista, nakua sa mga bangkay sa mga ospital na mayo nang nahingako o
maski ngani an mga payo kan ukay ngane igwa sana ikatangro sa mga kolektor.

Alagad, an sarong adbenturero na si F.W Up De Graff, ini an sinabi: "Igwa
(ngaya) sa Panama nin paragibong pinakupos na payo pero risa man na ginibo nin
eksperto ta an sisi sa likod kan payo malinigon an tahi alagad an sa Jibaro,
magaspang an pagtahi ta darakulang lubid an ginagamit asin an sa peke dai ngani
marisa an sinisi'an.... Sa Panama, an mga turista sa sobrang hogophogop
makabakal, maski ngane payo na nin ukay binabakal sa presyong 25 dolyar." ( F.W
Up de Graff p.283)



https://bcl.wikipedia.org/wiki/Pasyon

An Pasyon (Espanyol, Pasion) iyo an Filipinong epiko na pigsasaysay an Pagsakit,
Pagkagadan asin Pagkabuhay-liwat ni Hesukristo. Ini may estansa nin limang
taytay na may walong silaba. An halawig na rawitdawit na ini ipigkakanta sa
maludok na pagngoyngoy sa pag'osipon kan agi-agi ni Hesus kan siya orog na
nagsakit na gayo sa kamot kan mga Hudyo.

An laba kan orog-orog inaawit sa panahon nin Kwaresma, orog na sa Kamahalan. An
daing patod na pagsalaysay ginigibo nin magdamlag asin ini sarong popular na
debosyon kan mga Katolikong Filipino.

An pinaka-enot na bersyon kan Pasyon nakasurat sa Tagalog asin ini tinokda ni
Gaspar Aquino de Belen kan taon 1704. Tituladong "Mahal na Passion ni Jesu
Christong Panginoon Natin na Tola", ini nag'agi nin apat na rebisyon asin an
ikalimang edisyon nalagda kan 1760. An bersyon sa Bikol ipinagboot ni Obispo
Francisco Gainza kan Desyembre 20, 1866 asin enot nalagda kan taon 1867.

An nagbikol kaini iyo si Tranquilino Hernandez nin Polangui, Albay tituladong
"Casaysayan can Mahal na Pasion ni Jesucristo Cagurangnanta, na Sucat Ipaglaad
nin Puso nin Siisay man na Magbasa". An ika-kag'anom na edisyon kan Pasion Bicol
pinalagda kan University of Santo Tomas Press kan taon 1984..

An kinaugalean nin pag'awit kan Pasyon sinasabing dai man gikan sa Espanyol na
lenggwahe kun saen orihinalmente ini nakasurat kundi nakagamot sa soanoy na
kaugalean kan mga tinubong filipino na magkanta nin rawitdawit sa panahon nin
saindang pag'ogma, nin mga susuman . An Pasyon pwede i'awit na daing pagtogtog
sa instrumento o kun minsan may kasabay na gitara, acordion o rondalla.

Sa enot na pangyayari, an Pasyon Bicol iginuhit sa Braille para sa mga harap
asin ini hinaman kan National Library of the Philippines. Ikinanta an Pasyon sa
Braille kan Abril, 2015 kan mga kaapil kan Visually Impaired Voice of Albay
(Viva) Inc. duman sa Peñaranda Park sa Syudad nin Legazpi, Albay.



https://bcl.wikipedia.org/wiki/Pagtiripon_kan_mga_Gadan_asin_Buhay

An An Pagtiripon iyo an pigtotomoy sa Bagong Tipan kan Bibliya, sa bersikulo
14-17 kan 1 Tesalonika, Kapitolo 4, kun saen titiriponon sa Panahon nin
Katapusan an gabos na Kristiyano, gadan man asin buhay, ni Hesukristo sa ibabaw
kan kalangitan asin sagkodpaman magdadanay sa Saiya.

Ini an sinasabi ni Pablo sa ika-2ng surat niya sa mga taga-Tesalonika, 1 Ts
4:14-17:

"14 Ta, kun nagtutubod kita na si Jesus nagadan asin nabuhay liwat, siring man
si mga napaturog dadarahon kan Dios huli ki Jesus, kaiba man nya. 15 Uya an
tinataram mi saindo sa tataramon kan Kagurangnan. Kitang nabubuhay, kitang
natatada' sagkod sa pagdatong kan Kagurangnan, dai makakalamang sa napaturog. 16
Ta an Kagurangnan man sana, sa sarong pagbuot, sa tingog nin arkanghel asin sa
trompeta nin Dios, mahilig hale sa langit, asin an mga nagadan na yaon ki
Cristo, enot na mabubuhay, 17 dangan kita na mga buhay pa na nawawalat,
rarabsingon sa mga panganuron kaiba ninda sa pagsabat sa Kagurangnan sa aire.
Siring, danay kitang makakaibanan kan Kagurangnan."



https://bcl.wikipedia.org/wiki/Pagoda_ni_Inang_Pe%C3%B1afrancia

An Pagoda ni Inang Peñafrancia (hinaman, taon 1990) sa presente iyo an pusog na
barsa gibo sa estrukturang metal pormadong rektangulo nagsusukol nin 12.5 pye an
lakbang asin 72 pye an laba. An salóg kaini may 120 tabla tinaraytay sa kalabaan
kan saiyang pagkadakula, lambang tabla may dimensyon na 10 pulgada por 72
pulgada. An palibot nakukudalan nin tubong metal may darang diametro na dai
mababa sa 3.5 pulgada asin an langkaw kaini mga sarong metro. An kudal palibot,
duwa sana an agihan na tig'ibong sa kalabaan kaining pagoda.

Pinagibo ini sa astillero kan BASECO sa Manila sa pamamayo ni Lt. Gen. Salvador
M. Mison, hepe kan Bureaun of Customs, asin sa pag'asikaso kan duwang empleyado
niya sa buro na sinda Alberto Galano asin Pedro Leynes. Ini dinara sa Naga paagi
kan halabang trak ni Mr. Ramon Marzan, na may sadiring kompanya sa brokerage
asin amigo ni Mison.

Kan panahon na idtong ginigibo an aserong pagoda, an presidente kan OLPA (Our
Lady of Peñafrancia Association) iyo si Hon.Felix A. Fuentebella asin an
kasararoan na ini saka an mga deboto ni Ina sa Manila pinamayohan ni Mison iyo
an nag'oro'arambag patin na mga deboto sa ibang lugar arog kan Estados Unidos
ngane magibo an pagoda na an gasto natantyang maabot tolong milyon na pesos (Php
3,000,000).

Sabihon pa, an mga deboto igdi sa Camarines arog kan magtugang na Cresenciano
asin Estela Anciano asin an mga dignitaryo kan Simbahan Katoliko arog ki
Arsobispo Leonardo Legaspi, Msgr Sofio Balce, Rev. Fr. Juan Celzo, Msgr. Juan
Buentiempo iyo an nagtolod nanggad na mapadagos an proyektong paggibo kan bagong
pagoda sa paghingoa man sa Manila ni Mison asin kan saiyang pag'iriba.

Pinakaenot na ginamit sa pagsakay ki Ina kan panahon nin Kastila iyo an
tinarakin na darakulang baroto- inapod na dahong - asin pigsapawan nin mga
tabla. Ini pigsamnohan nin mga dahon na langkoy na sinaralapid asin kan mga
bunga kan palma na "bunga" asin man kan mga dahon nin kawayan. Pinalibutan ini
nin kudal na mga kawayan. Ta inaabot diklom an sakay, an dahong may mga bitay na
lampara asin siring man an mga naggogoyod na saradit na baroto. Kan mga enot na
panahon may mga naabay man igding mga sakayan na may tapangko, an mga inaapod na
"mancuerna". Ini mga darakulang "lantsa" kumbaga na may tarotangkas na atop
(tapangko) asin nagdadara nin mga balon na kakanon tama sa mga aldaw nin
kapiyestahan. An "mancuerna" nagigin temporaryong estaran kan mga pami-pamilyang
deboto ta halakbang ini, sinalogan nin balang kawayan asin may kusina sa
pag'ipos saka lamesa sa pagkakan. An iba man kaini may mga darang panindang
kakanon para sa mga dayo sa pista.

Sa presente an pagoda kun tapos na an kasibotan sa selebrasyion kan kapiyestahan
ni Ina, idinadahik sa Doongan (Dry Dock) sa sirong kan Museo ni Inang
Peñafrancia asin kun gagamiton naman, igdi pinipintahan giraray asin sisamnohan
sa palibot nin mga telang de-kolor saka pinorongot na mga preskong burak.



https://bcl.wikipedia.org/wiki/Paghilono

An paghilono iyo an pagsangle kan sarong hayop kan kublit o patos kaini, o parte
kan saiyang hawak, sa maninigong panahon o sa regular na termino kaini sa lawig
kan saiyang buhay.

An paghilono pwede iyo an pagtukal o pagtangkas kan ibabaw na kublit o patos, o
pwede man paagi nin pagrogon kan balukag o buhok (pagduro). Sa ibang hayop, arog
kan mga insekto iyo an pagrikdag kan saindang pakpak o an paghulpos kan tibulaka
o karakas siring kan sa mga ogama, kasag, o olahipan na anas an mga ini yaon
napipisan sa inaapod na artropodo.

An mga gamgam kaipohan magsalida nin balukag niya nin bago naman ta an daan na
mga balukag pwede garadan na o garasi-gasi na. Kaya ini sinasabing naduro. An
mga gamgam nasangle nin balukag saro sa sarong taon alagad igwang mga gamgam
duwang beses nagduduro sa laog kan taon. An pagduro bako man durungan ta
kaipohan kan gamgam igwa man giraray tahob o patos sa pagmantenir nin tamang
temperatura kan hawak asin paglaban sa pag'aalumahad. Pwedeng enot an mga buhok
sa payo asin hawak an ipagduro, sunod naman an balukag sa pakpak asin sa lubot.

Sa mga reptile, an pinakakomun na paghihilonong nahihiling iyo an paghilono kan
mga halas arog kan rimoranon, oro-odto, o alimbusogon. An paghilono ninda paagi
nin pagguragod kan saindang makiskis na kublit sa anoman na matagas na bagay
ngane an kublit na hunat magasi. Kun may baak na, sige an halas paguru-guragod
sagkod na an sa may harani sa payo iyo an enot na nahulpos. Kaya an halas garo
sana nahuros paluwas sa luma niyang kublit na ini nababaliktad, arog na gayo kan
paghulbot kan bitis sa medyas na an sa irarom iyo na an sa ibabaw. An lono
nawawalat bilog pa kaiba an mabaskog na parte kan sa payo, orog na ta kaipohan
kan halas an marigmat na pirming paghiling. An sa mga tabili asin mga guto asin
iba pang siring na hayop, kabtang kabtang daa an pighihilono bakong sarong bilog
an hinuhuros.



https://bcl.wikipedia.org/wiki/Oscar_De_La_Hoya

Si Oscar De La Hoya (namundag, Pebrero 4, 1973 sa East Los Angeles, California)
sarong Mehikano-Amerikanong boksingero. Nabansagan "The Golden Boy", si De La
Hoya nagkamit nin medalyang bulawan sa Barcelona Olympic Games pakagraduar niya
sa Garfield High School. Siya hale nanggad sa pamilya nin mga boksingero. An
lolo niyang si Vicente, si ama niyang si Joel, Sr., asin an tugang niyang si
Joel, Jr. anas boksingero. Si De La Hoya iyo an "Fighter of the Year" kan
magasin na The Ring kan taon 1995 asin kan 1997 asin 1998, an magasin na ini
inapod man siyang "Pound for Pound Fighter." Nagretiro siya sa isport na ini kan
opisyalmente pig'anunsyo niya an saiyang pagreretiro sa sarong kumperensya sa
prensa kan Abril 14, 2009.

Si De La Hoya nanaog sa 17 kampyon nin kinaban, asin ginana an 10 na titulong
pangkinaban sa anom na iba-ibang kategorya nin timbang. Siya an nagkakwarta nin
husto, labi pa sa isayman na boksingero sa historya kan isport na ini, na
tinataya mga $695 million pay-per-view na kita.

Ultimong laban ni De La Hoya bago siya nagretiro iyo idtong laban niya ki Manny
Pacquiao (47-3-2) sa MGM Grand, Las Vegas na ipigtolod kan Golden Boy Promotions
asin Top Rank, Inc, mga kumpanya na sadiri mansana ni De La Hoya. An laban
12-hornadang dai-tituladong pagboboksing sa 147-librang limite nin welterweight.
Igdi nadaog si De La Hoya, asin an saiyang korner pinapondo na an laban
pakatapos kan ika-8ng hornada.



https://bcl.wikipedia.org/wiki/Osama_bin_Laden

Si Osama bin Mohammed bin Awad bin Laden (may magkapirang bersyon:; Arabic:
أسامة بن محمد بن عوض بن لادن‎, Usāmah bin Muḥammad bin ‘Awaḍ bin Lādin;
namundag, Marso 10, 1957 - Mayo 2, 2011) sarong myembro kan prominenteng Sauding
bin Laden na pamilya asin siya an kagmuknang lider kan teroristang organisasyon,
an al-Qaeda. Ini bantog na gayo sa pag'atake sa Nweba York kan Septyembre 11,
2001 kun saen narogmok kaini an sinasabing Twin Towers. Si Bin Laden saro sa
sampolong hinahanap kan Federal Bureau of Investigation dawa totoo mayo siya sa
lista kan mga suspetsadong kaggibo kan si pagbomba kan Twin Towers, asin dai man
siya sina'ngatan nin anoman na kargo dapit sa atakeng ini.

Alagad, si bin Laden sinasabing kakomplot sa magkapirang mga makuring pag'aatake
sa Estados Unidos asin kan saiyang mga kaalyado: an pagbomba kan 1993 sa World
Trade Center asin sa Pentagon; an 1998 na pagbobomba sa mga embahada kan Amerika
sa Kenya asin Tanzania kun saen labing 200 katawo an nagkagaradan; asin an 2000
na pagbobomba sa US Cole sa Yemen. Si bin Laden inako man na siya an kagboot
duman sa nangyaring baradilan sa Somalia kun saen 18 Amerikanong soldados an
naputlan buhay.

Poon pa kan 2001, si Osama bin Laden asin an saiyang minuknang teroristang
organisasyon, an al-Qaeda, mayor na target kan Estados Unidos sa kampanya kaini
laban sa "Terorismo". Pigtutubod na si bin Laden asin an saiyang kairibang mga
namamayo sa Al-Qaeda nagpapa'ipli' sa pagdolonan kan Afganistan asin kan inapod
na Federally Administered Tribal Areas na sakop kan Pakistan; alagad, sa totoo
lang bako man pala siya igdi madudukayan.

Kan Mayo 1, 2011, mga sampolong taon nag'ayaw na kan narogmok an Twin Towers
huli sa pag'atake kaini kan al-Qaeda, si Osama bin Laden nataraka' sa sarong
pigtatagoan na mansion sa Abbottabad, Pakistan asin pakalihis nin halipot na
baradilan, si bin Laden nagadan kan pwersa militar kan Estados Unidos. Sinasabi
na si bin Laden iyo an kagtolod kan makuri asin daing siring na terorismo sa
kinaban.

Sa pagkagadan niya, binibistong nang nagsalida saiya bilang pamayo kan al-Qaeda
si Ayman al-Zawahiri.



https://bcl.wikipedia.org/wiki/Oprah_Winfrey

Si Oprah Gail Winfrey (nmdg., Enero 29, 1954) sarong Aprikanang-Amerikanang
negosyante, aktres asin host sa telebisyon. Kagsadiri siya nin magkapirang mga
libro, magasin, asin mga pelikula, laen pa kan saiyang programa sa telebisyon,
an bantogan asin lakopan nang The Oprah Winfrey Show, na nasa ere sa bilog na
Estados Unidos poon pa kan Septyembre 8, 1986. An programa niya natantong iyo an
pinakapopular na sa ayre, asin siya an binibistong pinakamayaman na
Aprikano-amerikana kaining ika-20ng siglo. Siya man an natantya na pinakalataw
na pilantropong itom sa historya kan Amerika. Susog pa sa ibang nagmamasid, siya
an pinaka- maimpluensyang babae na sa kinaban.

Si Winfrey namundag sa makuring kadukhaan sa Mississippi sa sarong ina na hubin
pa asin nabadosan lang, dangan nagdakula sa sarong syudad sa Milwaukee. Nag'agi
siya nin labilabing pagtios kan siya aki pa, kabali na diyan an malupig sa edad
na siyam asin magbados sa edad na 14; an aki niya nagadan man ngane sa
pagka'omboy. Pinadara siya sa sarong lalake na binisto niyang ama, sarong
barbero sa Tennessee, asin duman nakakuang trrabaho sa sarong istasyon nin radio
manta nasa haiskul pa asin nagpoon na siyang katuwang magkapot nin sarong
programa sa pagbabareta na pambanggi, sa edad pa sanang 19. An saiyang
pagtataram na pano nin mate asin sa biglaan na sitwasyon nagtolod saiya na
makabalyo sa aldawan na talk show, na huli sa saiyang maray na diskarte,
napakusog niyang gayo sa primer lugar an programa, asin ini an nagbungsod saiya
na makakaag nin sadiring kompanya sa produksyon na nagin internasyonal an sakop.



https://bcl.wikipedia.org/wiki/Okra

An Okra (E.U. /ˈoʊkrə/ or UK /ˈɒkrə/; Abelmoschus esculentus Moench), na bisto
sa apod na ladies' fingers, bhindi, bamia, o gumbo, sa Ingles, sarong tinanom na
nagbuburak asin kabali sa pamilyang mallow. An halaga kaini iyo an bunga niyang
berde na matilaba mapanas saka napatos sa mga pisog-pisog kaini. Sinasabing
guminikan ini posible sa Guatemala, West Africa, Etopya o Banglades pero dai
pang gayo determinado. An tinanom na ini tubang na natalubo sa mga tropikal,
subtropikal asin sa mga rona na mainit an temperatura.

An okra pag linuto mapulot-pulot asin nagdadamilot sa kagat. Nasirbi ining
berdura sa sinabawan alagad an pakangana kaini sa pagkakan naresulta sa pagkulog
kan mga ngalo-ngaloan huli sa pagkusog kan mate sa arthritis ta sobra an uric
acid kan tinanom na ini. An dahon kaini pwede man kakanon hilaw siring sa salad
asin pwede man isalak na gulay sa mga lutong karne o sira na may sabaw o may
guta. An mga pisog nasasanlag asin runoton na masirbing inomon arog kan kape
siring kan nangyaring maipo an kakaw kan panahon nin gera sibil sa Estados
Unidos.



https://bcl.wikipedia.org/wiki/Nueva_Caceres_Heritage_Movement

An Nueva Caceres Heritage Movement Inc. sarong organisasyon sa Syudad nin Naga
para sa pagbantog kan pagpangataman kan pamanang yaman kan Kabikolan asin
manginotan sa pagtulod kan pagpangataman, pagpadanay asin pagsulit kan mga
pamanang istruktura asin lugar siring man kulturang pamana sa syudad saka
pagtaraid na komunidad.

Napili bilang hunta direktiba kan organisasyon iyo sinda Rosa Pilar D. de Guzman
bilang Tagapamayo, Fr. Nunilo Bancaso, Jr., Ramon Olaño, Jr., Danilo Gerona, DC
Nathan Sergio, Badette F. Roco, Architect Oliver V. Gulapa, Architect Josenia B.
Merencilla, Sor Soledad F. Espaldon, D.C., Simeon DL. Bonacua, asin J. Antonio
Amparado.

Saro an organisasyon sa mga nagtulod kan selebrasyon kan Philippine-Spanish
Friendship Day siring man kan Ika-150ng Taon nin Kaaldawan ni Jose Maria
Panganiban sa Syudad nin Naga.

Kan Abril 30, 2015, sa enot na anibersaryo kani, an kasararoan nagbunsod kan
Premyo Bahandi para sa Arte asin Kultura asin an pinakaenot na ginawaran kan
Papremyo iyo si Abogado Gualberto Cea Manlagnit bilang saro sa pinakamahusay na
pararawitdawit sa lenggwaheng Bikol, bilang pintor, peryodista, asin kaggibo kan
3-tomo na diksyunaryong Ingles-Bikol.



https://bcl.wikipedia.org/wiki/Nicholas_Winton

Si Sir Nicholas Winton (namundag Nicholas George Wertheim; Mayo 19, 1909 - Hulyo
1, 2015) sarong Briton na humanitaryo na naghimo kan lagdoan asin sunod-sunod na
pagpadulag kan mga kaakian, kadaklan kaini mga Hudyo, hale sa Tsekoslobakya
ngane dai mahulog sa kamot kan mga Nazi kan an Ikaduwang Gerang Pankinaban
nagdadangadang na. An hiron na ini naapod na kindertransport sa aleman na boot
sabihon an pagtransportar kan mga kaakian. Si Winton naghanap mga harong na
maeerokan ninda asin naghingoa siya na magin ligtas an saindang byahe pasiring
Britanya.

Pakatapos kan gera, siya dai nagpabareta kan saiyang pusoan na gibong-herak
alagad an saiyang agom nadukayan kan 1988 an sarong scrapbook sa attic kan
harong ninda kun saen nakadetalye an mga pangaran kan mga aki, kun sairisay an
mga magurang kaini, asin kun arin na mga pamilya an dinarhan niya kan mga ini.
Sa prensa Briton, saiya nabansagan na "Schindler Briton". Kan Oktobre 28, 2014,
siya ginawadan nin onra kan Republika Tsekoslobakya, an Order of the White Lion
kan Presidenteng Tsekong si Miloš Zeman. Siya kan mga panahon na idto nag'eedad
pa sanang 29 asin saiyang naligtas sa mga kampo nin kagadanan kan Nazi an 669
mga babae asin lalaking kaakian kan taon na 1939.

Katuwang ni Winton iyo si Trevor Chadwick ta iyo ini an nagparahanap kan mga
aking Hudyo na dapat irayo sa kamot kan mga Nazi asin gusto maglunad sa tren
pasiring Britanya asin ta igdi an mga magurang nag'oyon masuway sainda an mga
aki ninda maligtas sana sa katibaadan.

Si winton nagadan kan umagahon nin Hulyo 1, 2015 sa edad na 106 sa Wexham
Hospital sa Slough huli sa respiratoryong pag'aberiya.



https://bcl.wikipedia.org/wiki/Nasugbu,_Batangas

An Nasugbu sarong primera klaseng banwaan sa probinsya kan Batangas, Filipinas.
Susog sa senso kan 2007, igwang 113,926 katawo nageerok igdi sa 19,615
kaharongan.

Mayoria kan tagaNasugbu mga Tagalog. Pero an mga taon na nakaagi, igwang dakul
na pagdugang nin mga Bisaya sa Barangay Wawa asin sa kataraid, kaya dakul na an
nadadangog nagtataram Cebuano. Igwa pa man nagtataram Kastila gibo kan si
nagkatarada na mga dugong Kastila. An Ingles tinataram parati kan si mga may mga
inadalan.

Mga Katoliko an kadaklan kan mga Nasugbuguenos. Kaya dawa suway an gobyerno sa
Simbahan, an piyesta, Desyembre 3, deklaradong daing opisina. An banwaan iyo an
saro sa pinakaimportanteng sentro nin Katolisismo. Ini sakop kan Arkedioseses
nin Lipa. An patrona kaini iyo si San Francisco Xavier. Patrona naman si San
Lorenzo Ruiz kan banwaan. An menoriya kaapil sa ibang relihiyon arog kan Iglesia
ni Cristo, Mormon, asin mga inapod na Born-Again.

Ini nabugtak sa 14:05:51N (14.0975) latitud asin 120:35:56E (120.5988)
longitud.An Nasugbu napapagdolonan sa amnayan kan mga banwaan nin Maragondon,
Magallanes asin kan Alfonso sa probinsya nin Cavite; sa subangan kan mga banwaan
nin Laurel, Calaca asin kan Balayan; sa habagatan kan Lian asin Tuy; sa solnopan
kan Dagat kan Habagatan Tsina. Ini an pinakadakulang banwaan sa Solnopan
Batangas na may hiwas na 276.33 km².

Pagpalaog sa sentro, paagi sa tinampong nasyunal, maagihan an kapawaan nin tubo,
mais asin paroy, mga bulod-bulod asin mga bukid. An tereno na'anhay paibaba sa
Dagat kan Habagatan Tsina. Huli sa kamugtakan niya an mayor na kabuhayan sa
Nasugbu yaon sa agrikultura asin pagsisira.

An byahe pasiring Manila mga 102 kilometro na naagi sa Siyudad nin Tagaytay. Kun
hale sa kabesera kan probinsya (an siyudad nin Batangas),an distansya mga 70
kilometro.

Mayo pa bantog an Boracay, an mga baybayon kan Nasugbu darayohon kan mga turista
huli ta ini harani sana sa Manila, orog na pagsesemana santa.

An gobyerno man maigot na mamantener an mga natural na kagayonan sa palibot arog
kan mga berdeng kadlagan asin mga magapo na kabukiran na pwedeng baklayan kan
mga turista. Saro kaining nakakaganyat na lugar iyo an Karakawa, mga
tangga-tanggang mga garo kawa' na gapong parigosan. An pinakasadit kaini garo
jacuzzi pakasadit asin an pinakadakula nagsusukol na 25 metro kwadrado. An mga
kawang parigosan anom na metro an rarom asin pwede ka pa ngane magdakopdakop nin
sira.

An sentro kan hanapbuhay yaon sa agrikultura kaya dakul an kaomahan nin tubo,
paroy, mais, niyog, asin mga prutas. Harong man ini kan dakulaon na asukarera,
an Central Azucarera Don Pedro.



https://bcl.wikipedia.org/wiki/Merlinda_Bobis

Si Merlinda Carullo Bobis (25 Nobyembre 1959) saróng premiadong kontemporanyong
Bikolana-Australyang parasurát, parabayle, artistang biswal, asín paratokdô.
Namundág siyá sa mga magúrang na sindá Nicolas Bobis asín Amparo Carullo, asín
nagdakúlà siyá sa Tabaco, Albay. An saíyang mga dulâ naihilíng na sa entablado
siring man sa radyo sa Filipinas, Pransya, Tsina, Tailandya, Slobakya asín
Australya, kun saín siyá ngonyán nag-eérok.

Nag-adal si Bobis nin elementarya sa Kolehiyo nin Divine World asín Akademiya
nin San Rafael, nin sekundarya sa Bikolanong Unibersidad, asín nagtápos na Summa
cum Laude sa Aquinas na Unibersidad kan Legazpi nin Batsilyer nin Artes sa
Administración Pública kan 1980. Nagtápos man siyá na Meritissimus sa
Unibersidad kan Santo Tomas nin Maestriya nin Artes sa Literatura kan 1987, asin
nin Doktorado sa Artes Creativas sa Unibersidad kan Wollongong sa Australya kan
1994 kun saín siyá ngonyán nagtótokdô.

Tolong pagkakataon na tinàwán an saíyang mga tokdâ sa Gawad Pagromdom ki Carlos
Palanca para sa Literatura. An enot kan 1987 para sa Peopleness, saróng
katiriponán nin mga rawitdáwit sa Ingles na isinúrat niyá asín kaibáhan/samâ na
ganador, Enot na Premio. Sinundán iní kan 1989 para sa Lupang di Hinirang:
Kuwento at Sikreto (Dagáng Daí Padaba: Osipón asin Rirong/Land Not Dearest:
Story and Secret) saróng katiriponán nin mga rawitdáwit sa Pilipino, Ikaduwáng
Premio. Asín, kan 1995 para sa Ms. Serena Serenata, saróng halìpót na dulâ, na
ginawádan nin Kagalanggálang na Sambít.

An saíyang duláng Rita's Lullaby nanggána sa 1998 Australian Writers' Guild
Awards para sa Pinakamarháy na Panradyong Dulâ, asín an internasyunal na Prix
Italia sa parehong taon. Kan taon 2000, an saiyáng White Turtle naggána kan
Steele Rudd Award para sa Pinakamarháy na Katiriponán nin Australyanong mga
Halipot na Osipon siring man sa 2000 Philippine National Book Award. Ini sanang
2006, nagkamít siyá kan Librong Bulawan Award (Gintong Aklat Award/Golden Book
Award, Philippines) gikan sa Book Development Association of the Philippines
para sa saíyang pinakahúring nobelang Banana Heart Summer.

Nagtokdô nin 10 taon si Bobis nin literatura, humanidades, asin Ingles sa De la
Salle na Unibersidad, Unibersidad kan Santo Tomas, asin Colegio de San Juan de
Letran, antes na natàwán grant pampag-adal sa Unibersidad kan Wollongong kan
1991.



https://bcl.wikipedia.org/wiki/Mariano_Goyena_del_Prado

Si Mariano Goyena del Prado (27 Mayo 1888 - Pebrero 15 1969) saróng Bikolanong
historyador, poeta, maestro, orador asín etnolohista. Nabibilang si Goyena sa
pinakaenot na henerasyon nin intelihensyang Bikolnon. Siyá an nag-Bikol sa mga
obra ni Jose Rizal, siring kan mga nobelang Noli Me Tangere asín El
Filibusterismo.

Dakúlà an papel niyá sa pagpúkaw kan pagkamoót sa kultura asín historia kan
provincia nin Albay. Siring man, siyá responsable sa pagpakaág nin mga tandáan o
marker sa mga lugar na mahalagá sa historia kan nasábing probinsya.

Siyá namundág sa Sabang, sa banwáan nin Legazpi (ngonyan Ciudad nin Legazpi) sa
mga magúrang niyáng sindá Mariano Goyena, saróng purong Kastila na nagin Capitan
Municipal sa Legazpi asín Gregoria Fernandez. An del Prado sa pangaran niya
isinumpay saná bilang saróng banság. Nag-adal siyá sa Kolehiyo nin San Jose sa
Hongkong. Alágad pakagadán kan saíyang amâ nagpulî siyá sa Filipinas dangan
nagpadágos kan mag-adal sa Ateneo de Manila na Unibersidad.

Huli marháy na gayo sa pagtarám asín pagsúrat sa Kastila, nagin siyáng profesor
sa mga unibersidad asín eskwelahan sa Albay. Siring man, siyá mayor na nagtábang
sa pagtogdás kan Bikolanong Kolehiyo sa Daraga, Albay. Natabángan niyáng marháy
sa kandidatura si Juan Alegre kan iní magdalágan pirang beses pagkasenador sa
rehiyon Bikol sa gobyernong kumonwelt, panahon kan mga Amerikano. Iní huli ta
marháy siyáng magdiskurso.

Nagin siyáng myembro kan Kaburonyogan na Panghistorya nin Filipinas (Philippine
Historical Association), asín kan Internasyunal na Kaburonyogan nin mga
Historyador kan Asya (International Association of Historians of Asia).

Dakól siyáng Binikol sa mga obra gikan sa pagkasúrat sa Kastila siring kan mga
rawitdáwit ni Jose Rizal, na an duwá ngani kainí iyó an mga nobelang Noli Me
Tangere asín El Filibusterismo. Magkapirá man kan mga tokdâ ni Recto an saíyang
Binikol. An pagpalís niyá sa Bikol kan mga iní, sosog ki Realubit, iyo an paági
niyá na makapagserbe sa masa. Sabi pa man ni Rodrigo Perez III, hale man giráray
sa paháyag ni Realubit, si Goyena iyó an "undisputed authority on language,
folklore and history of the Bikol region." Iní huli ta siyá an pinakaenot na
Bikolano na nagsúrat nin harárom dapít sa kultura, salaysáy asín tatarámon kan
ronáng Bikol.

Kagsúrat si Goyena kan librong Ibalon, saróng paggúhit kan buhay-buhay, kultura
asín salaysay kan ronâ nin Bikol, oróg na kan provincia nin Albay. Saróng
Kastilang abogado, si Luis Palomar Baldovi, an naggasto sa pagpalagdâ kainíng
saiyang libro kan taón 1940. Iní sinúrat niyá sa lenggwaheng Kastila asín
Iningles ni Maria Lilia Realubit na napalagdâ man kan taón 1981.

Sosog ki Realubit, si Goyena, katuwáng si Antonio Salazar, iyó an nag-Birikol
kan mga obra ni Jose Rizal kan an Comision nin Centenario Ni Jose Rizal
nagpalagdâ kainí sa manlaen-laen na tataramon kan Filipinas kan taon 1962.
Masábi na dakúlang proyekto an saindáng pigsibotán asín sa siring na paghingówa
saindáng binúhay an mga lumang katagâ kan Bikol sa pagmawót na magin parte naman
an mga iní sa aktibong bokabularyo kan lenggwahe. Ibinátay nindá an siring na
pagpílì kan mga tatarámon sa trabaho ni Marcos de Lisboa, an Vocabulario de la
Lengua Bicol. Alágad, maliwánag man an saindáng pagmuknâ nin mga bàgong katagâ
sa maísog na pagláom na an tatarámon na iní matalúbò pa asín aandoyógan kan mga
paratáram nin Bikol.

Huli sa maógid na pagbása kan saíyang mga obra bilang kag-Bikol kan mayor na
libró ni Goyena, nakatarám si Maria Lilia Realubit na haros an mga sinúrat ni
Goyena, magin man iyán artikulo na historikal, literaryo o komentaryo, an mga
iní garó saróng bulos nin rawitdáwit. Komo saróng makátà, si Goyena,
pinagkokonsiderar ni Realubit na sarô sa limáng pinakamarháy sa bilog na ronâ.



https://bcl.wikipedia.org/wiki/Mariano_Arana

Si Mariano Valenciano Arana (Abril 14, 1860 - ? 1896) saro sa kaglimang martir
na inaresto kan Septyembre 16, 1896 asin kan Nobyembre 6, 1896, kairiba an ibang
mga inaresto, pinagdestierro sa Fernando Poo, Aprika huli sa pagtubod kan
gobyerno kolonyal na imbwelto sa rebelyon laban sa Kastila. Labilabi an inagihan
niyang kastigo sa kamot kan mga Espanyol, binabalod, kinakadog, hinuhumbalan,
ginugutom, binabalad sa init kan an bapor na nasakayan niya nagbaktas sa Dagat
Pasipiko pasiring Espanya dangan pasiring Fernando Poo. An kairiba niya na
pigdestierro sa Fernando Poo iyo sinda Ludovico Arejola, Tomas Valenciano,
Vicente Ursua, Jose Desiderio Magulay, Antonio Arejola, Severino Patrocinio asin
si Esteban Villareal. Siya duman na sa islang idto nagadan.

Siya namundag sa Magarao, Camarines Sur asin nagklase sa Seminario Conciliar de
Nueva Caceres asin ta mapadi kuta siya alagad dai nakaantos ta siya herelangon
na maray. An mga magurang niya iyo sinda Cleto Arana asin Vicenta Valenciano na
mga prominente asin mga mayayaman igdi sa munisipyo kan Naga. May enot siyang
agom na tagaBombon, Ambos Camarines alagad sa ikawalong bulan nin pagsaro, taon
1882, nagadan huli sa helang na cholera. An ikaduwang agom niya iyo si Paula
Siguenza na tagaLibon, Albay. Sa agom niyang ini, nagkaigwa siyang pitong aki na
iyo sinda: Zacarias, Josefina, Domingo, Angela, Vicenta, Cleto asin Rosa.



https://bcl.wikipedia.org/wiki/Manuel_del_Rosario

Si Manuel Platon Del Rosario (Hulyo 1, 1915 – Marso 23, 2009) sarong pading
Filipino kan Simbahan Katoliko Romano. Kan siya magadan, si Del Rosario an
pinakagurang na obispong Filipino asin pinakamaedad sa obispong katolikong
Filipino.

Si Del Rosario namundag sa barangay Salvacion, Baao, Camarines Sur, Filipinas
asin an saiyang ama iyo si Jose del Rosario asin ina, si Modesta Platon. Siya an
pinakangohod sa limang magturugang. Nag'adal kan saiyang elementarya sa Baao
elementary School kun saen natapos niya nin limang taon lang huli ta madunong
dangan pinaadal siya kan saiyang ama sa Provincial Normal School sa banwaan kan
Naga (ngonyan, siyudad nin Naga) alagad dai nakaya an magabat na mga gibong
pisikal kaya nagpondo. Imbes, nagin siyang sakristan ki Padre Florencio
Gonzales, kura paroko kaidto kan Baao na iyo an nag'agda kan 1928 sa saiyang ama
na i'entra na sana logod siya sa seminaryo sa Naga, an Seminario Conciliar de
Nueva Caceres. Kan 1932, siya nakatapos sa seminaryo asin si Obispo kan Nueva
Caceres, si Msgr. Francisco Reyes pinadara siya sa Unibersidad kan Santo Tomas
kun saen pinatapos siya sa kolehiyo igdi kan taon 1936 asin nakamit niya an
Licentiate sa Pilosopiya. Dangan nag'entra siya sa UST Central Seminary kun saen
may onrang nakamit niya an Licentiate sa Teologia Sagrado taon 1939. Sa Naga
naordenan siyang padi kan 1939 sa kamot ni Obispo Pedro Santos.

Sa diocese kan Nueva Caceres, siya nagkapot iba-ibang toka. Nagin assistant
Diocesan Economo, coadjutor sa Katedral kan Naga, dangan Diocesan Economo asin
coadjutor kan Paroko nin Iriga. Kan panahon nin gera, nagsirbe siya naman sa
Diocese nin Nueva Caceres bilang Economo, Censor, Rector kan Santuario
Penafrancia asin nagin man siyang Sekretaryo Diocesan. Kan 1949 nagin siyang
Diocesan Consultor, Vicar forane sa Catanduanes asin Kura Paroko sa Virac. Sunod
na taon nanombrahan siyang Vicar forane asin Kura Paroko sa Gubat, Sorsogon abot
taon 1955.

Nanombrahan siyang Coadjutor na Obispo kan Calbayog, Samar, dangan Obispong
titular kan Zerta kan Mayo 24, 1955 asin naordenan na obispo kan Hulyo 25, 1955,
an pinakahubin na pading Filipino kan panahon na idto na makonsagrar na obispo.
Bilang obispo, nagtukaw siya sa kargo sa Calbayog kan Hulyo 25, 1958 asin ngapit
nanombrahan pinaka-enot na obispo kan Malolos, Bulacan. Filipinas kan Desyembre
11, 1961 asin nainstalar kan Marso 11, 1962. Kan siya nagpartisipar sa Ika-2ng
Vatican Council sa Roma kan 1963 nagsapo siyang stroke asin napadad mala ta
naggamit na nin wheelchair.. Si Del rosario nagdemitir kan Desyembre 15, 1977
komo obispo kan Malolos huli sa pagroro kan saiyang salud. Nagadan siya sa
helang na pneumonia.



https://bcl.wikipedia.org/wiki/Manuel_Salazar

Si Manuel Salazar (12 Peb. 1898 - 1 Enero 1974) sarong parasurat sa Bikol,
maestro, peryodista, asin notario publico. Namundag sya sa Malinao, Albay alagad
nag-pamilya asin nagerok hanggan kagurangan sa banwaan kan Bombon, Camarines
Sur.

Siya aking bogtong asin na-ilo sadit pa. Nagdakula sa saiyang tiyoon na si
Ambrosio 'Busoy' Salazar, na an orosipon mahusay na pintor asin iskultor, asin
ini nakapangagom sa sarong taga-Malinao, Albay, si Lutgarda Bufete. An tiyoon
niyang Ambrosio mestisong Kastila daa, lampyagaw, asin may bulagaw na mata.
Magsingaki sinda ni Antonio Salazar, saro man na parasurat, ta ini aki ni
Ambrosio. Pareho sinda nagdarakula sa Malinao. Dawa ngani si Ambrosio namundag
sa Pili, Camarines Sur siya (Ambrosio) nag-estar na sa Malinao poon kan naagom
niya si Lutgarda.

Alagad, an relasyon kan sinasabing mag-singaki iyo an bersyon kan aki niyang si
Milagros. Susog sa librong The Bicol Region Directory an tunay na magurang ni
Manuel iyo sinda Angel Bufete asin Ciriaca Bufete. Kun siring, pwedeng nailong
lubos si Manuel sa tunay na magurang, Kaya, nagima'tan ni Milagros na nagdakula
si itay niya ki Ambrosio mala ta sa pag'ampon an dinara na niyang apelyido
Salazar, bakong Bufete. Bakong malinaw totoo kun anong relasyon ni Lutgarda,
agom ni Ambrosio, ki Angel Bufete.

Sinasabing maray an pakiki-iba niya sa mga prominenteng tawo na mga tagaNaga
asin saiya nganing karamas-ramas an mga ini. Sabi kan aki niya, mga amigo intimo
niya asin kliyente an gurang na Bichara, mga Centenera, an sarong Dr. Florentes
asin si Gob. Gabriel Prieto na iyo ngani an nagtubong kan aki niyang si Concejo.

Si Manuel nag'elementarya sa Escuela de P. Capuchino sa Tabaco, Albay. Hag'adal
pa man siya sa Philippine Normal School asin Manila High School asin sa Post
Telegraph School, gabos ini sa Manila. Siring man nag'entra siya sa Escuela de
Derechos sa Manila. Ultimo niyang piglaogan iyo an Seminario Conciliar de Nueva
Caceres igdi sa Nueva Caceres, ngonyan ciudad na kan Naga.

Nagin siyang Telegraph Operator sa munisipyo kan Legazpi. Dangan nagin siyang
Postmaster/Telegraph Operator sa Sipocot. Nagin man siyang Prinsipal sa Paracale
High School, ahente sa mga negosyo sa Manila, asin notario publico.

Aktibo siyang taga ambag nin mga artikulo, mga rawitdawit asin mga pinalis na
mga obra haleng Kastila asin mga artikulo man ngani na Ingles, sa mga magasin
asin mga peryodiko igdi sa Naga arog kan Sanghiran Nin Bikol, Bikolana,
Bicolandia na igdi contriburting editor siya, Bicol Star, asin iba pa.
Nagpalagda man siya nin mga librito sa Cecilio Press na siya an kag-autor. Kan
pinapalagda na kan Cecilio Press an Kalendariong Bikol, minsan nagin siyang
editor kaini.



https://bcl.wikipedia.org/wiki/Mama

An mamâ siring man mamàon o màmon iyo an nginungutâ-ngutà na bunga patos sa
dahon buyò uso sa kahiwasan kan Asya, partikular sa Indya, Pakistan kun saen ini
sinasabing nagpoon, sa Burma, Byetnam asin sa mga banwa kan Sur-subangan na
Asya. Ini parati sinangkap kan bako sanang tiniripak na pisog kan tinanom na
bunga, kundi linalahidan kan pasta nin puti na iyo an tinubigan na apog resulta
kan pagsusulô asin pag'aabó kan tabagwang o anoman na bingkay, dangan rinamasan
pa kan sarong gurot na tabako sa pagtaong dagdag na namit. An paramamà
makakapili kan tabako na maharang, mahamis o matàbang. An ramas na ini sinasapâ
sa sadiri niyang tagok asin lutab kan paramamà. Sa namit, an ngutaon na ini
masarosakrot asin maharohaldat sa dila ta an mga ingredyente may darang kagat sa
pagnamit. An resulta kan pagsapâ mapulang liwoy (upa') na kinukuspâ dawà saen na
sana.

An siring na kaugalean sarong talanhok nang gaweng kultural sa mga nasambit na
lugar asin ginigibo ini bilang paglingà siring kan pag'inom tsa kan mga Intsik o
Hapon asin ini nakakapukaw mate asin rigmat-isip, patin ini man sarong sosyal na
praktis sa pag'estimar sa bisita o amigo. Alagad, ining praktis daang ini
nadulot sa pagkahelang kan paramamà nin oral cancer, pagpula kan mga ngabil asin
pag'itom kan mga ngipon asin ngaros. Sinasabing an mayor na dahelan kan kanser
hale sa pisog kan bunga.

An pagmamâ dakul pang katuyohan sa paggibo kaini, siring sa ini ginagamit sa
pagbulong ta panlahid sa kulog tulak o kulog payo o panlahid sa mga helang
kublit o ginagamit man sa mga seremonya asin ritwal na relihiyoso. An pagmamâ
tinutubod man na maray sa pakikisosyal o pagdudurogan kan babae asin lalake.
Tinutubod na mga 600 na milyon katawo, kadaklan kaini sa Asya, an nagmamamâ.



https://bcl.wikipedia.org/wiki/Mahmoud_Ahmadinejad

Si Mahmoud Ahmadinejad (Persyano: محمود احمدی‌نژاد Mahmūd Ahmadinezhād
[mæhˈmuːd(-e) æhmædiːneˈʒɒːd]; Ingles: /ɑːməˈdɪnɨʒɒd/ ah-mə-DIN-i-zhod;
namundag, Oktobre 28, 1956) iyo an ika-anom asin presenteng Presidente kan
Republikang Islamiko kan Iran asin an nangengenot na lider kan Alliance of
Builders of Islamic Iran, sarong koalisyon nin mga konserbatibong mga grupo
pulitiko sa Iran. Saro siyang inhenyero asin maestro na kapobrehan an ginikanan.
Siya buminale sa "Opisina sa Pagpakusog nin Kaboronyogan" (Office for
Strengthening Unity) pakatapos kan Rebolusyon Islamiko. Siya natokahan magtukaw
komo gobernador probinsyal alagad hinale siya sa pwesto kan magtukaw na komo
presidente si Mohammad Khatami asin siya buminalik sa pagtokdo. An konseho kan
Tehran pigpili siya bilang alkalde kan 2003. Kan siya alkalde, nagin siya
matagas na tagatolod nin mga higot na relihiyosong pagboot mala ta saiyang
binungkal si mga reporma kutang liberal na pinapasunod kan mga naenot na
alkalde. Sa saiyang kampanya presidensyal kan 2005, sa suporta kan Alliance of
Builders of Islamic Iran, nakua niya 62% kan si boto sa sarong runoff election.
Nagin siyang Presidente kan Agosto 3, 2005.



https://bcl.wikipedia.org/wiki/Luis_Villafuerte

Si Luis "Louie" Robredo Villafuerte, Sr. (ipinangakì kan Agosto 29, 1935) sarong
Bikolanong politiko asin dating representante kan ikatulong Distrito kan
Camarines Sur sa Kamara de Representantes kan Filipinas. Kasal siya ki Nelly
Favis Villafuerte asin siya an lolohon kan gobernador kan Camarines Sur na si
Miguel Luis Villafuerte asin amâ ni Luis Raymond Villafuerte, Jr., dating
gobernador kan probinsya.

Siya nagin gobernador kan Camarines Sur sa apat na peryodo poon 1986 - 1992 asin
1995 - 2004 alagad sa eleksyon kan 2013, siya nadaog sa kandidatura
pagka-gobernador kan probinsya asin an guminaqna iyo an makuapo niyang si Miguel
Luis Villafuerte.

Siya nagin man Ministro kan Trade and Industry kan panahon nin administrasyon ni
Presidente Ferdinand Marcos asin tagapamayo kan Presidential Commission for
Government Reorganization sa irarom kan gobyernong transisyon ni Corazon Aquino.
Nagin man siyang presidente kan Kabalikat ng Mamayang Pilipino (KAMPI) na alyado
ki presidente Gloria Macapagal-Arroyo alagad kan eleksyon 2010, siya nag-kampi
na sa Partido Nacionalista asin saiyang suportado si Manuel Villar, Jr. sa
kandidatura kaini sa pagka-presidente.

Si Villafuerte iyo an kagtugdas kan Bicol Heritage Foundation, Inc. na an
katuyohan magpalakop asin magpabaskog kan Kulturang Bikolnon, asin ini iyo man
an nagbungsod kan pinaka-enot na Bicol Music Festival kan Agosto 15, 1982. An
saiyang Foundation nagpaluwas naman nin mga plaka, asin mga CD nin mga kantang
Bikol.



https://bcl.wikipedia.org/wiki/Loida_Nicolas-Lewis

Si Loida Nicolas Lewis (namundag 1942) sarong Filipino-Amerikanong negosyante,
pilantropo, lider sibiko, autor, parataram, parasurat asin abogado.

Namundag sa Syudad nin Sorsogon, Filipinas, si Lewis may tolong tugang. An
saiyang ama na si Francisco J. Nicolas kagtogdas kan saro sa pinadakulang
pagibohan muwebles, an Nicfur. Siya sarong Katoliko. Nagklase siya sa St. Agnes
Academy (dati, Academia de Sta. Ines), an pinakaenot na eswelahan katoliko sa
Albay. Filipinas. Si Lewis nagtapos sa kolehiyo na cum laude sa St. Theresa's
College sarong Katolikong pambabaeng pribadong eskwelahan sa Manila. Nagklase pa
man siya Unibersidad kan Pilipinas.

Sa propesyon sarong abogado, si Loida sarong aktibong lider sa komunidad
Filipino sa Estados Unidos. Siya an may pambihirang rekord na pinakaenot na
Asyanong babae na nakapasar sa New York State bar na dai nag'adal nin ley sa
Amerika. Bilang negosyante, rinanggo siyang numero Uno sa sinasabing "Top 50
Women Business Owners in America" kan magasin na Working Woman kan taon 1994.

Siya tinutubod na may asset na $600 milyon asin saro sa pinakamayaman na
Fil-Amerikano.

Siya an chairman asin CEO kan TLC Beatrice International Holdings, Inc., sarong
2-bilyon-dolyar na korporasyon nin 64 kompaniya nakabase sa 31 nasyon. An TLC
marketer nin sorbetes sa Espanya, sa Canary Islands, an nangengenot na
paragibong potato chips sa Irlandya asin paradistribuir nin mga inomon sa
Netherlands, Belgium, Pransya, asin Tailandya.



https://bcl.wikipedia.org/wiki/Leonor_Dy-Liacco

Si Leonor Rojano Dy-Liacco (29 Des. 1920 - 12 Nob. 2008) sarong Bikolanang
edukador, poeta, iskolar asin parasurat, nag'adal nin mahiwas dapit sa kultura
asin historia kan Bikol, kagsurat nin mga librong pang-kultura, asin sarô sa
kagmukna kan Kabikolan Cultural Association.

Siya namundag sa Minalabac, Camarines Sur. Siya an pinaka-ngohod na aki ni Juan
Rojano asin Hilaria Granada. Naagom niya si Abogado William E. Dy-Liacco kan
Enero 3, 1948 asin an pagsasaro ninda nagbunga nin duwang aki: si Gil asin si
Becky. Nabalo siya kan Hunyo 20, 1991.

Produkto kan eskwelas publikas, siya nagtapos hayskul sa Camarines Sur High
School klase 1938, na valedictorian. Nagkua siya kan Batsilyer Artes na grado sa
Unibersidad kan Pilipinas dangan nin Graduate Studies sa University of Nueva
Caceres sa lindong ni Dean Bienvenido Santos. Nag-apat na polong taon siyang
paratukdo sa irarom kan Departamento nin Edukasyon asin Kultura, nagin
Superbisor sa Filipino sa probinsya kan Camarines Sur asin siring man General
Education Supervisor.

An pagkamoot niya sa kulturang bikolnon dai matawaran asin bilog na buhay niya
nagparasurat siya nin mga adal dapit sa anoman na Bikolnon na bagay, magin sa
lenggwaheng Bikol, dapit sa kalakawan kan rona, dapit sa mga paguugale, mga
tradisyon asin, huli ta harani sa puso niya an mga kaakian, nagsurat man siya
nin mga libro na pwedeng basahon kan mga aki.

Sa mawot na mapakusog asin mapalakop an pagkamoot sa kultura nin Bikol, sarô
siya sa nagtogdas kan Kabikolan Cultural Association asin kinaptan niya ini
bilang pamayo nin 22 na taon. Sa kasararoan na iyan, kairiba niya sa Atty. Luis
General, Jr., Fr. James O'Brien, S.J. Fr. Eduardo Lucero, Jaime Malanyaon, Atty.
Alfredo Tria asin iba pang mga prominenteng mga parasurat sa rehiyon Bikol.



https://bcl.wikipedia.org/wiki/Leona_Florentino

Si Leona Florentino (Abril 19, 1849 - Oktobre 4, 1884) sarong Filipinang poeta
na nagsusurat sa Espanyol asin Ilokong tataramon. Siya an binibistong "Ina kan
Literaturang Pambabae sa Filipinas".

An saiyang ama iyo si Don Marcelino Florentio na sinasabing iyo an pinakamayaman
sa Ilocos kan panahon. An saiyang ina iyo si Donya Isabel Florentino na gikan
man sa pamilyang mayaman. Sabi ni Leopoldo Yabes, sarong Ilokanong historyador,
si Leona Florentino partidaryo ni Jose Rizal ta an lolo ni Rizal sa bandang ina
iyo si Felix Florentino, an pinakaenot na eskribano sa korte sa Nueva Segovia,
pinsan mansana kan saiyang ama.

Napangagom ni Florentino an sarong pulitiko si Elias de los Reyes na nagin
Alkalde Mayor kan Vigan, Ilocos Sur, sa edad na 14 pa sana. Nagkaigwang limang
aki sinda asin an matua, si Isabelo de los Reyes nagin lataw nanggad na
parasurat, peryodista, aktibista, kagtogdas kan Iglesia Filipina Independiente,
asin senador. Sinasabing huli kan mga sinusurat niya na anas pag'andorog sa
kababaihan, si Florentino rinarayoan mansana kan saiyang agom asin mga aki. Mala
ta siya solo-solong namuhay harayo sa saiyang pamilya. Nagadan siya sa edad na
35 sa helang na tuberkolosis.

Sinasabi pa ni Leopoldo Yabes na kun matitipon an saiyang mga tinokda kayang
magpano nin sampolong tomo asin mas dakul pa sa sinurat ni Bukaneg, an ama kan
literaturang Iloko, alagad an kadaklan na kaini dai nati'mos. An mga rawitdawit
niya sa Espanyol asin orog na sa Iloko nakaiba sa eksibit sa "Exposicion
Filipina" sa Madrid kan 1887 asin sa "Exposition Internationale" sa Paris kan
1889. Mala ta an saiyang mga ambag, orog na an 22 na mga rawitdawit na nasaray,
minidbid nanggad kan an mga ini asin an saiyang pangaran bilang parasurat,
ibinali sa "Bibliotheque Internationale des Oeuvres de Femmes" (International
Encyclopedia of Women’s Works) kan taon 1889 kan sarong Pranses na si Madame
Andzia Woloka na iyo an nagin editor kan obrang ini. Tinutubod na siya an
pinakaenot na Filipinang tinawan nin siring na onra, bagay na nangyari limang
taon pakagadan niya.



https://bcl.wikipedia.org/wiki/Leon_Aureus

Si Leon Sa. Aureus (1908-1969) sarong lider nin mga gerilya kan ika-2 Gerang
Pangkinaban laban sa mga Hapon, sarong peryodista, sarong alkalde. Siya an
pinakainot na alkaldeng nagtukaw (Desyembre 15, 1948 - Desyembre 1951) kan an
Syudad nin Naga nagin nang sarong independienteng syudad sa kusog kan Akta
Republika Nu. 305.

Kan panahon nin gera, siya an nagin Executive Officer kan si nabilog na armadong
resistensya na inapod na Tangcong Vaca Guerilla Unit. An grupo ninda, katuwang
an ibang grupong gerilya, naagaw sa kontrol kan mga mananakop na Hapon an
munisipyo kan Naga nin pirang aldaw.

An saiyang ama iyo si Vicente Aureus, na nagin alkalde kan Libmanan, Camarines
Sur. An ina niya sa pagkadaraga, an darang apelyido Salem. An napangagom niya
iyo si Angeles Javier, na namundag sa Samar. An mga aki niya iyo sinda Leonor,
na naagom si David Briscoe, sarong Amerikano, si Angeles, si Vince, asin si
Leon, Jr.

Kan matapos an gera asin matoninong na, siya pignombrahan ni Pres. Elpidio
Quirino bilang alkalde kan Naga kan ini, sa kusog kan Ley Republika 305, na
inaprobaran kan Des. 15, 1948, ginibo nang sarong syudad na independiente sa
probinsya. Nagtukaw siya abot Desyembre 1951.

Siya an kagtogdas kan peryodikong semanal na Bicol Mail kan taon 1953. Kaamayan
pa kaini, siya, kabakas si Elias Corporal sa pagpublikar nin sarong peryodiko,
an The Bicol Pioneer-Herald (1933-1939), kun saen siya an nagin saro sa editor.

Saiya ipinangaran an sarong lansangan sa siyudad nin Naga, an kalyeng
nagbabaktas sa Kalye Magsaysay kun saen sa poro namomogtak an Naga City Science
High School. Ini sa pagtaong onra saiya bilang pinakaenot na alkalde asin bilang
saro sa kagtogdas asin opisyal kan grupong gerilya na iyo an Tancong Vaca
Guerilla Unit. Sa kanto kan Kalye Leon Aureus asin Kalye Magsaysay yaon namogtak
an dati niyang pinag'erokan na harong.



https://bcl.wikipedia.org/wiki/Lee_Kuan_Yew

Si Lee Kuan Yew (namundag bilang Harry Lee Kuan Yew, Septyembre 13, 1923 – Marso
23, 2015) sarong abogado asin pulitikong Singapur. Siya an pinakainot na Primer
Ministro kan Singapur sa laog nin tulong dekada. Siya man binibistong kagmuknang
ama kan modernong Singapur asin bilang "Arkitekto kan Modernong Singapur."

Komo kapwa-kagmukna asin Inot na Sekretaryo-Heneral kan People's Action Party
(PAP), saiyang dinara an partido sa walong matriumpong eleksyon poon 1959 abotr
1990 asin nag'antabay sa pagsuway kan Singapur sa Malaysia kan taon 1965 asin an
kagboot sa pagpagantad kan nasyon-estadong ini hali sa rorong kamugtakan na
kolonya na mayo lamang rekursos naturales nagin sarong tigreng Asyano nin "First
World". Masasabing siya an saro sa pinakamaimpluensyang pigura pulitika sa Asya.

Si Lee nag-ako nin manlainlain na pagmidbid kabali na an Orden nin Compañeros de
Honor (1970), Kabalyero nin Gran Cruz kan Orden kan San Miguel y San Jorge
(1972), an Katalingkasan kan Syudad Londres (1982), an Seri Paduka Mahkota Johor
(1984), an Orden kan Dakulang Lider (1988) asin an Orden kan Nagsisirang na
Saldang (1967).

Nagadan siya huli sa pneumonia sa Singapore General Hospital kan Marso 23, 2015.



https://bcl.wikipedia.org/wiki/Lee_Harvey_Oswald

Si Lee Harvey Oswald (Oktobre 19, 1939 - Nobyembre 24, 1963) iyo an kagggibo kan
pag'asasinar kan Nobyembre 22, 1963 ki Presidente John F. Kennedy, an ika-35
presidente kan Estados Unidos, susog sa imbestigasyon na kinondukta kan limang
ahensya nin gobyerno duman sa Dallas, Texas.

Pakalihis duwang aldaw, kan siya kuta ihuhubo' hale sa kwartel kan pulis
pasiring duman sa preso, si Oswald binadil asin nagadan kan sarong nightclub
owner na si Jack Ruby sa tahaw kaiyan an mga pangyayari pigrerekord kan mga
istasyon sa telebisyon asin dakul na tawo man ngane an nagdadaralan.

Kan 1964, an Warren Commission pakatapos nin halawig na pagimbestigar, naadalan
na si Oswald solo sana sa paggibo kan krimen asin tolong beses nagpaputok. An
enot na pagbadil niya nalahosan an kotse kun saen lunad si Kennedy, an sarong
paputok tinamaan si Kennedy asin kasabay nahagop man an gobernador kan Texas na
si John Connally, asin an ikatolo nalagarto si Kennedy sa payo. An konklusyon
kan imbestigasyon nagsubo mansana sa resulta kan imbestigasyon na ginibo kan
Federal Bureaun of Investigation, kan Secret Service asin kan Departamento nin
Pulis nin Dallas.

Sinasabi na apesar kan dakul na ebidensya naguno sa forensic, ballistic asin
testigong impormasyon na nag'aandoyog sa teoriyang "solong kagbadil", sa mga
pabotong giniribo, mayoriya kan mga Amerikano nagtutubod na may kakomplot si
Oswald sa paggibo kan krimen mala ta kun ano-ano na an 'conspiracy theories'
nagburutwa katakod kan asasinasyon ki Kennedy. Kan taon 1979, sarong House
Select committee an nagkondukta liwat nin imbestigasyon dapit sa pag'asasinar ki
Kennedy asin an konklusyon kaini na totoo mananggad na si Oswald an nakabadil ki
Kennedy alagad susog sa mga tanog kan mga putok badil, may katabang daa si
Oswald sa paggibo kan krimen.



https://bcl.wikipedia.org/wiki/Lamut,_Ifugao

An Lamut sarong ikaapat na klaseng banwaan kan probinsya nin Ifugao, Filipinas.
Susog sa senso kan 2007, igwang 22,109 katawo nag'eerok igdi sa 3,654
pagharongon.

An Lamut dati barrio sana kan Kiangan sa lumang Mountain Province alagad kan
Abril 5, 1959, sa ri'gon kan Akta Republika Nu. 2111 nagin sarong munisipyo.
Dati ini binibilog nin apat na barangay: Mabatobato, Payawan, Nayon asin
Panopdopan. An enot na nombradong alkalde iyo si Guinid Taguinay asin siya
nasanglean ni Alberto Puguon kan mag'eleksyon kan Nobyembre 1967. Poon Enero
1964 sungdo Desyembre 1967, an alkalde iyo si Alberto Bunoan, Sr. Sinundan siya
ni Angelito Guinid, na an kargo poon Enero 1968 abot Nobyembre 1976, na
nasalidahan man ni Gregorio Kitong, sarong nombrado mansana. Nagsirbe ini abot
Enero 1986. Kan si Corazon Aquino nagin presidente, pignombrahan an sarong
abogada, si Lynda Bongyo-Chaguile bilang temporaryong alkalde kan Lamut. Ini
nagsirbe hanggan 1998, na masabi siya an pinakaenot na babae nagsirbe sa siring
na katongdan sa bilog na probinsya.



https://bcl.wikipedia.org/wiki/Kristiyanidad

An Kristyanismo (hale sa kataga na Xριστός "Christ") sarong relihiyon na
monoteista (saro sana an Diyos) na nakasentro sa buhay asin katokdoan ni
Hesukristo susog sa pinapasunod asin nasusurat sa Bagong Tipan. Tinataya ngonyan
na igwang poon sa 1.5 bilyon abot 2 bilyon na kristiyano.[1] Ini na an
pinakadakulang relihiyon sa kinaban, renirepresentar an saro kaapatan (1/4) kan
populasyon kan kinaban. Kag-anom (16) na nasyon ginibo ini na relihiyon kan
estado.

An mga kredo (gikan sa Latin na credo na nangangahulugan na “Ako minatubod”) iyo
an siyertong doktrinal na mga testamento o mga kumpisal, pirme kan relihiyosong
mga paniniwala. An mga ini minapoon bilang pagpapabunyag na pormula asin sa
bandang huri pinapaglawig sa panahon kan Kristolohikal na mga kontrobersiya kan
ika-4 asin ika-5 mga siglo na nagin mga testamento kan pagtubod.

An Kredo nin mga Apostol (Symbolum Apostolorum) pinagtalubo sa katahawan kan
ika-2 asin ika-9 na mga siglo. Iyo ini an pinakapopular na kredo na pinaggagamit
sa pagsasamba kan Sulnupang mga Kristiyano. An sentral na mga doktrina kaini iyo
idtong sa Trinidad asin Diyos na Kaglalang. An lambang saro kan mga doktrina na
managboan na yaon kaining kredo puwedeng hanapon pabalik sa mga testamento na
yaon ngonyan sa apostolikong kapanahunan.. An kredo lantad na pinaggagamit
bilang sarong kasumadahan kan Kristiyanong doktrina para sa mga kandidato nin
pagbubunyag sa mga simbahan kan Roma. Magpoon kan Kredo nin Apostol iyo an dae
apektado kan panhuring mga Kristolohical na kabarangaan, an testamento kan mga
artikulos nin Kristiyanong pagtubod natatada pa sa pandakulaan na akseptable sa
haros gabos na mga Kristiyanong denominasyon:

An Kredo kan Nicene, panlawig na kasimbagan sa Aryanismo, na pormulado sa mga
Konseho kan Nicaea asin Konstantinople kan 325 asin 381 kasurunod asin
ratipikado bilang iyo an unibersal na kredo kan Kakristiyanohan kan Enot na
Konseho kan Epeso kan 431. An Chalcedonian na Kredo, pinapag-asenso sa Konseho
kan Chalcedon kan 451, maski na ngani pinagsikwal ini kan Oryental na Ortodoks
na mga Simbahan, nagtukdo manungod ki Kristo na “pagbistohon sa duwang natura,
daeng karibongan, dae nagbabago, dae nababanga, dae nasusuhay”; sarong banal
asin sarong tawo, na an parehong natura perpekto pero daeng pagkukulang
perpektong pinagkasararo na magin sarong persona.

An Athanasian na Kredo, na pinagresibe kan pansulnupang Simbahan bilang igwa nin
kaparehong kamugtakan na siring sa Nicene asin Chalcedonia, na nagsasabi: “Kami
minasamba sa sarong Diyos sa Trinidad, asin Trinidad sa Pagkasararo; bako sa
arinman na Personang kinaribongan ni pagbarangaon an Substansiya.

Haros gaos na mga Kristiyano ( mga Romano Katoliko, Pansirangang Ortodoks asin
mga Protestante parareho) minatanggap sa paggamit kan mga kredo, asin dikit
minapasa-irarom sa mga kredong nasambit sa itaas. An minoridad kan mga
Protestante, bistadong mga Restoryanista, sarong kahiroan na pinagporma sa
kamuklatan kan Ikaduwang Dakulaon na Kamuklatan sa ika-19 na siglong Estados
Unidos, na nagkokontra sa paggamit kan mga kredo.

An sentral na tugmadan kan Kristiyanidad iyo an paniniwala ki Jesus bilang an
Ake nin Diyos asin an Mesiyas (Kristo). An titulong “Messiah” naggikan sa
Hebreong tataramon na מָשִׁיחַ (māšiáħ) na nangangahulugan na nilahidang saro.
An Griyegong salin na Χριστός (Christos) iyo an pinakaburabod kan tataramong
Ingles na “Christ”.

An mga Kristiyano naniniwala na, bilang an Mesiyas, si Jesus iyo an pinaglahidan
nin Diyos bilang tagapagpamahala asin tagapagligtas kan katawohan, asin
nangangaputan na an pag-abot ni Jesus iyo an kautuban kan mesiyanikong mga
propesiya kan Lumang Tipan. The Kristiyanong konsepto kan Mesiyas signipikanteng
nagkakaiba sa kontemporaryong konsepto nin Hudiyo. An sentrong Kristiyanong
paniniwala iyo na, sa paagi kan kagadanan asin pagkabuhay-liwat ni Jesus, an
pano nin kasalan na mga tawo puwede pang makipag-olian sa Diyos asin kaya baya
pinag-alokan nin kaligtasan asin promise kan eternal na buhay.

Habang nagkaigwa nin kadakol na teolohikal na pag-iiriwal-iwal manungod sa
natura ni Jesus sa panahon kan enot na siglo kan Kristiyanong historiya, an mga
Kristiyano kagabsan na naniniwala na si Jesus iyo an Diyos na inkarnado asin
tunay na Diyos asin tunay na tawo (o pareho bilog na banal asin bilog na tawo).
Si Jesus, na nagin bilog na tawo, nagsakit sa mga kulog asin mga tentasyon kan
sarong mortal na tawo, pero dae nagkasala. Bilang bilog na Diyos, siya
nagbuhay-liwat giraray. Uyon sa Bibliya, “An Diyos an nagbuhay saiya gikan sa
mga gadan,” siya nagsakat sa langit, “nakatukaw sa too kan Ama” asin ultimong
mabalik tanganing utubon an katadaan pang Mesiyanikong propesiya siring baga sa
Pagkabuhay-liwat nin mga gadan, an An Huring Paghuhukom asin an pinal na
pag-establisa nin Kahadean nin Diyos.

Uyon sa mga mga ebanghelyo ni Mateo asin Lukas, si Jesus pinaglihi sa paagi kan
Banal na Espiritu asin minundag gikan sa Birheng Maria. Kadikit sana an
pagka-ake ni Jesus na pinagtala sa kanonikal na mga Ebanghelyo, kaya lang an
pagka-akeng Ebanghelyo popular sa kasuanoyan. Sa kumparasyon, sa saiyang
pagka-adulto, lalo na an seman bago an saiyang kagadanan, marahayon na
pinagdokumento sa mga Ebanghelyo na laman sa laog kan Bagong Tipan. An Biblikan
na mga pangyayari sa ministeryo ni Jesus minabale sa saiyang pagpabunyag, mga
milagro, pagbabalangibog, pagtutukdo, asin mga marahayon na gibo.

An mga Kristiyano minakonsidera sa pagkabuhay-liwat ni Jesus na iyo an
panulok-gapo kan saindang pagtubod (hilngon sa [[1 Corinthians 15 | 1 Korinto
15) asin an pinaka-importanteng pangyayari sa historiya nin tawo. Sa mga
Kristiyanong mga paniniwala, an kagadanan asin pagkabuhay-liwat ni Jesus iyo an
duwang sentro nin mga pangyayari na kun saen kadakol sa mga Kristiyanong
doktrina asin teolohiya ini nakabase. Uyon sa Bagong Tipan si Jesus pinagpako sa
krus, naggadan sa pisikal na kagadanon, pinaglubong sa laog nin sarong lubungan,
asin nagbuhat gikan sa mga gadan pagkalipas nin tolong aldaw. An Bagong Tipan
nagsambit nin nagkakapirang pagpapahiling kan nabuhay-liwat na si Jesus sa
magkaibang mga okasyon sa saiyang doseng apostoles asin mga desipulos, kabali an
“sobra sa limang gatos na mga katugangan na sararoan,” bago pa man si Jesus
[[ascension | magsakat sa langit. An pagkagadan ni Jesus asin pagkabuhay-liwat
pinagkokomerar kan mga Kristiyano sa gabos na pagsasambang serbisyo, na igwang
espesyal na duon sa panahon kan Semana Santa na minabale sa Good Friday asin
Easter Sunday.

An pagkagadan asin pagkabuhay-liwat ni Jesus iyo an pirmeng pinagkonsidera na
pinaka-importanteng mga pangyayari sa Kristiyanong Teolohiya, dikit na parte nin
huli sinda minapagpahiling na si Jesus igwa nin kapangyarihan labaw sa buhay
asin kagadadan asin kaya igwa nin awtoridad asin kapangyarihan na magtao sa mga
katawohan nin eternal na buhay.

An Kristiyanong mga simbahan minatanggap asin minatukdo kan Bagong Tipan kan mga
pangyayari sa pagkabuhay-liwat ni Jesus na may kadikiton sanang mga palaenon. An
ibang modernong mga iskolar naggagamit sa paniniwala ki Jesus na mga parasunod
sa pagkabuhay-liwat bilang sarong punto nin pagrayo para sa pag-establisa sa
kadagusan kan mga historikal na si Jesus asin an proklamasyon kan amay na
simbahan. An iba man na liberal na mga Kristiyano dae minatanggap kan sarong
literal na kahawakan na pagkabuhay-liwat, pinaghihiling an estorya bilang sarong
mayaman na simboliko asin espirituwal na pagpapangalaga nin mita. An mga
argumento manungod sa kagadanan asin pagkabuhay-liwat na pag-ako nangyari sa
kadakol na mga relihiyosong mga debate asin saralak na mga pag-oorolay. Si Pablo
an Apostol, sarong amay na Kristiyanong kombert asin misyonaryo, nagsurat, “Kun
si Kristo dae nabuhay-liwat, baya an gabos niyatong pagbabalangibog mayong
kamanungdanan, asin an saindong pagtiwala sa Diyos mayong kamanungdanan.”

Si Pablo kan Tarsus, kaarog kan mga Hudiyo asin Romanong mga pagano kan saiyang
panahon, naniniwala na an sakripisyo makakapagdara nin bagong pakipagturugang na
mga kabugkusan, puridad, asin eternal na buhay. Para ki Pablo an kaipuhanan na
sakripisyo iyo an pagkagadan ni Jesus: An mga Hentil na yaon ki “Kristo” siring
sa ki Israel na kapag-arakian ki Abraham asin “mga paramana uyon sa promisa”. An
Diyos na iyo an nagbuhay-liwat ki Jesus gikan sa mga gadan magtatao man nin
bagong buhay sa mga “mortal na mga kahawakan” kan Hentil na mga Kristiyano, na
nagin kaayon sa Israel na iyo an “kaarakian nin Diyos” asin kun kaya bako nang
yaon “sa laman.”

An mga modernong Kristiyanong mga simbahan intensiyonadong mas minapaorog kun
paano na na an sankatawohan makakaligtas gikan sa sarong unibersal na kondisyon
nin kasalan asin kagadanan kesa sa kahaputan na kun paano pareho an mga Hudiyo
asin mga Hentil makakaiba sa pamilya nin Diyos. Uyon sa parehong Katoliko asin
Protestanteng doktrina, an kaligtasan minaabot sa paagi kan kapagribayan sa
kagadanan asin pagkabuhay-liwat ni Jesus. An Katolikong Simbahan nagtutukdo na
an kaligtasan dae nangyayari kun mayong katapatan sa parte kan mga Kristiyano;
an mga kombertido kaipuhan na mamuhay na uyon sa mga prinsipyo nin pagkamoot
asin ordinaryo nang kaipuhanan na magpabunyag. Si Martin Luther nagtukdo na an
pagpapabunyag kinakaipuhan para sa kaligtasan, pero an modernong mga Lutheran
asin iba pang mga Protestante intensiyonadong nagtutukdo na an kaligtasan sarong
regalo na minagikan sa sarong indibidwal sa paagi kan grasya nin Diyos, paminsan
na pinakahulugan bilang “daeng meritong pabor,” na laen pa sa pagpabunyag.

An mga Kristiyano nagkakaiba sa saindang mga pananaw sa kalikyadan na kun saen
an indibidwal na kaligtasan iyo an pre-ordinado na nin Diyos. An Repormadong
teolohiya minapamugtak nin distinktibong duon sa grasya sa paagi nin pagtutukdo
na an mga indibidwal bulanos na bakong kapable sa pansadireng katubusan, kundi
na an nagpapabanal na grasya daeng kapugulan. Sa ibang lado, an mga Arminyano,
Katoliko, asin Ortodoks na mga Kristiyano naniniwala na an ehersisyo kan libreng
kagustuhan iyo an kinakaipuhan tanganing magkaigwa nin pagtubod ki Jesus.

An trinidad minapanungod sa katukdoan na an sarong Diyos komprisido nin tolong
distinkto, eternal na parehong eksistidong mga persona; an Ama, an Ake
(inkarnado ki Jesukristo), asin an Banal na Espiritu. Tiripon, ining tolong mga
persona iyo an minsang pinag-aapod na an Pamayuhang Diyos, maski na ngani dae
nagkaigwa nin solong termino sa paggamit kaini sa Eskritura tanganing
magpakahulugan kan pinagkasararong Pamayuhang Diyos. Sa mga tataramon kan
Athanasian na Kredo, an amay na testamento kan Kristiyanong paniniwala, “an Ama
Diyos, an Ake Diyos, asin an Banal na Espiritu Diyos, alagad dae nagkaigwa nin
tolong Diyos kundi sarong Diyos.” Sinda distinkto sa lambang saro: An Ama mayong
piggikanan, an Ake iyo pinili kan Ama, asin an Espiritu minagikan sa Ama. Maski
na ngani distinkto, an tolong mga persona dae magkakabaranga gikan sa lambang
saro sa kalalangan o sa operasyon.

An Trindad iyo an esensyal na doktrina kan pinakaugat na Kristiyanidad. “An Ama,
Ake asin Banal na Espiritu” minarepresentar na pareho kan imanensiya asin
transedensiya nin Diyos. An Diyos pinapaniwalaan na inpinito asin an presensiya
nin Diyos mapuwedeng pag-isipon sa paagi kan mga aksyon ni Jesukristo asin kan
Banal na Espiritu.

Uyon kaining doktrina, an Diyos dae nagkakabaranga sa kahiprayan na an lambang
persona igwa nin ikatolong kabilugan; baya, an lambang persona pinagkonsiderang
kabilogan nin Diyos (hilngon an Perikoresis). An pagkakaiba nakatugmad sa
saindang mga relasyon, an Ama bilang bakong pinili; an Ake bilang pinili kan
Ama; asin an Banal na Espiritu minagikan sa Ama asin (sa Pansulnupang teolohiya)
gikan sa Ake. Sa kawaraan kaining lantad na pagkakaiba, an tolong ‘mga persona’
sa lambang saro eternal asin omnipotente.

An tataramon na trias, na kunsaen an trinidad naggikan, enot na nahiling sa mga
gibo ni Teofilo nin Antioch. Siya nagsurat sa “an Trinidad nin Diyos (an Ama),
Saiyang Tataramon (an Ake) asin an Saiyang Kadunungan (Banal na Espiritu)”. An
termino pinaggagamit na kaidto bago pa an panahon ngonyan. Sa katapusi ini
nagpahiling sa Tertullian. Sa mga minasunod na siglo an tataramon yaon na sa
pankagabsan na paggamit. Ini mananagboan sa kadakol na mga pinagsusurat ni
Origen.

An Trinitaryanismo minapakahulugan idtong mga Kristiyano na naniniwala sa
konsepto kan Trinidad. Haros gabos nga mga Kristiyanong denominasyon asin mga
Simbahan nangangaputan sa Trinitaryan na mga paniniwala. Maski na ngani na an
tataramon na “Trinidad” asin “Triune” dae nahihiling sa Bibliya, an mga
teolohiko magpoon sa ikatolong siglo pinapagpatalubo an termino asin konsepto
tanganing taw-an dalan an pagkakasabot sa Bagong Tipan na mga katukdoan kan
Diyos bilang Ama, Diyos bilang si Jesus an Ake, asin Diyos bilang an Banal na
Espiritu. Magpoon sa panahon na iyan, an mga Kristiyanong teolohiko nagkaigwa na
nin pag-iingat sa pagtaong duon na an Trinidad bakong minakahulugan na tolong
diyos, ni baya na an lambang miyembro kan Trinidad na yaon sa ikatolo na
kadaeng-kasagkoran na Diyos; an Trinidad pinapakahulugan bilang sarong Diyos sa
tolong mga Persona.

An Bakong-Trinitaryanismo minapanungod sa mga sistema nin pagtubod na
nagsisikwal sa doktrina kan Trinidad. Kadakolon na bakong mga trinitaryan na mga
pananaw, arog baga sa adapsiyonismo or modalismo, na eksistido na sa amay na
Kristiyanidad, na nakapagtulak sa mga pag-iiriwal-iwal mapanungod sa
Kristolohiyo. An Bakong-Trinitaryanismo sa huri nagluwas giraray sa Gnostisismo
kan an Cathars sa ika-11 dagos ika-13 mga siglo, sa Kapanahunan nin Kaliwanagan
kan ika-18 siglo, asin sa Restorasyonismo sa panahon kan ika-19 siglo.

An Kristiyanidad minapahalaga sa Bibliya, sarong koleksyon nin kanonikal na mga
libro na igwa nin duwang parte (an Lumang Tipan asin an Bagong Tipan), bilang
awtoritatibo. Ini pinapaniwalaan kan mga Kristiyano na ipinagsurat kan mga
tawong parasurat na yaon sa irarom kan inspirasyon kan Banal na Espiritu, asin
kaya para sa kadaklan ini pinapangaputan bilang daeng kasalaan na tataramon nin
Diyos. An mga libro na pinagkonsiderang kanon sa Bibliya minaiba depende sa
denominasyon na naggagamit o nagpakahulugan kaini. Ining mga pagkakakiba sarong
repleksyon kan lawig nin mga tradisyon asin mga konseho na nagkatiripon sa arog
kaining tema. An Bibliya pirmeng minabale sa mga libro kan Hudiyong mga
eskritura, an Tanakn, asin minabale kan mga kadagdagan na libro asin
mina-reorganisa sainda na magin duwang parte: an mga libro kan Lumang Tipan
primerang naggigikan sa Tanakh (igwa nin mga pagkakaiba), asin an 27 libro kan
Bagong Tipan na naglalaman kan mga libro na orihinal na pinagsurat primera sa
Griyego. An Romano Katoliko asin Ortodoks na mga kanon minabale kan ibang mga
libro gikan sa Septuaginto na ang mga Romano Katoliko pinag-aapod na na
Deuterokanonikal. An mga Protestante minakonsidera kaining mga libro na
apokripa. An ibang mga bersyon kan Kristiyanong Biblia igwa nin sarong
separadong Aprokripang seksyon para sa mga libro na dae pinagkokonsiderang
kanonikal kan mga publikador.

Kaidtong kasuanoyan, duwang eskuwelahan kan eksegesis an pinagpatalubo sa
Aleksandriya asin Antioki. An Aleksandriyanong interpretasyon, eksemplipikado ni
Origen, intensiyonadong minabasa kan Eskritura sa alegorikong paagi, habang an
Antikokinyang interpretasyon minasunod sa literal na kahiprayan, na
nangangaputan na an ibang mga kahulugan (pinag-apod na teoriya mapuwede sanang
akseptado kun nakabase sa literal na kahulugan. An Romano Katolikong teolohiya
pinagkakaiba an duwang mga kahiprayan nin eskritura: an literal asin an
espirituwal.

An literal na kahiprayan kan pagkakasabot sa eskritura iyo an kahulugan na na
ipinapaabot sa paagi nin mga tataramon kan Eskritura. An espirituwal na
kahiprayan dagos na pinagbaranga-banga sa:

An mapanunungod sa eksegesis, sa pagsusunod sa mga patakaran kan liskogan na
interpretasyon, an Romano Katolikong teolohiya nangangaputan:

Haros kadaklan na mga Kristiyano na mga tawong nilalan nakapag-eksperiyensiya
nin banal na paghuhukom asin pinagpabuyaan arinman nin eternal na buhay o
eternal na damnasyon. Ini minabale sa heneral na paghuhukom sa Pagkabuhay-liwat
nin mga gadan (hilnga sa ibaba) siring sa paniniwala (pinapangaputan kan mga
Katoliko, Ortodoks asin haros kadaklan na mga Protestante) sa sarong paghuhukom
partikular sa indibidwal na kalag sa pisikal na kagadanan. Sa Romano
Katolisismo, sinda na nagadan na yaon sa estado nin grasya, i.e. mayo nin anuman
man na mortal na kasalan na maseparar sainda gikan sa Diyos, kundi yaon pa sa
imperpektong paghuhugas gikan sa mga epekto nin kasalan, minaagi sa puripikasyon
sa paagi nin kadikiton na estado nin purgatoryo tanganing makamit an kabanalan
na kinakaipuhanan para sa paglaog pasiring sa presensiya nin Diyos. Sinda na
nakapagkamit kaining panandalan pinag-aapod na mga banal (Latin sanctus,
“banal”).

An mga Kristiyano naniniwala na an ikaduwang pag-abot ni Kristo mangyayari sa
katapusan nin panahon. Gabos na nagkagaradan [[resurrected bodily from the dead
| mabubuhay-liwat sa kahawakan gikan sa kagadanan para sa [[Last Judgment |
Huring Paghuhukom. Si Jesus an bilog na mag-establisa nin Kahadean nin Diyos sa
kautuban kan eskritural na mga propesiya. An mga Testigos ni Jehovah nagsisikwal
sa eksistensiya kan impiyerno. Embes, sinda nangangaputan na an mga kalag kan
mga marigsok pagpaparaon. An kagadanan na si Adan an nagdara sa kinaban sarong
spiritual siring mas pisikal, asin sinda sana na nakaguno nin entrada pasiring
sa Kahadean nin Diyos iyo an eternal na mag-eeksister. Kaya lang, ining
kabangaan dae mangyayari sagkod sa Armageddon, kunsoaring an gabos na mga
katawohan mabubuhay-liwat asin pagtataw-anan nin sarong tsansa na makagunod nin
eternal na buhay. Sa ngunyan na panahon, “an mga gadan mayong kamangnuhan.”

An pangadye na Minatubod (Symbolum Apostolorum) nagtuhaw sa pag-oltan kan
ika-duwa asin ika-siyam na siglo. Iyo ini an pinakapopular na kredo sa pagsamba
kan mga Kristyano sa Solnopan. An pinaka-ubod kaini iyo an Trinidad (Sarong
Diyos sa Tolong Persona) asin an Diyos na Kaglalang. Sinasabi na lambang
doktrina nakukua igde sa kredong ini masususog sa mga tinaram kan mga Apostoles.
An Minatubod iyo na an hinayokong na doktrinang Kristyano pinapangadye para sa
mga kandidato sa pagbunyag sa mga simbahan. An mga doktrinang ini haros inaako
kan kadaklan na mga kristyanong denominasyon:

Si Justin Martyr pinagladawan sa ika-2 siglo na Kristiyanong lituhiya sa saiyang
Enot na Apolohiya (c. 150) para ki Emperador Antoninus Pius, asin an saiyang
deskripsyon danay na paorog sa tugmad na estruktura kan Kristiyanong liturhikal
na pagsamba:

Kaya, siring kan pinagladawan ni Justin, an mga Kristiyano nag-aasembliya para
sa sarong komunal na pagsamba kun Domingo, an aldaw kan pagkabuhay-liwat, maski
na ngani an ibang liturhikong mga kaugalian minsan nangyari sa luwas kaining
kinamugtakan. An pagbabasa nin mga eskritura minagikan sa Luma asin Bagong
Tipan, lalo na an mga Ebanghelho. An mga ini minsan pinagpakarahay sa taonan na
sirkulo, na ginagamit an sarong libro na pinag-aapod na leksionaryo. An
instruksiyon pinagtatao na base kaining mga babasahon, pinag-aapod na sarong
sermon, o homiliya. Igwas nin kadakolon na mga kongregasyonal na mga pangadyeon,
minabale kan pasasalamant, kumpisal, asin intersesyon, na nangyayari sa bilog na
serbisyo asin nagkakaigwa nin kadakolon na mga porma na minabale sa pinagtaram,
pagsisimbar, silensyo, o kinakanta. An Pangadyeon nin Kagurangnan, o Ama Nyamo,
iyo an regular na pinagpapangadye. An Eukaristiya (pinag-aapod na Banal na
Komunyon, o an Pamanggihan nin Kagurangnan) iyo an parte kan liturhikal na
pagsamba na minakonsiste kan sarong konsagradong pagkakan, na pirmeng tinapay
asin arak. Si Justin Martyr pinagpaliwanag ang Eukaristiya:

An ibang Kristiyanong denominasyon pinag-uugali an nakaseradong komunyon. Sinda
nagtatao nin komunyon sa sainda na nakisumaro na sa denominasyon na iyan or kun
minsan sa indibidwal na simbahan. An mga Katoliko restrikto an partisipasyon sa
saindang mga miyembro na mayo sa estado kan mortal na kasalan. Haros an iba sa
mga simbahan ugali na an bukas na komunyon habang saindang pinaghihiling an
komunyon bilang sarong paagi sa pagkakasararo, kesa baya sarong tapos, asin
nag-iimbite sa gabos na niniwalang mga Kristiyano na magpartisipar.

An ibang grupo minahale gikan kaining tradisyonal na lituhikal na estruktura.
Sarong pagbabanga an pirmeng pinaghihimo sa katahawan kan “ Halangkaw” na
pansimbahang mga serbisyo, karakterisado sa paagi nin grabeng solemnidad asin
ritwal, asin “ Hababa” na mga serbisyo, pero maski na ngani kaining duwang mga
katergorya igwa pa man nin dakulaon na mga pagkakaiba sa mga porma nin
pagsasamba. An Seventh-day Adventists naghihirilingan kun Sabado (an orihinal na
Sabbath, habang an iba dae naghihirilingan sa kada semana. Karismatiko o
Pentekostal na mga kongregasyon puwedeng danay na pinapangenotan sa paagi kan
Banal na Espiritu na mag-aksyon kesa magsunod sa sarong pormal na ordern in
pagserbisyo, kabali an danay na pagpapangadye. An Kwakers nagtutukaw nin
matuninong hanggan pagpahiroon sa paagi kan Banal na Espiritu tanganing
magtaram. An ibang Ebanghelikong mga serbisyo minaagid sa konsyerto na igwang
rock asin pop music, pagsasayaw, asin an paggamit kan multimedia. Para sa mga
grupo na dae nagrerekonosir nin sarong pagkasaserdote distinkto gikan sa
ordinaryong mga paratubod an mga serbisyo heneralmente pinapangenotan sa paagi
nin sarong ministro, tagapagbalangibog, or pastor. Asin an iba pa nagkukulang
nin anuman na pormal na mga pamayo, maski sa prinsipyo o sa paagi kan lokal na
pangangaipuhanan. An ibang mga simbahan naggamit sana nin akapilang mga awit,
maski sa prinsipyo (e.g. kadakol na mga Simbahan ni Kristo minahabo sa paggamit
kan mga instrumento sa pagsasamba) or sa paagi nin tradisyon (arog sa Ortodoks).

An pagsasamba puwedeng sa minalaenlaen para sa espesyal na mga pangyayari arog
baga kan mga pagbubunyag o karasalan na mga serbisyo o signipikanteng mga
[[feast days |aldaw nin kapistahan. Sa amay na simbahan, an mga Kristiyano asin
sainda na madali nang makumpleto an inisasyon minapalaen para sa Eukaristiyang
parte kan pagsasamba. Sa kadakol na mga simbahan ngunyan, mga gurangan asin
kaarakian minapalaen para sa gabos o an iba man na serbisyo minaresibe uyon sa
tamang edad na katukdoan. An arog na mga kaarakian na mga pagsasamba iyo an
pinag-aapod na Pandominggong Eskuwelahan o Eskuwelahan nin Sabbath (An mga
pandominggong eskuwelahan minsan pinaghihimong enot bago pa an oras nin
pagseserbisyo).

Sa Kristiyanong paniniwala asin kaugalisn, an sakramento sarong seremonyas, na
pinagmuntar ni Kristo, na minapahaya nin grasya, na minabilog nin sarong
sagradong misteryo. An termino minagikan sa Latin na tataramon na sacramentum,
na pinaggamit tanganing ipagsalin an Griyegong tataramon para sa misteryo. An
mga pananaw mapanungod sa kun ano an mga rito an sacramental, asin ano ining
boot na kahulugan para sa paggibo sa magigin sakramento manlaenlaen sa pag-iriba
kan mga Kristiyanong denominasyon asin mga tradisyon.

An pinakakonbensyonal punksyonal na pagkahulugan nin sarong sacrament iyo na ini
sarong panluwas na senyal, pinagmuntak ni Kristo, na nagpapaabot nin
pansa-irarom, espirituwal na grasya sa paagi ki Kristo. An duwang mas
pinakamahiwas na akseptadong mga sakramento iyo an Pagbubunyag asin an
Eukaristiya, kaya lang, an mayoriya kan mga Kristiyano minarekonosir nin pitong
mga Sakramento o Banal na mga Misteryo: Pagbubunyag, Kumpirmasyon (Krismasyon sa
Ortodoks na tradisyon), asin an Eukaristiya, Banal na mga Orden, Rekonsilyasyon
kan sarong Nagsosolsol (kumpisal), Paglalahid kan Maymati, asin Motrimonyo. Kun
pagsaramaon, iyo ini an Pitong Sakramento bilang rekonosido kan mga simbahan sa
Halangkaw na Simbahan na tradisyon---Notaran na an Romano Katoliko, Pansirangang
Ortodoks, Pan-oryental na Ortodoks, Independenteng Katoliko, Lumang Katoliko,
asin iba pang mga Anglikano. An harong ibang mga denominasyon asin mga tradisyon
tipikal na minauyon na an Pagbubunyag asin Eukaristiya sana an mga sakramento,
habang an ibang mga grupo kan Protestante, arog kan mga Kwaker, nagsisikwal kan
sakramental na teolohiya. An iba man na Kristiyanong mga denominasyon na
naniniwala kaining mga seremonyas dae minakomunikar sa grasya kundi mas
pinapaorog na pag-apodon an mga ini bilang mga ordinansa.

An mga Romano Katoliko, Anglikano, Pansirangang mga Kristiyano, asin tradisyonal
na Protestanteng mga komunidad pinagporma an pagsasamba nin sarong liturhikal na
kalendaryo. Ini minabale nin mga banal na aldaw, arog kan mga solemnidad na
minakomimorar kan sarong pangyayari sa buhay ni Jesus o an mga banal, mga
peryodo kan pag-aayuno arog baga sa Semana Santa, asin iba pang panrelihiyosong
mga pangyayari arog kan memorya o kadikiton na mga kapistahan na minakomemorar
sa mga banal. An mga Kristiyanong grupo na dae nagsusunod nin sarong liturhikal
na tradisyon minsan minapawalat nin manigong mga selebrasyon, arog kan Krismas,
Semana Santa asin Pentecostes. An kadikit na mga simbahan dae minahimo nin
sarong liturhikal na kalendaryo.

An krus, na iyo ngunyan an saro kan haros na lawig na rekonisadong mga simbolo
sa kinaban, pinaggamit bilang Kristiyanong simbolo gikan pa sa pinaka-amayon na
mga panahon. Si Tertullian, sa saiyang libro De Corona, nagsasabi kun paano ini
nagin iyo na an tradisyon para sa mga Kristiyano na ipagguhit pabalik-balik sa
saindang mga angog an senyal kan krus. Maski na ngani na an krus binantog sa mga
amay na mga Kristiyano, an krusipiko dae nagluwas na ginagamit sagkod kan ika-5
siglo.

An mga Kristiyano gikan sa pinakakapinunan mina-adorno kan saindang mga lubungan
na igwa ning mga pintura ni Kristo, kan mga banal, kan mga eksena gikan sa
Bibliya asin alegorikal na mga grupo. An katakomba iyo an mga padat-ulan kan
gabos na mga Kristiyanong arte. An enot na mga Kristiyano mayong kakudian laban
sa mga imahe, litrato, o mga estatuwa. An ideya na sinda nagkatarakot sa
kadelikaduhan kan idolatriya sa pag-iriba kan saindang mga bag-ong kombertido
iyo an pinahimutikan sa pinakasimplehon na kadahilanan sa paagi kan mga litrato
o ngani mga estatuwa, ini nagpadagos gikan pa sa enot na mga siglo. An ibang
mayor na mga Kristiyanong mga simbolo minabale kan chi-rho monogramo, an
kalapati (simboliko kan Banal na Espiritu), an pansakripisyong kordero
(simboliko kan pagsakripisyo ni Kristo), an balagon (minasimbolo sa
kinakaipuhanan na kasumpayan kan Kristiyano ki Kristo) asin kadakol pang iba. An
gabos na mga bagay na ini naggigikan sa mga kasuratan na nanagboan sa Bagong
Tipan.

An Kristiyanidad nagpoon bilang sarong Hudiyong sekta sa sirangang parte kan
Mediteranya sa katahawan kan enot na siglo. An pinaka-amay na pagtalubo nangyari
sa irarom kan pamumuno nin Doseng Apostoles, partikularmente si San Pedro asin
si Pablo an Apostol, na pinagsunudan sa paagi kan amay na mga Obispo, na an mga
kristiyano minakonsidera na mga Tagapagsangli kan mga Apostoles.

Naggikan sa kapinunan, an mga Kristiyano iyo an subheto kan persekusyon. Ini
mina-imbuwelto nin mga padusa, kabali an kagadanan, para sa mga Kristiyano na
arog ki Esteban asin Santiago, ake ni Zebedeo. An pandakulaang bigak nin mga
persekusyon an nagsunod sa mga kamot kan mga awtoridad nin Romano Imperyo, enot
kan taon na 64, kunsoarin na si Emperador Nero an nagsawot sainda nin huli kan
Dakulang Kasulo sa Roma. Uyon sa Pansimbahang tradisyon, idto yaon sa irarom kan
persekusyon ni Nero na an amay na mga lideres kan Simbahan na sinda Pedro asin
Pablo nin Tarsus pinagmartir sa Roma. Kadagdagan pa an lakop na mga persekusyon
kan Simbahan nangyari sa irarom kan siyam na nagsurunod na mga Romanong
emperador, mas makuniot sa irarom ni Decius asin Diocletian. Magpoon kan taon
150, an mga Kristiyanong paratukdo nagpoon na magproduser nin teolohikal asin
apolohetikong mga gibo na tuyong minadepensa kan pagtubod. Ining mga awtor
nabantog na iyo an mga Ama kan Simbahan, asin an pag-aadal sa sainda iyo an
pinag-apod na Mga Patristiko. An notableng mga amay na mga ama minabale ki
Ignacio nin Antioke, Policarpio, Justin Martyr, Irenaeus, Tertullian, Clemente
nin Alexandria, asin Origen.

An persekusyon kan estado nagpundo kan ika-4 siglo, kunsoarin si Konstantino I
naghayag nin sarong sugo nin tolerasyon kan 313. Kan ika-27 nin Pebrero 380, si
Emperador Teodocio I nagpasar nin batas na mina-establisa sa Kristiyanidad
bilang iyo an opisyal na relihiyon kan Romano Emperyo. Gikan sa dikit kan ika-4
na siglo, an Kristiyanidad nagkakawat na sarong prominenteng panindog sa
paghulma kan Pansulnupang sibilisasyon.

Si Konstantino iyo man an instrumental sa konbokasyon kan Enot na Konseho kan
Nicaea kan 325, na naghangad na masimbagan an Aryanong sabi-sabi asin nagbilog
kan Kredo kan Nicene, na iyo pa man an pinaggagamit kan Romano Katolikong
Simbahan, Pansirangang Ortodoksiya, Anglikanong Komonyon, asin sa kadakol na mga
Protestanteng simbahan. An Nicaea iyo an enot na serye kan Ekumenikonikal
(kalakopang kinaban) na mga Konseho na pormal na minakahulugan kan mga kritikal
na mga elemento nin teolohiya kan Simbahan, notableng minapanungod sa
Kristolohiya. An Aseryanong Simbahan kan Sirangan dae nag-akseptar sa ikatolo
asin sa nagsurunod na mga Ekumenikal na mga Konseho, asin talagang separado
sagkod ngonyan.

Sa pagbababa asin pagkahulog kan Romanong Emperyo sa sulnupang, an papasya nagin
sarong politikal na parakawat, enot na nahiling ki Papa Leo na diplomatikong
pakikibagay sa mga Huns asin Vandals. An simbahan man naglaog sa sarong halawig
na peryodo kan misyonaryong aktibidad asin ekspansyon sa pag-iriba kan dating
barbaryong mga tribu. An Katolisismo naglakop sa pag-iriba kan mga Hermanikong
mga katawohan (inisyal sa kumpetensiya sa Aryanismo kan Celtic asin Eslabikong
mga katawohan, an Hungaryano, an Mga Eskandinabyano, asin an Baltikong mga
katawohan.

Mga Ika-500, si San Benedicto nagpaluwas kan saiyang Monastikong Pagpapamahala,
nag-establisa nin sarong sistema kan mga regulasyon para sa pundasyon asin sa
pagpapadalagan kan mga monasteryo. An Monastisismo nagin sarong makapangyarihan
na puwersa sa kabilugan nin Europa, asin nakapagtao sa kadakol na mga amay na
mga sentro nin pagkakanood, mas bantogan sa Ireland, Scotland, asin Gaul, na
nakapagkontribuwer sa Carolinyanong Pagkamundag Otro kan ika-9 na siglo.

Gikan sa ika-7 siglo nagsurunod, an Islam pinagsakop an mga kadagaang nin
Kristiyano na yaon sa Tahaw Sirangan, Norteng Aprika asin mas pa sa Espanya, na
nagresulta sa pagdadaog-daog kan Kristiyanidad asin sa bilang nin mga militar na
pakikipaglabanan, kabali an Mga Krusados, an Espanyol na Rekonkista asin mga
pakipaggiyera laban sa mga Turko.

An Katahawang Kapanahunan nagdara nin mga mayor na pagbabago sa laog kan
Simbahan. Si Papa Gregorio an Bantog dramatikong pinagreporma an Eklesiyastikal
na Estruktura asin administrasyon. Sa amay kan ika-8 siglo, ikonoklasma nagin
iyo an nagbabangang isyu, kunsoarin na ini pinag-esponsoran sa paagi kan mga
Besantinong mga emperador. An An Ikaduwang Ekumenikal na Konseho nin Nicaea
(787) pinal na pinagpronunsiyo na pabor kan mga ikono. Sa amay kan ika-10 siglo,
pansulnupang monastisismo lawig na pinagbuhay sa paagi kan pamamayo kan bantog
na Benedictinong monasteryo kan Cluny.



https://bcl.wikipedia.org/wiki/Kim_Kardashian

Si Kimberly Noel "Kim" Kardashian (namundag, Oktoibre 21, 1980) sarong
Amerikanong negosyante, socialite, personalidad sa telebisyon, modelo, asin
sarong aktres. Siya may serie sa telebisyon. sa E! reality show, kun saen
kairiba niya sa pasali an saiyang pamilya asin tituladong "Keeping Up with the
Kardashians". Orog siyang nagsikat kan piglansar an ikaduwang pasali sa
telebisyon, an pagpremiere kan "Kourtney and Kim Take New York," na binunga asin
inogbon kan enot na show niya, an Keeping Up with the Kardashians.

Si Kardashian nagbebentang man'iba-ibang olor sa merkado, nagtampok na sa dakul
na pasali sa telebisyon, nakibali sa Dancing with the Stars sa ABC asin nagpapel
sa magkapirang pelikula sa sine arog kan Disaster Movie asin Deep in the Valley.
Kaiba an saiyang mga tugang si Kourtney asin Khloe, sinda nagpaluwas man nin
sarong librong autobiograpiya, tituladong Kardashian Konfidential.

Si Kardashian namundag sa Los Angeles, California, an aki ninsi abogadong Robert
Kardashian Sr. asin si Kris Jenner (née Houghton). An ama niya ikatolong
henerasyon na Amerikanong Armeniano asin an ina niya may dugong Olandes asin
Scottish. An lolo kan lolo niyang paternal nagdangtol sa Los Angeles haleng
Armenia. An apelyido niyang Armeniano (sinusurat Քարտաշեան sa Armeniano) boot
sabihon "aki nin kantero." Dawa kabangang Armeniano sana siya, sinasabi niya na
dakula an impluensya saiya kan kulturang Armeniano, sa pagkakan, sa mga istorya
kan buhay sa Armenia asin sa pagselebrar nin mga kapiyestahan nin Armenia.

Si Kardashian may duwang baeng tugang, si Kourtney asin Khloe asin sarong
lalaking tugang, si Robert. Igwa siyang mga lalaking tugang sa ama, sinda Burton
Jenner, Brandon Jenner, asin si reality TV star na si Brody Jenner, babaeng
tugang sa ama si Casey Jenner, asin si Kendall Jenner saka si Kylie Jenner.



https://bcl.wikipedia.org/wiki/Khartoum

An Khartoum (Arabe: الخرطوم‎ Al Kharṭūm) iyo an kabesera kan Sudan asin kan
estado nin Khartoum. Namomogtak ini sa pagsarapong kan Puting Nile na
nagdadalayday paamnyan haleng Danaw Victoria, asin kan Asul na Nile nagdadalihig
pasolnopan haleng Etopya. An lugar kun saen nasarapong an duwang Nile inaapod na
"al-Mogran".,An kadakulaan na hawak kan tubig Nile nabulos pasiring sa
Ehiptoasin nawa'wa' sa Dagat Mediterraneo.

Nabanga kan salog Nile, an Khartoum sarong tripartite na metropolis na ginagaom
igwang populasyon na limang milyon katawo, baranga' sa sentrong Khartoum,
sinusumpay nin mga tulay sa Khartoum Norte (inapod, al-Khartum Bahri) asin sa
Omdurman sa bandang solnopan.

An Khartoum natogdas dai pa man na gayo nahaloy. Tinogdas ini ni Ibrahim Pasha
kan 1821, aki kan namoon sa Ehipto na si Muhammad Ali Pasha na an huri sinakop
asin isinaro an Sudan sa saiyang kahadean. Dati an Khartoum sarong kwartel na
pwera kan Hokbong Ehipto alagad an baro-banwa nagparadakula asin nagin sentro
nin negosyo. Nagin man padagos ining sentro kan pagbaro-baro nin mga oripon.
Dangan ini nagin sentro administratibo asin kabesera kan Sudan.



https://bcl.wikipedia.org/wiki/Kanda

An Kanda (Adenium obesum)(Ingles, desert rose, Bangkok kalachuchi, frangifani,
Frangipiani, temple flowers o graveyard flowers) sarong tinanom na nagkakahoy.
Kasyahan sana an pagkakahoy ini nalangkaw abot limang metro alagad medyo
malomhok asin bakong gadot an saiyang pagkahoy. An kanda, depende sa species,
nagbuburak na nadarang kolor na puti, pula, giyaw, mairom na rosa o lila.
Tinatanom ining ornamental asin usong atamanon man na bilang bonsai. Igwang
limang species an kanda asin inaapod pa man ining 'kalachuchi' sa Filipinas.

Pwede man ining padakulon paagi nin pinutol sanang sanga o magpatambo paagi nin
pisog. An kanda may maputing tagok na mapulot na sinasabing igwang toxic cardiac
glycosides asin ini uso sa Aprika na ilahid sa pana bilang kamandag na marara sa
pagdakop nin hayop sa kadlagan. An gina'gang tubig na binuntogan kan ubak kaini
sinasabing pampa'awas kun habong ipadagos an pagbados alagad ini sobrang pait,
pero ini iniinom man sa pagbulong nin pag'oobra, sa kulog ngipon o ngaros; an
tagok na sinalak sa lana nin niyog remedyo man sa mga gatol-gatol, asin an
dinukdok na dahon pantapal sa mga gatok. An burak man kaini ginigibong olor ta
mahamot.



https://bcl.wikipedia.org/wiki/Kalye_Elias_Angeles

An Kalye Elias Angeles sarong tinampo namomogtak sa siyudad nin Naga, Camarines
Sur, Filipinas. Ini pigngaran ki Elias Angeles sa pagtaong onra saiya bilang
siya an lider kan Gwardya Sibil, katuwang si Felix Plazo, na nagkamit para sa
ronang Kabikolan nin katalingkasan sa gobyernong kolonyal kan mga Espanyol.
Sarong halabaon na tinampo, ini napoon sa pagkasarapong kan Kalye Bagumbayan
asin Kalye Jacob sa tongod kan Unibersidad de Sta. Isabel asin natapos sa
pampang kan Salog Naga pakabaktas kaini sa Kalye Caceres.

Ini sarong mayor na tinampo sa siyudad, masabing sarong kabaroyan inaapod kan
enot na mga panahon asin dusok sa mga pwestong komersyal. Sa sarong poro kan
tinampong ini yaon natipon an mga institusyon kan Simbahan Katoliko: an Naga
Metropolitanong Katedral nin Naga, Holy Rosary Minor Seminary asin an Palasyo
Arsobispado nin Caceres‎.

Igdi man nakaatubang an lumang harong ni Ernesto Abella, an Ramaida Centrum, an
Bodega Home, an dakulang mall, an E-mall, an Naga Land Hotel, an Plasa Quince
Martires, an McDonalds Restaurant, an Biggs Restaurant, an haloyon nang Quality
Bakery, an Starview Hotel, an Jollibee, an Plasa Quezon, an New Crown Hotel, an
Aristocrat Hotel, an Regent Hotel, an Panelo Building, an Ignacio Building, asin
sa poro sa harani na sa salog, nahanggilid an edipisyo kan Bank of the
Philippine Islands.



https://bcl.wikipedia.org/wiki/Julia_Gillard

Si Julia Eileen Gillard (namundag Septyembre 29, 1961) sarong Australyanong
pulitiko asin Lider kan Partido Trabahador poon pa kan Hunyo 24, 2010. Sa
Australya siya pa sana an pinakaenot na babae nagkapot kan duwang pwestong ini.

Si Gillard namundag sa Barry, Wales. An saiyang pamilya naghubo sa Adelaide,
South Australia, kan 1966. Duman na siya pinaklase sa Mitcham Primary School
saka sa Unley HIgfh School. Kan 1982 siya nakaisip mag'isog sa Melbourne,
Victoria kun saen duman nakatapos sa University of Melbourne bitbit an Batsilyer
en Artes asin Batsilyer sa Ley kan taon 1986. Paglaog kan taon 1987, siya
nagbali sa sarong bupete (SDlater & Gordon) na an trabaho niya iyo an magkapot
kan mga kaso manongod sa industrial law. Dangan kaini, siya nagtapsok na sa
pulitika.

Si Gillard enot na nakaag sa pwesto sa Kongreso kan Australya komo Representante
kan mag'eleksyon federal kan taon 1998 representado an Dibisyon nin Lalor, sa
Victoria. Sunod kaini, sa eleksyon kan 2001, napili naman siyang magtukaw sa
Shadow Cabinet asin itinalaga saiya an pag'asikaso kan Populasyon asin
Imigrasyon. Kan taon 2003, napabugtak saiya an pwesto na nag'aataman kan inaapod
na Reconciliation and Indigenous Affairs and Health. Pag'abot kan Desyembre 2006
kan si Kevin Rudd naelihir bilang Lider kan Partido Trabahador, si Gillard
napili man bilang Deputy kaini.



https://bcl.wikipedia.org/wiki/Juan_Q._Miranda

Si Juan Querubin Miranda (Marso 8, 1912 - Hunyo 1, 1985) iyo an pinakainot na
representante kan Inot na Distrito kan Camarines Sur (1946-1949) sa Inot na
Kongreso kan Filipinas. Bàgo puminutok an Ikaduwang Gerang Pankinaban, si
Miranda sarô nang sarhento kan Philippine Army sa Syudad nin Legazpi.

Siya an namayo asin sarô sa mga kagtugdas kan Tangcong Vaca Guerilla Unit
(TVGU), sarong gerilyang grupong naglaban sa mga mananakop na Hapon kan 1942
sagkod 1945 kan nagputok an Ikaduwang Gerang Pankinaban.

Taon 1946 kan nanombrahan ni Manuel Roxas si Miranda bilang representante kan
Inot na Distrito kan Camarines Sur asin saro sa importanteng naginibo niya sa
Kongreso iyo an pagsangat nin bill na gibohon nang siyudad an Naga. Kaya, kan
Desyembre 15, 1948, sa ri'gon kan Akta Republika Nu.305 an Naga nagin siyudad
indepediente sa probinsya nin Camarines Sur.

Bilang pagromdom sa saiya, ipinangaran ki Miranda an abenida sa hampang kan City
Hall kan Syudad nin Naga asin an plaza sa Canaman, Camarines Sur na ngunyan iyo
an Canaman People's Center. Sarong tinampo man an ipinangaran saiya sa barangay
San Nicolas, Canaman sa lugar kun sain namuknâ an TVGU asin saiyang minundagan.



https://bcl.wikipedia.org/wiki/Jose_Tomas_Sanchez

Si Jose Tomas Sanchez ((Pandan, Catanduanes, Marso 17, 1920 – Siyudad nin San
Juan, Marso 9, 2012) sarong Filipinong arsobispo kan Simbahan Katolika na iyo
man an ikalima, sa anom na Filipinong pading nagin kardinal.

Siya namundag sa Pandan, Catanduanes sa mga magurang niyang si Patricio Sanchez
asin Paz Tomas, sinasabing sarong Espanyol., Siya an ikawalo sa sampolong
magturugang , an duwa babae na saro igdi nagin madre, si Sor Fortunata Sanchez
kan Hijas de la Caridad.

Si Sanchez nagkua kan saiyang elementarya sa Pandan Elementary School, dangan
nagklase na sa Seminario Conciliar de Nueva Caceres (1934-1938). Nagkua kan
saiyang kurso sa Edukasyon asin Teolohiya sa Unibersidad kan Santo Tomas.

An enot niyang ambisyon sa buhay iyo kuta an magin inhinyero asin kan an
seminaryo isara kan mga Hapon kan panahon nin gera, ngane'ngane na siyang dai
magbalik kun dai pa napirit kan mga amigo niyang mga seminarista. Si Sanchez
naordenan sa pagkapadi kan Mayo 12, 1946, enot na toka niya iyo sa Sorsogon,
Sorosogn kun saen siya nagtokdo sa Seminario Penafrancia asin sabi niya sa
sarong interbyu pinatokdo siyang Espanyol Latin, asin ta mayong ibang makapot,
pati Geometry saka Algebra. Sumunod nagin siyang katuwang na pastor sa Paroko
nin San Rafael sa siyudad nin Legazpi manta na chaplain sa St. Agnes Academy.
Nanombrahan pa man siyang Chancellor/Economus kan diocesis nin Legazpi, asin
pakatapos natoka siyang pastor kan paroko San Gregorio I Magno sa parehong
siyudad manta na vicar general siya kan nasabing diocesis. Sa mga toka niyang
ini, mahigos man siyang nagtotokdo sa mga seminaryo asin mga kolehiyo.

Kan Pebrero 5, 1986, siya pignombrahan na obispo auxilario kan arkeodiosesis nin
Nueva Caceres asin obispo titular kan Lesvi. Kan Mayo 12, 1968, siya padagos
nang pig'ordenan na obispo titular kan Lesvi. Sa Caceres, maigot niyang
pig'organisar an Archdiocesan Rural Congress (1970) na an mga tagapakinabang iyo
an mga daing sukat. Huli kaioni, nagbunga an dakul na mga institusyon
nagtatabang sa mga kapobrehan arog kan mga kooperatiba nin mga paraoma, mga
credit union, mga negosyo asin saradit na industriya sa mga baryo baryo. Masabi
pa, saiyang pinakusog an papel kan Simbahan sa buhay kan mga tios. Saiya man
pighusay an palakaw kan mga seminaryo, asin naitaas asin nasurog an interes kan
mga kapadian y napadakul an bokasyon. Siring man, nagburak an hiron nin Cursillo
kan panahon ni manta na natogdas niya an Familyu Rhythm Center na mataong giya
sa mga pamilyang Katoliko dapit sa pagplano sa pag'aaki.

Kan Oktobre 30, 1985, pinagbali siya sa Roman Curia, asin pinagtoka siyang
Sekretaryo kan Congregation for the Evangelization of Peoples. Huli kaini, kan
Marso 22, 1986, nagbutas siya sa kargo bilang Arsobispo kan Nueva Segovia.

Kan Hunyo 28, 1991, sa ginibong consistorio, itinaas siya ni Santo Papa Juan
Pablo II sa Kolehiyo nin mga Kardinal bilang Kardinal-dekano nin San Pio V a
Villa Carpegna. Dangan kan Hulyo 1, 1991 pigmukna asin pigproklama siya ni Santo
Papa bilang Prefect Emeritus kan Congregacion nin Clero asin Presidente kan
Administrasyon nin Patrimonyo kan Apostolic See. Itinaas naman an saiyang kargo
bilang Kardinal-padi kan Pebrero 26, 2002.

Sabi ni Francisco Tatad, saro man na Catandunganon arog ni Kardinal, an dayaday
na pamibi ni Kardinal Sanchez iyo "...na dai man logod mangyari na an
Kristiyanong pagtubod mapara sa Filipinas siring kan nangyari sa Europa." asin
mawot na gayong malabanan an Reproductive Health Bill na pigtutubod niyang
makakaratak sa filipinong pamilya dara kan ini maresulta sa pagwarak nin mga
contraceptive na magigin pasil na an extramarital sex asin premarital sex.



https://bcl.wikipedia.org/wiki/Jose_Rey

Si Jose G. Rey, Sr. (Nobyembre 12, 1922 - Oktobre 20, 1976) na an gaha'
"Pepito", sarong Bikolanong pintor, kompositor, musikero asin kagtogdas nin
orkestra.

An mga magurang niya iyo sinda Epifanio Rey, na namundag sa Libmanan, Camarines
Sur asin may dugong Intsik asin si Esperanza na namundag sa Bgy. Sabang, syudad
nin Naga. Ining si Jose may duwang tugang, si Carmen R. Torres asin si Nenita R.
Briñas.

Si Rey nagtapos nin kurso sa Fine Arts sa Unibersidad kan Pilipinas saka
nagkuang correspondence course naghahale pang Amerika dapit sa silk-screen
printing.

Susog sa istorya kan pamilya niya, si Jose an enot nagdara kan silk screen na
pag'imprinta sa Naga, y siya man an kaenotenoteng tagagibo kan mga cine slide na
advertisment sa mga sinehan ni Bichara. Igwa man siyang sarong art shop (Rey Art
Shop: The Home of Fine and Applied Arts) na kan taon 1945 yaon na asin ini
kataid kan Moderna Bakery saka kan Funeraria Gaudioso Imperial diyan sa lugar
kun saen namumugtak an presenteng Jollibee (na an edipisyong okupado kaini iyo
idtong Holiday Hotel na sadiri kan mga Ravanera). Sa shop na ini bantogan siyang
paragibo nin mga karatula o billboard kan mga negosyo. Alagad, ini sarong
hanapbuhay sana. An tunay niyang pagkamoot sa buhay iyo an pagpinta bilang
sarong tunay na pintor. An talentong ini mahihiling sa doseng darakulang kwadro
na pinintura niya (mga taon 1968-69) na nagiistorya kan agi-agi kan Colegio de
Sta. Isabel (ngonyan, Universidad de Sta. Isabel). Ngonyan an onse kan pinintura
niya nakataralay sa duwang Reading Hall kan Library asin an saro yaon sa Museo
kan Unibersidad de Sta. Isabel. (Sabi kan aki niyang saro, kinontrata kan
Colegio si ama niya sa Php 5,000.00 an lambang kwadro). Masambit lang, an
orihinal na logo asin hitsura kan karatula kan Quality Bakery siya pa man daa an
naggibo.

May talento man sa musika, siya nagtogdas kan si bantogan na orkestra igdi sa
Naga, an Tito Rey Orchestra. Mala ta an magkapirang orihinal niyang myembro igdi
iyo sinda Remy Patanao, Jose Dumalasa, Antonio San Jose, William Purificacion
asin si Gerry Latumbo na gabos man an mga ini nagsaradiri naman magpundar nin
saindang mga orkestra o kombo. Laen pa kaiyan, serioso siyang kompositor asin
dakul man siyang tinokdang mga kantang Ingles na tinotogtog kan saiyang
orkestra. Walong komposisyon niya iyo an mga minasunod, tituladong: "You are my
inspiration", "Naga river blues", "Waltz in June", "Maytime", "Ten Little
Indians", "Malacal Lawani Isle", "Jungle Drum", asin "Only a Memory".

Pagpoon-poon kan Bicol Mail, siya an nagin karikaturista kaini. Nagtokdo man
siyang silk screen processing sa mga estudyante kan dating Colegio de Santa
Isabel. Siya nagin man aktibong kaapil kan Rotary Club of Naga.



https://bcl.wikipedia.org/wiki/Jose_Jason_Chancoco

Si Jose Jason Llagas Chancoco sarong kagubay na Bikolanong parasurat. Premyado
siyáa kan Premio Tomas Arejola para sa Literaturang Bikolnon sa kategoryang
Osipon na Pan-aki kan 2005 asin kan Premio Bibiano Sabino kan 2009 para sa
saiyang librong "Pagsasatubuanan: Poetikang Bikolnon" (2008). Sarô siya sa mga
panelista sa Juliana Arejola-Fajardo Workshop sa Pagsurat-Bikol kan 2006 asin
2009, siring man sa Saringsing Writers Workshop kan 2011, 2014 asin 2015.

Siya nagsusurat sa Ingles, Filipino asin Iriganon. Siya paratukdô sa literatura
asin lenggwahe, editor, tagapalis, PR practitioner asin cultural events
organizer. Kan 2013, kabali an saiyang halìpot na usipon na Tatsian sa
antolohiyang Hagong: Mga Osipon na pinakarhay ninda Paz Verdades Santos asin
Francisco Peñones, Jr.

Kabali sa nagkapirang onra na an nakamtan ni Chancoco sa lado nin pagsurat iyo
an Juliana Arejola-Fajardo Workshop for Bikol Writing Fellow's Achievement Award
(2005), Gawad Soc Rodrigo (2007), asin Achievement Award for Literature kan
Ateneo de Naga University (2008).

An saiyang mga rawitdawit asin usipon sa iba-ibang tataramon nakaguno nin onra
sa manlaen-laen na patiribayan. Siring kaini iyo sa Transition Literary Contest
kan pahayagang Philippine Star (ika-1 premio-1999), Maningning Miclat Award for
Poetry (sarô sa nakapirilì-2003), Talaang Ginto Gawad Surian sa Tula kan
Gantimpalang Collantes (ika-2 Premyo-2004, asin Kagalanggalang na Sambit-2007),
Premio Tomas Arejola para sa Literaturang Bikolnon (Finalista-2004, Dobleng
Ika-1 Premio-2005, Finalista-2006), Homelife Poetry Contest (ika-1 Premyo-2007)
asin iba pa.



https://bcl.wikipedia.org/wiki/Jose_Fuentebella

Si Jose T. Fuentebella (17 Hunyo 1882 - 31 Hulyo 1982) dating Gobernador kan
Camarines Sur, sarong abogado, estadista, asin saro sa myembrong kagtogdas kan
Partido Nacionalista (1907). Siya nagin opisyal sa gobyerno na mahigos nagsirbi
nin halawig na panahon bilang gobernador, representante, senador asin embahador
kan Filipinas.

Siya naapod asin nabansagan komo "Grand Old Man of Bicol Politics."[nangangaipo
nin toltolan]

Si Jose aki ni Mariano Fuentebella na may dugong Kastila an ginikanan nasusog pa
na haleng Segovia, Espanya. An saiyang ama, sarong mayaman asin madagang
komprador, nagin gobernadorcillo kan Sagnay, Camarines Sur dangan gobernador kan
Ambos Camarines (1912-1916). An ina niya iyo si Perpetua Tria na pareho kan ama'
niya, namundag sa Sangay. Nagadal siya asin nagkua nin Artes Batsilyer, summa
cum laude, sa Ateneo de Manila (1902), nakatapus nin abogasya, summa cum laude,
sa Escuela de Derecho kan 1905. Nakapasar sa Bar kan taon 1906.

May duwa siyang ngohod na tugang, si Manuel , sarong doktor asin si Felix,
sarong inhenyero. An duwa niyang tugang na ini pareho man nagin pulitiko asin
nagsirbi komo mga Representante kan Camarines Sur asin ta si Felix nagin man
Gobernador (1976-1986) kan sinabing probinsya, sa saindang sadiring panahon.

Si Jose nagin Representante kan Ambos Camarines sa ika-2 asin ika-3 Asambliya
Nasyonal nin pitong taon (1909-1916) na sa laog kan turno niya nagin siyang
Speaker Pro Tempore (1914). Kan magadan an ama niyang si Don Mariano siya an
nagsalida komo gobernador (1916). Pakatapos kan turno niyang ini nag'ubos siya
nin panahon sa pag'asikaso sa mga negosyo kan pamilya asin pagpraktis kan
saiyang abogasya. Alagad an kamawotan niya na magsirbi naman sa banwaan dai
natios. Nagdalagan siya uli sa eleksyon komo senador representado an ika-6 na
distrito (Bicol) kan Filipinas asin siya nakaluwas. Pitong taon siyang nsgtukaw
bilang Senador, 1928-1935. Kan eleksyon nin 1935, nagkandidato siya, asin
nanggana, bilang Representante kan ika-2 distrito kan Camarines Sur. An kargo
niyang ini nag'abot sa taon 1941.

Pagsakyada kan Hapon sa Filipinas (1942), nagin siyang miembro sa Asamblea
Nasyunal sa irarom kan administrasyon ni Pres. Jose Laurel. Kan 1944, si Laurel
pigpatukaw siya bilang Commissioner kan ika-5 Distrito Militar para sa anom na
probinsya kan Bicol.

Dai igdi nagtapos an karera niya sa serbisyo publiko ta si Presidente Ramon
Magsaysay pignombrahan siyang Ambassador Estraordinary Plenipotentiary para sa
Republika kan Indonesya kan Marso 31, 1955.

Masabi pa, siya purong dugong agit-agitan na Nacionalista huli gayod ta saro
siya sa kagmukna' kan Partidong ini katuwang ni Pres. Manuel Quezon asin ni
Bise-pres. Sergio Osmeña Sr. Poon 1907 abot 1955, siya an presidente kan Partido
Nacionalista sa Camarines Sur



https://bcl.wikipedia.org/wiki/Jose_Eduardo_dos_Santos

Si José Eduardo dos Santos (namundag Agosto 28, 1942) sarong taga-Angolang
pulitiko asin siya an presenteng Presidente kan Angola asin iyo man an Pamayo
kan Pwersa Armada nin Angola. Nakasakat siya sa poder kan an banwang ini nakamit
an katalingkasan kan taon 1975. Poon kaidto sagkod ngunyan siya pa man an
nakatukaw na presidente. Siring man, siya an Pamayo kan MPLA (People's Movement
for the Liberation of Angola).

Ipinangaki sa distrito nin Sambizanga sa Luanda,, an mga magurang niya iyo sinda
Avelino Eduardo dos Santos asin Jacinta José Paulino, mga imigrante haleng São
Tomé y Príncipe. Siya nag'adal kan primarya sa Luanda, nagkuang sekundarya sa
Liceu Salvador Correia,

Nagpoon siyang magin aktibo sa pulitika kan siya nagkaklase pa ta nag'ayon siya
sa MPLA alagad huli sa pan'iipit kan gobyerno kolonyal, naghubo' siya sa kadolon
na banwa nin Kongo kan taon 1961. Duman makusog an pakikisaro niya sa anoman na
sinisibotan kan partidong MPLA mala ta nagin na siyang sarong opisyal igdi. Sa
pagpadagos kan saiyang edukasyon, nagbalyo siya sa Unyon Sobyet kan 1969 asin
duman natapos niya an kurso sa petroleum engineering asin sa radar
communications sa Azerbaijan Oil and Chemistry Institute sa Baku, Azerbaijan.

Paglaog kan taon 1970, buminalik siya sa Angola na kan mga taon na idto, sarong
teritoryo kan Portugal asin inaapod na Overseas Province of Angola. Nagbali siya
sa pwersa gerilya kan MPLA (Exército Para a Libertação de Angola) na ini
pigngaranan nang FAPLA (Forças Armadas Populares de Libertação de Angola),
sarong sanga kan MPLA. Igdi nagin siyang radio transmitter nadestino sa ika-2ng
politico-militar na rehiyon. Kan 1974 nataas siya sa katongdan ta ginibo na
siyang sub-kumander kan telecoms service kan ika-duwang rehiyon. Manta', siya
nagserbing representante kan MPLA sa Yugoslavia, sa Demokratikong Republika kan
Kongo, sa Republikang Popular kan Tsina bago mapili na bilang myembro sa Central
Committee asin Politburo kan MPLA duman sa probinsya nin Moxico kan Septyembre
1974.



https://bcl.wikipedia.org/wiki/Jose_Barrameda,_Jr.

Si Jose "Joebar" Villafuerte Barrameda, Jr. (namundag, Hunyo 22, 1939) saróng
Bikolanong historyador, peryodista, asín kagsurat kan librong A Glimpse of the
New Jerusalem Underneath a New Moon: Catalincasan! The Fall of Spanish Camarines
in Ciudad de Nueva Caceres on 19 September 1898.

An saíyang mga magúrang iyó sindá Jose B. Barrameda (1914-1981) asín Josefa P.
Villafuerte (1915-2007). Napangagóm niyá si Luzviminda R. Martinez asín an
saindang pagsasarô nagbúnga nin limáng aki: Byronjose, Caitlin Anjelica and Noe
Solomon, Dylanjose, Eljayjose, Flynnjose asin mga makuapo na sinda Noejose†,
Anjelica Denize, Shane Jose asin Nathanjose.

Nag-adal si Barrameda nin elementarya sa Naga Parochial School kun saen nagtápos
valedictorian, an sekundarya sa Ateneo de Naga.. Sa Unibersidad kan Santo Tomas
natápos niyá an Batsilyer en Artes , major sa Journalism. Kadugangan pa sa adal
niya iyo si pagkua niya asin pagtapos kan kurso sa Applied Sociology asin
Anthropology (audit). Nagpa-Estados Unidos siyá asin sa California, sa sarong
unibersidad, nag'entra siya sa kursong manongod sa film making.

BYCADELF BROS.Goldprint. Naga City. Philippines. 2009. 146 pages. ISBN
98-91-0357-07-9



https://bcl.wikipedia.org/wiki/Joko_Widodo

Si Joko Widodo (namundag Hunyo 21, 1961) sarong Indones na pulitiko, gobernador
kan Jakarta asin iyo an matukaw na bagong elihidong presidente kan Indonesya sa
Oktobre 20 salida ki Susilo Bambang Yudhoyono, resulta kan pangggana sa eleksyon
nasyunal na ginibo kan Hulyo 9, ngonyan na taon 2014. Siya nagtukaw man alkalde
kan Surakarta alagad napili siya kan saiyang partido, an Partido Demokratiko
Indones- Nakikipagtusay (PDI-P) na magdalagan bilang kandidato para gobernador
kan 2012 na an saiyang bise iyo si Basuki Tjahaja Purnama asin ta siya nakaluwas
sa siring na katongdan kan Septyembre 20 kun saen saiyang nadaog si Fauzi Bowo.
Kan siya guminana sa pagkapresidente nakua niya an 53.15% kan boto nasyunal
kumpara sa 46.85% kan boto na nakua kan saiyang kalaban na si Prabowo Subianto.

Praktikal asin simple sa pamumuhay, siya mahilig sa musikang rock asin may
lipotok na pakikitrato sa mga ordinaryong tawo sa komunidad. An sarong bentahe
niya pa, ta siya sana an lider pulitika na makapot nin dakulang pwesto na may
tunay na eksperensya sa pagpadalagan nin gobyerno sibil.



https://bcl.wikipedia.org/wiki/James_O%27Brien

Si James J. O'Brien SJ (Sept 8, 1927 - Mayo 26, 1994) na bantog sa bansag na Fr.
OB, sarong Amerikanong pading Heswita. Nagtukdo siya nin kinseng (15) taon, poon
1953 abot 1956, sa Ateneo de Naga na Unibersidad sa panahon kan saiyang regency,
dangan naman poon 1961 sundo 1972 kan nagbalik siya haleng Maryland, Estados
Unidos ta duman siya nagkua kan Teolohiya sa Woodstock College (1956-1960). Kan
nabalyo siya sa Ateneo de Manila, nagtukdo siya igdi nin 22 na taon, poon 1972
sundo 1994.

Kan siya nadestino magtukdô sa Ateneo de Naga, an mga subject pinakapot saiya
iyo an Relihiyon, Ingles, Latin asin Sosyo-Ekonomiks asin maigot man itinulod an
isports urog na an basketbol sa mga estudyante. Partikularmente, nagin siyang
Prefect of Discipline sa eskwelahan na ini (1961-1962), Director of Athletics
(1961-64), paratukdo nin Religion sa haiskul (1961-66), paratukdo nin Ekonomiks
(1962-69), paratukdo nin Ingles (1962-70), Lekturer sa haiskul asin kolehiyo kan
subject na "Historical and Cultural Heritage of the Bikol People (1966-73),
Moderator sa Bicol Culture Club (1968-69), asin Student counselor sa haiskul
(1971-72)

Sa destino niya sa syudad nin Naga, nagkainteres siyang mag-adal nin maigot
manungod sa kulturang Bikolnon malâ ta nakanood siyang magtaram nin matalasay
kan tataramon na Bikol asin patotoo kan saiyang mahigos na pag-adal igdi,
nagsurat siya nin mga artikulong historikal sa sinabing tataramon.

Sa saiyang pagsasadol man, an haiskul kan Ateneo de Naga nagmuknâ nin
publikasyon, An Maogmang Lugar kun sain tinàwan doon an pagsurat kan mga
estudyante nin mga tukdang literaryo sa tataramon na Bikol dawa totoo may mga
seksyon man para sa Ingles asin Filipino. Inaagyat niya man an mga estudyante na
magtokda nin mga komedi skit sa Bikol na pinapasale sa mga boro-banwaan. Sa
pagbabakasyon kan mga estudyante niya, an "assignment" na tinatao niya iyo an
pagkotkot kan mga istorya nin mga gurang manongod kan saindang banwaan, anong
mga nangyari kan panahon nin gera, asin pagrekord kan mga kanta, patood, asin
ariwaga sa tuyong an mga siring dai na mapara sa kalingawan. An siring na
aktibidad dakulang gayo an ibinunga ta nagrarom an pagkasabot kan mga estudyante
kan sadiri nindang kinamundagan na lugar. Sa taon-taon na ginigibo ini ni Fr.
OB, nakadamot nin mga istorya, mga osipon asin mga salaysay dapit sa pamanang
kultura asin tataramon kan Bikol na nabilog sa sarong libro.

Kan taon 1972 siya nadestino sa Ateneo de Manila High School. Igdi kinaptan
niyang subject Ingles, Religion, Socio-Economics man giraray asin nasibot man sa
athletics, orog na sa pag'asikaso kan isports nin basketbol. Dangan nagmukna
siya kan programang Tulong Dunong na an katuyohan makatabang sa pag'adal kan mga
daing sukat. Sinasabing napo'nan an programa kan nabuksan an mata ni Padre OB ta
inaalok niya an saiyang mga estudyante magbirisita sa mga lugar na yaon an
sobrang nagtitirios na pamilya. Enot na mga taon kan programa, an mga estudyante
niya sa haiskul inoobligar magtaong oras sa pagtukdo nin Ingles, Matematiks asin
Religion sa mga estudyante sa mga eskwelahan publiko alagad guminantad an
programa na pino'nan ni Padre OB. Ngonyan nagtatao na nin mga scholarship sa
pag'adal sa kolehiyo kan mga tios na estudyante sa paagi nin tabang kan mga
donasyon pinansyal hale sa iba-ibang nagigibong-herak. Hanggan ngunyan an
programang ini pasige.

Si O'Brien ipinangaki sa Nueva York sa mga magurang na Irish: sinda Denis
O'Brien asin Mary Elizabeth Lee. Siya nagtapos nin elementarya sa St. Andrew
Avelino Parochial School sa Flushing, Nueba York, kan 1941. Kan 1945, nagtapos
sya nin sekondarya sa Bishop Loughlin School, sa Brooklyn, Nueba York.

Sa mga kantang Bikol, pinakasuno' niya an Ano Daw Idtong Sa Gogon ta igdi daa,
sabi niya, nahihiling an pagpadangat kan mga Bicolano ki Inang Santa Maria.

Saro man na libro an nalagda tituladong A Jesuit Safari: Essays and Interviews
on Fr. James J. O'Brien, S.J. an pinaluwas kan mga tapos nang iskolar kan Tulong
Dunong Program sa pagpamidbid ki Fr. OB., paagi kan mga interbyu sa mga nagin
estudyante niya igdi sa Ateneo de Naga asin kan Departamento nin High School kan
Ateneo de Manila University na naglaladawan na gayo kan pagkatawo, pagkapadi,
pagkaDiosnon asin pagkamamomo'ton-sa-kapwa niya sa tahaw kan komunidad nin
Ateneo asin kan mas mahiwas na komunidad kan banwaan nalugaran niya. Pinublikar
ini kan Ateneo de Manila University High School ngonyan taon 2014 asin
pinangenotan kan tolong tagarinsay na sinda Emmanuel Quintos Velasco, Aries
Belza Espinosa asin Noel Romero del Prado.

Kan ika-25 nin Oktobre, 2014, an Sumaro Bikolnon, naggawad nin sarong pagmidbid
(Plaka nin PagpaDios Mabalos) ki Padre O'Brien huli sa saiyang mga naginibohan
para sa Kabikolan, orog na an mga ambag niya sa kultura kaini.

An High School Batch '66 kan Ateneo de Naga nagmukna kan O'Bikolaniana Section
sa Ateneo de Naga University Library na pormal inauguraran sa Septyembre 20,
2016 kadungan kan Golden Jubilee kan batch. An Batch '66 nagdadamot para sa
seksyon na ini nin "mga libro, publikasyon, CD, video asin anopaman na mga
materyales na nag'aanduyog sa pagtalubo kan kulturang bikolnon", asin kun saen
pwedeng tuyohon kan mga parasaligsig asin mga trabahador sa kultura sa pag'adal
igdi.



https://bcl.wikipedia.org/wiki/Hu_Jintao

Si Hu Jintao (Tsinong simple: 胡锦涛; Tsinong tradisyunal: 胡錦濤; pinyin: Hú Jǐntāo,
pinangaki Desyembre 21, 1942) iyo an presenteng Pinakahalangkaw na Pamayo kan
Republikang Popular kan Tsina, kapot an mga titulong Sekretaryo Heneral kan
Partidong Komunista nin Tsina poon 2002, Pamayo kan Republiukang Popular nin
Tsina poon 2003, Poon kan Komisyon Sentral nin Militar kadto pang 2004 na
nagsalida ki Jiang Zemin bilang siya an namamayo na sa lideratong nag'aapat nang
henerasyon sa Partido Komunista nin Tsina.

Sa termino niya ibinalik niya an kontrol kan estado sa magkapirang sektor kan
ekonomiya na pigluwagan kan nakaaging administrasyon huli gayod ta medyo
konserbatibo siya pag'abot sa reporma pulitika.. Katuwang si Premier Wen Jiabao,
si Hu namoon sa haros sarong dekada nin dagosdagos na pagtalubo asin paggantad
na nagpapusog sa Tsina bilang sarong poder sa kinaban. Hinanap niyang mapagantad
an sosyo-ekonomikong buhay sa laog kan nasyon paagi kan inapod nindang Konsepto
na Pagpagantad na Siyantipiko na tinotonggo an pagtogdok nin "magkaoroyon na
sosyedad", progresibo asin mayong siriplingan.Manta, si Hu higot na kontrolado
an hiro kan Tsina sa lantad nin pulitika na alistong binubungkal an anoman na
kariribokan asin pagkokontra kan mga aktibista, o kan mga protesta nin mga
etnikong minoriya. Sa panluwas na polisya, saiyang itinotolod an "matoninong na
pagpagantad," gamit an inaapod na "malomoy na poder" sa internasyonal na
relasyon asin sa diplomasya paagi sa pakitrato sa negosyo. Masabi pa, sa panahon
niya an impluensya kan Tsina orog na nagkusog sa rona kan Aprika, Latin Amerika
asin sa mga patalubong saradit na nasyon.

Si Hu Jintao namundag sa Taizhou, probinsya nin Jiansu kan Desyembre 21 1942.
Nagdakula siya sa Taizhou, lugar na masira asin maparoy, asin duman siya
nagtapos kan pag'adal niya sa primarya asin sekundarya. Dangan nagkua siya nin
kurso sa hydraulic engiuneering sa Unibersidad nin Tsinghua sa Beijing.

An pamilya niya naghubo hale sa Jixi County kan probinsya nin Anhui paduman sa
Taizhou sa panahon pa kan saiyang lolo. Maski ngane may negosyo sa tsa an ama
niya, sinda pobre sana. An saiyang ina sarong maestra asin nagadan kan siya edad
pito pa sana. Pinadakula na lang siya kan saiyang nanahon. An saiyang ama
nasahotan pa kan panahon nin Rebolusyon Kultural, sarong makatristeng pangyari
na grabeng epekto ki Hu, asin saiya man maigot na pigtrabaho na ipahiling na
mayong kasa'lan an saiyang ama.

Si Hu matale' na estudyante sa haiskul kan Taizhou. Sinasabi na siya mahusay
asin mahilig sa pagkanta asin pagbayle. Kan taon 1964, kan siya estudyante pa sa
Unibersidad nin Tsinghua, siya nagbali sa Partido Komunista bago pa nagputok an
Rebolusyon Kultural. Nagin siyang pamayo kan Tsinghua Student Union. Nagtapos
siya nin hydraulic engineering kan taon 1965. Sa Tsinghua, si Hu nasumpongan si
Liu Yongqing na iyo na ngonyan an saiyang agom. Igwa sindang sarong aking
lalake, ngaran si Hu Haifeng, asin sarong aking babae, nagngangaran Hu Haiqing.

Kan taon 1968 si Hu nagserbisyo sa Gansu na an trabaho yaon sa konstruksyon kan
Liujiaxia Hydroelectric Station manta sabay man saiyang pigmamato an mga sibot
sa lokal na sanga kan Partido duman sa Ministro nin Patubig asin Elektrisidad.
Poon 1969 abot 1974, si Hu nagtrabaho sa Sinohydro Engineering Bureau, bilang
inhenyero.



https://bcl.wikipedia.org/wiki/Hostis

An hostis sarong klaseng tinanom (Ingles, scopolamine; Espanyol, escopolamina),
(syantipikong apod, scopolamine hydrobromide, o Hyoscine hydrobromide) sakop sa
genus na Scopolia. Ginagamit ini sa medisina alagad tagong ginagamit ini sa mga
aktong kriminal paagi nin pagpaturog sa tawo ngane dai mag'aram kun sinda
hinaha'bonan o ginigibohan maraot. Igdi pinasisinghot an polbos o sinasalak sa
inomon. An sobrang tomar kaini napawarang malay sa tawo, o an hosoyhosoy garo na
sa zombie o deretsong nagagadan. Sinasabing an epekto nalilingaw an ginibohan
kun anong nangyari kan siya biniktima paagi kan drogang ini.

An hostis sinasabing saro sa peligrosong droga na may makuring epekto sa tawo
mala nadukayan kan mga kriminal (siring kan sa Colombia, Tailandya asin kan mga
budol-budol gang sa Filipinas) na mabantig na pandruga sa tinutuyong biktimahon
ninda. Ini daa dinadarang patago sa pormang polbos asin pinapasa'ngab sana o
pinapaparong o kun dai man ibinobodbod sa inomon asin ta naratom tolos sa hawak.
Garo napapaturog an biktima, garo yaon sa hipnosis, asin tubod-tubod sana kun
anong imanda saiya. Mala ta pwede an biktima hubaan na naoyon sanang lupigan,
ipakua an saray na alahas o kwarta sa ATM, asin nakuyog sanang kun anong
ipagibo. Asin an pinakagrabe kaini ta pagsunod na aldaw, mayong naroromdoman kan
mga nakaaging pangyayari.



https://bcl.wikipedia.org/wiki/Holy_Rosary_Minor_Seminary

An Holy Rosary Minor Seminary (dating Seminario Conciliar de Nueva Caceres)
sarong eskwelahan na Romano Katoliko para sa mga magpapadion sa Nueva Caceres,
Filipinas. Itinugdas ini kan Marso 7, 1793 ni Antonio Gallego, O.P., Arsobispo
kan Manila.

Namumugtak ini ngunyan sa kalye Elias Angeles, barangay kan Sta. Cruz asin
kanatad niya an Metropolitanong Katedral nin Naga kahampang niya an Palasyo
Arsobispado nin Caceres. An saiyang mga kurso sa kolehiyo binibisto asin
akreditado kan Departamento nin Edukasyon.

An inot na Seminaryo gibo sana sa tiklad-asin-kahoy na pagharongon na namumugtak
sa barangay Dinaga, lugar kun sain nakatugdok an Fiesta Hotel ngunyan. Ini an
rason kun napano ta naapod an kalye diyan na Padian (ngunyan Kalye Caceres), na
boot sabihon "gibohan nin mga padi." An taramon na Padian, gikan sa katagang
parian, minatumoy sa lugar na estaran kan mga Instik sa gilid kan salog abot sa
barangay Tabuco. Alagad, igwa nang pinag-aapod na Casa de Clerigos na namumugtak
sa pampang salog kan 1645-1670 sosog sa mga lumang babasahon.

Ipinatindog an Seminaryo kan Marso 7, 1797 ni Domingo Collantes, O.P., Obispo
kan Nueva Caceres sosog sa pananda na yaon sa mayor na tata kaini. Si Obispo
Collantes an nag-organisar asin nagpainagurar kaini kan taon Marso 7, 1793.
Pakalihis nin apat na taon, sa termino mansana niya, nagkaigwa kan sinasabing
Canonical Erection kaini. Nagpoon an pagtugdas kan institusyon kan termino ni
Obispo Juan Antonio de Orbigo, O.F.M. na nagtukaw komo Obispo kan Nueva Caceres
poon taon 1778 abot taon 1788. Sa sarong folleto na pinaluwas kan Museo del
Seminario Conciliar de Nueva Caceres, daing gayo aram an eksaktong panahongkun
kasuarin tinogdas.

Sa panahon na nagtukaw komo Obispo si Manuel Grijalvo, O.S.A., taon 1848-1861,
an Seminaryo nag-agi sa mga kalamidad. Kan Oktobre 24-27, 1856, may uminaging
makusogon na bagyo asin nagkarurugba ini. Napahirahay man ini alagad dai pa
ngani napipintahan, natomtom sa dakulang kasulo an enterong edipisyo kan
umagahon nin Agosto 22, 1860. Kaya igwang panahon na, mantang dai pa natutugdok
an edipisyo, an klase ginigibo sa kumbento kan San Francisco na nakalugar sa
gilid kan salog nin Naga, atubangan kan namumugtakan na ngunyan kan monumento
kan Quince Martires.

Sa panahon ni Francisco Gainza, Obispo kan Nueva Caceres poon 1862 abot 1879,
napagantad an kamugtakan kan Seminaryo. Sa saiyang paghihingoa asin pag'oonoy,
naitindog niya liwat an edipisyo kaini, asin dinugangan niya pa nin saro na iyo
na ining nakahampang sa tinampo, nagaayog sa arkitekturang Moslem. Palaen pa
kayan, napakaray an mga kurso sa pag'adal pagkapadi huli sa pagpromulgar nin mga
bagong leyes asin napabago an institusyon ta ginibo nang seminario-colegio.
Ibinalyo niya an pag-administrar kaini sa mga Pading Paul, mga padi na myembro
kan Congregacion de la Mision. Ini sarong orden na tinogdas ni San Vicente de
Paul kan taon 1625.

Paglaog kan taon na 1925, pinagboot ni Obispo Francisco Reyes na an seminaryo
bagohon na an pangaran. Inapod nang Seminario del Santissimo Rosario. Mga arog
man kaining taon na an mga estudyante na dai man magpapadi sinuway na sa
seminaryo asin ini an pinakaenot na nagin mga estudyante kan Camarines Sur
Catholic Academy kan an huri pig'organisar.

Taon 1945, panahon nin gera, an mga Hapon binomba an Seminaryo alagad dai man
naradas. Ini pinahirahay ni Obispo Pedro Santos ngani makabalik sa dati niyang
kamugtakan. Kan taon na 1964, an pangaran kan seminaryo hinira otro, asin
inaapod nang Holy Rosary Seminary. Komo aragihan bagyo an Bikol, dai naman
nakaligtas sa makusogon na bagyo kan 1970 an seminaryong ini. Mala ta grabi an
pagkarugba kaini asin dakula an ginasto kan Simbahan sa pagpahirahay. An Obispo
kan panahon na iyan iyo si Obispo Teopisto Alberto.

Kan Hunyo 11, 1978, pinagdeklara an seminaryo komo sarong National Historical
Landmark kan Filipinas. Kan Septyembre 5, 1988, sa pormal na seremonya
pinamayohan kan Arsobispo na iyo si Reberendo Leonardo Legaspi, O.P., D.D.,
duwang importanteng pagbabago an nangyari sa buhay kan seminaryo. Enot
pinangaranan na ining Holy Rosary Minor Seminary asin ikaduwa , pinag-inaguraran
an Museo sa seminario, bagay na iyo an pinaka-enot na seminario na magkaigwa nin
siring. Opisyalmente, an dara kaining pangaran Museo del Seminario Conciliar de
Nueva Caceres.

Sa orog na pagpakaray kan serbisyo kan seminaryo asin ikadugang sa hararom na
pag-adal kan mga seminarista, kan Oktobre 17, 2003 binuksan asin benenditahan ni
Arsobispo Leonardo Legaspi, O.P., D.D., an Bishop Collantes Library, na 280
metro kwadrado an hiwas, kayang magsangat nin 30,000 na libro asin makaka-igo na
magpwesto an sanggatos katawo na parabasa.

Igwa ini nin kuleksyon kan mga libro sa Humanidades, orog na sa Pilisopiya, asin
nin mga bantogan na parasurat poon pa kan lumang panahon sagkod ngonyan, asin
siring man sa syensya. May partikular na saray igdi nin mga libro na Bikoliana
asin sa Asian Studies. An libraryo inginaran ki Obispo Domingo Collantes,
nagtukaw na Obispo sa Nueva Caceres kan 1788 abot 1808.

An seminaryo, saiyang ikakapamansag, iyo an ginikanan kan dakul na mga pading
nagkapot kan liderato kan Simbahan. Duwang polo may saro (21) kan Obispo kan
Simbahan hale igdi naggraduar. An enot na Pilipinong Obispo si Jorge Barlin asin
an saro sa anom na Filipinong Kardinal si Jose Tomas Kardinal Sanchez igdi man
pareho nagtapos.

Dakulaon man an papel kaini sa kalakawan kan Pamanang Banwaan ta siya an
pinagtaposan pag'adal ni Jose Maria Panganiban asin igdi man naggraduar si Tomas
Arejola saka siyam (9) kan kaglimang 15) Bikolanong martir na iyo sinda P.
Gabriel Prieto, P. Severino Diaz, Leon Hernandez, Mariano Ordenanza, Mariano
Arana, Camilo Jacob, Ramon Abella, Domingo Abella, asin si Tomas Prieto.



https://bcl.wikipedia.org/wiki/Guy_Lombardo

Si Gaetano Alberto "Guy" Lombardo (namundag, Hunyo 19, 1902 sa London, Ontario;
nagadan, Nobyembre 5, 1977) dati Kanadyense dangan nagin Amerikanong
lider-sa-banda asin byolinista.

Siya an kagbilog kan bandang "The Royal Canadians" kan 1924 kairiba an mga
tugang niyang Carmen, Lebert, asin Victor saka iba pang mga musikero na hale sa
saindang banwaan. An saindang banda na pinamayohan ni Lombardo nabantog na gayo
sa kinaban. Saindang pinapamansag na sinda an kagtogtog kan "Pinakamahamis na
Musika Igdi sa Parte kan Langit." An mga Lombardo pigtutubod nakapabakal nin sa
pag'oltan 100 asin 300 milyon na ponografong rekord kan panahon ninda.

An ama ni Lombardo, si Gaetano, sarong parakantang amateur. Pinagtokdoan niya an
apat sa lima niyang mga aking lalake na magkawat sa mga instrumento musikal
ngane maka'iba sa mga lakaw. Kaya amay pa an magturugang nakabilog na kan
saindang orkestra yaon pa sana sinda sa grammar school; sinda nagpaparaktis sa
likod kan patahian kan saindang ama. Enot na pasali niya sa publiko kaiba an
tugang niyang si Carmen duman sa sarong lawn party sa simbahan sa London kan
1914. An mga enot niyang rekording ginibo sa Richmond, Indiana sa Genett Studios
kun saen an bantogan na trumpeter na si Bix Beiderbecke ginibo man an saiyang
mga rekording, ini mga kaamayi kan taon 1924.

An orkestra ni Lombardo nagkawat sa Roosevelt Hotel sa Nuweba York poon taon
1929 abot 1959, asin an saindang mga brodkast sa Bisperas kan Bagong Taon duman
sa Walfdorf Astoria nagin mayor na parte kan Bagong Taon na selebrasyon sa bilog
na Norte Amerika na naghanggan sagkod 1976. Dawa ngane nagadan na si Lombardo,
an saiyang bandang mga Bagong Taon na mga patogtog nagsige pa nin duwang taon sa
CBS.

Kan 1939 nagin siyang naturalisadong namamanwaan kan Estados Unidos. An
rekording kan The Royal Canadians kan kantang Auld Lang Syne iyo pa an enot na
kantang tinotogtog Pagbabagong Taon sa Times Square.

An bandang musika ni Lombardo dawa hinihiling na "korny" sa jazz asin swing
community kaidtong mga panahon, si trumpeter na Louis Amstrong sinisiraman na
gayong ipagparatogtog ini.

Kan mga huring taon, si Lombardo nag'estar na sa Freeport, Long Island kan Nueba
York kun saen saiyang sinasaray an saiyang yate na Tempo VI. Naglaog man siya sa
negosyong restoran nin mga seafood, na dati inapod "Liota"s East Point House,"
alagad pigngaranan nang "Guy Lombardo"s East Point House."



https://bcl.wikipedia.org/wiki/Goodluck_Jonathan

Si Goodluck Ebele Azikiwe Jonathan (namundag, Nobyembre 20 1957) iyo an ika-14
asin presenteng Presidente kan Nigeria.

Siya nagin Gobernador kan Estado nin Bayelsa poon Desyembre 9, 2005 abot May 28,
2007 nasin nagsumpa komo Bise Presdiente kan Republika Federal n in Nigeria kan
Mayo 29, 2007. Si Jonathan kaapil kan namoon na People's Democratic Party (PDP).
Kan Enero 13, 2010 an korte federal tinawan siya nin poder na magkapot kan renda
nin gobyerno mantang si Presidente Umaru Yar'Adua nagpapabulong sa sarong
ospital sa Saudi Arabia. An Senado kan Nigeria kan Pebrero 24, 2010 pig'oyonan
an desisyon kan korte na ibalyo na ngona an poder presidensyal ki Jonathan. Kan
nagpule na si Yar'Adua, si Jonathan nagpadagos kan saiyang papel bilang pamayo.
Kan magadan si Yar'Adua kan Mayo 5, 2010, siya na an nagsangle sa pwesto komo
presidente, asin nanumpa siya kan Mayo 6, 2010. Si Jonathan nanngana kan Abril
16, 2011 sa eleksyon presidensyal dawa may nagsasarabi may nangyaring darayaan
asin kariribokan sa parteng norte kan nasyon.

Namundag kan 1957 sa rona' kan mayaman-sa-asayting Niger Delta, si Jonathan aki
sa mga magurang niyang an hanapbuhay naggigibo nin baroto. Sarong kristiyano,
siya hale sa Ijaw na etnikong tribu. Siya nag'adal asin nakatapos sa kursong
Zoology asin nagin inspektor sa edukasyon, lecturer, asin opisyal sa opisinang
tagamato kan kapalibotan bago nagtapsok sa pulitika kan 1998.



https://bcl.wikipedia.org/wiki/Gilberto_Teodoro

Si Gilberto Eduardo Gerardo "Gilbert"/"Gibo" Cojuangco Teodoro Jr. (kamundagan
Hunyo 14, 1964) iyo an presenteng Sekretaryo kan Nasyunal na Depensa kan
Filipinas poon kan Agosto 2007. Poon 1998 abot 2007 myembro siya kan Kamara de
Representantes bilang representante kan Enot na Distrito kan Tarlac.

Siya an iyo-iyong aki kan dating Administrador kan Social Security System na si
Gilberto Teodoro, Jr. asin ni Mercedes Cojuanco-Teodoro, na dati man kaapil sa
Batasang Pambansa. An saiyang napangagom iyo si Monica Prieto kun kiisay may aki
siyang saro, si Jaime Gilberto. Siya sobrino ni Eduardo Cojuangco, Jr., an
namamayo kan San Miguel Corporation.

Si Sekretaryo Teodoro, na naaapil sa Integrated Bar of the Philippines, sa UP
Alumni Association, sa UP Law Alumni Association, sa Harvard Alumni Association,
asin sa Harvard Law Association saro man na lisensyadong piloto nin eroplano
asin Koronel sa Philippine Air Force Reserve. Kan siya nagkua kan eksamen sa
Bar, nakua niya an pinakahalangkaw na grado..

Nag'adal si Teodoro nin elemtarya asin haiskul sa Xavier School. Pakatapos
haiskul, napili siya tolos na magin Presidente kan Kabataang Batrangay kan
Tarlac kan 1980 kadun gan kan pagkapot niuya kan pagkaPresidente kan Kabatasang
Barangay kan Tangang Luson sungdo 1985. Nagin man siyang kaapil sa Sangguniang
Panlalawigan kan Tarlac npoon 1980 ab0ot 1985.

Sa De La Salle University nakua niya an Batsilyer de Komersyo taon 1984. Kan
taonm 1989, natapos niya an adal niya sa abogasya sa Unibersidad kan Filipinas,
kun saen natawan siyang Dean's Medal para sa Academic Excellence. Parehong taon,
pagkua niya kan eksamen sa Bar, nakamit niya an pinakataas na grado.

Pitong taon tinais niya an saiyang pagkaabogado sa lindong kan EP Menodza Law
Firm. Dangan nag'entra siya sa Harvard Law School sa Cambridge, Massachusetts sa
pagkua niya kan Master of Laws na natapos niya kan 1997. Naako man siya kan
parehong taon sa State Bar kan Nueva York

Siya Kongresista poon 1998 sungdo 2007 na pigrepresentar an Enot na Distrtito
kan probinsya nin Tarlac. Nakua niya an pwesto komo Assistant Majority Leader sa
ika-11ng KOngreso asin namayo kan mga kongresista na kaapil sa Nationalist
People's Coalition. Siya man kaayon sa grupo kan Kongreso na nag'aatubang sa
laog kan Legislative-Executive Development Advisory Council.

Nagluwas man siya sa pasaling opera na Tayong Dalawa, komo sa sadiri niyang
papel bilang Seketaryo kan Depensa Nasyunal. Nagin siyang Chairman kan Suricon
Resources Corporation (1990-1997) asin siya man an kagtogdas kan Evercrest Golf
and Country Club.

Kan Marso 2009 ibinuyagyag niya an intensyon na madalagan para Presidente sa
Mayo 2010 na eleksyon. Amay pang sarong taon kaini, naglitik na siya sa saiyang
partido, an People's Nationalist Coalition, ta nagbali ma sa pinagsararo na
Lakas-Kampi-CMD asin igdi niya itinaya' an sadiri komo saro sa interesado na
magkandidato para sa pagkaPresidente.



https://bcl.wikipedia.org/wiki/George_Dewey

Si George Dewey (Desyembre 26, 1837 – Enero 16, 1917) sarong almirante sa
Hokbong Dagat kan Estados Unidos, na nabantog sa saiyang kapangganahan sa
Batalya sa Sola' kan Manila durante kan Espanyol-Amerikanong Gera na sinasabing
mayo lamang nin napiyerdeng buhay, igwa daa pero nagadan atake sa puso. Siya
sana an nagkamit nin titulong Almirante sa Hokbong Dagat sa bilog na historya
kan Estados Unidos. An ranggong almirante iyo na an pinakahalangkaw na ranggo sa
Hokbong Dagat kan Estados Unidos.

Si Dewey namundag sa Montpelier, Vermont sa magurang niyang si Julius Yemans
Dewey asin enot na agom kaining si Mary Perrin. Si Julius sarong doktor na
nakamit an saiyang doktorado sa Unibersidad kan Vermont. An ama niyang si Julius
saro sa mga kagtogdas kan National Life Insurance Company taon 1848, asin kaapil
sa Simbahan Episkopal y saro sa nagporoon kan simbahan na ini sa Montpelier. Si
George binunyagan asin nagpoon pagklase igdi. Igwa siyang tolong tugang, saro
kani babae.

Kan siya natoka sa navy yard kan Portgsmouth, New Hampshire, nasumpongan niya an
saiyang nagin agom, si Susan "Susie" Boardman (1844-1872), aki kan gobernador sa
New Hampshire na si Ichabod Goodwin., sarong Demokrata na nagsangkap sa mga
tropa para sa gera hale sa saiyang sadiring bulsa. An mag'agom kinasal kan
Oktobre 24, 1867 asin nagkaaking sarosaro, si George Goodwin Dewey (Desyembre
23, 1872- Pebrero 10, 1963). Si Susie nagadan kan Desyembre 28, 1872, limang
aldaw pakapangaki. Kan Nobyembre 9, 1899 nakasal pa siya ki Mildred McLean
Hazen, alagad dai naman nag'aki asin an agom niyang ini nagadan sa pneumonia kan
1931..

An hubin na Dewey nagklase sa kataid na banwaan na Johnson. Kan siya 15 anyos
nag'entra siya sa Norwich Military School. An eskwelahan na ini, mas bisto sa
pangaran na Norwich University, pinagtogdas ni Alden Partridge sa katuyohan na
magtao nin sangkap asin hararom na edukasyon militar. Si Dewey nag'entra igdi
nin duwang taon (1852-1854) asin ta sinasabing nakua niyang modelong saiyang
tinitingag na gayo iyo si Hannibal.



https://bcl.wikipedia.org/wiki/Fabiana_P._Arejola

Si Doña Fabiana Padilla Arejola ( ? - Hulyo 25, 1946) sarong prominenteng
pilantropo asin dakulang taga-andoyog kan Simbahan Katoliko Romano sa diocesis
kan Caceres. Siya nagin presidente nin pirang beses kan Our Lady of Penafrancia
Association.

An mga magurang niya iyo sinda Antonio Arejola asin Emeteria Padilla. Tugang
niya sinda Leoncio na nagin padì, an politikong si Tomas, an rebolusyonaryong si
Ludovico, asin sinda Encarnacion asin Dolores. Duwang beses nakaagom, enot sa
sarong nag'aapelyidong Mapa asin pakabalo napangagom siya ni Celedonio Reyes.
Alagad, mayò siya nag-akì.

Kan panahon na an saiyang tugang si Ludovico sarong Heneral na an tropa kaini
hustong nakikipagpolpogan laban sa mga Amerikano, siya nadamay sa aktibong
pagtabang ta siya kaapil sa Damas Benemeritas de la Patria, sarong grupo na
nag'aasikaso sa pagtaong pagkakan asin pagbulong sa mga Filipinong soldados.

Bilang sarong socialite asin kaapil sa alta sociedad kan syudad nin Naga, siya
nagin harani sa mga darakulang personahe kan Simbahan asin parati damay sa mga
sibot kaini. An mga pagitiripon kan mga opisyales kan Simbahan parati ginigibo
sa saiyang dakulang harong na dati yaon namomogtak sa kanto kan Kalye P. Burgos
asin Kalye General Luna. Palibhasa daing aki saiyang pigdonaran nin mga
darakulang lote asin kaomahan an Obispado nin Caceres.

Kan siya magadan, an pamilya Arejola, sa katogotan ni Arsobispo Pedro Santos,
nagpatogdok nin mausoleo na alabes nagsisirbeng kapilya sa laog mismo kan
kamposantong katoliko nin Peñafrancia na ipigngaran ki Fabiana. Sa mausoleong
ini nakalubong asin natitipon an restos niya, kan saiyang ama si Antonio, an
tolo niyang tugang na si Tomas, Ludovico, asin Leoncio, asin kan saiyang agom na
si Celedonio Reyes. An kinontratang magtogdok kan mauseleo iyo idtong bantogan
na iskultor na si Federico Barcinas.

3.Osipon asin saysay ni Gg. Fabiana Arejola, curator kan Museo del Seminario
Conciliar de Nueva Caceres Sept. 23, 2012



https://bcl.wikipedia.org/wiki/Enot_na_Vision

An Enot na Bisyon (pinag-apod man na eksperiyensiya sa kakahuyan) minapanungod
ini sa sarong bisyon na si Joseph Smith, Jr. an nagsabi na saiyang naresibe sa
amay na kinaomagahon kan tiglagas 1820, sa sarong makahoy na lugar sa
Manchester, New York, na pinag-apod kan saiyang mga parasunod na Sagradong
Kakahuyan. Pinagpahayag ini ni Smith bilang sarong personal na Teopaniya na kun
saen siya nakapagresibe nin sarong kapatawaran kan mga kasalan. An mga parasunod
ni Smith naniniwala na an bisyon nakapagpadugang kan saiyang awtoridad bilang
pundador asin propeta kan Kahiroan nin Mga Banal sa Huring Aldaw. Uyon sa
kasaysayan na si Smith an nag-estorya kan 1838, siya nagpasiring sa mga
kakahuyan tanganing magpangadye manunungod sa kun arin na simbahan an pag-ayunan
alagad nahulog sa kapyot nin sarong maraot na kapangyarihan na haros makapagdaog
saiya. Sa huring momento, siya pinagtabangan nin duwang malaadon na mga
“personahe” (pinagtutubudan na sinda Jesus asin Diyos Ama) na nakalataw sa
kaibabawan niya. Saro sa mga nilalang nagsambit ki Smith na dae makibale sa arin
man na eksistidong mga simbahan nin huli ta gabos nagtutukdo nin bakong tamang
mga doktrina.

Si Smith nagsurat nin nagkapirang mga kasaysayan kan bisyon magpoon kan 1832,
alagad mayo ni saro sa mga estorya an pinagpublikar sagkod sa panahon kan 1840.
Maski na ngani na si Smith nagsasaysay nin iba pang mga bisyon, an Enot na
Bisyon iyo an esensiyal na bakong bantugan sa mga amay na Mga Banal sa Huring
Aldaw; an eksperiyensiya ni Smith dae nagin importante sa Kahiroan nin Mga Banal
sa Huring Aldaw sagkod kana may na ika-20 siglo, kunsoarin ini nagin kapusugan
kan restorasyon nin Mga Banal sa Huring Aldaw. An bisyon man an nagribay sa
poligamiya bilang saro sa mga nagpakahulugan na mga element nin Mormonismo asin
nagsusunsay nin distinktibong mga doktrina nin Mormon siring baga sa
kahawakan-natural kan Diyos Ama asin an kaunikohan kan Mormonismo bilang iyo
sanang tunay na dalan pasiring sa kaligtasan.



https://bcl.wikipedia.org/wiki/Emily_Bichara

Si Doña Emily Panayotti Bichara namundag sa Bethlehem, Palestina kan Oktobre 13,
1902. Siya sarong pilantropo, lider sa komunidad asin sarô sa nagin pamayo kan
magkapirang organisasyon katoliko. Nagadan siya kan Hunyo 6, 2000 sa Syudad nin
Naga, Filipinas.

Namundag sa Bethlehem, Palestina, an ama niya iyo si Miguel Panayotti, sarong
Libano na nagin alkalde kan Bethlehem, asin an inâ niya iyo si Catalina
"Katrina" Simeon na tubong Cairo, Ehipto. May walong tugang siya alagad duwa
sana an nagkaburuhay na iyo sinda Julia asin Alex.

Sinasabing an pamilya Panayotti maykaya asin igwa nganing binayaan sa Bethlehem
na mansion na an bilang kan kwarto nag'aabot 30.

An matuang tugang ni Victor Bichara, si Miguel, maaagom an saiyang tugang na si
Julia asin si Victor mismo nagkagusto saiya alagad hubinon pa siyang maray
kaidto, edad pa sana 15, asin si Victor nag'eedad nang 30. Hinalat ni Victor na
mag'edad siyang 18, pakatapos pagklase sa Manila saka siya inagom. Kan Desyembre
5, 1920, napangagom niya si Victor Masoud Bichara, Sr., sarong Libanes na
namundag sa Beirut, Lebanon. An saindang pagsasaro nagbunga nin doseng aki:
Alfredo, Alfonso, Susana, Jaimito, Benjamin, Miguel, Milagros, Julia, Emily,
Esther, Victor, Jr., asin si Alex.

Kaya, duwang magtugang si Julia asin Emily naagom kan duwa man magtugang, si
Miguel asin Victor Bichara, na an siring na relasyon inaapod na mag'idas sa
Bikol.

An mga Bichara'ng magturugang na iyo si Miguel, Victor asin Juan sinasabing
naggikan sa Maaaser II Chouf, sarong baryo sa rona nin Mount Lebanon, 57
kilometro an rayo sa Beirut. Alagad, naenot si Miguel maghubo sa Filipinas kan
mga 1900 asin saiyang inagda an saiyang tugang na si Victor asin Juan na
magsurunod saiya.

Tolong taon pakakasal sainda (1923), si Victor an saiyang agom, nagpundar kan
Cine Bichara kabakas an matuang tugang si Miguel Bichara. An Cine Bichara, na
nakapwesto sa tongod kan presenteng Bichara Commercial Complex, na an lote kaini
dati sadiri ni abogado Robert E. Manly, sarong Amerikanong pilantropo asin
negosyante, iyo an pinaka-enot na sinehan sa Bicol asin ini idtong dai pang
boses. An negosyong ini iyo an pino'nan kan mag'agom sa labis na pagyaman ninda
asta an pamilya ninda dominado nanggad an negosyo sa sine sa bilog na rona, mala
ta sa kagasgasan kan saindang negosyo nakapundar an pamilya nin 32 na sinehan sa
laog kan Naga asin sa iba-ibang banwaan kan Camarines Sur, Camarines Norte asin
Albay.. Mala ta an Bichara and Sons kaidtong panahon kan administrasyon Sibulo
asin Felipe, iyo an pinakadakulang parabuhis sa Naga, alagad, kan 2013 ika-18 an
korporasyon kan mga Bichara sa langkaw nin buhis na pigbabayad. . Manta, an
buhay ni Emily asin Victor nakasentro sa negosyo nindang mag'agom asin igdi sa
laog kan syudad nin Naga lima an saindang minamato: an Bichara, Alex, Vic, Emily
asin Advent. Alagad, huli ta siya sarong Katolikong serrado, nagin siyang maigot
na myembro sa mga organisasyon kan Simbahan arog kan Penafrancia Association
asin kan Catholic Women's League kun saen pareho siya igdi nagin presidente.



https://bcl.wikipedia.org/wiki/Eilyn_Nidea

Si Eilyn "Ayen" Lamadrid Nidea-Parocha sarong kagubay na Bikolanang paratukdô,
parasurat, tagahiro pangkultura asin premyado kan Premio Tomas Arejola para sa
Literaturang Bikolnon sa kategoryang saysay (essay) kan 2009. Siya nagtutukdô sa
Nasyunal na Paadalan nin Pang-agrikultura asin Pagsisira nin Ragay (RNAFS) sa
banwaan nin Ragay, Camarines Sur. Siya nagtapos nin kolehiyo sa Ateneo de Naga
na Unibersidad sa Syudad nin Naga.

Si Nidea nagin kritiko poon kan 2013 sakod 2015 sa Saringsing Writers Workshop,
an taonan na hunglonan sa pagsurat kan Parasurat Bikolnon. Bàgo kaini, siya
nagin partisipante sa Juliana Arejola-Fajardo Workshop sa Pagsurat-Bikol sa
Syudad nin Naga kan taon 2012.

Kabali an saiyang erotikang rawitdawit na Pagbaklay sa antolohiyang Ani 38: The
Human Body/Ang Katawan na pinagpupublikar kan Sentro Pangkultura kan Filipinas
(CCP) kan 2014. Siya sarô sa mga kagmuknâ kan Hagkos Bikolana, sarong grupo nin
mga babaing parasurat sa Camarines Sur kaiba sinda Irmina Torres, Marissa
Reorizo-Redburn, Lourdes Nieva asin iba pa.

Sa ginibong Rimpos: art-literature Exhibition kan Salingoy Art Group, katampad
kan mga obrang kurit ni Maricris Gomez an saiyang mga rawitdawit. An aktibidad
ginibo sa Naga City Art Gallery sa Jesse M. Robredo Coliseum poon Mayo 4 sagkod
18, kan 2013. Nagpaluwas nin sarong libro na saiyang pinakarhay laman an
haralìpot na saysay dapit sa mga parakurit asin parasurat na kaayon sa aktibidad
siring man an mga ladawan asin mga panurat na ipinahiling sa eksibit.

Sarô man si Nidea sa mga karakter sa pelikulang Angustia (2013) ni Kristian
Cordero.



https://bcl.wikipedia.org/wiki/Eddie_Ilarde

Si Edgar U. Ilarde (namundag, Agosto 25, 1934), bistong gayo sa apod na Eddie
Ilarde, sarong Filipinong parapahayag sa radyo asin telebisyon, asin nagin
elehidong opisyal inot bilang konsehal sa Syudad nin Pasay kan 1963, dangan
nagin kongresista (1965) na pigrepresentar an Inot na distrito kan Rizal asin
nabotohan sumunod bilang senador (1972) na pareho sa sarong turno. Nagin man
siyang assemblyman sa Interim Batasang Pambansa (1978).

Si Ilarde namundag sa Iriga, Camarines Sur. Kan magtapos sa haiskul, nagpasiring
na siyang Manila kun saen nagin siyang paralinig-sapatos asin paratindang
peryodiko sagkod na an saiyang tugang tinabangan siyang maka'entra sa kolehiyo.
Nakatapos siyang Batsilyer en Artes major sa Journalism sa Far Eastern
University.

Kan siya yaon sa kolehiyo, nareparo siyang mahusay na orador sdin an abilidad
niyang ini iyo an nagin dalan pagtrabaho niya sa mga istasyon nin radyo, mala ta
nagin siyang popular na maray bilang radio host kan mga taon 1950. An saiyang
mga programa nagruluwas sa DZBB, DZRH asin sa DZXL. An saiyang programang
Kahapon Lamang kun saen dakul nagpapahayag kan mga personal na problema an mga
paradangog nagbunga kan panaram na Dear Kuya Eddie, na ngapit iyo an ginamit
niyang titutlo sa sarong programa, asin an olay na Napakasakit, Kuya Eddie na
iyo an titulo kan sarong theme song kinanta ni Roel Cortez. Katuwang si Bobby
Ledesma, si Ilarde may programa sa DZXL kan pang-odtong variety show na Student
Canteen na an magkapwa dagos na pigmantener kan sinda nagbalyo sa telebisyon kan
1975.

Nagin siyang konsehal kan 1963 sa Siyudad nin Pasay kan 1963. Dangan pakalihis
duwang taon, nag dalagan siyang kandidatong independiente kalaban an nakatukaw
na kongresista kan primer distrito nin Rizal na saiyang dinaog. Sa ika-anom na
kongresong ini, kapot niya an Committee on Fishing Industries. Kakampi kan mga
Liberal, siya nagkandidato sa irarom kan partido kan taon 1969 alagad dai siya
nakalusot. Kan 1971 nagkandidato naman para sa Senado sa lindong kan Partido
Liberal alagad kan miting de avance, siya asin mga kairibang kandidato malaen na
gayong na'erido sa pagbomba duman sa Plaza Miranda kun saen sinda tiripon. Si
Ilarde asin 5 kan kapartido niya nabotohan sa Senado asin nagtukaw siya bilang
Senador kan Enero 1972 alagad ini nasubak asin mayong kinaabtan ta si Ferdinand
Marcos nagdeklara nin ley militar kan Septyembre kan taon na idto.

Si Ilarde nagbalyo sa Kilusan Bagong Lipunan, partido ni Marcos kan magkaigwang
eleksyon para sa Interim Batasan Pambansa bilang kandidatong Assemnblyman
representado an Metro Manila. Nagsirbe siya abot 1984 asin mantang yaon sa
Batasan saiyang maigot na itinotolod na "Maharlika" imbes na "Filipinas" an
darahon nang pangaran kan nasyon.



https://bcl.wikipedia.org/wiki/Dmitry_Medvedev

Si Dmitry Anatolyevich Medvede (Ruso: Дми́трий Анато́льевич Медве́дев, palis,
Dmitriy Anatolyevich Medvedev, [ˈdmʲitrʲɪj ɐnɐˈtolʲjɪvʲɪtɕ mʲɪˈdvʲedʲɪf];
namundag Septyembre 14, 1965) iyo an ikatolo asin presenteng Presidente kan
Federacion kan Rusya. Ginana niya an eleksyon presidensyal na ginibo kan Marso
2, 2008 kun saen nasikwit an 71.25% kan mga boto asin siya nagsumpa sa katongdan
kan Mayo 7, 2008.

Si Medvedev enot na nanombrahan bilang Panduwang Primer Ministro sa gobyerno kan
Ruso kan Nobyembre 14, 2005. Siya man an dating Pamayo sa Presdidential Staff ni
Vladimir Putin asin nagin man Chairman kan Hunta Direktiba kan Gazprom,
katongdan na kinaptan niya sa ikaduwang beses poon pa kan taon 2000. An
kandidatura ni Medvedev suportado ni Presidente Vladimir Putin.

Kan Desyembre 10, 2007, siya pigendorsar komo kandidato sa nagdadangadang na
eleksyon presidensyal kan pinakadakulang partido pulitika kan Ruso, an Ruso
Unido asin kan magkapira pang partido pulitika; mala ta kan Desyembre 17, 2007,
opisyalmente na siyang pig'endorsar kan Ruso Unido. Pero sa totoo lang, si
Medvedev, na sarong teknokrata asin nombrado pulitikal, dai pa lamang nagkapot
nin katongdan na elehido bago maglaog an 2008. Bilang presidente, si Medvedev
tina'wan doon na gayo sa saiyang agenda an pagpauswag kan ekonomiya.



https://bcl.wikipedia.org/wiki/Diringkilan_kan_Hapon_asin_Korea

An Hapon saka an Korea (magkasi Amnayan asin Habagatan) may mga isyung nagin mga
punto nin diringkilan kan mga nasyon na ini. Saro na diyan iyo an inaapod na
"comfort women" (mga babaeng ginamit sa pagsex kan mga soldados na Hapon durante
kan Ikaduwang Gerang Pankinaban.

Kan an Hapon sinakop asin pig'administrar an gobyerno kan Korea, an Hapon
naghakot nin mga artifact kultural hale sa Korea asin dinara sa nasyon nin
Hapon. Sinasabi kan Habagatan Korea na 75,311 artifact na kultural nawara igdi
asin nakabalyo sa Hapon (34,369), Estados Unidos (17,803) asin Pransya
(mgapirang gatos). Kan Ikaduwang Gerang Pankinaban, mga Koreanong babae an pirit
na ginibong lingaan sa sex kan mga soldados na Hapon. Siring man, magkapirang
mga isla an pig'aaragawan kan duwang ini arog kan Liancourt Rocks (Dokdo, apod
kan Korea; Takeshima apod kan Hapon) asin Tsushima (Daemado, sa mga Koreano).

An Korea man hinuhurot an gobyernong Hapon na magtaong dispensang tunay sa mga
Koreano kaidtong mga taon na sinakop kaini an Korea na kun kasuarin kadakul na
mga pang'aabuso an naginibo kan mga Hapon asin man kan mga pangyayaring
pag'aabuso kan Hapon sa Ikaduwang Gerang Pankinaban.



https://bcl.wikipedia.org/wiki/Clemente_Ruero

Si Clemente Ruero (namundág mga-1845), dating gobernadorcillo kan Canaman,
Camarines Sur kan 1873-1874, kabáli sa sarô sa mga pinaka-maimpluwensya asín
pinakamayáman na pamilya sa banwáan.

Sa saróng saysay nin kamugtákan kan pagbúhay sa munisipalidad, nasambít na igwá
siyáng dagáng erokán sa halagáng 250 pesos. Siring man, igwá siyáng dagáng
tanúman sa Togpaan na nagtaóng 75 pesos na halagá nin gusi kan 1871.

Sa edad na 51, kan termino ni Don Antonio Zuñiga, giníbo siyáng Juez de Paz kan
banwáan. Mantáng pakatalingkás kan Camarines kan 18 September 1898, hinatód ni
Ruero sagkód saíyang mga pamangkín si Fray Francisco del Piego gamít an saíyang
caruaje na igwáng pabálon na saróng sakong mga buláwan na barria. An
pinakahúring prayleng kura kan banwáan nagbakláy pa-Quipayo parayò sa Ciudad de
Nueva Caceres, na saróng taón nang binayáan kan obispong si Arsenio Campo

Napangagóm niyá si Petrona Portugal, saróng parahábol asín nagkaigwáng sindáng
tolóng akì: sindá Saturnino, Cipriano sagkód Eulalia. An saíyang kangudán
nagpaagóm ki Juan Requejo, an pinakaenot na presidente municipal kan bàgong
Canaman.



https://bcl.wikipedia.org/wiki/Camalig,_Albay

An Camalig saróng ikatolóng klaseng banwaan sa provincia kan Albay, Filipinas.
Sosog sa sensus kan 2007, igwáng 60,319 katao sa 14,611 kaharongán an nag-eerok
digdí.

Sa pag-ultán kan 200 B.K. (Bago ki Kristo) asín 900 A.D., na iyó an periodong
amay kan Iron Age, sinasabi na igwá nang mga nag-eerok sa Camalig. Nag-abót an
mga Kastila kan taón 1569 sa paghanap nin masasaray na mga suplay nin kakanon.
An namayó kan grupong Kastila iyó si Kap. Luis Enriquez de Guzman alagad daí man
sindá naghalóy digdí, asín nagbalík tulós sa Panay.

An inot na naglaóg na kapadian digdí iyó an mga Augustino na sinundán nin mga
Franciscano kan taón 1578. Natugdás an Camalig kan taon 1579 kan mga
Franciscanong padì na sindá Fray Pablo dJesus asin Fray Bartolome Ruiz.

Namumugták iní sa pamitisán kan Bulkan Mayon sa gampíng sur-sulnopan asín sakop
kan segundo distrito. Napapalibotan an banwaan kan Guinobatan sa norte hanggán
sa sulnopan, Daraga sa subangán asín Jovellar sa sur. Kaglimáng (15) kilometro
an rayô kainí sa syudad kan Legazpi, asín 516 kilometro sa Metro Manila.

Sa hiwas na 13,088 ektarya, an 73.46% porsyento kainí gamit sa produksyon nin
mga pananóm. An 751.26 na ektarya tanoman nin niyog, an 8,472.92 tanoman nin
paroy asín an 390.32 ektarya tanoman kan mangibaiba pang pananóm arog kan duma,
mais, abaka asin mga bungang kahoy. An natatadâ na lugar may sobrang 50% na
pagkabulasok o labíng 1,000 metrong taás sa lebel kan dagat.

An mga industriya sa banwáng iní iyó an sa agrikultura sa pagtanóm, paggibo nin
mga handicrafts, mga gubing o garments, paggibo nin mga gamit halì sa
bunot-niyog, paggibo nin semento, asín mga kakanon na pigproseso. Bantóg an
Camalig sa maharang niyang pinangat asín digdí pinasikad an nag-aasong
kapiyestahan na inapód nindáng Pinangat Festival, na inirinorokyáw poón Hunyo 10
sagkód Hunyo 20.

Si Gary Valenciano sinususog niya an saiyang ginikanan sa Camalig asín siring
man si Ms. Boots Anson-Roa. An pinakaenot na Kongresista kan segundo distrito
kan Albay na si Justino Nuyda propiong taga-Camalig.

An naghugpâ sa pahina kan Guinness Book of World Records bilang The First Sili
King of the World kan taón 1999 iyó an Camalignon na si Eriberto "Bert"
Gonzales, Jr. saróng visual artist asín paraboksing asín art designer sa mga
jeepney sagkód comic illustrator.



https://bcl.wikipedia.org/wiki/Businessworld

An BusinessWorld sarong aldawan na peryodikong pangnegosyo minukna ni Raul
Locsin. An pinu'nan kaini iyo an "Business Day" na tinogdas niya kan 1967 alagad
nagsara pakalihis nin 20 anyos huli sa problema sa mga trabahador kaini. Saiyang
pinadagos kan Hulyo, 1987 alagad sa pangaran nang "BusinessWorld" kun saen an
mga empleyado kahiras na sa pagrorogaring kan peryodiko.

Sinasabing an peryodikong ini napalaen huli ta natanom niya an pusog na imahe
bilang sarong peryodiko na higot na sinusunod an estandarte nin pagkamatanos,
kredibilidad asin integridad, mga prinsipyo na pinangatamanan na gayo kan
kagtogdas kaini, si dainang Raul Locsin, na an saiyang pagkapropesyonal asin
integridad nagrayo' saiya sa mga daing kadatahan na diringkilan asin sa salang
paggamit kan poder kan print media orog na sa personal na katuyohan o pagbalos.

An dating pamayo kaini asin kagtogdas, si Raul Locsin, malinaw asin higot
nanggad na habong ikompromiso an integridad editoryal kan saiyang papel asin an
mga advertiser kaini dai tinutugot na magkiyaw'kiyaw sa kiling o sa napapalaman
kan mga bareta, mga bagay na nagtaong timbang sa peryodiko sa lawig kan saiyang
pagpupublikar.



https://bcl.wikipedia.org/wiki/Brigham_Young

Brigham Young (/ˈbrɪɡəm/; Hunyo 1, 1801 – Agosto 29, 1877) sarong Amerikanong
lider nin Kahiroan nin mga Banal sa Huring-Aldaw asin sarong paraerok sa
Kasulnopan kan Estado Unidos. Siya sarong Presidente kan An Simbahan ni
Jesukristo nin mga Banal sa Huring-aldaw (LDS Church) magpoon 1847 sagkod na
siya naggadan kan 1877, siya an pundador kan Salt Lake City, asin siya nagsirbe
bilang pinakaenot na gobernador sa Utah, Estados Unidos. Siya man an nangenot na
ipagpundar an University of Utah asin Brigham Young University.

Si Brigham Young nagkaigwa nin manlaenlaen na gaha, sa mga ini mas bantog siyang
pinag-aapod na “Amerikanong Moises”, (alternatibong kaapudan iyo an “Modernong
Moises” o an “Mormon Moises” nin huli ta, arog sa biblikong pigura, si Young an
nangenot sa saiyang mga parasunod, an Mormon Pioneers, sa sarong eksodus na
nag-agi sa disyerto, hanggan sa nanagboan ninda bilang sarong pinagpromisang
kadagaan. Si Young pinag-apod man kan saiyang mga parasunod na an “Leon nin
Kagurangnan” nin huli kan saiyang pusoanong personalidad, asin bantugan man sa
kaapudan na “Brother Brigham” kan Mga Banal sa Huring-Aldaw. Si Young sarong
poligamista asin imbuwelto sa mga kontrobersiya mapanungod sa mga Maitom na
katawohan asin an Pagkasaserdote, an Giyera sa Utah, asin an masaker sa Mountain
Meadows.



https://bcl.wikipedia.org/wiki/Bongbong_Marcos

Si Ferdinand Romualdez Marcos, Jr. (namundag Septyembre 13, 1957), bantog sa
gahang Bongbong Marcos, iyo an ikaduwang aki asin iyo sanang lalaki kan dating
Presidente Ferdinand E. Marcos asin dating Enot na Gining na si Imelda R.
Marcos. Siya sarong Filipinong pulitiko asin Senador sa ika-16 na Kongreso nin
Filipinas.

Si Marcos nagsirbeng Gobernador nin Ilocos Norte (1983–1986, 1998–2007) asin
bilang Representante kan Ika-2ng Distrito nin Ilocos Norte (1992–1995,
2007–2010) sa lindong kan Kilusang Bagong Lipunan, an partido pulitikal na
tinogdas kan saiyang ama. Siya nagin man Deputy Minority Leader sa ikaduwang
termino sa House of Representatives. Kan 2010, si Marcos naelihir Senador kan
Filipinas dara kan Partido Nacionalista. Si Senador Marcos nagkakapot komo
pamayo kan magkapirang komite sa Senado, siring kan Committee on Local
Government asin Committee on Public Works, asin kaapil sa magkapira pang mga
komite.

Kan Oktobre 5, 2015, si Marcos pigbuyagyag an saiyang kandidatura para Bise
Presidente kan Filipinas sa nagdadangadang na eleksyon heneral 2016.

Si Ferdinand R. Marcos, Jr. namundag kan Septyembre 13, 1957 sa mag-agom na si
dating Representante Ferdinand E. Marcos asin Imelda Remedios Visitacion
Romualdez. Nag-adal siya sa Institucion Teresiana asin La Salle Greenhills sa
Manila, kun saen nakamit niya an edukasyon niya sa elementarya asin sekundarya.

Ginahaan 'Bongbong', si Marcos nagpapel sa pelikula kan tunay-sa-buhay na
istorya kan saiyang ama sa tituladong pelikulang, Iginuhit ng Tadhana, bilang
siya mismo, katampad si Vilma Santos na iyo an nagpapel bilang si tugang niyang
si Imee Marcos, Luis Gonzales bilang si ama niya, asin si Gloria Romero komo iyo
an ina niya. An pelikula tuyong ipinasale bago mangyari an eleksyon heneral 1965
na kun saen an ama niya na senador dati, naelihir na Presidente kan Filipinas.

Kan 1970, si Marcos pinaduman sa Inglatierra kun saen siya nag-estar asin
nag-adal sa Worth School sarong gabosan-lalakeng institusyon kan mga
Benedictino. Dangan kaidto, siya duman nagkua kan adal nin undergraduate. An
saiyang resume soboot nagsasabi na siya nagtapos kan kurso bitbit an sarong
Special Diploma in Social Studies hale sa Oxford University sa Inglatierra. dawa
totoo mayo man nin rekord na siya nagtapos sa siring na kurso sa nasabing
unibersidad.

Si Marcos nag-entra sa programa nin Masters in Business Administration sa
Wharton School of Business, University of Pennsylvania sa Philadelphia, Estados
Unidos. Alagad, dai niya inantos na matapos huli ta nagkandidato siya asin
nanggana bilang Bise Gobernador kan Ilocos Norte kan 1980.

An karera sa pulitika ni Bongbong Marcos nagpoon kan siya maelihir Bise
Gobernador kan Ilocos Norte (1980–1983) sa hubinon na edad na 23. Kan 1983,
namoon siya sa sarong delegasyon nin mga Filipinong lider na mga hubinon pa man
asin nagpaTsina sa 10-aldaw na misyon diplomatiko kun saen nagrorokyaw duman kan
ika-10ng anibersaryo kan relasyon sa pag'oltan kan Tsina asin Filipinas. Si
Marcos nagsakat bilang Gobernador kan Ilocos Norte (1983–1986) hanggan pagputok
kan inapod na Rebolusyon kan Banwang Kapangyarihan kun saen napatalsik sa poder
an saiyang pamilya. Kaya siya nag-erok kaiba an mga kapamilya duman sa Hawaii,
E.U.

Si Bongbong Marcos iyo an saro sa magkapirang myembro kan saiyang pamilya na
nagbaralik tolos sa Filipinas kan taon 1991. Pakalihis sanang sarong taon
kaidto, siya naelehir na representante kan ika-2ng distrito nin Ilocos Norte
(1992–1995). Sa saiyang turno, si Marcos iyo an autor o kagmukna kan 29 House
bill asin kapwa-autor kan 90 pa, na kabali diyan an nagtaong dalan matogdas an
Department of Energy asin an National Youth Commission. Siya instrumental man sa
pagpagantad kan hiron nin Kooperatibismo ta itinagama niya an kadakulaan kan
saiyang Countryside Development Fund (CDF) sa pag-organisar kan mga kooperatiba
nin mga paratokdo asin mga paraoma sa saiyang ginikanan na probinsya. Sa
eleksyon para sa Senado kan 1995, si Marcos nagdalagan para Senador sa Senado
nin Filipinas alagad dai nanggana.



https://bcl.wikipedia.org/wiki/Bislig

An Bislig sarong ikatulong klase syudad na namumugtak sa probinsya nin Surigao
del Sur, Filipinas. Igwa ining sukol na 331.80 kilometro kwadrado na kadagaan
asin namumugtak sa ikaduwang distrito. Sosog sa sensus kan 2010, igwa ining
96,578 katawo. An designadong zip code kaini iyo 8311.

An Bislig may sadit na palayogan na bagay sana sa saradit na eroplano arog kan
Fokker 50 class. An mayor na padagka sa turista kaini iyo idtong Busay nin
Tinuy-an, na binansagan na "Niagara Falls" nin Filipinas. An busay nagthitsurang
halakbang na puting kurtina sa saiyang pagbubulos na nabulos sa tolong alontaga
na an langkaw asin paghulog 55 metro. Huli sa saiyangt pambihirang gayon, masabi
na iyo ini an saro sa pinakamagayon na vbbusay sa Filipinas. Mala ta itnampok
ini sa sarong artikulo sa International Travel magasin.

May lokal na dyalekto igdi na ginagamit pero ngane mas lakop igdi an lenggwaheng
Bisaya na Cebuano. Kan 2000, an bislig nagin nang sarong syudad..

An pangaran kan Bislig daa naggikan sa sarong balagon na apod bislig. Sarong
aldaw daa nagbatong an Hade kaiba an saiyang agom. Pagdakit sa nagtitignarakul
na salog sinda inatong kan makusog na sulog. Malalamos na kuta kun dai sinda
nakakurapot sa sarong balagon asin huli kaini nakahawas sinda sa pampang. Poon
kaidto pigngaranan na an lugar kan hade na Bislig.

Sa "Historia general de los religiosos descalzos del orden de San Agustin” ni
Fray Andres de San Nicolas kan 1664 sinurat niya ini na "Bislin".“ Siring man,
"Historia general… del Orden de San Agustin” ni Fray Luis de Jesus pareho an
pakasurat kan pangaran. Iba pang arapodan kaini kan mga Kastila, iyo an Bislig,
o Bisliq. Sa sarong detalyadong mapa ni Francisco Alegre, Mapa de la Provincia
de Caraga", taon 1751, nasurat man na Bislig an ngaran. Poon kaidto, natood na
an mga tawo na aporon an lugar na "bislig".



https://bcl.wikipedia.org/wiki/Bichara_Cinema

An Bichara Cinema (dating Cine Bichara) iyo an saro sa 32 na sinehan sa Syudad
nin Naga asin sa ibang banwaan kan Camarines Sur na pinundar kan mag-agom na si
Victor asin Emily Bichara, orihinalmente pagporoon kabakas an tugang na si
Miguel. An Cine Bichara iyo an pinakainot na natugdas kan taon 1926. Huli kan
pag-abante kan teknolohiya, nagluya na an pagrusô kan mga paradalan sa mga
sinehan asin napiritan an pamilya Bichara na magluwayluway pondohon na an
negosyong sinehan. Malà ta an Bichara Cinema na sana an natatadâ igdi sa laog
kan Syudad nin Naga asin pigsara na an mga sinehan sa ibang banwaan kan
Camarines Sur.

An mga edipisyo na dating mga sinehan haros pigbarago na an desensyo tanganing
pwedeng arkilahan nin mga tindahan, restawran asin iba pang mga negosyo. An
Bichara Commercial Complex Calabanga na yaon mismo sa sentro kan Calabanga,
Camarines Sur iyo an saro sa pinaghirang edipisyo ngane makalapag sa kawat kan
pagbabago nin teknolohiya na nagriripike nin kagadanan sa industriya nin sine.

Totoo, kan taon 2013 sa kategoryang "Mga lokal na korporasyon" an Bichara and
Sons, Inc. nag'ika-18 pa man sa pinakahalangkaw magbayad nin buhis igdi sa
Siyudad nin Naga.



https://bcl.wikipedia.org/wiki/Banton,_Romblon

An Banton sarong ikalimang klaseng banwaan sa provincia nin Romblon, Filipinas.
Susog sa senso kan 2011, igwang populasyon na 6,799 katawo igdi. Dati an
pangaran kaini Jones alagad naribayan kan pangaran na Banton kan taon 1959.

An Banton binibilog kan mayor na isla nin Banton asin kan mga dai-iniestaran na
mga isla nin Bantoncillo, asin kan Mga Isla ni Dos Hermanas (Duwang Magtugang),
na ini man kompunido kan Carlota asin Isabel.

An Banton nababanga sa 17 barangay. Kan 1954, an mga sitio nin Mahaba, Angomon,
Solocan, Kapanranan asin Yabawon pigsararo asin nagin nang baryo kan Yabawon.

/a – Munisipyo kan Jones /b – Kaiba an mga baryong isinaro sa Corcuera /c –
Kaiba an mga baryong isinaro sa Concepcion /d – Iyo gayod ini an baryo Tinigban
kan Islang Sibale (Maestro de Campo), bako an Tinigban yaon sa Tungonan.
Populasyon kan baryo kaiba sa bilang kan visita Concepcion /e – Pinagreport kan
1897 /f – Kinua sa baryo Nasunogan /g – Kinua sa Togong /h – Kinua sa Balogo /i
– Kinua sa Banice /j - Mayong datos /k - 2007 NCSO Census /l - Minukna an baryo
kan Hunyo 12, 1954 sa pwersa kan R.A. No. 1014 asin igdi kaiba an mga minasunod
na mga sitio: Mahaba, Angomon, Solocan, Kapanranan asin Yao.



https://bcl.wikipedia.org/wiki/Balisong

An Balisong (Ingles, butterfly knife) sarong toro-tiklop na patarom o lansita na
may duwang sarongan magkabaak nakatakod sa saiyang arag na pwedeng itago an
tarom mismo sa sarongan paagi nin pagtiklop pawitik kaini asin an tarom
nasasaray sa li'gi' kaini, asin pagbinuka an duwang baak na sarong, an tarom
napapaluwas naman. Ini inaapod man na Batangas balisong, veinte nueve asin igdi
sa Filipinas, tradisyunal na ginigibo sa probinsya nin Batangas, pero totoo an
balisong ginigibo man sa Hapon, Estados Unidos, Tsina asin Korea.

Sinasabi na an terminong "balisong" hale sa duwang kataga': bali asin sungay na
boot sabihon an mga bare' nang sungoy damulag iyo an ginagamit sa pagpolo igdi.
An balisong pwede man na gibohon na an tarom ibong-ibong, o sa sarong ibong
mayong tarom asin iyo an kwenta bangig na kaini. May ginigibo man kaini na mayo
kinakaagan tarom ta gamit sana ini sa pagpraktis pagkawat sa pagtoro-tiklop
kaini na dai malulugadan an kagpraktis.

An duwang-baak na sarongan kaini parati gibo sa sungoy nin hayop, sa matagas na
kahoy, o patos sa makintab na metal, asin ini inaartihan nin pasak na gading,
perlas, tingga, bulawan o anoman na kurit-kurit sa pagpagayon kaini.



https://bcl.wikipedia.org/wiki/Audrey_Hepburn

Si Audrey Hepburn (nmndg: Audrey Kathleen Ruston; Mayo 4, 1929 - Enero 20, 1993)
sarong aktress na Briton-Belga, sarong humanitario, modelo y bailarina. Siya
nagawadan kan Oscar saka premyo Tony.

Namundag sa Ixelles, Belgium, si Hepburn sa saiyang pagkaaki haros nag'estar sa
Nederland asin sa Arnhem, Nederland na okupado kan mga tropang Aleman kan
ika-2ng gerang pangkinaban. Duman sa Arnheim nag'adal siyang ballet dangan kan
1948 nagdakit sa London kun saen siya nagpadagos pag'adal ballet manta na nagin
siyang modelo kan sarong retratista.

Pakatapos pagpapel niya sa magkapirang perlikulang europeo, asin paghimo niya sa
sarong papel sa dramang Broadway na Gigi, siya nagpapel kan bida sa Roman
Holiday (1953) asin ngapit ngane nagin na siyang saro sa pinakalataw na aktress
sa kinaban. Dangan kan siya nagpapel sa Sabrina (1954), The Nun's Story (1959),
Breakfast at Tiffany's (1961), Charade (1963) asin My Fair Lady (1964), naghakot
siya nin mga nominasyon para sa, asin guminana, kan Academy Awards, sa Golden
Globes asin BAFTAS asin, siring man, kan Tony Award huli sa performance niya sa
1954 na dulang Ondine. Masabi pa, si Hepburn saro sa dikit sanang mga
entertainer na naripol makamit an Oscar, Emmy, Grammy asin Tony Awards. Sa totoo
ngani, kan 1959 an American Film Institute isina'ngat siya sa pwesto bilang saro
sa "five greatest female stars" sa sineng amerika.

Sa mga huring aldaw kan saiyang karera, si Hepburn nagsibot sa paglibot sa mga
sobrang tios na mga nasyon. Mala ta siya natokang "Goodwill Ambassador of
UNICEF" asin nagduman sa Mek'ele kan Etopya kan 1988 kun saen natabangan niyang
mapadarhan nin pagkakan an 500 na mga kaakian yaon sa peligrong magadan sa
gutom. Sa Turkey nagduman man siya kan Agosto 1988 asin duman an programa nin
"immunization" asin pagkaag nin water system napangyari. Siring man kan Oktobre
1988 binista niya an Sud Amerika kun saen sa Venezuela asin Ecuador nahimong
matogdas an tamang mga water system sa mga lugar na maipo an malinig na tubig.
Nakipagsumpongan man siya sa mga lideres kan Honduras, El Salvador asin
Guatemala sa Central America sa pagdara kan mga programa kan UNICEF. Taon 1989,
Abril kaidto, sinongko niya an Sudan sa pagbungsod kan "Operation Lifeline" sa
tahaw nin gera sibil. Kan Oktobre 1990 binisita niya an Biyetnam sa pasgpasunod
kan programang "immunization" asin pagkaag nin toltol na water system. Alagad,
an grabeng kagutoman na namalas niya iyo an sa Somalia na nagtanyog na gayo
saiya kan siya nagduman kan Septyembre 1922, apat na bulan bago siya naotsan
buhay dara kan minamate niyang kahelangan na "appendiceal cancer". Sabi niya,
haros maski saen makukua an mga lubongan dawa saen na sana, sa gilid gilid, sa
dalan, sa pampang salog asin haros mayo nang mapaglubongan kan mga bangkay.



https://bcl.wikipedia.org/wiki/Antonio_Luna

Si Antonio Luna de San Pedro y Novicio Ancheta (29 Oktobre 1866 – 5 Hunyo 1899),
sarong Ilokanong namundag sa Manila asin heneral na naglaban sa
Filipino-Amerikanong Gera. Siya man an kagtogdas kan pinakaenot na akademya
militar sa Filipinas na nagdurar kan Enot na Republika Filipina. Sinasabing siya
an pinakamadunong sa gabos na opisyal militar na filipino sa gerang idto. Kan
nagsangle siya ki Artemio Ricarte bilang pamayo kan Hokbong Rebolusyonaryong
Filipino, saiyang ginamit an saiyang adal sa syensia militar sa nagtuturay pa
sanang hokbo. Sarong asintado sa pagbadil, nagbilog siya nin mga soldados na
gerilya na naapod ngapit bilang "Luna Sharpshooters" asin "Balck Guard". An
saiyang 3-soknong na panagang, na bisto ngonyan komo Luna Defense Line, nagtao
nin kapawotan na gayo sa mga Amerikanong tropa sa saindang kampanya sa mga
probinsya amnayan kan Manila. Ngapit, siya nagmukna kan sarong base militar sa
Cordillera. An saiyang pagdisiplina sa hokbong Filipino asin paglinkod sa
Republika husto na sana alagad an ugale niyang purongpusongon, aranggoton asin
maypagkadominante iyo an ikina-ongis saiya kan mga yaon sa palibot niya. Totoo
nabisto man an husay niya bilang opisyal militar asin pamayo kan hokbo mala ta
ginawadan siya kan Medalya Republika Filipina kan 1899. Si Luna, palaen kan
saiyang adal militar, nag'adal man sa parmasya, literatura asin kemika.

Si Antonio Luna namundag kan Oktobre 29, 1866 sa Calle Urbiztondo, Binondo
(ngonyan parte na kan San Nicolas). Siya an pinakanguhod sa pitong magturugang
kan mag'agom na si Joaquin Luna de San Pedro (taga Badoc, Ilocos Norte) asin an
mestisang Espanyol na si Laureana Novicio Ancheta, gikan Luna, La Union (dati,
Namacpacan). An ama niya naglilibot na ahente nagtitindang tabako kan
monopoliyang tabako nin gobyerno. Kan an pamilya niya nag'hubo sa Manila kan
1861, an ama niya nagin negosyante sa Binondo. An saiyang tugang na si Juan Luna
sarong pintor mahusay nanggad mala ta nasikwit kaini an sarong medalyang bulawan
sa tolo na iginawad duman sa Madrid Exposición Nacional de Bellas Artes kan 1884
na an entri idtong pintura niyang inapod "Spoliarium". Ining Juan nag'adal totoo
sa Madrid Escuela de Bellas Artes de San Fernando. Saro pang tugang niya iyo si
Jose, nagin doktor. Dangan an saro niya pang tugang si Joaquin kaiba niya sa
ralaban kontra Amerikano sa Filipino-Amerikanong Gera. An Joaquin na tugang niya
ngapit magigin senador poon 1916 sundo 1919.



https://bcl.wikipedia.org/wiki/An_Mga_Banal_sa_Huring_Aldaw

An sarong Banal sa Huring Aldaw iyo an parasunod kan Kahiroan nin mga Banal sa
Huring Aldaw, na sarong grupo kan mga denominasyon na minasumpay-ugat kan
saindang pinaggikanan sa mga katukdoan ni Joseph Smith, Jr. asin kan Simbahan ni
Kristo na saiyang pinag-organisa kan 1830. Ining artikulo minapanungod sa
paggamit kan terminong “Mga Banal sa Huring Aldaw” asin kan saiyang kaibahan sa
“Mga Banal sa Huring-Aldaw”, na iyo ang pinaggagamit mismong gayo kan An
Simbahan ni Jesukristo nin mga Banal sa Huring-Aldaw (an LDS na Simbahan).

An enot na bantog na paggamit kan terminong Mga Banal sa Huring Aldaw nagpoon
kaidtong 1834, na dae naghaloy bago pa man an Simbahan ni Kristo na tinugdas ni
Joseph Smith, Jr. inpormal na pinagbaguhan nin pangaran na iyo an Simbahan nin
Mga Banal sa Huring Aldaw tanganing maipagpalaen ini gikan sa ibang mga
“Simbahan ni Kristo” na pinag-establisa kaidtong panahon. An termino naggikan sa
mga katukdoan ni Joseph Smith na an mga parasunod kan relihiyon na an Diyos an
nag-establisa inaapod na “mga banal” sa kaparehong kaapudan na si Paul kan
Tarsus an naggamit sa termino, na nangangahulugan na sinda mga parasunod ni
Kristo. Sinda an terminadong mga banal sa huring aldaw na tanganing maipagpalaen
sinda gikan sa mga banal kan amay na Kristiyanong simbahan (dating mga banal).
An simbahan pinag-akong opisyal an termino kan Abril 16, 1838 sa paagi nin
sarong kapahayagan na pinagtao ki Joseph Smith, Jr. na nagsasabi, “Nin huli kaya
an sakuyang simbahan pag-aapudon sa mga huring aldaw, na iyo ngani an Simbahan
ni Jesukristo nin mga Banal sa Huring-Aldaw.”

An Britanikong estilo na Mga Banal sa Huring-aldaw (Latter-day Saints)---nagin
kumon an paggamit kan 1852 kunsoarin na An Simbahan ni Jesukristo nin mga Banal
sa Huring-Aldaw nagin inkorporado na sa pangaran na iyan sa Salt Lake City,
Utah. An pormang ini iyo an pinaggamit sana kan denominasyon man sanang ini,
asin an kagamitan kaini asin an daglat na LDS pankagabsan na minapanunogd sana
sa mga miyembro kan simbahan na iyan.

Nin huli ta an LDS na Simbahan sa kaharayoan iyo an pinakadakula asin mas bantog
kesa kadakul na iba pang mga denominasyon nin Mga Banal sa Huring Aldaw, an
bilang kan mga simbahan na pinagkonsidera an saindang mga sadire bilang Mga
Banal sa Huring Aldaw igwa nin impormal na mga termino na pinag-aapod sa
saindang mga miyembro, tanganing malikayan ang karibongan. Halimbawa, an
denominasyon na opisyal na pinagngaranan na Simbahan ni Jesukristo nin mga Banal
sa Huring Aldaw minapanungod sa saiya man sanang impormal na kaapudan bilang an
Strangitas (Strangites). Sa kaparehasan, an mga miyembro kan an Simbahan ni
Kristo (Templong Lote) pirmeng pinag-aapod bilang Hedrickitas (Hedrickites),
asin mga miyembro kan An Simbahan ni Jesukristo minsan pinag-aapod na
Bickertonitas (Bickertonites).

Kan 2001, an Komunidad ni Kristo, an ikaduwang pinakadakulang Mga Banal sa
Huring Aldaw na denominasyon, pinagbago an pangaran kaini gikan sa an
Reorganisadong Simbahan ni Jesukristo nin mga Banal sa Huring Aldaw, habang
pinagtatada an dating halabaon na pangaran para sa ligal na mga katuyuhan,
bilang parte sa paglikay kaining mga tipong mga karibongan, maski na ngani
sainda pirmeng pinag-aapod an mga miyembro bilang mga banal asin an simbahan
impormal na pinag-apod bilang Simbahan nin mga Banal. Daeng pagkukulang, an
terminong Banal sa Huring Aldaw mapupuwedeng maipag-apod sa gabos sa mga
denominasyon na kaayon sa Kahiroan nin mga Banal sa Huring Aldaw (Latter Day
Saints Movement).

An Mga Banal sa Huring Aldaw kumon na pinag-aapod bilang mga Mormons, sarong
gaha na naggikan sa titulo kan an Libro ni Mormon. Kaya lang, an kadakulaan asin
prominensiya kan An Simbahan ni Jesukristo nin mga Banal sa Huring-Aldaw (The
Church of Jesus Christ of Latter-Day Saints) iyo an nakapagpamangno sa mga
terminong Mormon asin Mormonismo na kagabsang naintindihan na mai-aplikar sana
sa simbahan asin mga miyembro kaini; na iyo, an Mga Banal sa Huring-aldaw.

An pagmamawot kan simbahan na matawan doon an mga pandoktrinang mga katukdoan ni
Jesukristo iyo an nagpamangno sa mga mahigos na mga parasurat kaini na gamiton
ang mga terminong Mga Banal sa Huring-aldaw asin Mormons na minaapod sana sa mga
miyembro kan simbahan o bilang sarong panultol na kaapudan siring baga sa Mormon
Pioneers, habang minapanungod ini sa maski arinman na simbahan na iyo An
Simbahan ni Jesukristo nin mga Banal sa Huring-aldaw o an pinahalipot na porma
kaini na, an Simbahan ni Jesukristo.

An Associated Press Stylebook nagsabi sa mga minasunod na tataramon na
mapanungod sa paggamit kan terminong Mormon: “An terminong Mormon bakong
manigong ipag-apod sa ibang Mga Banal sa Huring Aldaw na mga simbahan na
nagresulta gikan sa pagkabaranga kaini pagkatapos na si Joseph Smith nagadan.”
Daeng pagkukulang, an terminong ini minsan pinaggagamit na minapanungod sa mga
parasunod kan Pundamentalismong Mormon(Mormon Fundamentalist) na naniniwala sa
pag-agom nin kadakul, sarong kaugalian na an LDS na Simbahan opisyal na
pinagtalikudan ini kan 1890.



https://bcl.wikipedia.org/wiki/Amir_Hamzah

Si Tengku Amir Hamzah (28 Pebrero 1911 – 20 Marso 1946) sarong Indones na
makatta asin heroe nasyunal kan Indonesya. Namundag sa sarong aristokratikong
pamilya sa Sultanato nin Langkat sa Sumatrang Amnayan, siya nag'adal sa Sumatra
asin sa Java. Kan siya yaon sa senior haiskul sa Surakarta mga 1930, siya
naimbwelto sa makabanwang hiron mala ta pigbabantayan na an mga hiro niya kan
mga Olandes na administrador.

An mga rawitdawit ni Amir may tema sa pagkamoot asin relihiyon asin
nagpapanalmingan nin hararom na pagkakasiplingan sa pinaka'ubod kan saiyang
boot. Gamit Malayo asin Java'ng tataramon, asin batay sa mga pinalakwas na
estrukturang tradisyonal, nagpapahiling nin ritmo asin pagkasarambit sa kawat
nin pagrarawit gamit an mga simbolismo sa mga tinatakin-takin na mga tataramon.
An mga amay niyang mga obra manongod sa mga maludok na paghihidaw na pagkamoot,
na naglalabyog sa duwang mate, erotika asin mabining pagkamoot; manta an mga
huri na niyang pinagrawit nagkaigwa nang tugkadon na kahulogan dapit sa
relihiyon. Sinasabi na sa duwang aripompon, an Nyani Sunyi an binibistong mas
gantad. Si Amir konsideradong iyo an "Hade sa Panahon kan mga Makattang
Poedjangga Baroe", asin siya an midbid na poetang Indones sa lantad
internasyunal sa periodong bago nag'abot an Makabanwang Rebolusyon kan
Indonesya.

Gabos'gabos si Amir nagtokda nin limang polong rawitdawit, kagwalong saysay,
kagduwang artikulo, apat na halipot na osipon, tolong kadamotan nin mga rawit,
asin sarong orihinal na libro. Kadakulan kan saiyang mga mukna nalagda sa
magasin na Poedjangga Baroe, magasin na tinogdas niya kan taon 1933 katuwang sa
Armijn Pane asin Sutan Takdir Alisjahbana Si Amir nagpalis man hale sa ibang
lenggwahe nin duwang polo may apat na rawitdawit, sarong prosa, asin sarong
libro.



https://bcl.wikipedia.org/wiki/Ai_Weiwei

Si Ai Weiwei (namundag Mayo 18, 1957) sarong Intsik na artista asin aktibista sa
pulitika. Siya sibot man sa arkitektura, potograpiya, pelikula y komentarista sa
mga isyu sosyal asin kultural. Siya nakisaro' sa mga arkitektong Suesya Hertzog
& de Meuron bilang sarong konsultant sa pagtogdok kan Beijing National Stadium
para sa 2008 Olympics.. An desensyo kan stadium, na garo na tataghan nin gamgam
saiyang gayong konsepto asin muknang isip. Alagad, bilang sarong aktibista hayag
na natuyaw siya sa gobyernong Intsik orog na sa tindog kaini manongod sa
demokrasya asin sa mga deretsong pantawo. Saiyang pinagimbestigar an korupsyon
sa gobyerno, arog kaidtong iskandal sa korupsyon sa paggibo kan mga eskwelahan
sa Sichuan na abang dali nagrarampaog resulta kan paglinog. Kan Abril 2011,
pakaaresto saiya sa aeropwertong Beijing, siya ikinulong nin sobra sa duwang
bulan na mayo lamang pormal na kargong isina'ngat saiya; an mga opisyal
nagtataram soboot na si Weiwei pinupugol huli sa dai pagbayad nin tamang buhis.

Si Weiwei pinangaki sa sarong Insik na poeta, si Ai Qing na kan 1958 nakulong
man asin an agom kaining si Gao Ying sa sarong labor camp sa Xinjiang kan
magbungkaras sa Tsina an inapod na Anti-Rightist Movement. Kan mangyari ini, si
Ai Weiwei sarong taon pa sana an edad asin siya nag'estar sa Shihezi nin 16
anyos. Kan 1975, an pamilya niya nagbalik sa Beijing. Si Weiwei an naagom iyo si
Lu Qing, sarong artista man.

Kan 1978 si Ai nag'entra sa Beijing Film Academy asin nagklase sa lindong kan
mga direktor na sinda Chen Kaige asin Zhang Yimou. Saro siya sa kagtogdas kan
sarong art group na sinasabing avant agarde, an "Stars", kairiba niya si Ma
Desheng, Wang Keping, Huasng Rui, Li Shuang, Zhong Acheng asin Qu Leilei. Kan
1983 an grupo nagrilitikan na. Pero siya aktibo sa pagbali sa mga eksibit kan
grupong ini: sa The Stars: Sampolong Taon, kan 1989 duman sa Hanart Gallery, sa
Hongkong asin sa Taipei. Kan 2007 nagpartisipar man siya sa sarong inapod na
retrospective exhibition sa Today Art Museum, Beijing.

Poon 1981 abot 1993, siya nag'estar sa Estados Unidos, kadaklan sa Nweba York,
sa pagsibot sa pagmukna nin conceptual art, na resulta sa paghira niya kan dati
nang haraman na bagay. Nag'adal siya sa Parsons School of Designs. Alagad siya
may posikit na interes sa mga sugal sa baraha asin parating laman kan mga casino
sa Atlantic City.

Nagbalik si Ai kan 1993 sa Tsina dahelan ta naghelang an saiyang ama. Duman sa
Tsina katuwang siya sa pagtogdas kan grupo nin mga artista, an Beijing East
Village asin siya nagpalagda' nin serye nin tolong libro manongod kaining bagong
henerasyon nin mga artista: an Black Cover Book (1994), an White Cover Book
(1995) asin an Gray Cover Book (1997).

An mga obra sa arte ni Ai napaeksibit na sa Australasia, Europa, Norte asin Sur
Amerika. Mga solong eksibit ginibo na niya, kabali diyan an Stiftung DKM,
Duisburg (2010); Museum of Contemporary Craft, Portland (2010); Arcadia
University Gallery, Glenside (2010); Mori Art Museum, Tokyo (2009); Haus der
Kunst, Munich (2009); Three Shadows Photography Art Center, Beijing (2009);
Sherman Contemporary Art Foundation, Cambelltown Arts Center, Sydney (2008);
Groninger Museum, Groningen (2008).



https://bcl.wikipedia.org/wiki/Administratibong_Rehiyon_Kordilyera

An Administratibong Rehiyon Kordilyera (Ingles: Cordillera Administrative Region
o CAR) an solamenteng rehiyon kan Republika kan Filipinas na mayong baybayon.
Komponido ini kan mga provincia nin Abra, Apayao, Benguet, Ifugao, Kalinga asin
Mountain Province. An ciudad nin Baguio an panrehiyona na sentro kaini.

Sakop kan Kordilyera an haros enterong kabukidan sa Kordilyera Sentral kan
Luzon, an pinakámahiwas na kabukidan sa nacion. An rehiyon an pinag-eerokan kan
manlaen-laen na katutubo kun apodon mga Igorot.

Kabali sa mga pigdadayong mga atraksyon sa rehiyon an Banaue Rice Terraces sa
provincia kan Ifugao, Sumaguing Cave sa Sagada asin mummy caves kan Benguet asin
Mt. Province. Igwa nin apat na National Parks digdi: an Cassamata Hill, Mount
Pulag (an ikaduwa sa pinaká halangkaw na bukid sa Filipinas na may langkaw na
2,922 m above sea level), Mt. Data asin Balbalasang-Balbalan, namómogták sa
provincia kan Kalinga. An Kalinga igwa man nin world class na white water
rafting sa Chico River.

Panagbenga / Baguio Flower Festival na pigseselibrar sa bulan nin Pebrero. An
festival nakasentro sa pagigin Flower Garden City sa Norter kan ciudad nin
Baguio. Kabali sa highlights an flower exhibits, lectures, garden tours, floral
competition asin city-wide parade of floats.

LANG-AY Festival, Mt. Province, sarong semanang agro-industrial trade, tourism
asin cultural fair na igwang tribal dances asin kanta na pigseselibrar kada
Abril 7. An lang-ay sarong native term ipinapahiling ang buhay na tradisyon kan
mga tawo sa provincia.

Banaue Imbayah Festival, tolong aldaw na festival poon Desyembre 5 hasta 8 na
pigseselibrar kada apat na taon. Igwang mga ethnic parade na ipinapahiling an
pagbabâgo kan kultura kan Ifugao na pigsusundan nin ethnic games.



https://bcl.wikipedia.org/wiki/Acholi

An Acholi (inaapod man, Acoli) sarong grupong etniko makukua sa mga distrito nin
Agago, Amuru, Gulu, Kitgum, Nwoya, Lamwo, asin Pader sa bandang Ugandang Amnayan
(sarong lugar na inaapod man na Acholilandia), asin sa Magwe County nin
Habagatan Sudan. May 1.17 milyon Acholi an nabilang sa Sensus Uganda kan 2002,
asin 45,000 pa an nabilang na nag'eestar sa Habagatan Sudan kan 2000.

An Lenggwaheng Acholi sarong Western Nilotic na lenggwahe, klasipikado bilang
Luo, asin magkaibong na nagkakasinabotan sa Lango asin sa iba pang mga
lenggwaheng Luo.

An "Awit ni Lawino" (Song of Lawino) iyo an saro sa pinakalataw na Aprikanong
literatura. Ini sinurat ni Okot p'Bitek sa Acholi, na kan huri ipigpalis naman
sa Ingles.

An Acholilandia (sinasabi man ini na subrehiyon nin Acholi) sarong
bakong-eksaktong termino para sa rona na tradisyonal na estaran kan mga Acholi.
Binibilog ini kan sa presenteng Mga Distrito nin Uganda siring kan Gulu, Kitgum,
asin Pader, kaiba na padagos an bagong mukna na distrito nin Amuru, Nwoya, Lamwo
asin Agago. Sinasakop kaini an lumabi-kumulang onseng ribong milya kwadradsng
kahiwasan nin daga harani sa pagdolonan kan Ugands asin Sudan.

An populasyon kaini ngonyan ginagaom na nag'aabot nang 600,000 na tawo o 4% kan
total na populasyon nasyonal. Igwa man totoo nin mga Acholi na nag'eestar sa
bandang amnayan kan Sudan, pero an mga Sudanong Acholi dai ainasakop sa
pagkasabot pulitikal kan terminong Acholilandia.



https://bcl.wikipedia.org/wiki/Zulkifli_Abdhir

Si Zulkifli Abdhir (1966 – 25 Enero 2015) sarong Malaysiano na saro sa
pinakahinahanap na terorista kan Federal Bureau of Investigation (FBI)]. An
amerikanong ahensyang ini nagtangro' nin USD 5 milyon na premyo sa kiisayman na
makataong impormasyon na magin dalan sa saiyang pagkatoklo'.. Siya binabansagan
man kan tagong-ngaran na Marwan. Siya pigsasahotan na lider kan Kumpulan
Mujahidin Malaysia, kaayon sa sentral na liderato kan Jemaah Islamiyah, asin
natokdo na nagtatago sa Mindanao sa proteksyon kan Bangsamoro Islamic Freedom
Fighters. Si Zulkifli nautasan-buhay 25 Enero 2015 kan nataraka' kan mga opisyal
kan Special Action Force sa sarong paglusob sa payag-payag na saiyang
pigtuturogan. Siya nagadan sa pagbabadil kan nagngata' siya na maglaban alagad
an pagsikop saiya naghuros sa inapod na Bakbakan sa Mamasapano kun saen an mga
elemento kan nasabing SAF naipit sa sarong enkwentro na igdi 44 myembro kan SAF,
18 sa MILF asin 5 sa BIFF, asin magkapira pang sibilyan an nagkagaradan sa tanga
nin makuring paribayan-putok.



https://bcl.wikipedia.org/wiki/William_Taft

Si William Howard Taft (15 Sept. 1857 - 8 Marso 1930) sarong Amerikanong
pulitiko, an ika-27ng Presidente kan Estados Unidos (1909-1913), an ika-10ng
Poon na Hukom kan Korte Suprema (1921-1930), asin sarong lider kan progresibong
lado kan Partido Republikano kan ini iyo an nagkakapot kan poder sa gobyerno kan
Estados Unidos.

Nagserbe siya bilang Solicitor Heneral kan Estados Unidos (1890-1892), sarong
huwes federal, Gobernador Heneral kan Filipinas (1901-1904), asin Sekretaryo nin
Guerra (1904-1908) bàgo nanominar bilang Presidente sa 1908 Kumbensyon Nasyonal
kan Republikano na igwang suporta kan saiyang sinundan asin dayupot na amigong
si Theodore Roosevelt.

An mga magurang niya iyo sinda Alphonso Taft asin Louisa Maria Torrey Taft.
Napangagom niya si Helen Herron (1861 - 1943) kan Hunyo 16, 1886, asin an
pagsasaro ninda nagbunga nin tolong aki: si Robert Alphonso Taft (1889-1953),
Helen Herron Taft (1891-1987), Charles Phelps Taft (1897-1983).

Si Presidente Theodore Roosevelt ginibo siyang Sekretaryo nin Guerra (1904-1908)
asin kan 1907, napag-isip ni Roosevelt na siya an magsangle sa saiyang pwesto
komo presidente asin sa kumbensyon kan Partido Republikano siya an napili na
madalagan sa pagka-presidente sa sunod na eleksyon.



https://bcl.wikipedia.org/wiki/West_Albay_Bikol

An Bikol Sulnopan na Albay o West Albay Bikol sarô sa mga tataramon na Bikol na
pigtataram sa probinsya nin Albay, Filipinas. Tinataram ini sa mga banwaan nin
Polangui, Oas, Pio Duran asin Syudad nin Ligao, Albay. Igwa ini nin haros
260,000 na parataram kan 2009. Haros kaagid ini sa Miraya Bikol. Igwa ining
nagkapirang diyalekto na nagkakairibaiba sa lambang banwaan.

Ini an ikaapat sa pinakadakol na parataram sa mga tataramon na Bikol sunod sa
Bikol Sentral, Rinconada Bikol asin Miraya Bikol. Kabali ini sa grupo nin mga
tataramon sa Kadagaan na Bikol sagkod an Rinconada Bikol, Mt. Iriga Agta, Buhi
Bikol, Libon Bikol asin Miraya Bikol.

Mayo nin ipinapamugtak na pamantayan o estandarteng diyalekto an tataramon huli
sa limitadong gamit asin nakasurat na literatura. Nagkapirang mga rawitdawit an
nakasurat sa tataramon na ini.

An mga panurat ni Abdon Balde Jr. kan Oas, Albay yaon sa diyalektong Oasnun
siring kan Sa Pangpang Sulong na nagluwas sa Ani nin mga Rawitdawit sa An
Tambobong nin Literaturang Bikolnon kan 2010. Nagkapirang mga rawitdawit ni Mike
Boribor kan Pio Duran, Albay sa diyalektong Pio Duran Bikol an napalagda sa
Kamurawayan sa Burak na layas (Balai Ibalon, 2013) siring kan Pagrumdom, Agihan,
Nagibasa asin Pagdungaw.

Igwa man mga rawitdawit sa manlainlain na diyalekto kan tataramon na ini an
napalagda sa duwang antolohiyang Kalapakapa: mga Rawitdawit na pinakarhay ni
Eduardo Uy. An iba pang diyalekto kan Bikol Sulnopan na Albay iyo an Ligaoeño
asin Polanguinon.



https://bcl.wikipedia.org/wiki/Vicente_Ursua

Si Don Vicente Campos Ursua (Hunyo 15, 1859 Libmanan, Camarines Sur- Agosto 2,
1921, Calamba, Laguna), gobernadorcillo sa duwang termino kan Lbmanan poon 1891
asin koronel sa tropang Filipino na nagsabat sa mga mananakop na Amerikano kan
1900.

An mga magurang niya iyo sinda Agaton Ursua asin Isidora Campos, na pareho
namundag sa Libmanan, Camarines Sur.

An naagom ni Ursua iyo si Tecla Aureus y Ibarra na aki man kan mag'agom na sinda
Agaton Aureus de los Angeles asin Lorenza Ibarra Santa Rosa y Rubio Fernando.
Pareho namundag sa Lbmanan, sinda kinasal kan Hulyo 10, 1884 asin nagbunga an
saindang pagsasaro nin duwang aki, si Jacinto asin si Perpetua.

Nasahotan na kaapil sa Katipunan asin rebelde, siya inaresto kan mga Kastila kan
Oktubre 6, 1896. Nag'agi nin makuring kulog sa hawak huli ta kinadogkadog kan
mga otoridad na Kastila. Kinadog siyang labilabi enot sa kumbento kan Simbahan
nin Libmanan, dangan kairiba niya an pinsan niyang si Leon Hernandez asin an
bayaw niyang si Pablo Perpetua, sinda pinirit pinalakaw haleng Libmanan pasiring
sa Nueva Caceres. Sa kumbento kan Simbahan nin San Francisco, sindang tolo
kinadogkadog naman. Nakasakay sa bapor na "Isarog", si Vicente pinadara na
Manila, kasarabay kan iba pang nasahotan na mga rebelde, kun saen siya
pigsentensyahan kan Concejo de Guerra na itapok sa Fernando Poo. Kan Pebrero 5.
1898 nagawadan siya nin indulto asin nakabalik sa Filipinas kan Nobyembre 12,
1898.

Si Antonio Luna kinomisyon siya bilang teniente koronel na mamoon kan tropa
regular kan Katipunan na sakop an Libmanan asin Daet. Dangan kaidto, komo saro
nang koronel, siya an nagbilog kan Milicias Teritoriales kan Libmanan. An grupo
niyang ini an suminabat sa madugong enkwentro laban sa mananakop na Amerikano
kan an mga ini, kairiba an 2,200 na soldados, naglaog igdi sa Bicol paagi kan
Sola' nin San Miguel, kan Pebrero 20, 1900 ta pasiringon sinda sa banwaan nin
Nueva Caceres.

Siya sarong Mason asin katuwang si Juan Miguel, binilog an Logia Bicol Nu. 64
asin nagin siyang Worshipful Master natatago sa pangaran na "Virgilio". Naapod
siyang "Gran Maestro Virgilio" kan GRAN ORIENTE ESPAÑOL, sinasabing siya an
kagtogdas kan masoneria sa Ambos Camarines

Nagadan siya sa edad na 62 sa Canlubang, Calamba, Laguna alagad an saiyang
restos pinaghubo' kan taon 1926 sa Libmanan, Camarines Sur kun saen nakasaray sa
mausoleo kan pamilya Ursua.



https://bcl.wikipedia.org/wiki/Venus_Raj

Si Maria Venus Bayonito Raj (namundag, Hulyo 7, 1988) sarong Filipinang beauty
queen. Nakoronahan siyang Binibining (Miss Philippines)- Universe kan Marso 6,
2010 sa Grand Coronation Night na ginibo sa Araneta Coliseum. Ipigrepresentar
niya an Filipinas duman sa 2010 Miss Universe pageant na piggibo sa Las Vegas,
Nevada, Nevada., USA. kun saen ginana niya an pwesto bilang 4th Runner-up.

Si Maria Venus Raj namundag sa amang Indyano asin Bikolanang ina, an
pinakangohod sa limang aki. Kan omboy pa, siya dinara kan saiyang ina na duman
na mag'estar sa Bato, Camarines Sur, na saro sanang simpleng para-oma asin
modista. Sa enot na duwang dekada, siya nag'estar sa saro sanang payag-payag
gibo sa kahoy, kawayan asin tiklad na nipaq asin natood maglakaw sa mga ba'sog
na huli kaini sinasabing igwang pambihirang paglakad sa pagpahiling kan gayon
niya sa mga pageant.

Kan maglaog sa pag'adal sa kolehiyo, siya nagklase sa Bicol University duman sa
Albay na kinua Communication Arts, major sa Journalism asin nagtapos cum laude.
Nakatapos siya huli sa scholarship iginawad saiya kan Francis Papica Foundation.
Enot nagtrabaho siya bilang Information Assistant sa Department of Environment
and Natural Resources, Region V. Nagbubulan-bulan man siya sa pagigin modelo sa
lugar niyang Bicol asin sa Manila.



https://bcl.wikipedia.org/wiki/Uring

An Uring iyo an natatadang materyal resulta nin pagkasulo kan anoman na bagay,
tinanom o hayop asin ini karbon na parati may salak na abo. Madaling makua o
mapaluwas ini kun sinusulo an bagay na loom asin daing presenteng oksiheno asin
luwayluway napapaalintoto an anoman na tubig o mga madadaling maalang na mga
elemento. Ini paagi sa inaapod na pirolisis. An resulta kan proseso sinasabing
uring na magian, matapô,, nagrurupô, buhayhay asin bakong dusok alagad kun
kapotan nin laad nagbabaga ini sa halangkaw na temperatura. An uring binibilog
nin 85%-95% kan kemikal na karbon asin kan mga tada-tadang abo saka mga madaling
mag'alintotong mga elemento.

An uring ginagamit haros bilang panggatong sa pagluto nin anoman na kakanon. Sa
tradisyonal na kinaugalean sa Filipinas, an parating inu-uring iyo an soro
(bagol) kan niyog o an kahoy na bakawan na nagtuturubo asin lakop sa mga
katangyanan. An mga materyal na ini natao nanggad nin mainit na laad pero bakong
madaling mapâpâ arog halimbawa kan ibang klaseng mga kahoy.



https://bcl.wikipedia.org/wiki/Unibersidad_nin_Nueva_Caceres

An Unibersidad kan Nueva Caceres (Ingles: University of Nueva Caceres, o UNC)
sarong pribadong asín dai nin sektang unibersidad na pigpapadalagan kan sarong
pampamilyang korporasyon sa Syudad nin Naga. Ini an pinakainot na unibersidad sa
Luzon sa luwas kan Metro Manila na namuknà kan taon 1948 ni Dr. Jaime Hernandez.
Igwa ini nin programa para sa pre-eskwela, elementarya, hayskul, kolehiyo, asin
gradwado.

Naipaguhit an unibersidad sa Securities and Exchange Commission kan Mayo 18,
1948 na an mga nagbarakas iyo sinda Jaime Hernandez, Jaime Reyes, Ambassador
Jose Fuentebella, Edmundo Cea, Buenaventura Blancaflor, Juan Triviño, Antonio M.
Sison, Dr. Manuel Abella asin si Dr. Domingo Abella.

Gikan sa eksperyensya ni Dr. Jaime Hernandez, naaraman niya ang inaatubang na
kasakitan kang mga Bikolanong estudyante na nangingiturogan para sa halangkaw na
edukasyon arog kang mga unibersidad sa Manila. Hinaman nya ang paggibo kang
sarong eskwelahan para makataong serbisyo sa mga kahobenan kan rehiyon Bikol.
Poon kan Hunyo 1 taon 1948, ini inapod Nueva Caceres Colleges asin nagkaigwa nin
oportunidad an mga Bikolano na makaeksperyensya nin halangkaw na edukasyon arog
kan mga unibersidad sa Manila. Pakatapos nin anom na taon na pagkamundag kan
institusyon, tinawan nin estado na unibersidad an NCC kan gobyerno na itinao kan
Desyembre 15, 1954.

Taon 1948, limang departamento an nagbukas para sa mga maenrol, iyo an mga
minasunod: Kolehiyo sa Abogasya, Kolehiyo kan Arte Liberal, Kolehiyo kan
Komersyo, Kolehiyo kan Edukasyon, asin an huri iyo an Sekundarya na pan-aga.
Igwa man nin Edukasyon Pisikal sagkod Departamento kan PMT. An Departamento kan
Elementarya saka an Departamento kan ROTC binuksan sa taon na 1949 dangan
isinunod an Eskwelahan kan Gradwado sa taon 1953, panbanggi na an Sekundarya
saka an Kolehiyo kan Enhinyero sa taon man na 1954. Mantang an Narsing taon 1955
binuksan, an huring nabukasan iyo ang Kolehiyo kan Pag-adal nin Kompyuter.

Sa poon, inukopar saka nirentahan kan Nueva Caceres Colleges an Flordeliza asin
Hernandez Building sa gilid kan tinampong General Luna, P. Burgos sagkod
Igualdad (ngunyan iyo na an abenida nin J. Hernandez. Sa inot asin sa ikaduwang
eskalon kan duwang edipisyo iyo an mga kwarto sa pag-adal, an libraryo sa ibaba,
mantang an sadit na courtyard iyo an nagserbeng pahingaloan sagkod kawatan kan
basketbol.

Sa paagi kan paglapigot kan administrasyon saka an pagobserbar ni Atty. Antonio
M. Sison, an pagkua kan presenteng lugar kan unibersidad iyo an nangyari. An
dating hararom na katangyanan iyo an kinua saka an inot na edipisyo na itinugdok
na binasbasan ni Arsobispo Pedro P. Santos kan Abril 18, 1951. Sa nagsurunod na
taon, dakol pang edipisyo an naitugdok sa lugar gabos na pasilidad kaipohan para
maitao an kalidad kan edukasyon sa lambang estudyante kaini. An libraryo ikinaag
asin pinagayon patin an museo na nagin pinakainot sa Bikolandia.

Kadakol an naggagradwar sa unibersidad na nanginot sa mga eksaminasyon nasyonal,
rehiyonal asin probisyal na lebel. Gatos na alumni man na nakakalaog sa
politika, negosyo, akademya asin mangiribaiba pang propesyon sa Filipinas asin
luwas kan nasyon.

An inot na presidente kan unibersidad iyo si Jaime Hernandez, sinundan ni
Dolores Sison asin an presenteng presidente iyo si Eduardo Jose "Bong" Sison,
aki ni Dolores Sison.



https://bcl.wikipedia.org/wiki/Tukawan_na_Pilay

A tukawan na pilay sarong hitsurang tukawan gibo sa kahoy na dinesenyo ni Daniel
Berset asin pinanday ni Louis Geneve. Hinaman hale sa 5.5 toneladang pasagi asin
12 metro (39 pye) an langkaw kaini.

An tukawan dakula alagad putol an sarong tabay pinatindog sa tinampo
nag'aatubang sa kwartel kan mga Burunyog na Nasyon (United Nations) namomogtak
sa Geneva, Switzerland. Ini simbolismo asin pagromdom sa mga nagkabaryadi asin
nagkapurutlan mga tabay huli sa bomba asin minang itinanom sa daga sa lugar na
may gera. Saro ining pagprotesta asin pagkontra sa paggamit kan siring na mga
bomba sa tahaw nin gera.

An tukawan na pilay proyekto ni Paul Vermeulen, kapwa-kagmukna asin direktor kan
Handicap International Suisse. Pinatindog kan organissayon na ini sa atubangan
kan daratangan kan Palais des Nations sa Geneva kan Agosto 1997 na tinutuyo kuta
na ikaag sana diyan nin tolong bulan sa paghalat kan pirmahan kan Ottawa Treaty
kan Desyembre 1997 sa Ottawa, Canada. Kan an Tratado maratipikar nin 40 nasyon,
an Tratado nagin marigon na instrumento kan ley internasyunal poon kan Marso 1,
1999.



https://bcl.wikipedia.org/wiki/Tapayan_nin_Manunggul

An Tapayan nin Manunggul sarong tapayan kaka'gan nin restos kan mga gadan. Ini
nakotkot sa situng Neolitiko na iyo an Lungib nin Manunggul sa lugar kan Lipuun
Point sa Palawan, kaparte kan mga kalulungiban nin Tabon. Ini may pagkagurang
nang husto mala ta tinutubod na gikan ini sa mga taon sa pag'oltan nin 890-710
B.K. An tapayan may lokdo kun saen duwang pigurin an nakasakay sa sarong bangka.
An sa enotan pigurin nin sinasabing tawong gadan na o kalag kaini, ta an duwang
kamot niya nagkasoknongan nakasapaw sa daghan asin an saro naman yaon sa likod
may kapot sagwan na pigsasabing naggagaod pasiring langit.

An tapayan nadukayan sa Lungib Manunggul kan Marso 1964 na Victor Decalan, Hans
Kasten asin magkapirang mga trabahador na boluntaryo hale sa United States Peace
Corps dawa totoo an ibang parasurat sinasabing si Dr. Robert B. Fox asin Miguel
Antonio an nakadukay kaini kan taon pang 1962. Ini nakua daa kasabay kan
pagkakua kan mga restos kan inapod na Tabon Man.

An mga lawog kan pigurin daa igwang mga mata asin nguso nakakaagid sa parehong
istilo nin pagguhit nin siring na nahihiling man sa mga artifak igdi sa
Sur-subangan nin Asya kan mga panahon na idto. Manonotahan man daa an
kurit-kurit nin mga alon sa ngawngaw kan dulay, asin ta an istilong ini nin
pagdekorasyon binubugtak an tapayan sa tradisyon nin pagdudulay kan kulturang Sa
Huỳnh. Ini an mga banwang naghurubo sa direksyon hale sa Subangan pasiring
Solnopan, gikan sa rona nin Borneo-Palawan pasiring Subangan Biyetnam. An mga
pigurin pigpapahiling an simbolikong pagbyahe sa sunod na buhay. An tapayan
mismo dai ilinulubong, saka sa sekundaryong lubungan-tapayan na ini, an mga
tulang sana (restos) an ikinakaag.



https://bcl.wikipedia.org/wiki/Tancong_Vaca_Guerilla_Unit

An Tangcong Vaca Guerilla Unit, siring man "Tancong Vaca Guerilla Unit" (TVGU),
sarong gerilyang grupo laban sa mga Hapon na pigtogdas ni Elias Madrid kan Marso
8, 1942 sa San Nicolas, Canaman, Camarines Sur. Pigpamayohan ini ninda Major
Juan Q. Miranda, pamangkin ni Madrid, asin Leon Aureus na taga-Libmanan,
Camarines Sur.

An TVGU iyo an pinakamakusog sa mga gerilyang grupo laban sa mga Hapon sa laog
nin tolong taon na mayong suporta halì sa mga Amerikano asin Filipino sundalo.

Nabawì kan grupo an kapitolyo kan Camarines Sur sa pakikipagtabangan kan iba
pang gerilyang grupo asin mga agta. An pinakamatriyumpong operasyon kan grupo
iyo an an pagsakyada sa Taguilid Pass sa Pasacao, Camarines Sur kan Nobyembre
1942 na 186 na mga Hapon an nagadan kaiba si Heneral Takano.

Sarong monumento na nagtataong onra asin pagromdom an mahihiling sa Requejo Park
sa Canaman, Camarines Sur. Sa San Nicolas parehong banwaan, sarong tandâ an
ibinugtak kun sain namundag an gerilyang grupo.

An Mt. Bernacci, sarong bulod sa Libmanan, Camarines Sur, inaapod na "Tangcong
Vaca" huli sa hitsura niya na kun tatanawon sa harayo garo na nakakaagid sa
tangkong kan baka.



https://bcl.wikipedia.org/wiki/Tanauan

An siyudad kan Tanauan sarong ika-duwang klaseng siyudad sa probinsya kan
Batangas, Filipinas. Susog sa senso kan 2007, igwang 142,537 katawo igdi sa
21,912 na kaharongan sa teritoryo niyang an hiwas 10,716 na ektarya. Nagin ining
siyudad sa ri'gon kan Ley Republika Nu. 9005, na napirmahan kan Pebrero 2, 2001
asin naratipikar kan Marso 10, 2001.

An madunong na rebolusyonaryong si Apolinario Mabini asin si dating presidenteng
si Jose P. Laurel namundag pareho sa Tanauan.

An siyudad kadolon an siyudad kan Calamba, Laguna, sa amnayan, kan siyudad nin
Tagaytay, Cavite sa bandang norte-solnopan, kan Talisay, Batangas sa solnopan,
kan Santo Tomas, Batangas sa subangan, asin kan mga banwaan nin Balete, saka
Malvar sa habagatan.

An Tanauan igwang magkapirang tersyanong paadalan. Iyo ini an STI College
Tanauan , an La Consolacion College Tanauan (LCCT), Augustinian Catholic
Institution tinogdas kan 1948, an Jesus Is Lord Christian School (JILCS), First
Asia Institute of Technology and Humanities, sarong pribado asin research
institute, an Christian College of Tanauan (CCT), an Mabini Junior College, saka
an Tanauan Institute (T.I.) tinogdas kan 1924. May 8 man na pribado asin 12ng
pampublikong haiskul; dangan 26 asin 44 na pampublikong elementarya.



https://bcl.wikipedia.org/wiki/Tabyos

An tabyos o sinarapan (Mistichthys luzonensis) sarong species nin sira sa
pamilya nin goby, Gobiidae, asin iyo-iyong kaapil sa genus na Mistichthys. Ini
natural nanggad sa Filipinas, partikular sa kasalogan nin Bicol asin sa mga
danaw nin Buhi, Bato, Katugday asin Manapaw sa probinsya nin Camarines Sur. Sa
mga kasalogan asin sa sabang kan Calabanga, igwa man makukuang tabyos alagad
sinasabi mas doro-dakula sa mga tabyos na yaon sa ibang lugar. An tabyos
manilag-silag na may butik-butik na dikit asin itom na mata, nalaba abot 2.5
sentimetro pero an kasyahan kaini naabot sanang 9-14 milimetro. Sa mga danaw,
hanggilid sana ining maglangoy-langoy asin nakaabot sa rarom na 12 metro

Ini na an pinakasadit na sirang pangkomersyal sa bilog na kinaban mala ta
nasambit ini sa Guinness Book of Records na iyo na "an pinakasadit na sirang
kakanon". Sadit na maray ini ta an sarong ribo pwedeng makaigo sa sarong
kutsara. Sinasabing medyo napapangana an pagdakop kaini orog na ta ugale kan mga
tabyos maggipaw asin madaling dakopon ta sinasarap an mga ini sa laog kan abung
kun saen sinda natitipon mala ta madali nang mapuho an specie asin karamas-kamas
na an gobyerno na maligtas ini sa pagkawarâ.

An tabyos usong lutoon na okoy o pwede man ginisa-gisa asin binangotan nin
binating sugok. Kun sasarayon, ini rinaramas sa pinong asin, sarong parte sa
limang parte kan tabyos, dangan binabalad na magin agil. Pinipritos kun kakanon
na o bago pritoson, pinapa'alintotohan sa tubig ngane maglumoy.



https://bcl.wikipedia.org/wiki/Tabaco

An Syudad nin Tabaco sarong ikaapat na klaseng syudad sa Filipinas kan Albay sa
Filipinas. Kataid kaini an Malinao sa norte, an Polangui asin Oas sa sulnupan,
an Bulkan Mayon sa sur, an Malilipot sa sur-sirangan asin an Golpo nin Lagonoy
sa sirangan. Segun sa senso nin 2010 an populasyon kan Tabaco uminabot sa
133,868 katawo asin 24,221 pamilya.

Alagad, pwede man talaga an ngaran na "Tabaco" hale sa "tabak" (sundang) nin
huli ta bantogan an lugar na ini sa paggibo ki mga tabak. Sagkod ngonyan iyo ini
an dakulang hanapbuhay sa barangay kan Cobo, kun saen manlaenlaen na produktong
may tarom arog kan tabak (sundang), tarom nin kodkodan, gunting, basabas, gapas,
asyab, landok, palaw, pisaw. tigib, asbp. an mahihiling asin mababakal igdi.
Mala ta an simbolo kan Cobo sa daratangan niya iyo an sarong panday may kapot na
maso yaon sa aktong pagpokpok kan lansang nakapadatol sa toto'pan.

An Tabaco dating kapitolyo na ekonomiya nin Albay, bago pa naging importante an
Legazpi. Maski ngonyan, an Puertong Internasyonal nin Tabaco an pinaka mahigos
na puerto sa enterong Rehiyon Bikol. An pinaka importanteng produkto kan ciudad
iyo an bagas, mais, kamote, gulay, niyog asin abaka. Importante man an
pag-aataman kan mga manok, orig asin an pagdadakop kan mga sira sa Golpo nin
Laganoy.



https://bcl.wikipedia.org/wiki/Syudad_nin_Bacolod

An Bacolod sarong primera klase syudad na namumugtak sa probinsya nin Negros
Occidental, Filipinas. Igwa ining sukol na 162.67 kilometro kwadrado na kadagaan
asin namumugtak sa solong distrito. Sosog sa sensus kan 2010, igwa ining 511,820
katawo. An designadong zip code kaini iyo 6100.

Ini an pinakamatawong siyudad kan Rehiyon Sulnopan na Visayas. Bantog ini kan
saiyang piyestang MassKara Festival tuyong Oktobre. Inaapod man ining "siyudad
nin mga ngirit" asin komo "Siyudad nin futbul kan Filipinas". Ngonyan lang sa
sarong surbey kan MoneySense Magazine hinusgahan ini komo "An pinaka magayon na
estaran sa Filipinas".

An Bacolod nat5ogdas komo sarong banwaan kan mga taon 1755/56 kun kasoarin an
mga habitante sa kosang parte kan Magsungay linusob kan mga tauhan ni Datu
Bantilan kan Sulu (Hulyo 14, 1755) asin sinda naghurubo sa buruboklodon na lugar
na ihuyo an Bacolod. Nagin ining sarong paroko kan 1788 sa irarom nin pading
sekular alagad an padi naghahale pa sa Bago asin kan huri hale na Binalbagan.



https://bcl.wikipedia.org/wiki/Sto._Domingo,_Albay

An Sto. Domingo (dating Libog) sarong ikaapat na klaseng banwaan sa provincia
kan Albay, Filipinas. Ini namomogtak sa tangâ nin duwang sentro komersyal: sa
amihanan an ciudad kan Tabaco (17 kilometro an rayô) asin sa subangan an ciudad
kan Legazpi (12 kilometro an rayô).

Napapalibotan ini kan mga banwaan kan Bacacay asin Malilipot sa parteng
amihanan, ciudad kan Legazpi sa habagatan, an bulkan Mayon sa sulnopan, asin an
Golpo nin Albay sa subangan. Igwa ining sokol na 4,713 metro kwadrado.

An 3,581 ektarya kaini natatanom sa niyog, sitrus, abaka, asin iba pang kahoy na
nagbubunga. Mayor na hanap-buhay kan mga taga-Sto. Domingo yaon sa cottage
industry. Masabi na 31.64% kan trabahador inbwelto sa abaca handicraft.

An pangaran niyang dati na "Li-bog" sabi daa hale sa taramon na "libot" na boot
sabihon likaw nin huli ta bako ining direktang inaagihan kan mga byahero haleng
Legazpi pasiring sa Tabaco. Ooyohon kun baga.

An Sto. Domingo bantog huli ta siya an kinamundagan ni Potenciano Gregorio, Sr.
kompositor kan kantang bikol na Sarung Banggi, asin an banwaan na ini iyo man an
nagin sentro kan paglaban sa Hapon. An namayo kan mga gerilya iyo si Col.
Faustino Flor, sarong propiong taga-Sto. Domingo.

An banwaan na ini poon pa kan 1616, pirming hinuhumbalan kan mga pag-alboroto
kan Mayong asin sa mga pagtuga kani grabi an danyos na nakawsa orog na kan mga
taon 1993 buda 1999, asin kan taon 2006. Alagad, an mga taga-Sto. Domingo tatao
nang magsagang sa mga hampak kan bulkan.

Huli sa halabang kosa niya na nagaatubang sa Gulfo kan Albay, dakulaon an
oportunidad kan banwaan na ini pag-abot sa turismo. An saiyang baybayon
pambihira ta ini maitom, gibo kan naghuros na mga buga kan bulkan Mayong. Dakul
na mga resort an nagsa lugar sa kalabaan kaini. Sa toninong na banggi, matatanaw
an kahiwasan kan makilyab na tubig Gulfo, an parte kan syudad nin Legazpi na
nagkikimat-kimat, asin an kabilugan kan bulan.



https://bcl.wikipedia.org/wiki/St._Agnes_Academy

An Akademya ni Sta. Ines (Ingles: St. Agnes Academy dating pinangaranang
Academia de Sta. Ines), naitindog kan 1912. Sarô ining eskuwelahan sa Ciudad kan
Legazpi na pigpapalakaw nin mga Benedicto. Ang eskuwelahan na ini ay ang
pinakagurang asin pinaka-haloy na sa Albay, Bikol. Si Obispo John Bernard
MacGinley, nagin obispo kan Nueva Caceres (1910-1924) an kagmukna' kan
eskwelahan na ini.

Taong 1912, si Padre Juan Calleja, an lokal na padi kan Albay asin Vicar Forane,
ay nailing na dapat ipadakula na an sadit na eskuwelahan kan simbahan. Nagrani
ngunyan siya kay John B. McGinley, Obispo nin Archdiocese kan Caceres para
mag-agad ki tabang. Nagrani ngunyan an obispo sa Benedictine Missionary Sisters
of Tutzing na yaon sa Manila asin inagad an tabang ninda sa pagpapalakaw kan
eskuwelahan.

Nagpuon mag-agad ki pam-pondo an obispo sa mga kamidbid at pamilya niya sa
Estados Unidos. Nagbenta ngani siya ki mga asset nin Archdiocese kan Caceres, na
nakatindog sa Cuidad kan Naga, Camarines Sur. Pagkatapos kaini, pig-isipan pa
siya ki maraot kan mga tawo ta gagamiton daa an kwarta para magpatindog ki
eskuwelahan sa Albay.

Nin ika-30 nin Mayo kan taong ito, ang madreng-Benedicto na sina M. Ferdinanda
asin M. Edilbugis ay nag-abot sa Cuidad kan Legazpi. Pigpalakaw at
pinangaranang, Academia de Sta. Ines. Pigpili ninda ang pangaran na ito ta ang
patron kan eskuwelahan ay si Santa Ines kan Roma. Asin sa pagtataong respeto sa
sarong pinakadakolang paratabang na si Agnes, na tiyaon ni Obispo McGinley.

Nagpuon man an St. Agnes na magturo ki Español, Frances asin Aleman para sa mga
gustong mag-adal ki tataramon kan ibang bansa.

On 1 April 1945 at 1100 hours, the Third Portable Surgical Hospital disembarked
from the USS LSM 203 onto the beach at Legaspi Port in support of the 158th
Regimental Combat Team assaulting the port…

After a brief reconnaissance of the area…it was decided to establish …
installations on the grounds of St Agnes' Academy, on the north side of Route #1
about half way between Legaspi Port and Legaspi…By 1530 hours on D-Day or 1
April our hospital was in operation.

We received six patients during the afternoon, all of them medical patients
since there were no battle casualties until that night or early the next
morning. This was the first time in our combat history that we had an
opportunity to make use of a building in setting up our hospital.

The main building of St. Agnes' Academy had been left with only the charred
walls standing after the bombing and strafing attack the day before our landing.
Three of the nuns had been burned to a crisp and the charred bodies could be
seen in the main hall of the building.

However, a two-story residential building of the Academy, just to the west of
the main building, was very slightly damaged and could be adapted to our needs.
There were two large rooms and a small verandah on the ground floor. We used the
verandah as a receiving and shock treatment pavilion, the smaller of the rooms
as a surgery and the larger as a ward for the most seriously wounded casualties.

The second story of the building consisted of three rooms, one of which we used
as a laboratory. The other two were used to store the civilian possessions,
furniture and so forth, which had been scattered throughout the house. The
remainder of the hospital was set up in tents on the Academy grounds. Three ward
tents for the patients were pitched in front of the ruins of the main building.
Three squad tents for the enlisted personnel, one squad tent for supply, a large
wall fly for the kitchen and two small wall tents for the officers were pitched
to the right of the ward tents, in front of the building that we were using as
surgery and ward.''

There were two heavy long wood tables in the house and these served very well as
operating tables. The 506th Medical Collecting Company (less detachment) was set
up on the Academy grounds adjoining us on the east. As soon as the hospital was
established everyone turned to digging a foxhole for use that night. The night
proved to be an unpleasant one. Before dark the Japs began shelling the troops
in Legaspi, only a few hundred yards from where we were, with artillery, rockets
and heavy anti-aircraft guns.

This was our first introduction to Japanese rockets and it was somewhat
demoralizing. There is a weird, almost unearthly "whoop" when they are launched,
followed by a variable period of silence before the contact explosion which is
like the heaviest of artillery.

Most of the men never did get used to the whoop and the suspense of the silence
following it ... We remained in this …location from 1 April to 28 April, an
unprecedented length of time for us to retain one position in combat…From 1
April to 28 April we operated on one hundred fifteen major battle casualties...
On the morning of 28 April we evacuated all remaining patients to the 71st
Evacuation Hospital, struck camp and at 1000 hours departed for Camalig,
Albay…"''

- Hale sa report kan Ika-Tulong Portable Surgical Hospital nin United States
Army na mga akitbidades ninda kan ika-1 nin Abril 1945, an aldaw pagkatapos
bombahan an St. Agnes Academy.



https://bcl.wikipedia.org/wiki/Sri_Langka

An Demokratikong Sosyalistang Republika nin Sri Lanka (internasyunal: Democratic
Socialist Republic of Sri Lanka, ශ්‍රී ලංකා sa Sinhala / இலங்கை sa Tamil) (bisto
sa pangaran Ceylon bago an taon 1972) sarong tropikal na islang banwa sa bandang
habagatan na kosa kan subkontinenteng Indyan. Ini napapalibotan kan Dagat
Indyano,kan Golpo nin Mannar asin kan Itiot nin Palk. Namomogtak na gayo ini
harani sa Indya asin Maldive.

Kan antigong panahon ini midbid sa apod na Sinhale, Lanka, Lankadeepa (Sanskrit
para sa "nagkikilyab na kadagaan"), Simoundou, Taprobane (hale sa Sanskrit
Tāmaraparnī), Serendib (hale sa Sanskrit Sinhala-dweepa), asin Selan. Sa panahon
nin kolonisasyon, nabantog an isla bilang Ceylon hale sa Selon sa tataramon na
Portuges na Ceilão). An hitsura asin huli na gayod sa pagkarani kaini sa Indya,
ini binabansagan na "luha nin Indya". Kan 2009, tinataya' na igwa ini nin
populasyon na 20,238,000 katawo.

Gibo kan an lokasyon niya sa tahaw na gayo kan kasarapongan nin mga ruta sa
dagat, an Sri Lanka sarong estratehikong takod sa pag'oltan kan Solnopan Asya
asin Sur-subangan na Asya. Ini man an sentro kan relihiyon na Budismo asin
kultura gikan pa sa mga lumang panahon. Masabi pa, ini an saro sa magkapira na
sanang erokan kan Budismo sa Habagatan Asya kairiba an Ladakh, Bhutan asin an
kadagaan nin Chittagong. An komunidad nin mga Sinhalese iyo an mayoria sa
populasyon; an mga Tamil na natitipon na maray sa norte asin subangan kan
kapuroan, iyo man an pinakadakulang minoriyang etniko. An iba pang mga etnikong
grupo iyo an Moor, Burgher, Kaffir, Malayu asin an mga Vedda.



https://bcl.wikipedia.org/wiki/Somalia

An Somalya (Ingles, Somalia; Somali: Soomaaliya; Arabe: الصومال‎ aṣ-Ṣūmāl),
opisyalmente, Republika nin Somali (Somali: Jamhuuriyadda Soomaaliya, Arabie:
جمهورية الصومال‎ Jumhūriyyat aṣ-Ṣūmāl) asin dati bisto sa pangaran na
Republikang Demokratiko nin Somali kan ini yaon sa irarom nin komunistang
pamomoon. Ini sarong nasyon namomogtak sa Horn of Africa. Poon kan magputok an
Gera Sibil nin Somali kan 1991, mayo na nin toltol na gobyerno sentral an
nagkokontrol sa kadakulaan kan hiwas kan nasabing nasyon. An binibisto man kan
komunidad internasyonal, an inapod na Transitional Federal Government, kapot
sana an sadit na parte kan nasyon. An Somalya sinasabing "bagsak na estado"
(failed state) asin saro sa mga pinakadukha asin pinakamaribok na estado kan
kinaban. An populasyon kan Somalya, taon 2010, nag'aabot 9,359,000 milyon
(ika-89 sa kinaban) asin an Mogadishu iyo an kabisera kaini.

An Somalya namomogtak sa pinakabandang subangan na parte kan Aprika.
Napapagdolonan kan Djibouti sa norte-solnopan, kan Kenya sa sur-subangan, kan
Golpo nin Aden sa Yemen sa may amnayan, kan Dagat Indiano sa subangan, asin kan
Etopya sa solnopan. Ini an may pinakahalabang taytay nin kosa sa kontinente asin
an terreno niya haros kapatagan, mga lantad. Mga kundisyon na kainitan parati
iyo an nadanay na may duros habagat asin purakputak na pag'uran.



https://bcl.wikipedia.org/wiki/Simbahan_ni_Jesukristo_(Mga_Banal_sa_mga_Huring_Aldaw)

An Simbahan ni Kristo (Ingles: Church of Christ) kan naghaloy inapod na An
Simbahan ni Jesukristo nin mga Banal sa Huring-aldaw (The Church of Jesus Christ
of Latter-Day Saints), an orihinal na relihiyosong kongregasyon na pigtugdas ni
Joseph Smith, Jr. Pinagbilog ini kan 1829 asin pinagtugdas kan Abril 6, 1830 sa
norteng-sulnopan nin New York asin ini an enot na simbahan na nagpapautob nin
mga pagtubod na uyon sa Libro ni Mormon (Book of Mormon) na pigsalin mismo ni
Joseph Smith Jr. sa tabang nin kapangyarihan nin Espiritu Santo na gikan sa
orihinal na lingguwaheng konsistido nin kaaraman kan mga Hudiyo asin Ehipsiyano,
asin iyo ngonyan an minarepresentar sa pormal na kapinunan kan Kahiroan nin Mga
Banal sa mga Huring Aldaw.

An Libro ni Mormon iyo an panulok-gapo kan Simbahan na naglalaman kan mga
historya nin mga katawohan, Nephita asin Lamanita, asin mga lumang propeta na
nagpaduman sa Lumang Amerika matapos na destrosohon an Jerusalem sa panahon ni
Hadeng Zedekiah, hade nin Judah (mga 600 B.C.). Mababasa man an ministeryo nin
Kagurangnang Jesukristo sa mga katadaang katawohan matapos na siya nagsakat sa
langit asin nagbaba sa lugar nin Lumang Amerika asin nagtukdo man sainda kan
plano nin kaligtasan bilang pag-utob sa saiyang sinambit sa atubangan kan mga
Hudiyo sa Jerusalem (Juan 10:16). An mga miyembro kan Simbahan nagtutubod man na
may kasegurohan na an pagluwas kan Libro ni Mormon iyo an bilog na kautuban kan
propesiya ni Ezekiel na nanunungod sa mga huring aldaw. (Ezekiel 37:16-20)

Si Joseph Smith, Jr. asin an saiyang mga kairibahan nagmawot na an Simbahan ni
Kristo iyo an magigin sarong restorasyon (Restoration) kan enot na siglong
Kristiyanong Simbahan, na si Smith nagtukdo na nahulog gikan sa pabor asin
awtoridad nin Diyos nin huli sa sarong Dakulaong Apostasya (Great Apostasy).
Kasunod sa pagkagadan ni Smith kan 1844, nagkaigwa nin sarong krisis nin
awtoridad[4], na an mayor sa kadaklan kan mga miyembro nagsurunod ki Brigham
Young pasiring sa Teritoryo nin Utah asin nagkapirang saraditon na mga
denominasyon na nagkatarada sa kapalibutan nin mga estado. An gabos na mga
simbahan na nagresulta kaining kabarangaan (Schism) nakonsidera kan saindang mga
sadire na magin maninigong tagapagpadagos kan orihinal na Simbahan ni Kristo
(Church of Christ).

Mayo pa nin sarong bantog na rekord nin kaidto pang konsepto nin mga Mormons
para sa sarong Simbahan ni Kristo bago pa man an pagsalin ni Joseph Smith Jr kan
Libro ni Mormon magpoon Abril hanggan Hunyo 1829. Sa panahon kaidtong pagsalin,
an panluwasang desinyo luhay-luhay na nagigin malinaw para sa sarong komunidad
nin mga paratubod, na may awtoridad gikan sa Diyos, mga ordinansa siring baga sa
pagbubunyag, asin pag-ordina nin mga klerigo. Kan panahon nin Abril 1829, si
Smith nagsalin kan sarong estorya ni Alma an Gurang, an dating pade nin sarong
maraot na hade, na nagbunyag kan saiyang mga parasunod sa paagi nin paglubog,
“na igwang awtoridad gikan sa Makapangyarihang Diyos”, asin nag-apod kan saiyang
komunidad nin mga paratubod na “Simbahan nin Diyos, o an Simbahan ni Kristo”.
(Mosias 18:13-17). An libro pinagladawan an klerigo kan simbahang nasambit na
konsistido nin mga kapadian, na dae pinagbabayadan asin iyo an “mayong ibang
ipagbabalangibog kundi pagsosolsol asin pagtubod sa Kagurangnan.” (Mosias
18:20). Si Alma sa kahaluyan pinag-establisa an kadakul na mga simbahan, na
pinagkonsiderang “sarong simbahan” nin huli ta “mayong ibang pinagbabalangibog
sa gabos na mga simbahan laen ining pagsosolsol asin pagtubod sa Diyos.” (Mosias
25:22). Sa kadagdagan sa mga kapadean, an libro nagsambit na an klerigo kaining
mga simbahan man may kaayon na mga paratukdo. (Mosias 15:21). Sa kahaluyan, an
libro nagsambit na an mga simbahan igwa nin mga gurang (elders). (Alma 4:7).

Daeng pagkukulang, kan Mayo 1829, sarong kapahayagan ki Joseph Smith, Jr. na
nagladawan sa “simbahan” sa impormal na mga termino: “Hilnga, iyo ini an
sakuyang doktrina: na an siisay man na nagsosolsol asin nagdudulok sa sako, iyo
man sana an sakuyang simbahan: an siisay man na nagdedeklara nin mas o kulang
kaini, iyo man sana an bakong sako, kundi iyo an laban sako: kun kaya, siya
bakong kaayon sa sakuyang simbahan. (Libro nin mga Kasugoan 9:16). An padagos na
diktasyon ni Joseph Smith kan Libro ni Mormon nagsambit man na igwa nin “duwang
simbahan sana: an saro iyo an simbahan kan Kordero ni Diyos, asin an saro iyo an
simbahan kan diyablo.” (1 Nephi 14:10).

Bilang sarong kasimbagan sa mga ideya kan libro mapanungod sa pagbubunyag asin
sa organisasyon kan mga simbahan, si Joseph Smith, Jr. asin si Oliver Cowdery
nagbunyag sa lambang saro sa paagi nin paglubog kan Mayo 1829 na uyon sa
pinagboot kan anghel na pinag-apod na Juan Bautista. Sinda man nagpoon na
magburunyag nin dosenang mga katawohan, sa amay kaidtong Hunyo 1829. (Historiya
kan Simbahan 1:6, p. 59). Kaya lang, ining mga kombertido (converts) dae pa
kaayon sa sarong aktuwal asin pormal na organisasyon nin simbahan. Daeng
pagkukulang, ining komunidad nin mga paratubod nag-aapod kan saindang mga sadire
bilang “an Simbahan ni Kristo”, asin kaayon an mga kombertido na yaon sa tolong
banwaan nin New York: Fayette, Manchester, asin Colesville.

Kan Hunyo 1829, kasimbagan sa mga kalingkagan (concerns) ni Oliver Cowdery, si
Joseph Smith, Jr. nagdikta nin sarong kapahayagan na nagsasabi na “sa Libro ni
Mormon an gabos na mga bagay iyo an pinagsurat, mapanungod sa sakuyang simbahan,
sakuyang ebanghelyo, asin sa sakuyang gapo. Kumbaya kun ika magtutugdok kan
sakuyang simbahah, asin kan sakuyang ebanghelyo, asin kan sakuyang gapo, an mga
pintuan nin impiyerno dae makakapagtagal laban saimo” (Libro nin mga Kasugoan,
p. 35, bersikulo 3-4). Kan mga panahon sa katahawan nin Hunyo asin Disyembre
1829, si Oliver Cowdery nagsabi na siya nagresibe nin sarong kapahayagan
manunungod sa “kun paano siya dapat na magtutugdok kan saiyang simbahan asin
manera kaini”. Ining kapahayagan iyo an pinag-apod na “Mga Artikulo kan Simbahan
ni Kristo”, asin ini nag-indikar na an simbahan dapat na mag-oordina ni mga
kapadean asin mga paratukdo “uyon sa mga regalo asin kapangapudan nin Diyos sa
mga tawo.” An simbahan kaipuhan na regular na maghihirilingan sa pakipagbahagi
kan tinapay asin arak. Si Cowdery pinagladawan bilang “sarong Apostol ni
Jesukristo”. Uyon ki David Whitmer, kan Abril 1830, ining impormal na “Simbahan
ni Kristo” nagkaigwa nin anom na mga gurang (elders) asin sitentang mga
miyembro. (Whitmer, Address to All Believers, 1887, p. 33).

Kan Abril 6, 1830, si Joseph Smith, Jr., Oliver Cowdery, asin sarong grupo na
bana-banang may 30 mga paratubod naghirilingan tanganing pormal na organisaron
an Simbahan ni Kristo pasiring sa pagin sarong ligal na institusyon. Sa
tradisyon, ini pinagsasabi na nangyari sa harong ni Peter Whitmer, Sr. sa
Fayette, New York, pero may mga amay na katalaan man na nagsambit kaini sa
Manchester. Dae naghaloy pagkatapos kaining pormal na organisasyon, saradit na
mga sanga kaini an pormal na pinag-establisa sa Fayette, Manchester, asin
Colesville.

Mga testigo na nagsasabi na an simbahan pinag-organisa sa harong ni Joseph Smith
kaayon sinda Joseph Smith, Jr. (Smith 1844), William Smith (Smith 1883), p. 14),
asin Joseph Knight, Sr. (Jessee 1976), asin nagkapirang bakong paratubod na mga
residente kan Palmyra (Tucker 1867, p. 58). Ining mga testigo kagabsan na
nagtutubod na an harong ni Joseph Smith yaon sa Manchester, pero ini teknikal na
nakapamugtak sa norteng kasagkoran nin Manchester sa Palmyra (Berge 1985). Sa
saiyang 1838 na manuskritong historiya, baya, si Joseph Smith Jr.
pinagkontradiksyon an saiyang ibang pinagpublikar na mga pinagsasabi asin
pinagpamugtak an lugar nin pag-organisasyon sa harong ni Whitmer sa Fayette. Kan
1887, an testigong si David Whitmer man nakagiromdom na an bagay na ini nangyari
sa harong kan saiyang ama sa Fayette (Whitmer 1887, p.33). Kaya lang, mga taong
nakalipas kan 1875, si Whitmer nakapagsabi na sa sarong tagapagbareta na an
pangyayari nangyari sa Manchester (Whitmer, 1875).

Sa paagi ni mga huring mga talaan, an Abril 6 na pan-organisasyong
pagtiripon-tipon iyo an sarong karismatikong pangyayari, na kun saen an mga
miyembro nin kongregasyon nagkaigwa nin mga bisyon, nagpropesiya, nagtaram nin
mga dila, maogmang nagkukururahawan nin mga kaomawan sa Kagurangnan, asin
pinanluyahan. (Joseph Smith History, 1839 draft). Siring man, an simbahan pormal
na nag-ordina nin sarong ministro, na may pagkasaserdoteng mga opisina nin
Diyakuno, Paratukdo, Padi, asin Elder. Si Smith asin Cowdery, uyon sa saindang
1831 na katalaanan, lambang saro pinag-ordinahan bilang “sarong apostol ni
Jesukristo, asin sarong elder kan simbahan”. (“Mga Artikulo asin Tipan kan
Simbahan ni Kristo”, Painesville Telegraph, Abril 19, 1831). An katalaanan na
ini pinagbago kan 1835 na magsasabi na si Joseph Smith pinag-ordinahan na iyo
“Enot na Elder”, asin si Oliver Cowdery pinag-ordinahan na iyo “Ikaduwang
Elder”. (LDS D&C 20:2-3).

Sa kaamayan nin 1800s, si Alexander Campbell asin iba pa nagpoon sa
pagpapabantog kan ideya sa pag-iriba nin mga Kristiyano sa Estados Unidos na an
pagkakabaranga sa pag-iriba nin mga Kristiyanong mga sekta pinagkausa sa paagi
nin sarong Dakulang Apostasya (Great Apostasy) gikan sa orihinal na mga
katukdoan ni Jesus, na pinaggigibo kan primitibong Kristiyanong simbahan. Si
Campbell asin an saiyang mga kaibahan nagpundar kan Kahiroan nin Restorasyon
(Restoration Movement), sa pakipagbangilan na an totoong mga gibo nin
Kristiyanidad mapuwedeng mangyari sa paagi nin restorasyong paggigibo na
pinagladawan sa Bagong Tipan. An mga Restorasyonista (Restorationist) man
nagmawot na paghalion an sektaryanismo (Sectarianism), sa pakipagbangilan na
dapat magkakaigwa in saro sanang Kristiyanong simbahan and na ini dapat na
pagngangaranan na, an “Simbahan ni Kristo.”

Sa katunayan na an mga simbahan kan ibang Kristiyanong Restoriyanista (Christian
Restorationist), kabali na an mga Campbelitas (Campbellites), an pinagngaranan
man na an “Simbahan ni Kristo” nagkausa ini nin sarong konsiderableng antas nin
karibongan sa mga enot na taon kan Kahiroan nin Mga Banal sa mga Huring Aldaw.
Nin huli sa maigot na paniniwala sa Libro ni Mormon sa pag-iriba kan mga
parasunod ni Joseph Smith, Jr., an mga katawohan na yaon sa luwas kan simbahan
pinag-aapod sindang mga “Mormonitas” (Mormonites) o “Mormons”. Si Joseph Smith
asin ibang mga elder kan simbahan pinagkonsidera na an pangaran na “Mormon”
sarong panlalait. Kan Mayo 1834, an simbahan pinag-adaptar an sarong resolusyon
na an simbahan magigin bantugan bilang An Simbahan nin mga Banal sa mga Huring
Aldaw. Sa kadakul na mga pagkakataon an simbahan pinag-aapod man na An Simbahan
ni Jesukristo asin An Simbahan nin Diyos.

Kan ika-huring parte nin 1830s, si Joseph Smith asin idtong nagin matapat sa
saiya nagpundar nin sarong bagong pamayuhang-opisina sa Far West, Missouri. Sa
Far West kan 1838, siya nagbalangibog nin sarong kapahayagan na minabago sa
pangaran kan organisasyon na an Simbahan ni Jesukristo nin mga Banal sa Huring
Aldaw.

Sagkod sa panahon kan asasinasyon ni Joseph Smith Jr., an simbahan binantog sa
alternatibong pangaran na an Simbahan ni Jesukristo nin mga Banal o an Simbahan
ni Jesukristo nin mga Banal sa Huring Aldaw. Pagkatapos kan saiyang kagadanan,
nagkumpetensiyahan an Mga Banal sa Huring Aldaw na mga denominasyon nag-organisa
sa irarom kan pamamahala nin sarong numero nin mga parasalida. An pinakadakula
sa mga ini, pinapamayuhan ni Brigham Young asin ngonyan nakabase na sa Salt Lake
City, Utah, na pinagpadagos ang paggamit kan Simbahan ni Jesukristo nin mga
Banal sa Huring Aldaw sagkod sa inkorporasyon kaini kan 1851, kunsoarin an
simbahan pinahayag an estandarteng pangaran kaini na An Simbahan ni Jesukristo
nin mga Banal sa Huring Aldaw.

An mga parasunod ni James J. Strang naggagamit nin pampublikong pagsadireng
pangaran, Simbahan ni Jesukristo nin mga Banal sa Huring Aldaw, bilang iyo an
pangaran kan saindang simbahan. An pangaran na Simbahan ni Jesukristo nin mga
Banal sa Huring Aldaw iyo man an pinagngaran kan mga miyembro na pinag-aako an
akeng lalake ni Joseph Smith, Jr., na si Joseph Smith III, na iyo an parasalida
kan saiyang ama. Si Smith III nagin propeta-president kaining grupo kan Abril 6,
1860. Kaya lang, an simbahan nagin inkorporado kan 1872 bilang iyo an
Reorganisadong Simbahan ni Jesukristo nin mga Banal sa Huring Aldaw, tanganing
maipagpalaen ini gikan sa mas dakulang simbahan sa Utah, kaidtong panahon sa
tahaw nin kadakul na isyung pederal na minapanungod sa poligamiya. Kan 2001, an
simbahan pinagbago kaini an pangaran giraray na nagin “Komunidad nin
Kristo”---may pagmangno na buhayon an orihinal na “Simbahan ni Kristo” na
pangaran. An grupo ni Sidney Rigdon nagparadikit na sana sagkod na an sarong sa
mga elder, si William Bickerton, na re-organisa kan 1862 sa irarom kan pangaran
na An Simbahan ni Jesukristo. An ibang mga Banal sa Huring Aldaw na mga
denominasyon nagbaralik sa orihinal na pangaran o sarong kinalaenan kaini, na
minabale sa Simbahan ni Kristo (Templong Lote), an Simbahan ni Jesukristo
(Cutlerita), asin an ngonyan na naparang Simbahan ni Kristo (Whitmerita).

Sa katotohanan an lambang denominasyon kan Mga Banal sa Huring Aldaw nag-aako na
iyo an karapat-dapat na kasalidahan kan orihinal na Simbahan ni Kristo asin
nag-aako na si Joseph Smith, Jr., bilang iyo an nagpundar na propeta o enot na
presidente. Halimbawa, An Simbahan ni Jesukristo nin mga Banal sa Huring-aldaw,
Komunidad ni Kristo, Simbahan ni Jesukristo nin mga Banal sa Huring Aldaw
(Strangita), Simbahan ni Kristo (Templong Lote), asin Simbahan ni Kristo na may
Mensahe ni Elijah, gabos minaako na pinag-organisa ni Joseph Smith kan Abril 6,
1830, an petsa kunsoarin an Simbahan ni Kristo pinag-organisa. An ibang
denominasyon, arog kan An Simbahan ni Jesukristo (Bickertonita), minaako na an
saindang mga organisasyon pinagmukna pagkatapos kan petsang ini, pero daeng
pagkukulang na minaako na ini sarong re-establisamento kan orihinal na simbahan.

Kan 1880 sa sarong kaso ligal, an korte nin Ohio nagdeklara na an
Re-organisadong Simbahan ni Jesukristo kan mga Banal sa Huring Aldaw
(Reorganized Church of Jesus Christ of Latter Day Saints, na magpoon kaidto
pinagngaranan na “Komunidad ni Kristo”) iyo an ligal na kasalidahan sa orihinal
na Simbahan ni Kristo ni Joseph Smith, Jr. An korte man nanindugan na An
Simbahan ni Jesukristo nin mga Banal sa Huring-aldaw (The Church of Jesus Christ
of Latter-Day Saints) bako an ligal na kasalidahan nin huli ta ini “materyal
asin dakulang minabaya gikan sa pagtubod, mga doktrina, batas, mga ordinansa
asin mga kagamitan kan nasabing orihinal na Simbahan.

Kan 1894, sarong pederal na korte kan Estados Unidos sa Missouri pinanindugan
giraray na an RLDS na Simbahan iyo an ligal na kasalidahan sa orihinal na
simbahan. Kaya lang, sa apila an bilog na kaso pinagbale-wala na kan United
States Court of Appeals for the Eight Circuit na mayong anuman na diskusyon kan
korte mapanungod sa isyu kan ligal na kasalidahan.



https://bcl.wikipedia.org/wiki/Shamcey_Supsup

Si Shamcey Gurrea Supsup (namundag, Mayo 16, 1986) sarong Filipinang
kagpugol-titulo sa pagarayonan na pigrepresentar an Filipinas sa Miss Universe
2011 na pagarayonan kun saen siya an nakakua kan ikatolong pwesto bilang
finalista.

Siya an iyo-iyong aki ni Timoteo Supsup asin ni Marcey Gurrea-Supsup. An saiyang
pamilya naghubo sa Syudad nin General Santos kan siya nag'eedad pa sanang tolo.
Nagdakula siya sa saiyang ama ta an ina niya na sarong inhinyero yaon sa abroad
nagtatrabaho.

Si Supsup sarong lisensyadong arkitekto asin siya an naglugar na primera sa 2010
na Eksamen sa Lisensya nin Arkitektura sa Filipinas. Masabi pa, marhay an rekord
niya sa pag'adal. Pagtapos niya sa kolehiyo sa Unibersidad kan Pilipinas siya
sarong magna cum laude. Kan siya yaon ngani sa elementarya, naggradwar siya
valedictorian asin sa haiskul, nagtapos siyang salutatorian.

Si Supsup nagbali sa Binibining Pilipinas 2011 asin ginana niya an Binibining
Pilipinas-Universe na titulo kan ini ginibo duman sa Araneta Coliseum, Abril 10,
2011. An panggana niya nagtao saiya nin lugar na magrepresentar kan Filipinas sa
Miss Universe 2011 pageant na piggibo sa São Paulo, Brazil kan Septyembre 12,
2011.

Kan ibatikal na an Limang Hapot para sa mga finalista, an natoon na hapot saiya
na ibinoses ni Vivica Fox iyo ini: "Ano mahira ka kan saimong relihiyon sa
pag'agom mo kan saimong namomo'tan? Tano o tano ta dai?" An simbag niya, "Kun
ako dapat kaipohan magsangle nin relihiyon, dai ako maagom sa tawong sakong
namomo'tan nin huli ta an enot na persona kong namomo'tan iyo an Diyos na Iyo an
naglalang sako. Igwa akong pagtubod asin prinsipyo, asin nangagin kun siisay ako
huli kaini. Kun an tawong iyan may pagkamoot na tunay sako, dapat mamo'tan niya
man an Diyos ko." Dakul an naganyat asin napangalas kan saiyang simbag alagad
huli ta an hapot nadota' sa sarong sensitibong tema, dakul man an nabigla sa
saiyang pogosong simbag.

Bago kan bangging hinasi an Pageant, siya an nangengenot sa Telemundo Online
Polls. Pero sa bangging ginibo na an Pageant, siya nagkamit kan ikatolong pwesto
asin si Leila Lopez iyo an nakasikwit kan titulong Miss Universe 2011.



https://bcl.wikipedia.org/wiki/Sarong_Milya_nin_mga_Museo

An Sarong Milya nin mga Museo (Museum Mile) iyo an deskripsyon sa sarong palnâ
kan Fifth Avenue sa Manhattan sa siyudad nin Nuweba York, Estados Unidos, poon
sa kalye ika-82 (82nd Street) abot ika-105 (105th street) sa inaapod na Upper
East Side sa may paralibot kan lugar na Carnegie Hill. An "milya" iyo nanggad
igdi nagkatiripon an pinakamahi'bog na konsentrasyon kan mga eksibit dapit sa
kultura sa bilog na kinaban, pero totoo duwang bloke sobra sa sarong milya ini.
Siyam na museo an naglalaklak sa kalabaan kan palnâ na ini sa Fifth Avenue.
Ikasampolong museo , an Museum for African Arts, nakabali sa pag'iriba kan taon
2009 alagad an museo kaini sa Kalyeng ika-110, na iyo an enot na museo natogdok
poon kan nahaman an inapod na Guggenheim kan 1959, mabukas sa pagtatapos kan
taon 2012. An mga museo pati igwa nin binubungsod sarabay na aktibidad na inapod
na "Museum Mile Festival" na tuyong ginigibo taontaon sa bulan na Hunyo sa
kaisipan na mapukaw an interes sa mga museo asin dumakul an pagdayo sa mga ini
kan mga bisita.

An taonan na Museum Mile Festival kinaugalean nang ginigibo tuyong ika-duwang
Martes kan Hunyo, 6 - 9 nin hapon. sa Manhattan, New York City, Estados Unidos.
Ini pino'nan kan 1979 ngane lumakop an pagkagamiaw kan publiko sa pakinabang
asin kagayonan kan mga museo asin magdakul an suporta sa arte sa Nweba York.

Durante kan nakaaging duwang dekada sobra sa sarong milyon an nakiayon sa
selebrasyon na ini An mga nakikiogma pwede magdayandayan sa kalabaan poon ika-82
abot ika-104ng kalye asin dayohon an sampolong institusyuon kultural, na bukas
libre kun banggi sa publiko. An mga museo igwa pang mga aktibidad sa luwas na
natad kaini para sa mga aki.. Sa panahon na ini, sinasara an Fifth Avenue sa
trapiko kaya nagigin ining pasyaran kan mga tawong nakikiogma. Espesyal na mga
kuleksyon asin mga obra pinapaeksibit sa laog kan mga museo mantang sa atubangan
kan mga ini igwang karantahan asin kun anoano pang mga pasale haros magdamlag.



https://bcl.wikipedia.org/wiki/Sarong_Banggi

An Sarong Banggi sarong kansyon Bikolnon na pigsurat ni Potenciano V. Gregorio
Sr. kan Sto. Domingo, Albay kan 1897 pero an iba totoo (arog ki Merito B.
Espinas) nakikiasusangan, tinokda' sana daa ini kan taon 1910.

Huli sa paglakop kan kantang ini sa bilog na Kabikolan, may nadugang na mga
parte asin mga tataramon na dai segurado kun an mga ini tunay na kabtang pa kan
orihinal na komposisyon ni Potenciano Gregorio, Sr.. Arog kan ika-duwang
bersyon, an sa hurihan may nagdududa na katakin ini sa orihinal na kinompos
niya. Siring man, an ika-3ng bersyon dai aram nanggad kun an ika-3ng parte
katakin sa orihinal na tokda' ni Gregorio, Sr.

Igwa, alagad, si Merito B. Espinas na pinagrekord na saro pang bersyon kan
Sarung Banggi. Ini nagluwas sa saiyang artikulo sa Bikolana (1979) na marereparo
medyo may kaibahan sa tolong enot na bersyon. Idinoon niya nanggad na an
ikatolong parte talagang tunay na kabtang kan orihinal. Ini an sinurat niya
manongod sa bagay na ini:

"The third part, which not a few presume to be a new addition, is acutally a
portion of the original. This was confirmed by Angeles Balasta Echaiuce (b.
1901) of Libog, Albay, the one one time "segundo maestro" in the band of
Potenciano B. Gregorio, Sr., the composer of Sarung Banggi, and by Gerardo Mira
Salazar (b. 1892) of Tiwi, Albay, a colleague of the late composer in the
Philippine Constabulary Band."

"An ikatolong parte, na an dakul naghuhuna bagong idinugang, sa totoo lang
katakin kan orihinal. Ini pinatunayan ni Angeles Balasta Echaiuce (namundag-
1901) kan Libog, Albay, an nagin segundo maestro sa banda ni Potenciano B.
Gregorio, Sr., an kompositor kan Sarung Banggi, asin ni Gerardo Mira Salazar
(namundag- 1892) kan Tiwi, Albay, kaibahan kan si dainang kompositor sa
Philippine Constabulary Band."

Kanogon ta natomtom an gabos na kopya kan mga komposisyon ni Potenciano
Gregorio, Sr.. kan masulo' (1961) an enterong Li'bog, Albay (Sto. Domingo na
ngonyan) asin nakadamay an gurangan nang harong ninda.

An daing-kagadanan na Sarong Banggi nabantog na sa luwas mala ta ini an pambukas
na kanta sa pagtiripon kan Nasyon Unido Asambliya Heneral kan Hunyo 1950 duman
sa Nweba York, Estados Unidos. Sarong Filipino, si Hen.Carlos Romulo iyo kaidto
Pamayo kan nasabing Pagtiripon kan mga iba-ibang nasyon.



https://bcl.wikipedia.org/wiki/Santuario_nin_Nuestra_Se%C3%B1ora_de_Pe%C3%B1afrancia

An Santuario nin Nuestra Señora de Peñafrancia (Ingles: Shrine of Our Lady of
Peñafrancia, sa hinayokong na arapodan kan mga Bikolano, "Si Ina") ikinaag
kwenta harong kan ladawan ni Ina sa dakulang pag-onra saiya kan mga deboto niya.

An Santuario natogdok kan enot gibo sana sa kawayan asin gogon. Alagad kan 1711,
nakapagibo si Pading Miguel Robles de Covarrubias nin santuario na alabes
simbahan na pinahaman na niya sa gapo. An santuario pinadakula ni Obispo Ysidoro
De Arevalo kan siya an nakatukaw na obispo sa Nueva Caceres (1740-1751).

An atubangan kaini (surungan) pinagibo asin ginastosan kan si mga Kaiinsikan sa
Nueva Caceres asin siring man ginagastosan ninda an pagoda, o an sakayan ni Ina
(kan enot inaapod ining Sampan gikan sa tataramon na Intsik). An mga kaakian kan
mga Insik kaidto digdi sa Simbahan kan Peñfrancia pinapabunyagan. Kaya su enot
na surungan makikita an desenyo sa Insik asin siring man makikita mga pinggan,
mga tapayan na ladawan na sa kurit kurit asin arte kan mga Insik. An mga
lalawgon man kan mga santo santa may pagka-singkit asin bako kun anoman, ini
patotoo kan malaad na pagdebosyon kan si mga katolikong Insik ki Ina na ogma
lang sinda gumastos para saiyang kaomawan.

Sa gabos na Obispo, si Msgr. Francisco Gainza an Dominikanong padi an dakul
ambag sa debosyon kan mga Bikolano. Siya an nagsurat kan enot na uusipon
manongod sa pagdebosyon ki Ina. Naggibo man siya nin nobenaryo para sa
pagpangadye ki Ina, pinalaba niya an atubangan kan edipisyo nin limang metro
asin siya pa an nagdesenyo kan atubangan. Sagkod ngonyan siring pa man an
hitsura.



https://bcl.wikipedia.org/wiki/San_Vicente_de_Paul

Si Vicente de Paul( Pouy, Landas 24 Abril 1581 - Paris, 27 Sep. 1660) sarong
pading Pranses asin siya an kagtogdas kan Congregacion de la Mision kan taon na
1625.

Siya gikan sa sarong pamilyang pobre asin nagadal sa diocesis kan Dax dangan
nagtapos kan adal niya sa teolohika sa Toulouse, Pranses. Kan taon 1600
naordenan siya sa pagkapadi. An mga pading kaapil niya sa Congregacion inaapod
man na Misoneros Paules, mga Lazarista, o mga Vicentino. Igdi sa Bikol, mas
bantog sinda sa arapodan na mga pading Paul asin sinda an saro sa
nag-administrar kan Holy Rosary Minor Seminary. Sa Toulose ngona siya nagpirmi
alagad nagpaMarseilles ta may pamana siyang asikasohon. Pagpaule niya sa
Marseilles, nabagat siya nin mga Turkong pirata asin dinara sa Tunis kun saen
siya ipinabakal bilang sarong oripon. Sa maray na palad, nakua niya an boot kan
saiyang among ta nagin nang sarong Kristiyano huli sa maray na pagtukdo asin
siya binutsan kan taon 1607.

Nagbalik siya sa Avignon, Pranses sa vice-legate kan Santo Papa na pinasunod
siya duman sa Roma kun saen niya pinadagos an saiyang pag-adal. Kan taon 1609,
nagbalik uli siya sa Pranses asin duman siya nagkapot kan paroko nin Clichy.
Alagad kinua siya kan ilustradong pamilyang Gondi ngani mag-edukar kan mga aki
ni Philippe3-Emmanuel de Gondi. Nagin siya direktor espiritual ni Mme. Gonmdi
asin katabang niya ini sa pagmisyon sa mahiwas na estado kaini na kun saen
iniedukar niya an mga probeng pamilya sa mga bagay espiritual asin sagkod man sa
pagtabang sa materyal na pangangaipo. Igdi nagpoon an misyon niya sagkod na
makatogdas siya kan sinabing Congregacion de la Mision. Huli ta dakul nang mga
padi an nakahiling kan maray niyang ginigibo, naki-iba na saiya.

Siya kag-pundar pa man kan Hijas de la Caridad de San Vicente de Paul (29 Nob.
1633) na an katuyohan magtabang sa mga pangangaipo espiritual asin materyal kan
mga daing-sukat, orog na idtong nagheherelang. An katiriponan na ini an
nagkakapot ngonyan sa pag-administrar kan Unibersidad de Sta. Isabel (USI),
sarong unibersidad igdi sa Ciudad nin Naga.

Siring man, an natogdas niyang kaayonan na Congregacion de la Mision iyo an
naolayan ni Obispo Francisco Gainza na mag-administrar kan Seminario del
Santissimo Rosario (ngonyan Holy Rosary Minor Seminary na) kan taon 1865 ngane
mapakarhay an padalagan kaini. Mala ta an pagkapot kan mga Paul kan Seminario
naglawig na gayo asin an ultimong pading Paul na administrador kaini iyo si Rev.
Rene Ruelos kan taon 1974.

1. An retrato niya (ibaba) kinua sa rebulto niya na nakasaray sa Museo del
Seminario Conciliar de Nueva Caceres



https://bcl.wikipedia.org/wiki/Sampan

An sampan(Chinese: 舢舨; pinyin: shānbǎn; Pe̍h-ōe-jī: sam-pán) sarong klaseng
barotong Intsik na halakbang an salog asin an laba kani pwedeng umabot sa 4.5 m
(14.8 piye). Kadaklan kan sampan igwang tapangko (atop) asin parati ginagamit na
nganing estaran. Parati ini nakadestino sa mga interior na salog asin danaw. Dai
bagay ini ilawod ta bako man na gayong purusog. Ini ginagamit sa pagsisira asin
bilang transportasyon sa mga naghahanggilid na mga banwa sa kosa.

An tataramon na "sampan" hale sa orihinal na Kantones na kataga para sa
"baroto", 三板 (sam pan), na an literal na kahulogan "tolong tabla" ta an kasko
kaini minalakbang gibo kan an sarong tabla sa tahaw dinudukot sa duwang tabla
magkaibong. Inuusar pa an tataramon na ini sa palibot kan Hong Kong ta ini an
deskripsyon kan mga Intsik duman sa mga halakbang na baroto ginagamit ninda sa
pagpapasakay sa mga turista duman sa palibot kan Aberdeen Harbour. Ini daa
nakakaagid sa barotong inaapod na "scow" o "punt" sa Amerika.

Sinasabing an mga sampan uso pang maray bako sana sa Hong Kong kundi sa rural na
lugar sa Sur-subangan kan Asya, orog na sa Malaysia, Indonesya, Bangladesh asin
sa Byetnam.



https://bcl.wikipedia.org/wiki/Rufino_Jos%C3%A9_Cuervo

Si Rufino José Cuervo Urisarri (Bogotá, Colombia Sept. 19, 1844 - Hulyo 17, 1911
Paris, Pransya), sarong Colombianong parasurat, linggwista, leksikograpo, asin
pilologo na maigot na gayong nag'oogid kan mga ginikanan kan mga tataramon na
Espanyol.

Siya nag'adal Latin asin Griyego asin an dakula niyang ambag iyo an mahiwas
niyang adal manongod sa pagkakairiba diyalektal kan tataramon na Espanyol sa
Colombia. Saiyang sinurat dapit igdi an Apuntaciones críticas sobre lenguaje
bogotano (Mga Notang mahalaga dapit sa Lenggwaheng Bogotano, 1867), na sagkod
ngonyan importanteng toltolan sa pag'adal kan Espanyol Amerikanong lenggwahe.

An pinakamahalagang obra niya iyo an Diccionario de construcción y régimen de la
lengua castellana. An trabahong ini regular na pighihirahay kan mga iskolar sa
Instituto Caro y Cuervo, sarong akademyang ipigngaran saiya asin an Colombianong
linggwistang si Miguel Atonio Caro. Siya man pigrebisar asin pigpalagda liwat an
Spanish American grammar ni Andres Bello. Ini tuyong para sa pag'usar kan mga
Amerikano.

Kan 1878 naako siya bilang representante kan Colombia sa Real Academia Española.
Kan 1882 siya naghubo' sa Paris kun saen siya nag'erok sagkod na siya duman na
binawean-buhay kan 1911.



https://bcl.wikipedia.org/wiki/Rona_nin_Iraking_Kurdistan

An Rona' nin Iraking Kurdistan (Kurdo: باشووری کوردستان‎, Başûrê Kurdistanê;
Arabo: كردستان الجنوبية‎, Kurdistān al-Janūbiyyah), opisyalmente inaapod na
Kurdistan Region 5 (Kurdo: هه‌رێمی کوردستان‎, Herêmî Kurdistan; Arabo: إقليم
كردستان‎, Iqlīmu Kurdistān) iyo an nasosolong autonomong rona kan Irak.
Napapagdolonan kaini kan mga ronang Kurdo sa Iran sa bandang subangan, Turkiya
sa amnayan, asin Sirya sa solnopan, asin sa kalabaan kan Irak sa habagatan. An
kabisera kaini yaon sa Erbil. An rona na ini opisyalmente pinapadalagan kan
Gobyerno Rehiyonal nin Kurdistan (GRK).

An Kurdistan sarong demokratikong parlamento na may asambleya binibilog nin 111
tukawan. Si [[Masoud Barzani, na enot nang naelehir presidente kan 2005, liwat
napiling magtukaw sa dating katongdan kan 2009. Kan Agosto 2013 an parlamento
pighunat an saiyang pagtukaw nin duwa pang taon. An saiyang pagkapresidente
natapos kan Agosto 19 2015 kan dai magkaoroyon an mga partido pulitikal kun baga
ipadagos pa an saiyang pagtukaw sa pwesto. An bagong konstitusyon Iraki pigsayod
na an Kurdistan Iraki sarong entidad federal kan Irak, asin tuyong tinogdas na
an Kurdo asin Arabo iyo an opisyal na mga lenggwahe kan nasyon Irak. An apat na
gobyernante nin Duhok, Hawler, Silemani asin Halabja binibilog nin mga 41,710
kwadrado kilometro (16,100 milya kwadrado) asin igwang populasyon na 8.35 milyon
(2010). Kan 2014, durante kan Krisis nin Irak 2014, an pwersa kan Kurdistan Irak
sinakop an haros kahiwasan kan teritoryong hinihinako kaini sa Iraking amnayan
na dai binibistong sainda kan gobyerno nasyunal nin Irak.

An Kurdo hayag na pigsasabi na an kadakulaan asin kahiwasan kan Kurdistan Irak
(Kurdistan habagatan) saro sana sa apat na kabtang kan mas dakulang Kurdistan,
na kabali daa an ibang parte na namomogtak sa habagatan-subangan kan Turkiya,
amnayan Sirya (Kurdistan solnopan) asin solnopan Iran (Kurdistan subangan) na
syempre ining kataraid na mga nasyon dai tinutugot na butsan bilang parte
integral kan mga teritoryo ninda dawa ngane totoo an mga nagbabanwa sa mga lugar
na ini mayoriya mga etnikong Kurdo.



https://bcl.wikipedia.org/wiki/Restoryanismo

Sa Estados Unidos, an Restoryanismo[1], paminsan pinag-apod na Kristiyanong
Primitibismo, na minapanungod sa pagtobod nin kadakulon na mga relihiyosong
kahiroan na an pinakapuro o orihinal na Kristiyanidad dapat na ipagbalik-liwat,
habang pirmeng minaako na iyo an pinakaburabod kaining restorasyon. An arog
kaining mga grupo nagtutukdo na ini kinakaipuhan nin huli ta an Katoliko[2],
Ortodoks[3] asin Protestante[4] na mga Kristiyano mina-introdusir nin mga
depekto sa Kristiyanong pagtubod asin kaugalian, o nawaraan nin sarong tugmad na
elemento kan tunay na Kristiyanidad.

An restoryanismo espisipikong minapanungod sa restorasyong kahiroan[5] asin sa
bilang nin iba pang mga kahiroan that naggikan sa parteng sirangan kan Estados
Unidos asin Canada asin nagdakol nin hidali sa amay asin tahaw kan ika-19 siglo
sa pagmuklat kan Ikaduwang Dakulaon na Kagimatahan[6]. An terminong
restorasyon[7] iyo man pinag-empleyo kan Mga Banal sa Huring Aldaw na
kahiroan[8].

An termino man iyo an pinaggagamit kan mas nabisto pa sanang mga grupo, na
pinaglaladawan an saindang mga katuyuhan na mag-establisa giraray kan
Kristiyanidad sa orihinal na porma kaini, arog baga kan iba na
ante-denominasyonal na Karismatikong Restoryanista[9] na minabukad kan 1970s sa
United Kingdom asin sa iba pang rona. Sa komparableng mga termino, an may amay
na primitibistang mga kahiroan minabale sa mga Paulisiyano[10], Mga
Husyitas[11], Anabaptistas[12], Landmarkistas[13], asin an mga Kwakeristas[14]
na pinagladawan bilang mga ehemplo kan restoryanismo.



https://bcl.wikipedia.org/wiki/Pilipinas

An Filipinas (Ingles: Philippines, Espanyol: Filipinas) o Republika kan
Filipinas ay sarong nasyon nin grupo nin mga isla sa Sur-subangan na Asya na
Manila an kapitolyo. Igwa nin 7,107 isla an arkipelago kan Filipinas na
namumugtak sa gamping sulnopan kan Kadagatan Pacifico. An nasyon an ikadose sa
pinakamatawo sa enterong kinàban na igwang populasyon na 88 milyon.

Namundag an historya kan Filipinas kan nag-abot an mga inot na tawo sa Filipinas
sa paagi kan mga tulay na dagâ 30,000 taon na an nakakaagi. An inot na rehistro
kan pagbisita na halì sa sulnopan iyo an pag-abot ni Fernando Magallanes sa isla
kan Homonhon sa sur-sulnupan kan Samar kan Marso 16, 1521.

Nagpoon an rebolusyon laban sa Espanya kan Abril taon 1896 na pagkalihis nin
duwang taon naghantong sa proklamasyon kan katalingkasan asin pagkamukna kan
Inot na Republika kan Filipinas. Alagad an Kasunduan sa Paris na ginibo sa
katapusan ng Gyerang Espanyol-Amerikano naglipat kan poder sa Filipinas sa
Estados Unidos. Nagpoon an pagkolonya kan Estados Unidos sa Filipinas kan
Desyembre 1899 kaiba an limitadong lokal na pagkapot kan 1905. An parsyal na
pagsasadiri itinao kan 1935 mantang naghahanda sa independensya halì sa Estados
Unidos kan 1945. Alagad an 10-taon na transisyon hale sa pagigin komonwelt
pasiring sa sarong soberanyang nasyon nasibol nin huli sa pagsakop kan Hapon sa
Filipinas kan panahon kan Ikaduwang Gyerang Pankinaban. Nin huli kaiyan an
pagsasadiri itinao sa Filipinas kan Hulyo 1946.



https://bcl.wikipedia.org/wiki/Paz_Cea_de_Conde

Si Paz Cea de Conde sarong Bikolanang parasurat sa Espanyol asin an pinakaenot
na babaing gobernador sa Camarines Sur asin sa bilog na Filipinas. Tolong beses
siya nanombrahan bilang gobernador. Enot, kan taon 1938, nagsalida ki Gerardo
Fuentebella Cea pakatapos kan turno kaini, sumunod nagsangle ki Manuel del
Gallego kan an huri biglang nagadan kan 1941, na nasundan siya ni Mariano
Garchitorena kan parehong taon, asin kan taon 1945 nanombrahan naman siyang
gobernador.

An nagin agom niya iyo si Dalmacio Namoro', sarong taga-Iriga, alagad sa saiyang
kaisipan na pagayonon an apelyido, imbes na darahon an apelyidong "Namoro'"
saiyang pinahira an apelyido kan saiyang agom sa "de Conde". An pambihirang
pidasong impormasyon na ini hale mansana ki Manlagnit, na an ina (Amparo Cea)
tugang na gayo ni Paz Cea.

Bantog siyang gayo kan panahon komo parasurat sa Espanyol asin an saiyang mga
osipon, mga diskurso asin mga artikulo nalalagda sa mga publikasyon sa rehiyon
Bikol asin sa mga nasyunal na pahayagan. Saro siyang hacendera sa Tigaon,
Camarines Sur.



https://bcl.wikipedia.org/wiki/Paraataman_alimbubuyog

An paraataman alimbubuyog iyo idtong persona na nag'aataman nin mga alimbubuyog,
idtong mga specie, na may pakinabang sa tawo. An inaataman nindang specie nin
mga alimbubuyog idtong nagtatao nin tangguli, pollen, taro asin iba pang
produktong nanginginabang an tawo. An mga alimbubuyog na ini na nakukua asin
nagbubuhay igdi sa Filipinas iyo idtong lukot, ligwan, potyokan, asin iba pa,
alagad dakul pang mga specie na inaataman man kan mga ibang paraataman sa
iba-ibang nasyon. An ibang paraataman naataman kan layas na alimbubuyog na
taboan sa palibot kan kudal bilang proteksyon asin pagdisganar sa mga para'bon
huli ta an taboan mararang makasugod asin grabeng kulog an minamate kan natudok
kaini.

An alimbubuyog kadaklan nakakagibo nin tangguli, pollen, propolis, taro asin
royal jelly mantang an ibang paraataman nagpapadakul nin mga "reyna" (paraaki)
asin mga alimbubuyog mismo ta ipabakal an mga ini sa ibang paraoma o huli lamang
nag'aalag kaini ta linga-lingaan. An iba nag'aataman ngane makataong
polinasisayon sa pagpapabunga sa mga tinanom asin mga gulayon asin sa serbisyo
ninda, sinda binabayaran. An iba talagang napadakul nin ataman para sa komersyal
na produksyon.

An mga paraataman inaapod man na paratangguli, apyarista, apikulturista,(hale sa
Latin, apis, alimbubuyog). An paraataman nagpapadakul asin nagmamato kaini yaon
sa anira, sa mga kahon-kahon, o anoman na kaka'gan. An mga alimbubuyog dai manso
o garo asin ta pwedeng magluyap. An paraataman an saiya sanang kontrolado an
estaran kaini, an anira o anoman na kagamitan alagad an mga alimbubuyog
naglalayaw-layaw sa kahiwasan nin mga katatamnan sa paghanap kakanon pero pwede
maghubong estaran. Totoo parati an mga ini nabaralik sa saindang erokan kun ini
malinig, rinsay asin madiklom na pulian na natao sainda nin proteksyon.



https://bcl.wikipedia.org/wiki/Palang

An palang sarong klase nin sundang na ginagamit pagtapas nin tubo kan mga
sakada.

An sundang na ini may kahoy na polo asin nakaagid sa inaapod na machete. An
pantapas na ini bantog sa mga tubohan sa mga nasyon na nagpapatubò nin tubo sa
pagproducir nin asukar arog kan Peru, Brazil, Colombia, Australia, Ecuador,
Cuba, asin sa Estados Unidos orog na sa estado kan Louisiana, Florida saka
Hawaii. Sa Filipinas iyo man ini an kagamitan sa pagputol kan tubo kun ini
ginugusi na.

Ini an uso lalo na sa mga lugar na dai pang pangtapas na mekanikal. Sa
Filipinas, orog na sa Negros, kun saen may mahiwas na mga tubohan, an mga
naglilibot na mga paratapas na nakiki-ani, na apod sainda mga sakada, iyo ini an
klaseng sundang o tabak na darodara. Apod man kaini sa Negros, espading, kataga
na malinaw naggikan sa Kastilang espada (Bik. espada).

An palang halakbang an kahawakan niya, asin an poro bakong papanas kundi
ponggol, alagad pinong maray an tarom ta iyo ini an angay sa pagtapas na
patarikmas. Sa poro, sa sarong gilid kan kaponggolan niya parati may kawit na
panpurot kan tinapas; totoo an iba mayo kaini sa poro. Parati an kahibogan kan
palang sa may tarom mga 1 milimetro (0.039 pul.), bagay na mas manipis sa
machete, asin lampas 12 pulgada an laba (30 sentimetro).



https://bcl.wikipedia.org/wiki/Padurunongan_(Canaman,_Camarines_Sur)

An Padurunongan sa Canaman, Camarines Sur sarong taonan na patiribayan sa Bikol
quiz, tigsik asin Dama Nin Tataramon bilang parte kan selebrasyon kan
anibersaryo kan pagkamuknâ kan banwaan asin kan Bulan nin Tataramon sagkod Bulan
nin Kasaysayan. Pinapadalagan ini kan lokal na gobyerno asin Departamento kan
Edukasyon sa banwaan nin Canaman asin pinapadrinohan nin mga organisasyon asin
nin mga indibidwal na nagtutulod kan kulturang Bikolnon.

Pinònan an patiribayan kan 2010 kadungan kan pagbungsod kan librong CANAMAN:
Girà nin Banwaan ni Ireneo Sto. Tomas na sarô sa ginagamit na reperensya sa
Bikol quiz. An libro dapit sa agi-agi kan banwaan na nakasurat sa bersong Bikol.
Kagduwang (12) paadalan sa elementarya an nagpadara nin mga eskwela para sa
kategoryang Bikol Quiz asin duwang estudyante man kan Sta. Cruz National High
School an nagpatiribayan sa Tigsik. Nagin katuwang kan pagpadalagan kan
patiribayan an Sumaro Bikolnon sa panginginot kan pamayo kaini na si Ramon
Olaño, Jr. Si John Carlo I. Orapa kan Taculod Elem. School Annex an pinakainot
na kampeon sa Bikol Quiz.

Sa pakikipagtabangan kan Canaman Central School Alumni Association (CCSAA),
ginibo an ikaduwang edisyon kan Padurununongan na binalihan nin walong (8)
paadalan sa elementarya asin duwa (2) sa sekondarya: Sta. Cruz National High
School asin Mangayawan High School. Sa elementarya, si Hanica Jane P. Panuelo
kan Mangayawan Elem. School an nanginot sa Bikol Quiz asin si Joseph Andrie
Siocson man kan Canaman Central School an pinakainot na nanggana sa Tigsik sa
elementarya. Mantâ, an estudyante kan Mangayawan High School iyo an nagluwas na
mas madunong sa sekondarya sa Bikol Quiz asin Tigsik. Nag-akò nin Apolonio B.
Sto. Tomas medallion an mga kampeon sa Tigsik asin nin tropeong kopa man an mga
kampeon sa Bikol Quiz.

Gikan sa orihinal na ispeling kan ngaran nin patiribayan na "Padurunungan",
nagin nang "Padurunongan" ini poon kan 2012 huli sa estandardisasyon kan
pagbaybay sosog sa Antabay sa Ortograpiya nin Bikol Sentral ni Irvin Sto. Tomas
na ipigtutulod kan Parasurat Bikolnon na iyo man an kagpadrino kan Padurunongan
kan taon na idto. Sa edisyon na ini, si Angecel P. Langitan na gikan man giraray
sa Mangayawan Elem. School an nanggana sa Bikol Quiz mantang si Niña Katrina F.
Pasibe kan Taculod Elementary School Annex an nagkampeon sa Tigsik.

Kan suminonod na taon, ipiglunsar an Apolonio B. Sto. Tomas Foundation Inc.
kadungan kan ikaapat na Padurunongan kun sain nagin bisitang tagapagtaram si
Representante Maria Leonor Robredo kan Ika-3ng Distrito kan Camarines Sur. Poon
pa kan 2011, ginagawadan na nin Apolonio Sto. Tomas medallion asin tropeong kopa
an nakagunò kan kampeonato sa lambang patiribayan. Nag-aakò man an mga ganador
nin sertipiko asin mga papremyo siring sa mga librong Bikolnon, gamit
pampagkanood asin premyong kwarta. Sa taon na ini, ipigdugang an Dama nin
Tataramon na ginana ni Mars DL. San Carlos kan Haring-San Agustin Elementary
School. Si Mark Vincent M. Vargas kan Canaman Central School an nagkampeon sa
Bikol Quiz, an ikaduwang kampeonato kan eskwelahan, asin si John Carlo R.
Cuadrante kan Mangayawan Elem. School an nagkampeon sa Tigsik, an ikatulong
kampeonato man kan eskwelahan na ini.

Poon kan 2014 sana ipiggagawad an Tropeo nin Kampeonato sa eskwelahan kan
kaakian na nagpahiling pambihirang dunong sa tulong kategorya: Bikol Quiz,
Tigsik asin Dama nin Tataramon. Inot na kag-akò kaini an Mangayawan Elementary
School na nadepensahan an kampeonato sa Tigsik sa ngaran ni Lara Joy A.
Almendral, asin nakakua kan ikaduwang premyo sa Dama nin Tataramon asin
ikatulong premyo sa Bikol Quiz. Nadepensahan man kan Haring-San Agustin
Elementary School sa ngaran ni Mavericks A. Escalante an kampeonato sa Dama nin
Tataramon. Mantâ, nakua kan Poro Elem. School an inot kaining kampeonato sa
Bikol Quiz sa ngaran ni Vea Mae L. Aguilar. Nagin resipyente man an Mangayawan
Elem. School nin mga libro gikan sa Parasurat Bikolnon. Kun ipiggawad ini kan
2013, an Canaman Central School iyo kutâ na an nagin pangkagabsan na kampeon
huli ta nakakua ini nin kampeonato sa Bikol Quiz, ikaduwang premyo sa Tigsik
asin ikatulong premyo sa Dama nin Tataramon kan taon na idto.

Kan 2015, ginawadan nin pagmidbid kan Sumaro Bikolnon na inirepresentar ni
Kagawad Nathan Sergio kan Syudad nin Naga nin Plake nin Pagpapadios Mabalos si
Clemente Alejandria na inakò kan akì ni Alejandria na si Lucia. Nagin bisitang
tagapagtaram sa okasyon si Kristian Sendon Cordero, sarong paratukdô sa Ateneo
de Naga na Unibersidad asin sarong premyadong parasurat sagkod direktor nin
pelikula. Sa inot na pagkakataon, nagbali an Palo Elementary School na iyong
nakagunò kan kampeonato sa Tigsik huli sa eskwelang si Reyna B. Yocampo siring
man an Kurtland Grade School na iyo man an kampeon sa Dama nin Tataramon sa
ngaran ni Kane Randy P. Beringuela. Nagunò kan Kurtland Grade School an Tropeo
nin Kampeonato huli ta nakua man kaini an ikaapat na lugar sa Tigsik asin igwa
man ining parakawat sa Bikol Quiz, bagay na nakalamang sa gabos na nagpartisipar
na eskwelahan.

Poon kan 2010, igwa nang kag-apat (14) na eskwelahan an nagpapartisipar sa
Padurunongan. Apat digdi an dai nin palihis sa pagbali: Canaman Central School,
Haring-San Agustin Elem. School, Mangayawan Elem. School asin Poro Elem. School.

An mga paratukdô gikan sa Mangayawan Elem. School na si Marina A. Lanuzga asin
Haring-San Agustin Elem. School na si Raul C. Baisa, nag-akò nin sertipiko nin
merito kan 2015 bilang mga premyadong tagatukdô sa nakaaging mga edisyon kan
patiribayan. Igwang anom (6) na gana si Lanugza bilang tagatukdô sa mga eskwela
sa Bikol Quiz, Tigsik asin Dama nin Tataramon mantang igwa nin pito (7) si
Baisa.

Pinapartisiparan an Padurunongan nin mga eskwela sa elementarya gikan sa
manlainlain na paadalan sa distrito kan Canaman, Camarines Sur. An Mangayawan
Elementary School iyo an pinakamatriyumpong eskwelahan digdi na igwa nang apat
(4) na kampeonato asin sinusundan kan Canaman Central School, Haring-San Agustin
Elem. School, Poro Elem. School asin Tacolod Elem. School Annex na anas may
duwang (2) kampeonato.

Dating igwa nin kategorya para sa sekondarya sagkod kan 2011 alagad mayò na
kaini sa mga nagsunod na edisyon.

Nagin hurado sa patiribayan kan 2010 sinda Bernardo Miguel Aguay, Jr., Jose
Jason Chancoco asin Frank Peñones, Jr. na anas mga myembro kan Kabulig Bikol.
Dangan kan 2014, mga myembro kan Parasurat Bikolnon an naghusgar sa patiribayan
kabali sinda Jerome Hipolito, Anthony Diaz, Rey Christian Rosales, Imelda Brazal
asin si Maffeth Opiana, sarong paratukdô.

Kan pinadrinohan kan Canaman Central School Alumni Association (CCSAA) an
patiribayan kan 2011 asin kan Parasurat Bikolnon kan 2012, anas alumni kan
Canaman Central School an mga nagtukaw bilang mga hurado: sinda Ireneo Sto.
Tomas (1955), Sabas Chica Jr. (1968) asin Irvin Sto. Tomas (1995); dangan sinda
Winnie Saldivar (1989), Nolito Salcedo, CPA (1993) asin Engr. Ryan Aguilar
(1995).

Mga pamayo man kan kagpadrinong mga organisasyon kan Padurunongan 2013 an mga
nagin hurado sa eliminations asin finals kan patiribayan: Ester Porlaje (CCSAA),
Marissa Reorizo-Redburn kaiba sinda Rosette Imperio sagkod Digna Ruth Daliva
(Parasurat Bikolnon) asin Ramon Olaño, Jr. (Sumaro Bikolnon).



https://bcl.wikipedia.org/wiki/Pablo_Amorsolo

Si Pablo Cueto Amorsolo (Hunyo 26, 1898 – Pebrero 21, 1945) sarong Filipinong
pintor. siya an ngohod na tugang kan Artista Nasyonal na si Fernando Amorsolo

Si Pablo Amorsolo namundag sa Daet, Camarines Norte sa mag'agom na si Pedro
Amorsolo asin Bonifacia Cueto. Kan siya walong taon pa sana, an pamilya niya
naghubo' na sa Manila.

Durante kan Ika-2 Gerang Pangkinaban, nagin siyang taga-ampoyon kan sinasabing
Greater East Asia Co Prosperity Sphere, asin siya nagserbi komo sarong koronel
sa Kempetai kan Imperyong Hapon. Kan umabot an mga hokbong Amerikano, si
Amorsolo tinoklo' kan gerilyang Filipino

Sinentensyahan siyang silot kagadanan asin binadil kan mga gerilya. Siya nagadan
sa lugar kan Antipolo, Rizal

Nagin siyang adal na pintor sa pagtotokdo' kan saiyang tatahon na si Fabian de
la Rosa na sarong gurangan nang pintor. Pakatapos elementarya, si Amorsolo
nag'adal sa Lyceum nin Manila. Dangan siya nagtapos sa School of the Arts sa
Unibersidad kan Pilipinas. Duwang taon nakalihis, siya natokahan komo katuwang
na maestro sa pagpipintura. Nagtokdo' siya sagkod na magtapos na an gera.



https://bcl.wikipedia.org/wiki/Our_Lady_of_the_Gate_Parish_Church

An Simbahan nin Nuestra Señora de la Porteria siring man Our Lady of the Gate
Parish Church o Simbahan nin Daraga sana, sarong simbahan na Romano Katoliko sa
banwaan nin Daraga, Albay sa Filipinas sakop kan Diosesis nin Legazpi.
Ipinatindog an simbahan kan mga Pransiskano kan 1772.

Itinugdas an banwaan nin Daraga bilang bagong sityo kan namamanwaan gikan sa
Cagsawa huli sa takot kan pagtuga kan Bulkan Mayon. Naghagad an mga ini nin
permiso sa gobyernong Kastila tanganing makatugdas nn bagong komunidad asin
simbahan sa sur kan Cagsawa. An saindang kahurotan tinugotan ni
Gobernador-Heneral Simon de Salazar sa paagi kan Alkade-Mayor kan probinsya nin
Camarines kan Hunyo 12, 1772.

An presenteng simbahan kan Daraga ipinatugdok sa irarom kan pamamahala kan mga
pading Pransiskano kan 1773 kan an Daraga sarô pa sanang visita kan Cagsawa.
Nakatugdok ini sa itoktok kan bulod sa barangay Santa Maria natatànaw an Bulkan
Mayon. Kan an Mayon magtuga kan Pebrero 1, 1814, naghubò an namamanwaan kan
Cagsawa matapos an pagkaraot kan saindang simbahan. Idinulot an simbahan ki
Nuestra Señora de la Porteria taon 1854.

Bantog an simbahan huli sa saiyang kakaibang istilo arkitektural na
Churrigueresque sa atubangan na sarong halimbawa kan arkitekturang Baroque. An
tatâ asin mga harigi kaini gibo sa mga gapo gikan sa bulkan. An puting kolor
kaini ngunyan resulta kan pinturang gibo sa materyal na calcium tanganing
mapangatamanan ini sa padagos na pagkaraot.

An kampanaryo kaini na kurting octagonal, namumugtak sa gamping too kan
simbahan. Igwa ini mga ladawan nin doseng apostoles na nakahurma. An tore igwa
nin apat na eskalon asin igwang krus sa bobong.

Huli sa manlainlain na pagpakarhay asin pagbabagong ginibo sa simbahan sa mga
nakalihis na taon asin sa kawàran nin plano sa pagpangataman, nasanglian na an
ibang parte kan simbahan asin nawarâ an historikal asin kultural na kahalagahan
kaini.

An Gobyerno Probinsyal kan Albay sa pamamayo ni Joey Salceda nagtagama nin 35
milyon para sa pagpakarhay kan nagkapirang pamanang historikal asin kultural sa
probinsya kabali na an simbahan kan Daraga.



https://bcl.wikipedia.org/wiki/Oscar_de_la_Hoya

Si Oscar De La Hoya (namundag, Pebrero 4, 1973 sa East Los Angeles, California)
sarong Mehikano-Amerikanong boksingero. Nabansagan "The Golden Boy", si De La
Hoya nagkamit nin medalyang bulawan sa Barcelona Olympic Games pakagraduar niya
sa Garfield High School. Siya hale nanggad sa pamilya nin mga boksingero. An
lolo niyang si Vicente, si ama niyang si Joel, Sr., asin an tugang niyang si
Joel, Jr. anas boksingero. Si De La Hoya iyo an "Fighter of the Year" kan
magasin na The Ring kan taon 1995 asin kan 1997 asin 1998, an magasin na ini
inapod man siyang "Pound for Pound Fighter." Nagretiro siya sa isport na ini kan
opisyalmente pig'anunsyo niya an saiyang pagreretiro sa sarong kumperensya sa
prensa kan Abril 14, 2009.

Si De La Hoya nanaog sa 17 kampyon nin kinaban, asin ginana an 10 na titulong
pangkinaban sa anom na iba-ibang kategorya nin timbang. Siya an nagkakwarta nin
husto, labi pa sa isayman na boksingero sa historya kan isport na ini, na
tinataya mga $695 million pay-per-view na kita.

Ultimong laban ni De La Hoya bago siya nagretiro iyo idtong laban niya ki Manny
Pacquiao (47-3-2) sa MGM Grand, Las Vegas na ipigtolod kan Golden Boy Promotions
asin Top Rank, Inc, mga kumpanya na sadiri mansana ni De La Hoya. An laban
12-hornadang dai-tituladong pagboboksing sa 147-librang limite nin welterweight.
Igdi nadaog si De La Hoya, asin an saiyang korner pinapondo na an laban
pakatapos kan ika-8ng hornada.



https://bcl.wikipedia.org/wiki/Oliver_Cowdery

Si Oliver H. P. Cowdery (Oktubre 3, 1806-Marso 3, 1850) kaiba ni Joseph Smith,
Jr., saro sa mga importanteng partisipantes sa pormatibong peryodo sa Kahiroan
kan Mga Banal sa Huring-aldaw sa katahawan kan 1829 asin 1836. Siya nagin saro
sa Tolong Testigo na nakahiling sa bulawang plake kan Libro ni Mormon, saro sa
mga enot na apostoles kan Mga Banal sa Huring-aldaw, asin an Ikaduwang Kaggurang
kan simbahan.

An pamilya nin Cowdery nag-aatendir sa Pankongregasyonal na Simbahan kan
Poultney, Vermont, kun saen si Ethan Smith iyo an pastor sa nagkapirang mga
taon. Sa panahon na idto, Ethan Smith pinag-iimprinta pa an Pananaw kan mga
Hebrew (1823), saro sa mga kadakol na mga libro na pinagsurat sa panahon kun
noarin na pinaghuhuna-huna na an mga katutubong Amerikano (Native Americans)
naggigikan sa lahi kan mga Hebrew. Kan 2000, si David Persuitte
nakipagdiskutiran na an kaaraman ni Cowdery mapanungod sa “Pananaw kan mga
Hebrew” (View of the Hebrews) iyo an signipikanteng nakapagkontribuwer sa
pinakabersyon kan Libro ni Mormon, sarong koneksyon na enot na pinagsuhestiyon
sa kaamayan nin 1902. Si Fawn Brodie nagsurat kan saiyang biograpiya panungod ki
Smith na ini “bakong makapagpatunay na si Joseph nabasa an “Pananaw kan mga
Hebrew” bago pa man isinurat an Libro ni Mormon, alagad an pakol na paralelismo
sa tahaw kan duwang libro masakiton na magwalat nin sarong kaso nin konsidensiya
sana. An mga iskolar na Mormon na sinda Richard Bushman asin John W. Welch dae
makatubod na may koneksyon asin nagpahayag na igwa sana nin kadikit na relasyon
an mga laman kan duwang libro.

Si Oliver pinadakula sa Poultney, alagad siya nagin klerigo nin sarong tindahan
sa New York sa laog nin nagkapirang taon bago pa man siya nagpoon na magtukdo sa
eskuwelahan sa Manchester kan 1829. Nakiki-estar siya sa manlain-lain na mga
kaharongan sa lugar nin Manchester, kaibanan na kinda Joseph Smith, Sr., na iyo
an pinagsasabing nagtao ki Oliver nin kadagdagan na inpormasyon mapanungod sa
bulawan na mga plake na saiyang nadangog “gikan sa kadakol na rona.”

Nanumpungan ni Oliver si Joseph Smith, Jr. kan Abril 5, 1829---sarong taon asin
sarong aldaw bago pa man an opisyal na kamuknaan kan simbahan---asin nakadangog
saiya kun pinano na saiyang naresibe an mga bulawan na plake na igwa nin laman
kan suanoy na mga surat kan mga katutubong Amerikano (Native Americans). Siring
ki Smith, na sarong harayo nang kadugo, sa panahon kan saiyang kahobenan, si
Oliver enganyado na sarong parahanap nin mga tagong kayamanan asin naggagamit
nin sarong pinabanal na panugsok. Si Oliver nagsabi ki Joseph na saiyang
nahiling an mga bulawang plake sa sarong bisyon bago pa man si duwa
nagkanumpungan.

Poon Abril 7 sagkod Hunyo 1829, si Oliver nagin sarong primaryong eskriba ni
Joseph para sa pagsalin kan mga plake na iyo na ngani sa bandang huri an Libro
ni Mormon. Si Oliver dae nagin matrayumpo kan saiyang paghingoha na maisalin an
part kan Libro ni Mormon kan prinubaran niya. Bago pa man manumpungan si Oliver,
si Joseph Smith nagpabaya sa kadikit na panahon matapos na an enot na 116 na mga
pahina naiwara ni Martin Harris. Alagad, matapos na manumpungan ni Joseph si
Oliver, saiyang nakumpleto an manuskrito sa makangalas na halipot nin panahon
(Abril-Hunyo 1829) na iyo an pinagsasabi ni Richard Bushman na “bulos kan kanap
na kalayo nin pagsalin.”

Hinapos kan taon 1829, si Oliver nagtala nin pakiherasan nin saronb bisyon,
kaiba si Joseph asin David Whitmer, na sarong anghel nagpamansay saiya kan
bulawan na mga plake. Si Martin Harris nagsabi na siya nakahiling man kan
kaparehong bisyon sa bandang huri kan aldaw man sanang idto, asin si Oliver,
Whitmer asin Harris nagpirma sa sarong testamentong patunay kaito. Sinda nagin
bantog bilang an Tolong Testigo, asin an saindang patotoo naipublikar sa haros
lambang edisyon kan Libro ni Mormon.

Si Oliver nagtabang ki Joseph Smith ipublikar an sarong seryal kan mga
kapahayagan na naresibe kan huri na enot na pinag-apod na An Libro nin Mga
Kasugoan asin naglipas, siring na ini pinagrebisa asin pinagpalawig, an Doktrina
asin Mga Tipan. Si Oliver man an editor o yaon sa hunta editoryal kan
nagkapirang naamay na pansimbahang mga publikasyon, kaayon an Evening and
Morning Star, an The Messenger and Advocate, asin an The Northern Times.



https://bcl.wikipedia.org/wiki/Nueva_Caceres_Heritage_Society

An Nueva Caceres Heritage Movement Inc. sarong organisasyon sa Syudad nin Naga
para sa pagbantog kan pagpangataman kan pamanang yaman kan Kabikolan asin
manginotan sa pagtulod kan pagpangataman, pagpadanay asin pagsulit kan mga
pamanang istruktura asin lugar siring man kulturang pamana sa syudad saka
pagtaraid na komunidad.

Napili bilang hunta direktiba kan organisasyon iyo sinda Rosa Pilar D. de Guzman
bilang Tagapamayo, Fr. Nunilo Bancaso, Jr., Ramon Olaño, Jr., Danilo Gerona, DC
Nathan Sergio, Badette F. Roco, Architect Oliver V. Gulapa, Architect Josenia B.
Merencilla, Sor Soledad F. Espaldon, D.C., Simeon DL. Bonacua, asin J. Antonio
Amparado.

Saro an organisasyon sa mga nagtulod kan selebrasyon kan Philippine-Spanish
Friendship Day siring man kan Ika-150ng Taon nin Kaaldawan ni Jose Maria
Panganiban sa Syudad nin Naga.

Kan Abril 30, 2015, sa enot na anibersaryo kani, an kasararoan nagbunsod kan
Premyo Bahandi para sa Arte asin Kultura asin an pinakaenot na ginawaran kan
Papremyo iyo si Abogado Gualberto Cea Manlagnit bilang saro sa pinakamahusay na
pararawitdawit sa lenggwaheng Bikol, bilang pintor, peryodista, asin kaggibo kan
3-tomo na diksyunaryong Ingles-Bikol.



https://bcl.wikipedia.org/wiki/Nilo_P._Aureus

Si Nilo P. Aureus (namundag, Marso 25, 1955) sarong Bikolanong negosyante. Siya
an kagtogdas asin kagsadiri kan Goldprint Publishing House, sarong imprentahan
namomogtak sa Concepcion Grande, ciudad nin Naga asin siya an presenteng
tagapagpalagda' kan peryodikong Bicol Mail.

An mga magurang niya iyo sinda Tomas Aureus asin Felicidad Portes, na arog niya
pareho namundag sa Libmanan. An ama niyang si Tomas tugang ni Leon SA. Aureus.
Igwa siyang pitong tugang: si Marita, Jesus (+), Celedonio, Tomas, Jr., (+),
Arturo, Daniel, asin si Edita. Naagom si Julieta de la Cruz, igwa sindang duwang
aki, si Laurens Melvin (25) asin si Neil Ceasar (31).

Nagkua siya kan saiyang elementarya sa Libmanan Elementary School, haiskul sa
Bicol Central Academy, asin sa University of Nueva Caceres nagtapos siya kan
kursong BS in Commerce.

Pakagraduar dagos siya nag'empleo sa AMS Press kun saen siya nagin proofreader,
assistant manager, dangan mismong manager kan nasabing imprentahan.

Nagkinse anyos siya sa saiyang trabaho asin ini nagin hustong adal para saiya na
nagtaong kusogboot saiya na magpundar kan sadiri niyang imprentahan, an
Goldprint Publishing House. Tinogdas niya ini kan taon 1990. Ngonyan an saiyang
imprentahan moderno an mga gamit, may offset, may digital na mga makina asin
gamit sa separation. Nagtatao man ini nin trabaho sa 22 katawo.

Kaapil man siya sa magkapirang organisasyon siring kan Naga City Chamber of
Commerce, kan Jaycees International asin kan Lions International. Myembro man
siya sa duwang propesyonal na kasararoan, an Publishers Association of the
Philippines asin kan Philippine Printing Association of the Philippines.



https://bcl.wikipedia.org/wiki/Nelly_Favis_Villafuerte

Si Nelly Favis Villafuerte sarong Filipinong abogada, parasurat, kolumnista sa
peryodikong Manila Bulletin, nagtutukaw direktor sa magkapirang korporasyon asin
nagin editor nin magasin. Siya an agom kan kongresistang si Luis R. Villafuerte.

Siya nagkandidato para sa terser distrito kan Camarines Sur bilang Kongresista
sa eleksyon taon 2013 alagad nadaog siya ni Maria Leonor Robredo.

Siya nagtapos sa elementarya asin sekundarya na valedictorian. Dangan nagin
iskolar kan nag'adal sa Unibersidad kan Pilipinas asin siya an nagin senior
valedictorian kan nagtapos nin abogasya sa UP College of Law (1959). Kan
magkuang Bar Exam, siya nagpwestong ika-7 sa mga may pinakahalangkaw na grado.
Siya nagtapos nin Master's Degree man sa Business Management kan nag'adal sa
Asian Institute of Management kan taon 1973.

Agom kan si Kong. Luis R. Villafuerte, siya igwang anom na aki: Mariano "Bong"
III, Mylene, Lalaine, Marita, L-Ray, asin si Lori-Lisa.

Bilang sarong propesyonal, dakulon an katongdan na saiyang kinaptan asin dakul
na trabaho an saiyang pinagkasibotan. Kan mga enot na panahon siya nagin
Executive Producer kan programang "Business Today" sa GMA 7 (1992-1995),
Executive Producer kan sarong dokumentaryo tituladong "The Gallant Filipino"
(1994) sa GMA 7; siring man kan dokumentaryo sa buhay ni Ninoy Aquino "Moments
with Ninoy" (1993) sa parehong estasyon. Nagin siyang editor kan magasin na
Panorama (1996-1998).



https://bcl.wikipedia.org/wiki/Nasyunal_na_koponan_nin_basketbol_kan_Filipinas

An nasyunal na koponan nin basketbol kan Filipinas sarô sa mga pinakamatitibay
na Asyanong koponan sa mga internasyunal na torneo. Nanggana na ini nin
medalyang bronse sa 1954 Kampeonatong FIBA Pankinaban nin kalalakihan asin
sarong ikalimang tapos sa 1936 Karawat Olimpiko sa Tig-init. An duwang
pinakamarhay na tapos kaini iyo an pinakamarhay kan arin man na Asyanong koponan
sa uusipon kan duwang pinakadakulang mga internasyunal na torneo nin basketbol.
An nasyunal na federasyon nin basketbol kaini iyo an Samahang Basketbol ng
Pilipinas (SBP).

An presenteng nasyunal na koponan na may bansag na "Team Pilipinas" (Koponan
Filipinas) dating pigpadrinohan kan Korporasyon nin San Miguel, an Philippine
Long Distance Telephone Company, an Asosasyon nin Basketbol kan Filipinas, asin
an Liga nin Basketbol kan Filipinas. Ngunyan, midbid an koponan bilang Smart
Gilas Pilipinas na pinapadrinohan kan Smart Communications asin an coach kaini
iyo si Chot Reyes.

Apwera kan medalyang bintig sa Kampeonatong Pankinaban asin an ikalimang pwesto
sa Olimpiko, nanggana na an Filipinas nin limang Kampeonatong FIBA Asya para sa
Kalalakihan, apat na bulawan na medalya sa Baketbol para sa Kalalakihan sa
Asyanong Karawat asin pirming ganador sa Sur-subangan na Asyanong Karawat asin
Asosasyon nin Basketbol kan Sur-subangan na Asya. Nagpartisipar na man an nacion
sa apat na Kampeonatong FIBA Pankinaban asin pitong Torneong Olimpikong
Basketbol.



https://bcl.wikipedia.org/wiki/Naga_Supermarket_Stallholders_Cooperative,_Inc.

An Naga Supermarket Stallholders Credit Cooperative, Inc. (Namascco, Inc.)
(Agosto 1989- 1996) sarong kooperatiba natogdas sa laog kan publikong saodan
(ngonyan inaapod nang Naga City People's Mall) kan Siyudad nin Naga. An
kagtogdas kaini iyo mansana idtong mga nagkasuroloan na paratinda kan Oktobre 3,
1987. Nakapatogdok ini sa ground floor nin sadiri niyang edipisyo na duwa an
soson asin nag'ookupar nin hiwas na 40 metro kwadrado (5 m x 8 m.) alagad an
nasabing edipisyo natomtom nanggad kan nagkaigwang dakulang katutong kan
Nobyembre 7, 2008 na nagpoon sa ikaduwang eskalon kan merkado publiko, naglakop
sa ikatolo asin nadamay an ibang parte kan saod sa pinaka'ibaba kun saen yaon an
edipisyo kan kooperatiba.

An pinaka'enot na Chairman asin manager kaini iyo si Ramon O. Olaño, Jr asin an
Vice-Chairman iyo si Ernesto Arellano. Mga enot man na mga direktor kan
Namascco, Inc. iyo sinda Cornelio Alfonso, Atty. Hedy Aganan, Cesar Antonio,
Rogelio Basbas, Francisco Parra, Juan Barquilla, Manuel Gutierrez, Sr., asin si
Domingo F. Alden.



https://bcl.wikipedia.org/wiki/Naga_(ciudad)

An Syudad nin Naga (Ingles: City of Naga; Filipino: Lungsod ng Naga) sarong
primera klaseng syudad kan Filipinas. Namumugtak ini sa Rehiyon Bikol sa
sur-sulnopan na puro kan isla nin Luzon. Nasa 377 km sa sur-sulnopan ini kan
syudad kan Manila asin 380 km sa norte-subangan kan syudad kan Cebu sa Visayas.

Kun itatampad an sakop kan syudad sa ibang mga syudad kan rehiyon, bakong
mahiwas an sukol nin kadagaan kaini. Sa pitong syudad igdi sa Bicol, an Naga iyo
an pinakasadit, na igwa sanang hiwas na 8,480 ektarya. Huli kaiyan ini an
pinakasoròsoan (densely populated) na syudad sa rehiyon. Segun sa sensus kan
2010, igwang 174,931 na katawong naka-istar digdi. Bisto sa apod na "Heart of
Bicol" (Bikol: Puso kan Bikol), asin siring man, binabansagan ining "An Maogmang
Lugar". Ini an solamenteng independienteng syudad asin an sentro kan edukasyon
sagkod Simbahan na Katoliko sa rehiyon. An mga residente digdi inaapod na
Nagueños. Inaapod man ang Naga na Queen City of Bicol.

An syudad an sentro kan Metro Naga, an lugar na komponido kan 12 banwaan asin
syudad nin Naga na marikas an pag-uswag na kabali sa Metro Naga Development
Council. Komponido kan mga banwaan sa Segundo Distrito kan Camarines Sur, apwera
kan Canaman, asin mga banwaan sa tolong distrito kan provinsiya nin Camarines
Sur na harani sa siyudad nin Naga sakop kan MNDC.

Dating kabesera kan Camarines Sur an syudad nin Naga, alagad sa Akta Republika
Nu. 1336, na nagin ley kan Hunyo 8, 1955, naribayan ini kan banwaan nin Pili.

Si John Bongat, sarong abogado, an presenteng alkalde kan syudad nin Naga.
Saiyang sinalidahan si Jesse Robredo kan taon 2010.

An total na hiwas kan kadagaan kan syudad na ini 8,448 na ektarya o 84.48
kilometro kwadrado, bagay na an syudad nin Naga iyo an pinakasadit na syudad sa
pitong syudad kan Ronang Bicol. Sa total na ini, 75% ginagamit sa agrikultura,
13% para sa residensya, 7% okupado nin kadlagan asin mga parke, 2% gamit
komersyal, 2% gamit kan gobyerno para sa mga edipisyo, asin 1.2% para sa ibang
pang katuyohan.

Kan Mayo 1, 2009 lang tigbukasan sa publiko an kakatugdok lang na SM City Naga
na sarong mall. Ini kagsadiri ni Henry Sy, sarong negosyante na iyo man an may
sadiri nin gabos na SM Malls sa bilog na nasyon.

An syudad nin Naga iyo an sentro kan edukasyon sa Bikol nin huli sa dakol na
institusyon nin halangkaw na pagkanood digdi. Kabali an: Ateneo de Naga na
Unibersidad na pinapadalagan kan mga Heswita; Unibersidad kan Nueva Caceres
(dating Nueva Caceres an apod sa syudad kan pananhon nin mga Kastila) na
panginot na unibersidad sa taon nin pagkamukna asin bilang kan estudyante;
sagkod Universidad de Sta. Isabel na pinapadalagan kan mga madre kan Daughters
of Charity asin an pinakágurang na eskwelahan na normal para sa mga babae sa
Harayong Subangan.

An posibleng ikaapat na unibersidad kan siyudad an Kolehiyong Fundasyon nin Naga
na pangenot na eskwelahan nin Kriminolohiya sa rehiyon.

An pangaran daa kan Naga hale sa pagdangog nin sarong konkistador na Kastila, si
Juan de Salcedo sa ngaran kan sarong kahoy na pigaapud na naga kaidtong mga
Bikolano. Midbid an kahoy na ini sa ngaran na narra sa tataramon na Tagalog asin
Bisaya. Alagad, an ibang mga Bikolanong historyador arog ki Danilo Gerona
nagtutubod na an taramon na naga naggikan sa taramon na naga na nagtotomoy sa
sarong lahing kapu'ngalan na Monggol na ngonyan iyo an ginikanan kan mga
katawohan nageerok sa Assam, Meghalalya, Tripiera, Mizoran, Maripur, Arunachal,
Pradesh, Burma, Bangladesh, Bhutan, Sikkim, Nepal asin Tibet. Susog man saiya,
an paragilid kan duwang salog kan Bikol asin Naga haloy nang eneerokan poon pa
kan 900 A.D. siring sa maririraw sa mga parasâ-pasang artifaks na nagkahoronggad
sa paralibot kaini. Sabi pa niya, an taramon na naga lakop man sa mga lengguwahe
kan Batak kan Sumatra asin man kan mga Dayak kan Borneo na an pakahulogan sarong
irago (serpente)/dragon. Nasambit pa niya na an mga lunadang pandagat kan mga
antigong Tagalog asin Pampango na may nakakaag nin garo halas/dragon na payo sa
dulong (prowa) kan mga lunadan na inaapod nindang naga.

Dapit kaini, na an "naga" sinapi' talaga sa pangaran na naga na boot sabihon
irago/halas o dragon, na bakong gikan sa pangaran kan kahoy na narra o sa layas
na itik na nagâ, iyo man ini an tinotolod na teoriya kan iba pang mga parasurat
arog ki Antonio H. Aragon.

Sa enotang wala kaini iyo an Chili Peppers, sarong inom-inoman asin binibistong
nagpuon na nagkaag nin siring na negosyo sa tinampong ini. Sarong bagong tugdok
iyo an Westpark Avenue kun saen nakakaag an Tokyo Tokyo!, an Dennis Grill,
KopiRoti, Bacolod Inasal, asin iba pa. Yaon man naglugar sa tinampong ini an Red
Platter, sarong may 'ambiance na restaurant pan-pamilya. An sunod iyo an Coco
Leaf(restaurant), Club M8 (discohan), Coffee Beans (kapihan), Molino Grill
(resto bar), Gusthaff Restaurant (kakanan nagseserbing mga pagkakang Aleman),
Bistro Roberto (resto bar asin may banda), Ilaw sa Dahon (resto, inuman),
Kambingan (inuman, kakanan, bantog sa sisig), Bob Marlin (kakanan/inuman).



https://bcl.wikipedia.org/wiki/Naga_(Cebu),_Cebu

An Naga sarong ikaanom na klase syudad na namumugtak sa probinsya nin Cebu,
Filipinas. Igwa ining sukol na 101.97 kilometro kwadrado na kadagaan asin
namumugtak sa inot na distrito. Sosog sa sensus kan 2010, igwa ining 101,571
katawo. An designadong zip code kaini iyo 6037.

Sa banwaan namomogtak an sarong dakolang istasyon nin kuryente na nyaon sa
sarong 30-hektarya dagâ. [1] An Cemex na sarong paktorya nin semento sa Tinaan
[2], kansuarin lang sarong Small Medium Enterprise (SME) industrial park,
pigbukasan sa barangay Cantao-an. An parke pigmamanehar kan Planters Development
Bank.

Napara an pagkasyudad kaini, kadamay pa an kaglimang (15) syudad, kan an Korte
Suprema kan Filipinas sa pag'oyon sa petisyon kan League of Cities of the
Philippines pigdeklara an cityhood law (Ley Republika Nu. 9405) sarungat sa
Konstitusyon, na iyo an nagtaong dalan sa pagpangyari kan pagkasyudad kaini. An
sabi kan Korte, an mga nasabing syudad dai nakaabot sa karaipohan ngane magin
syudad.

Alagad, an Korte, sa petisyon kan inapod na "League of 16 Cities," pigbaliktad
an siring na desisyon kaini . Kaya an Naga, kaiba an kaglimang siyudad,
nakabalik sa pagkasyudad.



https://bcl.wikipedia.org/wiki/Naga,_Cebu

An Naga sarong ikaanom na klase syudad na namumugtak sa probinsya nin Cebu,
Filipinas. Igwa ining sukol na 101.97 kilometro kwadrado na kadagaan asin
namumugtak sa inot na distrito. Sosog sa sensus kan 2010, igwa ining 101,571
katawo. An designadong zip code kaini iyo 6037.

Sa banwaan namomogtak an sarong dakolang istasyon nin kuryente na nyaon sa
sarong 30-hektarya dagâ. [1] An Cemex na sarong paktorya nin semento sa Tinaan
[2], kansuarin lang sarong Small Medium Enterprise (SME) industrial park,
pigbukasan sa barangay Cantao-an. An parke pigmamanehar kan Planters Development
Bank.

Napara an pagkasyudad kaini, kadamay pa an kaglimang (15) syudad, kan an Korte
Suprema kan Filipinas sa pag'oyon sa petisyon kan League of Cities of the
Philippines pigdeklara an cityhood law (Ley Republika Nu. 9405) sarungat sa
Konstitusyon, na iyo an nagtaong dalan sa pagpangyari kan pagkasyudad kaini. An
sabi kan Korte, an mga nasabing syudad dai nakaabot sa karaipohan ngane magin
syudad.

Alagad, an Korte, sa petisyon kan inapod na "League of 16 Cities," pigbaliktad
an siring na desisyon kaini . Kaya an Naga, kaiba an kaglimang siyudad,
nakabalik sa pagkasyudad.



https://bcl.wikipedia.org/wiki/NHL_Network_(1975%E2%80%9379)

The NHL Network was an American television syndication package that broadcast
National Hockey League games from the Plantilya:NHL Year through Plantilya:NHL
Year seasons. The NHL Network was distributed by the Hughes Television Network.

After being dropped by NBC after the Plantilya:NHL Year season, the NHL had no
national television contract in the United States. In response to this, the
league put together a network of independent stations covering approximately 55%
of the country.

Games typically aired on Monday nights (beginning at 8:00 p.m. ET) or Saturday
afternoons. The package was offered to local stations with no rights fee.
Profits would be derived from the advertising, which was about evenly split
between the network and the local station. The Monday night games were often
billed as The NHL Game of the Week. Viewers in New York City, Buffalo, St.
Louis, Pittsburgh, Detroit and Los Angeles got the Game of the Week on a
different channel than their local team's games. Therefore, whenever a team had
a “home” game, the NHL Network aired the home team's broadcast rather than their
own.

Initially, the Monday night package was marketed to ABC affiliates; the idea
being that ABC carried Monday-night NFL football in the fall and (starting in
May Plantilya:Baseball year) Monday-night Major League Baseball in the spring
and summer, stations would want hockey to create a year-round Monday night
sports block. But very few ABC stations picked up the package.

During the Plantilya:NHL Year season, the NHL Network showed selected games from
the NHL Super Series (the big one in that package was Red Army at Philadelphia,
but the package didn't include Red Army at Montreal on New Year's Eve 1975,
which was seen only on CBC) as well as some playoff games. During the
Plantilya:NHL Year season, the NHL Network showed 12 regular season games on
Monday nights plus the All-Star Game. By Plantilya:NHL Year (the final season of
the NHL Network's existence), there would be 18 Monday night games and 12
Saturday afternoon games covered.

The 1979 Challenge Cup replaced the All-Star Game. It was a best of three series
between the NHL All-Stars against the Soviet Union national squad. Only the
third period of Game 2, which was on a Saturday afternoon, was shown on CBS as
part of The CBS Sports Spectacular. The network, the show, and their sponsors
had a problem with the rink board advertising that the NHL sold at Madison
Square Garden, and refused to allow them to be shown on TV. As a result, CBS'
viewers were unable to see the far boards above the yellow kickplate, and could
only see players' skates when the play moved to that side of the ice. Games 1
and 3 were shown on the NHL Network, where the advertising was no problem.

When Saturday afternoon games were added, the NHL said that they would start at
1 p.m. and end by 4 p.m. ET. Apparently, markets with only three stations were
reluctant to give up prime time programming slots. Ultimately, the plan failed,
as not only did they not gain new markets, many stations that already carried
the Monday game didn't pick up the Saturday one. A few of the markets in the
Eastern Time Zone that aired the Saturday afternoon games included Boston,
Buffalo, New York, Washington and Springfield, MA.

In addition, the NHL gave stations the option of starting the Saturday afternoon
broadcasts at 1 Eastern time or starting at 2 EST, with the full open and a
first period summary preceding live action of the final two periods. WDCA (the
Washington, D.C. affiliate) and WWLP (the Springfield, MA affiliate) took that
option. WPGH in Pittsburgh and WTCG in Atlanta didn't pick up the Saturday
package, leaving their markets without Saturday coverage. WPGH and WTCG also
showed the Monday games on tape delay at midnight and 11:30 p.m. ET,
respectively. Meanwhile, by 1978, WUAB in Cleveland and WBFF in Baltimore
dropped hockey coverage completely (Cleveland lost its NHL team, the Cleveland
Barons, that year after just three seasons in that city, which may have led WUAB
to drop the package).

Also in Buffalo, the Saturday afternoon games during the months of January and
February were on WGR. Meanwhile, the Saturday games during the month of March
were on WUTV. WUTV carried the Monday Night Hockey package, while WGR was the
over-the-air station for the Buffalo Sabres. In New York, WOR did not carry
Saturday games in the months of January or February. Meanwhile, WNEW (also in
New York) carried the March Saturday games (at 2 p.m.). In both Buffalo and New
York, college basketball and World Championship Tennis knocked the NHL off its
usual Monday night carrier.

In Plantilya:NHL Year, KBJR in Duluth picked up the Saturday afternoon package
and dropped the Monday night games. In that same season, WHMB in Indianapolis
joined the network with Saturday afternoon games at 2 p.m. and Monday night
games at 11 p.m. In addition, the Iowa PBS stations had dropped the NHL by this
point.

The 1976 Stanley Cup Finals on the NHL Network marked the first time that the
NHL's championship series was nationally televised in its entirety in the United
States. Starting in the 1978 playoffs, the NHL Network began simulcasting many
games with Hockey Night in Canada. In these games, Dan Kelly, who was the NHL
Network's primary play-by-play broadcaster, was assigned to do play-by-play
along with HNIC color commentators. This for example, happened in Game 7 of the
quarterfinal series between the Toronto Maple Leafs and New York Islanders
(April 29), where Kelly teamed up with Brian McFarlane. The entire 1979 Stanley
Cup Finals between the Montreal Canadiens and New York Rangers was simulcast as
well. However, had that final gone to Game 7, then that game would have been
broadcast on ABC.

In most U.S. NHL cities, the Hughes NHL affiliate was the same one that aired
the local team's games. About a couple of dozen other stations carried the
games. The network had 47 stations for the Plantilya:NHL Year season.

Despite the presence of the Minnesota North Stars, there was no NHL Network
affiliate in the Minneapolis-St. Paul area.

By the time that NBC’s contract with the NHL ended after the Plantilya:NHL Year,
they were getting a 3.8 rating. Meanwhile, the ratings for the NHL Network in
its first month of existence were a 3.1 in New York, 1.9 in Los Angeles, and a
1.3 in Chicago. By Plantilya:NHL Year, the Monday night games were seen by about
1 million viewers; 300,000 of which were in the Boston area. Also in 1978–79,
the 2 p.m. ET version of the Saturday broadcasts (with the first period cut out)
was picked up by all participating affiliates except WSBK-TV Boston (which
carried the entire game), and often, the cities whose local teams were playing
if the local station aired the NHL Network version of a game instead of a
locally produced broadcast.

Marv Albert was the lead play-by-play man during the first season. During this
particular period, he was paired with a local guest announcer. They typically,
would split play-by-play duties.

For Game 4 of the 1976 quarterfinal playoff series between the Montreal
Canadiens and Chicago Black Hawks (April 16), Marv Albert and Brad Palmer called
the game. Albert handled play-by-play for the first and third period while
Palmer, the Black Hawks' TV host, handled play-by-play for the second period.
They in the process, acted as analysts for each other. Played at Chicago
Stadium, the game was blacked out in the Chicago area.

Meanwhile, Marv Albert also during the 1976 playoffs, teamed with Tim Ryan (who
split play-by-play duties with Albert) and George Michael for Game 1 of the New
York Islanders-Buffalo Sabres series (April 11) and Terry Crisp for Game 7 of
the Toronto Maple Leafs-Philadelphia Flyers series (April 25). Terry Crisp also
worked alongside play-by-play men Gene Hart and Don Earle on Game 4 of the
aforementioned Toronto-Philadelphia series (April 17).

The analysts for the 1976 Stanley Cup Finals were active players and each game
featured a different analyst alongside Marv Albert. These players were Stan
Mikita, Garry Unger, Chico Resch and Curt Bennett. This format continued in 1977
with Stan Mikita, Garry Unger, Chico Resch, Don Awrey replacing Curt Bennett,
who instead worked with Marv Albert and Dan Kelly on Game 4 of the Philadelphia
Flyers-Boston Bruins playoff series (May 1).

Dick Stockton served as host for a season. Scott Wahle was the studio host for
the 1978-79 and 1979-80 seasons. Meanwhile, Stan Fischler was on the broadcasts
as an intermission analyst.



https://bcl.wikipedia.org/wiki/NCAA_March_Madness_(CBS/Turner)

NCAA March Madness is the branding used for coverage of the NCAA Men's Division
I Basketball Tournament that is jointly produced by CBS Sports, the sports
division of the CBS television network, and Turner Sports, the sports division
of the Turner Broadcasting System in the United States. Through the agreement
between CBS and Turner, which began with the 2011 tournament, games are
televised on CBS, TNT, TBS and TruTV. CBS Sports Network re-aired games from all
networks.

Initially, CBS will continue to provide coverage during most rounds, with the
three Turner channels covering much of the early rounds up to the Sweet Sixteen.
Starting in 2016, the regional finals, Final Four and national championship game
will begin to alternate between CBS and TBS. TBS will hold the rights to the
final two rounds in even numbered years, with CBS getting the games in odd
numbered years.

This joint tournament coverage should be distinguished from CBS's regular-season
coverage, which it produces independently through its sports division. Turner
does not currently cover regular-season college basketball games, outside of the
Coaches vs. Cancer Classic. However, games broadcast on all four networks use a
variation of the longtime CBS College Basketball theme music.

On April 22, 2010, the National Collegiate Athletic Association (NCAA) reached a
14-year agreement, worth US$10.8 billion, with CBS and the Turner Broadcasting
System to receive joint broadcast rights to the NCAA "March Madness" college
basketball tournament. This came after speculation that ESPN would try to obtain
the rights to future tournament games. The NCAA took advantage of an opt-out
clause in its 1999 deal with CBS (which ran through 2013, even though the NCAA
had the option of ending the agreement after the 2010 championship) to announce
its intention to sign a new contract with CBS and Turner Sports, a division of
Time Warner (which, incidentally, jointly owns The CW with the CBS television
network's corporate parent CBS Corporation). The new contract came amid serious
consideration by the NCAA of expanding the tournament to 68 teams.

The agreement, which runs through 2032 (extended from 2024 in 2016), stipulates
that all games are available nationally. All First Four games air on TruTV.
During the first and second rounds, a featured game in each time "window" is
broadcast terrestrially on CBS, while all other games are shown on TBS, TNT or
TruTV. Sweet 16 (regional semifinal) and Elite 8 (regional finals) games are
split among CBS and TBS. In 2014 and 2015, Turner channels had exclusive rights
to the Final Four (with standard coverage airing on TBS), and CBS broadcast the
championship game. Beginning in 2016, rights to the Final Four and championship
game alternate between Turner and CBS; the 2016 tournament marked the first time
that the Final Four was not televised on over-the-air television.

The same number of "windows" are provided to CBS as before, although unlike with
the previous schedule where all games in a window started within 10 minutes of
each other, resulting in the possibility of multiple close games ending at once,
the start times of games are staggered, with action lasting later in the night
and fewer simultaneous games than in the previous format. As a result of the new
deal, Mega March Madness, a pay-per-view out-of-market sports package covering
games in the tournament, was discontinued.

March Madness On Demand (now called March Madness Live) remained unchanged, with
Turner Interactive taking over management of both that service and NCAA.com at
the start of 2011. The contract was expected to be signed after a review by the
NCAA Board of Directors. In 2012, the service was changed; only games televised
by CBS, plus the national semifinals and final regardless of the broadcaster,
are available for free. All other games televised by TBS, TNT and TruTV are
available to authenticated subscribers to the channels on participating
television providers..

The CBS-Turner coverage formally begins with The Selection Show—in which the
teams participating in the tournament are announced, which follows CBS's
coverage of the final game on Selection Sunday. During the tournament itself,
TruTV broadcasts pre-game coverage, Infiniti NCAA Tip-Off, while TBS and TruTV
also air the post-game show Inside March Madness. CBS also produces coverage of
the Reese's College All-Star Game (held on the afternoon of the Final Four at
its venue), and the Division II championship game, which are both aired as part
of the March Madness package. In 2016, CBS extended the selection show to a
two-hour format; however, the new special was criticized by viewers for being
too padded, while the full bracket was leaked shortly into the broadcast.

On April 16, 2016, the contract was extended to 2032 in an $8.8 billion deal.
The current broadcasting arrangements, including alternating broadcasts of the
semi-finals and final, will remain in force. This will give CBS a full fifty
consecutive years of originating the majority of the tournament's coverage.

Additionally, for 2014, TruTV and TNT aired special "Teamcast" coverage of the
Final Four alongside TBS's conventional coverage, which featured commentators
and other guests representing the schools in each game. While the consortium
planned to tap local radio announcers from each team for the teamcasts, the
majority refused due to commitments in calling the games for their local radio
networks. However, Turner Sports' senior vice president of production, Craig
Barry, did expect such difficulties, and planned accordingly with the
possibility of using talent from outlets associated with the team, general
region, or their conference (such as regional networks). The Teamcast feeds
returned for the 2015 tournament, now branded as Team Stream powered by Bleacher
Report. The "Team Stream" feeds returned for 2016; unlike previous years, they
were also used on the National Championship game.

Prior to 2011, Turner Sports' best known association with college basketball
perhaps occurred on December 11, 1982, when TBS (with the aid of more than 100
independent network affiliates and stations) broadcast a contest between
Virginia and Georgetown (led by Ralph Sampson and Patrick Ewing respectively).
The game in question (in which TBS paid approximately US$600,000 for the
broadcasting rights) was called by Skip Caray and Abe Lemons.

Beginning in 2012, TruTV also began to air the preseason Coaches vs. Cancer
Classic as part of a separate deal between Turner Sports and the National
Association of Basketball Coaches.

The same year that the CBS-Turner consortium took over, ESPN International
acquired rights to the tournament for broadcast outside of the United States for
networks such as TSN in Canada.

While most of the coverage is simulcast from the main U.S. feeds, coverage of
the Final Four and national championship game uses a separate world feed
produced by the ESPN College Basketball staff; in 2013, the Final Four
broadcasts on ESPN International were called by ESPN's lead college basketball
commentary team of Dan Shulman and Dick Vitale.

CBS and Turner pool their resources for the tournament, with TNT's NBA broadcast
teams joining with those from CBS. Coverage originates from the CBS Broadcast
Center in New York City, and the Turner Sports studio in Atlanta, where many of
the studio shows for the latter division's coverage of the National Basketball
Association and Major League Baseball emanate from.

CBS's college basketball studio host Greg Gumbel and Inside the NBA host Ernie
Johnson, Jr. split hosting duties in the New York studio while NBA TV's Matt
Winer hosts in the Atlanta studio. Johnson's colleagues on Inside the NBA,
Charles Barkley and Kenny Smith, join CBS analyst Clark Kellogg in the studio in
New York City while Winer is joined by his NBA TV colleague Steve Smith and CBS'
Seth Davis in Atlanta.

As previously mentioned, all four networks use a variation of the CBS College
Basketball Theme during the tournament. Although CBS uses this arrangement for
the tournament, they still use the arrangement that has been in use since 2004
during its regular season coverage.

During all intros and outros into commercial breaks in the 2014 coverage,
Spanish coverage Galavision used Fiesta by Chilean Singer Denise Rosenthal, all
broadcasters used Shot At The Night by The Killers as the theme/bumper music.

During select intros and into commercial breaks in the 2016 coverage, all
broadcasters used Turn Up by The Heavy as the bumper music.



https://bcl.wikipedia.org/wiki/Mwai_Kibaki

Si Emilio Mwai Kibaki (namundag Nobyembre 15, 1931 iyo an presente asin
ikatolong Presidente kan Republika nin Kenya.

Si Kibaki dati iyo an Bise-Presidente kan Kenya nin sampolong taon (1978-1985)
asin nagkapot man siya nin mga katongdan sa gabinete, komo Ministro nin Pinansya
(1969-1981), Ministro sa Home Affairs (1982-1988) asin Ministro sa Salud
(1988-1991), mga pwesto na kun saen siya naomaw na gayo.

Pakadimitir niya sa ultimo niyang pwesto kan 1991, si Kibaki nagserbi komo
sarong oposisyon na Myembro kan Parlamento sagkod na siya nagtukaw bilang
ikatolong presidente kan 2002. Siya nagdalagan otro sa 2007ng eleksyon asin siya
sinasabing naggana alagad dakul an akusasyon na dinaya niya an borotohan. Pero
sa imbestigasyon kan sarong independienteng komisyon, naaraman na an darayaan
lakop, sa lado niya asin siring man sa lado kan saiyang mayor na kalaban, si
Raila Odinga, asin mayong malinaw na resulta kun siisay an talagang nanggana.]
Alagad, naareglo man giraray an diringkilan asin, sa areglong pigtarabangan kan
mga nasyon sa Aprika, kan Estados Unidos asin kan Reyno Unido, siya man giraray
an Presidente asin si Odinga iyo an pinatukaw na Primer Ministro sa binilog na
gobyernong koalisyon.



https://bcl.wikipedia.org/wiki/Museo_kan_Unibersidad_nin_Nueva_Caceres

An Museo nin Unibersidad kan Nueva Caceres iyo an ikaduwa pa sanang eskwelahan
sa bilog na Filipinas na nakapakaag nin museo. Binuksan ini kan Oktobre 1, 1952
sa Unibersidad kan Nueva Caceres komo sarong proyekto kan kagmukna kan
unibersidad na si Don Jaime Hernandez. Si Ignacio Meliton an pinakainot na
curator asin kagpoon sa pagbilog kan museo.

Nababanga sa apat na pitak an museo: an Sentral na Galleria, an Archival
Library, an Filipiniana, asin an Hernandez Memorabilia.

Ipinapahiling sa digdi an mga retrato na isinasaysay an ebolusyon kan eskwelahan
gikan sa sadit na paadalan na inapod Nueva Caceres Colleges kan 1948 hanggan na
ini magdakula asin magin sarong unibersidad kan 1954 sagkod sa panahon na
presente.

An pitak Filipiniana linalaman nin mga artifaks asin mga relikya dapit sa
agi-agi kan Filipinas. Ini man nababanga sa apat na seksyon: Suanoy na
Filipinas, Panahon nin Kastila, Panahon nin Amerikano asin Panahon kan Talingkas
na Filipinas.

Nasasaray digdi an mga materyales asin mga dokumento bunga nin pag'aadal, urog
na idtong dapit sa istorya kan Kabikolan, kan saiyang kultura asin panurat kan
mga Bikolano. Sa kabtang na ini masambit na an pinakainot na curator kaini, si
Ignacio Meliton, iyo an naglapigot na gayo na matipon asin mati'mos an mga
artifaks asin mga kasuratan na Bikolnon.



https://bcl.wikipedia.org/wiki/Miraya_Bikol

An Miraya Bikol sarô sa mga tataramon na Bikol na pigtataram sa probinsya nin
Albay, Filipinas. Sosog sa Summer Institute of Linguistics, igwa ini nin haros
300,000 na parataram kan 2009 sa mga banwaan nin Guinobatan, Camalig, Daraga
asin Jovellar, Albay; sagkod Donsol, Sorsogon. Igwa ini nin nagkapirang
diyalekto na nagkakairibaiba sa lambang banwaan. Nakakaagid an tataramon sa West
Albay Bikol.

Ini an ikaduwa sa pinakadakol na parataram sa mga tataramon na Bikol sunod sa
Bikol Sentral. Kabali ini sa grupo nin mga tataramon sa Kadagaan na Bikol sagkod
an Rinconada Bikol, Mt. Iriga Agta, Buhi Bikol, Libon Bikol asin West Albay
Bikol.

Nagkapirang mga rawitdawit an nakasurat sa tataramon na ini siring kan mga
panurat ni Marne Kilates kan Daraga, Albay sa diyalektong Daragueño. Sa duwang
antolohiyang Kalapakapa: mga Rawitdawit na pinakarhay ni Eduardo Uy, mababasa
man an nagkapirang rawitdawit sa manlainlain na diyalekto kan Miraya Bikol.

Sarong halimbawa nin halipot na usipon na nakapalis sa diyalektong Camalig iyo
an "An Guryon" ni Joey Napay kan Kirangay, Camalig, Albay. An sarong halimbawa
nin suanoy na kasabihan sa diyalektong Daragueño iyo an "Su indi tataw
makarumdom nung ginitan, indi makaabot sa adunan."



https://bcl.wikipedia.org/wiki/Mikhail_Gorbachev

Si Mikhail Sergeyevich Gorbachev (Ruso: Михаил Сергеевич Горбачёв [mʲɪxɐˈil
sʲɪrˈɡʲeɪvʲɪtɕ ɡərbɐˈtɕof]; namundag, Marso 2, 1931) iyo an dating ika-7 asin
ultimong Sekretaryo Heneral kan Partido Komunista kan Unyon Sobyet, nagserbi
poon 1985 abot 1991. Siya man an ultimong pamayo kan estado kan USSR, nagserbi
poon 1988 asta kan nagrampaog na ini kan taon 1991. Siya sana an lider Sobyet
namundag pakalihis na kan Oktubreng Rebolusyon nin 1917. Kan taon 1989, siya
nataon an enot asin ultimong lider Sobyet na nakabisita sa Tsina poon kan
nagkabiyang an duwa kan mga taon 1960.

Si Gorbachev namundag sa Stavropol Krai sa sarong pobreng Ukrano-Rusong pamilya,
asin kan hagbayon siya nag'operar nin makinaryang pang'ani sa omang kolektiba.
Naggraduar siya sa Moscow State University kan 1955, na abogasya an kinua. Kan
yaon siya sa unibersidad, nag'ayon siya sa Partido Komunista kan Unyon Sobyet
asin nagin aktibo siyang marhay igdi. Kan 1970, nanombrahan siyang Enot na
Partidong Sekretaryo kan Stavropol Kraikom, Enot na Sekretaryo kan Suprema
Sobyet kan 1974, asin nanombrahan kaapil kan Politburo kan 1979. Sa laog kan mga
taon na nagadan an mga lider na Sobyet na sa Leonid Brezhnev, Yuri Andropov,
asin Konstantin Chernenko, si Gorbachev napili na Sekretaryo Heneral kan
Politburo, taon 1985. Siya totoo an nasasambit sa mga peryodikong Solnopan na
garo iyo na an masakat na bagong lider hale sa bagong henerasyon.

An mga pag'ngata' ni Gorbachev sa reporma asin mga lakdang niyang magkitrato ki
Presidente Ronald Reagan kan Amerika paagi nin mga kumperensya, saka an
reorentasyon kan direksyon estratihiya kan Unyon Sobyet nagtaong dalan sa
pagtapos kan inaapod na 'Cold War'. Dai naghaloy, huli sa mga siring na
pangyayari, an pangngimbabaw sa pulitika kan Partido Komunista nagpawara, na iyo
man an kawsa pagkatunaw kan Union Sobyet. Siya nagawaran kan Premyo Nobel sa
Katoninongan kan taon 1990.



https://bcl.wikipedia.org/wiki/Maximo_Heguera

Si Maximo Heguera CM. (  ? - Oktubre 17, 1955) sarong Espanyol na padi na kaapil
sa Congregacion de la Mision. Siya nagin rektor kan Seminario Conciliar de Nueva
Caceres (1927-1931) asin rektor man kan Colegio de San Carlos sa Cebu
(1934-1936). Dangan kaini nadestino siya komo rektor sa Seminario de San Carlos
sa Mandaluyong hanggan duman na siya nagadan.

Sinasabing tolong taon siya (1931-1934) nag'estar sa Australia ngane mapakarhahy
sana an pagtaram asin pagsurat sa Ingles.

Siya man nagin direktor nasyunal kan Children of Mary of the Philippines. Kan an
dioceses kan Caceres nagbungsod kan 1924 nin sarong padinaogan kun saen mapili
kan pinakamagayon na himno na idodolot sa koronasyon ni Nuestra Senora de
Penafrancia, si Reberendo Maximo Heguera nag'ayon igdi asin an saiyang
sumitidong kanta na tituladong Resuene Vibrante iyo an nagkamit kan primer
premyo. Huli kaini, napremyohan siya nin Php 1,000.

Inu'osipon niya na an nagtaong pasabong saiya sa pagtokda' kan awit kan siya daa
nagbabakasyon sa Lanot, Mercedes, Camarines Norte asin kan nagpapahingalo,
nadangog niya an sagawsaw kan bulos kan tubig sa sapa asin an mga huni na
nadadangog niya duman sa haraning bukid, na sa saiyang tataramon , " ...los rios
murmuran su nombre el correr... los montes proclaman su nombre y poder."



https://bcl.wikipedia.org/wiki/Mauna_Loa

Mauna Loa (/ˌmɔːnə ˈloʊ.ə/ or /ˌmaʊnə ˈloʊ.ə/; Hawaiian: [ˈmɐwnə ˈlowə];
English: Long Mountain) saro sa limang mga bulkan na minakompuesto kan Isla nin
Hawaii sa estado kan Estados Unidos na Hawaiʻi sa Kadagatan na Pacific. Bilang
pinakadakulang bulkan na subaerial tungod sa gabat(mass) asin kapanlaog(volume),
an Mauna Loa an su-arin na pigkokonsiderar na pinakadakulang bulkan sa Kinaban.
Ini sarong bulkan na active shield  na igwang bakilid na bakong gayong tarikmas,
an kapanlaog pig-i-estimar na nasa 18,000 milyang kubiko (75,000 km3), alagad an
alitoktok orog na hababa nin 120 piye(ft) (37 m) ki kan kaining kataid na Mauna
Kea. An mga pag-usong kan lava kan Mauna Loa masasabing silica-poor asin bakong
mamara, asin bakong gayong matuga. 

An Mauna Loa piglalaom na nagtutuga na poon kang 700,000 taon nang nakaagi, asin
ini luminataw sa pantay dagat mga 400,000 taon nang nakalihis. An
pinakang-suanoy na gapo dai magurang sa 200,000 taon. An  magmang inusong kan
bulkan guminikan hali sa Hawaii hotspot, na responsable sa pagkamukna' kan
Hawaiian island chain sa laog kan mga kagpulo' kan milyong taon. An maluway na
paghiro' kan Pacific Plate sa kahaloyan dadarhon an Mauna Loa harayo sa hotspot
sa laog kan 500,000 sundo sarong milyong taon hale' sa ngunyan, kung saen sa
panahong ini, ini mapupuho'.

An pinakahuring pagtuga kan Mauna Loa's nangyari poon kan ika-24, Marso hanggang
ika-15, Abril 1984. Dae sa pinakahuring mga pagtuga nin mga kagadanan, alagad an
mga pagtuga kan 1926 asin 1950, nakadistroso nin mga banwaan, asin an syudad
kan Hilo na pinagmukna an ikakagpira sa lava flows kan huring ika-19 siglo. Huli
kan posibleng panganib sa mga katawohan, an Mauna Loa parte kan
programang Decade Volcanoes, kung saen mina-esfuerzo ini sa pag-aadal kan mga
pinakamapanganib na bulkan sa kina'ban. An Mauna Loa maigot na pig-mo-monitor
kan Hawaiian Volcano Observatory poon pang 1912. An mga obserbasyon
kan atmosperang pigtutulod sa Mauna Loa Observatory, asin kan Aldaw sa Mauna Loa
Solar Observatory, kapwa iyaon sa aritoktok kan bulkan. An Hawaii Volcanoes
National Park minasakop kan aritoktok asin kan sur-sirangan na gampi kan bulkan,
kaiba an Kīlauea, sarong laen na bulkan.



https://bcl.wikipedia.org/wiki/Masoud_Barzani

Si Masoud Barzani (Kurdo: مەسعوود بارزانی‎ o Mesûd Barzanî; namundag 16 Agosto
1946) sarong Iraking Kurdo na pulitiko na presidente kan Rona nin Iraking
Kurdistan poon pa kan taon 2005 asin siya man an lider kan Partido Demokratikong
Kurdistan (PDK) poon pa 1979.

Si Masoud Barzani nagsangle' sa saiyang ama na si Mustafa Barzani, saro man na
lider Kurdo, bilang pamayo kan PDK kan taon 1979. Katuwang niya an saiyang
tugang na si Idris Barzani, siya asin kaalyado mga ibang grupong Kurdo,
pinaglabanan an Baghdad durante kan Gerang Iran-Irak na nag'ayaw nin walong taon
(Septyembre 1980 - Agosto 1988). Sa lawig kan gerang ini, an liderato kan Kurdo
nag'erok sa laog kan Iran.

Bunga kan pagkadaog ni Saddam Hussein sa Gerang Golpo (1991), asin resulta man
kan Operation Provide Comfort kan mga Amerikano na iyo an pagsurog kaini sa mga
Kurdo, nakamit kan mga Kurdo an total na pagkapot asin pagkontrol kan saindang
inaapod na tradisyonal na erokan asin teritoryo sa may bandang amnayan kan Irak,
na midbid bilang Kurdistan Irak o "Kurdistan Habagatan". Namukna an inapod na
autonomong sona sa parteng ini huli kan mga pangyayari, asin sarong eleksyon na
talingkas- na enot nanggad na pangyari sa Irak - an ginibo kan 1992. Duwang
partido pulitikal na Kurdo an nagbanggaan sa eleksyon, an Partido Demokratikong
Kurdistan (PDK) asin an Patriotikong Buronyog kan Kurdistan (PBK) na pinamoonan
ni Jalal Talabani. An duwang partido ogaring nabanga nanggad an boto kaya
pighiriras an mga ministro nin pantay-pantay sa magkaduwang lado. Alagad, kan
Mayo 1994 nagpolpogan an Peshmerga kan PDK asin PBK kun saen si Barzani kan taon
1996 hinagad an asistensya kan rehimen ni Saddam Hussein ngane madaog niya an
pwersa kan PBK, na an huri man ngane naghahagad tabang sa Iran. An PDK naalaw an
pwersa kan PBK sa mga mayor na syudad kan Iraki Kurdistan, pero an inalaw na PBK
nagtiripon liwat asin nasakop asin nakaptan man an Suleimani asin ibang parte
kan probinsya nin Hawler. Kan natapos an gera sibil, huli sa pakikiaram kan mga
Amerikano, an sona Kurdo nabanga sa duwang pwersa, an PDK kapot an
Amnayan-solnopan na parte, an PBK, kapot an Habagatan-subangan. Pero kan
Pagsakyada kan Irak taon 2003 kan mga pwersang amerikano, an duwang lado
luwayluway nagtogdas nin sarong bugkos na gobyerno rehiyonal. Si Barzani nagin
myembro sa mas dakulang Konseho Gobyerno kan Irak asin nagin ngane pamayo kaini
kan Abril 2004. Dangan siya napili na Presidente kan Rona nin Iraking Kurdistan
kan Parlamento kan Iraking Kurdistan kan Hunyo 2005.

Si Barzani saro sa Kurdong makabanwa na nagtotolod nanggad kan katalingkasan kan
Kurdistan Iraki na magin suway na sa nasyon Irak, asin an armadong pwersa kaini
na Peshmerga maisog man na nakikibokbokan sa Estadong Islamiko nin Irak asin
Levant ngane dai makalaog sa teritoryo kan mga Kurdo.



https://bcl.wikipedia.org/wiki/Masbatenyo

Masbatenyo o Minasbate an mayor na tataramon sa isla kan Masbate. Tolo an
diyalekto kaini: Pwedeng apodon tang Masbatenyong Solnopan na lakop sa palibot
kan banwaan nin Basud, an Masbatenyong Habagatan nakasentro sa banwaan kan
Cataingin sa habagatan-subangan source needed kan isla asin Masbatenyong
Amihanan na nakabase sa haros kabanga kan amihanan na parte kan islang Masbate
asin sa palibot kan syudad mismo kan Masbate.. Tinataya' na nagaabot 530,000 an
naggagamit kan tataramon na ini sa kabiyoan.

Sa habagatan-solnopan kan islang Masbate an mayor na tataramon Ilonggo na medyo
nalahidan nin Bikol asin sa harayong parte kan habagatan-subangan kan islang
Masbate an mayor na taramon Sugbuanon.

Sa Burias, parte pa kan probinsyang Masbate, an kadakulan Sugbuanon an tinataram
maliban sa San Pascual asin sentro kan Claveria na bikol-Naga an ginagamit.

An ibang otoridad sa lenggwahe sinasakop an Masbatenyong tataramon sa terminong
Bisacol na iyo an taramon man sa Sentral Sorsogon asin sa Habagatan Sorsogon
huli sa saindang pagka-aragidan.

Si Elmer P.Wolfenden, sa saiyang adal, nagtaong opinyon na an Bisacol kan
Sorsogon asin an Masbatenyo magka-agidan na maray alagad mas harani an
Masbatenyo sa mga sistema gramatikal kan bisayang Hiligaynon kisa kan sa
lenggwaheng Bikol kan Habagatan Luzon o sa Sugbuanon kan probinsyang Cebu sa
habagatan kan Pilipinas.



https://bcl.wikipedia.org/wiki/Marissa_Reorizo-Redburn

Si Marissa "Issa" Reorizo-Redburn (gikan San Pascual, Masbate) sarong kagubay na
Bikolanang parasurat, dating paratukdô asin sarô sa mga tagapakarhay kan
babasahon na Bangraw kan Arte, Literatura asin Kultura kaiba sinda Estelito
Jacob asin Honesto Pesimo, Jr.

Nagtapos siya nin kolehiyo sa Universidad de Sta. Isabel sa Syudad nin Naga,
asin nagtukdô sa elementarya sagkod na nagin sarong negosyante.

Siya dating bise presidente kan Kabulig-Bikol asin nagin presidente kan
Parasurat Bikolnon. Siya sarô sa mga kagmuknâ kan Hagkos Bikolana, sarong grupo
nin mga babaing parasurat sa Camarines Sur kaiba sinda Irmina Torres, Lourdes
Nieva, Eilyn Nidea asin iba pa.

Si Redburn sarô sa mga panelista sa Saringsing Writers Workshop. Bàgo kaini,
siya nagin partisipante sa Ika-43ng University of the Philippines National
Creative Writing Workshop na ginibo kan 2004 sa Syudad nin Baguio.

Nagluwas an nagkapira sa saiyang mga rawitdawit sa Burak asin An Tambobong nin
Literaturang Bikolnon. Kabali man siya sa naitampok na mga babaing parasurat sa
Hagkus: twentieth-century Bikol women writers asin an saiyang rawitdawit nakaiba
sa Sagurong: 100 na Kontemporanyong Rawitdawit sa Manlain-lain na Tataramon
Bikol (2011). Kan 2013, kabali an saiyang halìpot na usipon na Aurea sa
antolohiyang Hagong: Mga Osipon na pinakarhay ninda Paz Verdades Santos asin
Francisco Peñones, Jr.

Si Redburn sarô man sa mga karakter sa pelikulang Angustia (2013) ni Kristian
Cordero.



https://bcl.wikipedia.org/wiki/Manuel_Fuentebella

Si Manuel T. Fuentebella (Okt 1890- 26 Peb. 1955) sarong Bikolanong doktor asin
pulitiko na nagsirbe komo Diputado sa ika-7 (1925-1928) asin ika-8 (1928-1931)
Lehislatura kan Filipinas representado an ika-2 Distrito kan Camarines Sur.

An mga magurang niya iyo sinda Mariano Fuentebella asin Perpetua Tria, na
parehong namundag sa Sangay, Camarines Sur. Matuang tugang niya si Jose
Fuentebella na saro man na nagin gobernador kan Camarines Sur asin Senador kan
Filipinas. Matingog na orador, siya saro man na poeta sa Bikol asin sa Espanyol,
abilidad na nagamit niyang gayo sa saiyang pagkakampanya sa panahon nin
eleksyon. Bisto man siya sa pagimbento nin mga lokal na preparasyon sa
pagbulong.

Saro man siyang kompositor, mala ta dakul siyang tinokdang musika para sa
danzas, comparsas, asin foxtrot. Segun ki Realubit, si Manuel Fuentbella mahigos
na taga-tokda' nin mga rawitdawit, direkta asin simple an mga tataramon na
ginagamit.

Ogos siya ki Manuel Roxas kan ini Tagataram sa Lehislatura asin dakul siyang
ipigtolod na mga bill na nagin mga importanteng mga leyes, asin saro kaini iyo
idtong ley na nagtugot nang makaboto an mga kababaehan (Woman Suffrage).



https://bcl.wikipedia.org/wiki/Malcolm_Mintz

Si Malcolm Warren Mintz sarong Amerikanong linggwista asin propesor. Siya tapos
PhD Linguistics sa University of Hawaii, asin minor na adal sa Southeast Asian
Studies. Nagtokdo na siya nin Linguistics sa Universiti Sains Malaysia (Penang)
kun saen siya nagpoon pag'adal nin Malayu. Nagin man siya propesor sa Murdoch
University sa Perth asin igdi naghaman siya nin programa sa pag'adal kan
lenggwaheng Malayu asin Indones.

Siya man nagtokdo na sa Estados Unidos, sa Filipinas, asin sa Papua New Guinea.
Nag'adal siya asin nagsukit kan mga lenggwahe igdi sa Filipinas arog kan Bikol
asin kan Malayu asin Indones na tataramon. Pira nang libro an saiyang napalagda'
dapit sa mga tataramon na Bikol, Malayu asin Indones.

An ika-3ng edisyon napalagda' kan taon 2004 sa Uniprint, Perth, Western
Australia asin ini sa duwang tomo. An enot na tomo English-Bikol Index, asin an
ikaduwang tomo Bikol-English Dictionary. Sarong naiiba igdi sa edisyon na
ikatolo iyo an pagtampok asin pagsaliot niya kan mga entri na napalaman sa
Vocabulario de la Lengua Bicol ni Marcos de Lisboa, obra na hinaman kan pading
prayleng Franciscanong ini kan ika-17ng siglo.



https://bcl.wikipedia.org/wiki/Luis_Ortega

Si Luis Agregado Ortega (namundag Oktobre 9, 1937) sarong dating konsehal kan
Syudad nin Naga (1985-1992) asin saro sa nagin Barangay Chairman sa San Felipe
poon 1965 abot 1972. Nagkandidato siyang para alkalde kan eleksyon nin Mayo 2013
alagad dai nakaluwas.

An saiyang ama iyo si Fructuoso Bragais Ortega asin an saiyang ina iyo si Emilia
Ayen Agregado. Si Antonieta Naldo-Terceño an saiyang napangagom, sarong gradwado
sa Unibersidad kan Santo Tomas. Sinda igwang pitong aki, na iyo sinda: Melba,
Selpha, Louise Marie, Antonia Consejo, Margarita, Luz Matilde asin Luis Jesus.

Sa elementarya, siya nag'entra sa Naga Central School, nagkua kan sekundarya sa
Camarines Sur National Highschool na nakamit may honor. Dangan kaini sa
Unibersidad kan Nueva Caceres kinua niya an Bachelor of Science sa Business
Administration, major sa Management asin Finance.

Siya naglaog man sa negosyo nin transportasyon mala ta may 16 siyang mga
mini-bus na nagbyaheng Naga-Daet (1976-1991). Katakod kaini, an terminal na
mantenido niya enot yaon sa lote ni Abella na iyo na ngonyan an namomogtakan kan
Aristocrat Hotel (1976-1981). Dangan naglipat sa solar kan nasulong kapitolyo
probinsyal (1981-1990)) alagad kan nagpatugdok na igdi kan edipisyo nin Land
Bank naghubo siya sa bakanteng lote ni Alvarez (1990-1992) diyan sa may Kalye
Padian. Paglaog kan taon 1992, ipinaluwas an gabos na terminal asin ikinaag sa
CBD2 ta nagpipiriot na sa laog kan sentro asin sa dai tinutuyong kamugtakan,
napakarhay na gayo an napiling lugar kan SM-Naga. Masabi pa, an polisyang ini
apektadong gayo an negosyo niya asin kan ibang mga operador nin terminal arog ki
Salvador Borja, Orlando Tan (na may sadiri kan Orbe Line) asin iba pang
nag'ooperar nin terminal sa laog kan sentro nin siyudad.

Siya bantog bilang sarong oposisyon sa administrasyon kaidto ni Jesse Robredo
asin ngane igwang tolong (3) kaso siyang isinangat laban sa nasabing alkalde.
Kan si Robredo yaon sa proseso nin pagrebyu asin pag'aprobar kan Commission on
Appointments sa saiyang nombramiento bilang Sekretaryo nin Interior asin
Gobyerno Lokal, si Ortega an nagbangga huli sa mga isina'ngat niyang mga kaso
nin graft asin korupsyon sa opisina nin Ombudsman kontra ki Robredo na dai pa
nadedesisyonan asin pasige pa. Nasambit niya pa na si Robredo kan buhay pa,
nag'aatubang sa sobrang 50 kaso na isinangat ni Emilio Aguinaldo, sarong dating
konsehal sa Naga na biglang nawara asin dai maisihan kan pamilya kun gadan na o
dinukot.

Sa pagbangga ni Ortega kan opisyal na kumpirmasyon kan Commission on
Appointments saro sa dakul na isyu ibiniklad niya sa komisyon iyo an dai
pagbuyagyag ni Robredo sa saiyang SALN an pagrorogaring niya sa sarong condo
unit, an unit No. 15D sa proyektong condominium ni Rodolfo R. Guinhawa, saro man
na taga-Naga, na nalulugar sa address na "20 Landsbergh Place in 170 Tomas
Morato Street, Quezon City". Ini totoo pigpahimutikan ni Abogado asin konsehal
Nelson Legacion, ngonyan bise-alkalde na, na sinabi niya an condo unit
nakapangaran bako ki Robredo kundi sa saiyang gurang nang ina na si Marcelina
Manalastas Robredo asin sa ngohod niyang tugang na si Dra. Jocelyn
Robredo-Austria na nag'eestar sa Estados Unidos.

Katakod kaini, si Ortega nagsumitir pa nin sarong xerox kan surat hale sa House
and Land Use Regulatory Board (HLURB) kun saen inaako an sarong surat hale man
ki Rodolfo R. Guinhawa, presidente asin chief executive officer kan 24k
Development and Construction Corporation, an developer kan nasabing condominium,
kun saen an surat na ini ni Guinhawa nagpapaaram na ipapahirahay an unit na
rogaring kan sarong tawong nag'ngangaran Jesse Robredo.



https://bcl.wikipedia.org/wiki/Liberato_Aureus

Si Liberato "Levy" Aureus (nmndg: Hunyo 23, 1935 - Septyembre 21, 2013) sarong
Bikolanong kolumnista, humorista asin kagsurat kan librong An Sabi ni Levy.
Ginawadan siya kan 2006 kan Premio Tomas Arejola para sa Literaturang Bikolnon
kan pagbistong Masirang na Bitoon kan Kabikolan.

Siya namundag sa Bgy. Matoogtoog, Mercedes, Camarines Norte; siya an ika-tolong
aki kan mag-agom na Ponciano S. Aureus kan Libmanan, Camarines Sur asin
Iluminada Soria kan Basud, Camarines Norte. Nagdakula siya "sa pag-ataman ni
Leon Aureus" asin "nakanood magsurat sa madiklom na apat na gilid kan Bicol Mail
Printing Press na kaidto yaon sa kanto kan kalye P. Burgos asin Gen. Luna,
siyudad nin Naga; nag-eskwela sa University of Nueva Caceres asin Ateneo de
Naga, dai nakatapos nin kurso ta nag-agom tolos."

Nagtrabaho siya sa Department of Labor and Employment (DOLE), nagkahilig na
magsurat nin rawitdawit na pinapadara sa mga istasyon nin radyo sagkod na siya
nabantog na parasurat. Nagin man siyang kolumnista asta konsultant editoryal kan
Bicol Mail. An bantog na kolum niya sa peryodiko semanal na ini iyo an Ilampog
Ilabay na kan huri binago niya an pangaran sa An Sabi ni Levy. Pirang dekada ini
regular na nagluluwas sa peryodikong ini.

Nagin man siyang direktor sa Junta Directiva sa Camarines Sur II Electric
Cooperative, Inc (CASURECO II) representado an South District. Kan taon 1998,
nagin siyang presidente kan Kooperatiba kan CASURECO asin nagtukaw siya sa
siring na kargo nin sampolong taon, abot 2003.



https://bcl.wikipedia.org/wiki/Leon_Theremin

Si Léon Theremin (namundag, Lev Sergeyevich Termen; Ruso: Ле́в Серге́евич
Терме́н) (Agosto 27 [O.S. 15 Agosto] 1896 –Nobyembre 3 1993) sarong Ruso asin
Sobyet na imbentor. Siya midbid sa imbensyon niyang inapod na "theremin". saro
sa pinakaenot na instrumento musikal elektroniko. Siya pa an nag'imbento kan
"interface" sarong teknik na naparahay na gayo kan imahe sa mga signal na video,
asin ini ginagamit sa teknolohiya sa video asin telebisyon. An imbensyon niya
kan binansagan na "The Thing" , sarong gamit sa pag'espiya na daing kaaram-aram
an mga Amerikano nakaag sa laog mismo kan embahada kan Estados Unidos sa Musko,
iyo an kinokonsiderar na kag'ogbon kan inapod na RFID technology.

Si Léon Theremin namundag Lev Sergeyevich Termen sa Saint Petersburg, Imperyong
Ruso kan 1896 sa pamilyang dugong Pranses asin Aleman an ginikanan. May tugang
siyang babae pangaran Helena.

Siya nagpoon magkainteres sa elektrisidad sa edad na 7 asin pag'edad 11
nag'eekspiremento na siya sa mga high frequency circuits. Sa ika-pitong tangga
nin pagklase sa haiskul, sa atubangan nin dakulang grupo nin mga estudyante,
pigmostra niya an magkapirang epekto optikal na gamit an elektrisidad.



https://bcl.wikipedia.org/wiki/Legazpi

An Syudad nin Legazpi (Filipino: Syudad ng Legazpi; Tagalog: Lungsod ng Legazpi;
Ingles: City of Legazpi) sarong primera klaseng ciudad asin an kapitolyo kan
Provincia kan Albay sagkod an rehiyonal na sentro kan Rehiyon Bikol. Sa sukol na
204.20km², igwang 179,481 katawong nag-eerok digdi segun sa sensus kan 2007.
Huli kaiyan ini an pinakamatawong ciudad sa enterong rehiyon asin an rehiyonal
na sentro. Namomogtak an ciudad sa isla nin Luzon.

Huli ta nasa sentro man kan geograpikal na sentro kan peninsula asin yaon sa
tahaw kan duwang isla-provincia nin Catanduanes sagkod Masbate, an Cuidad kan
Legazpi an pinaka-durhong asin huring terminal nin Philippine National Railways
(PNR) sa katimogan.

An pigaapod ngunyan na Syudad kan Legazpi ay hali sa pangaran ni Miguel López de
Legazpi, an Kastilang konquistador na nagsakop kan mga Isla nin Pilipinas kan
1565. An pamilya niya ay hale sa Legazpi, España na sarong banwaan sa Guipuzcoa,
España.

An Legazpi ay itinindog kan mga kinatong nag-iistar kan dating barangay nin
Sawangan sa daga ni Gat Ibal, sarong pamayo na namamahala kan Albay. An mga tawo
ay naka-istar sa mga kubong gibo ki nipa asin rattan. Naka-istar sinda sa
hababaw asin matubig na daga sa apud na Banuang-Banuang o Binanuahan, na an ibig
sabihon ay dating barrio o an dagang kung saen nakatindog an sarong banwaan. Kan
taong 1587, pigpuonan kan mga prayleng Fransiskano nin Doktrina kan Cagsawa na
bunyagan an mga naka-istar digdi para maging mga Kristiyano. Kan taong 1616,
ginibong ninda ining banwaan asin paruko na inapod na Albay. An enot na kura
paruko ay napagibo ki sadit na kapilya asin itinindog an "Mission de San
Gregorio Magno de Sawangan".

Kan ika-1 Pebrero 1814, nagsabog an Bulkang Mayon na nagwalat ki dakolang
pagkaraot sa lampas 200 taong pag-uswag. Huli kaini, napiritan an mga naka-istar
na magbulod sa Taysan (kilala kaidto na "Makalaya"). An mga tawo ay permanente
nang nag-istar sa "Taytay" (sa ngunyan : Bagumbayan) huli ta sa batas na hale sa
Gobierno Superior na pinaluwas kan Oktubre 1, 1829, na pigbabawal an pagtindog
ki bagong banwaan. Kan taong 1818, an pigaapud na "Sawangan", na kilala na
kaidtong "Banwaan kan Albay" ay hiniwalay sa Cagsawa asin piggibo ining kapital
kan "Partido de Ibalon" (an dating pangaran nin Provincia kan Albay).

An Palayogan kan Legazpi ay mga 2,280 metrong kahalaba. Kaya kaining magpahugpa'
nin mga dakolang eroplanong panginternasyonal. An Philippine Airlines asin Cebu
Pacific ay naglalayog na duwang beses aru-aldaw hale sa Manila asin Cebu
(ciudad). Naaprobar na an paggibo nin bagong Palayogan na Internasyonal nin
Legazpi na gigibuhon sa magkatakod na banwaan nin Daraga.

An pinakaenot na mall sa Kabikolan an Pacific Mall sa Legazpi na nasa sentro kan
Landco Business Park. Sa taon na 2008 may gigibuhon na bagong parke nin negosyo
na papangaranan nin Embarcadero. Ini ibubugtak sa Legazpi Port Area, harani sa
dating pier.



https://bcl.wikipedia.org/wiki/Lapu-Lapu_(ciudad)

An Lapu-Lapu sarong primera klase syudad na namumugtak sa probinsya nin Cebu,
Filipinas. Igwa ining sukol na 58.10 kilometro kwadrado na kadagaan asin
namumugtak sa solong distrito. Sosog sa sensus kan 2010, igwa ining 350,467
katawo. An designadong zip code kaini iyo 6015.

An syudad okupado haros gabos an Isla nin Mactan, na an rayo niya sa Isla nin
Cebu mga sarong kilometro. Sakop pa man kaini an kabiyoan kan Isla nin Olango,
na an rayo mga limang kilometro sa may sur-subangan, asin an iba pa man na
saradit na puro'. Parte ini kan mas dakula na Cebu Metropolitan Area na
nakasentro sa Cebu City.

An syudad na ini natatakod sa Mandaue City sa kadagaan kan Cebu paagi kan tulay
na Mactan-Mandaue Bridge asin kan Marcelo Fernan Bridge. An Mactan-Cebu
International Airport, an sunod na pinakasibot na Palayugan kan Filipinas,
namumugtak igdi sa syudad kan Lapu-lapu.

An hiwas ngonyan kan presenteng syudad inaapod maski kadto na Mactan dai pa
naarabot an mga Kastila. An mga Agustino minukna an Opon kan 1730. Iyo ini an
dating pangaran kan Lapu-lapu. An pagsalida kan psngaran ipigtolod ni
Representante Manuel A. Zosal asin sa pwersa kan Akta Republika Nu. 3134,
aprobado kan Hunyo 17, 1961 nagin opisyal an pagsangle.



https://bcl.wikipedia.org/wiki/Lake_Sebu,_South_Cotabato

An Lake Sebu sarong ika-duwang klaseng banwaan kan probinsya nin South Cotabato,
Filipinas. Susog sa senso kan 2007, igwang 60,401 katawo na nageerok igdi.

An ekonomiya nagsasarig sa akwakultura nin tilapya na pinapatalubo sa mga
darakulang langoban sa danaw. Sobra sa kabanga kan daga sa palibot kan danaw
okupado nin agrikultura. An gobyerno pighihingoa ngonyan na mapakusog an
ekoturismo sa lugar.

An pampang kan Danaw nin Sebu asin an nakapalibot na kadlagan niya erokan kan
mga tinubo na T'boli, Tiruray, Ubo asin Manobo. An T'boli, sarong mayor na
tribu, bantog sa saidang kabatiran sa paghabol asin paggibo nin mga kasangkapan
na tanso'. Siring man, mga mahusay sindang parasira. Pero an dakulang parte kan
populasyon binibilog kan mga Ilonggo, Bikolano asin Ilocano.

An matoninong na danaw kan Lake Sebu yaon namumugtak sa Alah Valley, harani sa
Surallah, South Cotabato. Ini napapalibotan nin mga bulod asi9n mga kadlagan.
May hiwas ining 891.38 km² asin may kataasan na 1000m.

An opon (babo-damo) asin usa nageestar sa palibot kan danaw sa mga kadlaganan
alagad pawara na sinda. Dakul man na mga gamgam an mahihiling na nagpipirmi igdi
arog kan balinsyawan, talaod, tuiwad-tuwad, asbp.



https://bcl.wikipedia.org/wiki/Lagaylay_Festival

An lagaylay saróng relihiyosong pagrokyáw sa debosyon sa Banal na Krus. Ginigíbo
iní lambáng bulan nin Mayo sa mga banwáan kan Canaman, Magarao, Bombon asín
Calabanga sa Camarines Sur siring man sa Pilar, Sorsogon, Filipinas. Pigtatàwan
pag-omaw sa kaogmáhan an pagkadukáy kan krus na pigpakóan ki Hesukristo ni Reyna
Elena kan Constantinople.

Guminíkan an ritwal na iní sa paganong kawat na halea na piggígibo tuyong
bulánon. Si Haliya an dyosa kan bulan sa suánoy na pagtubód.

Pigpopònan an selebrasyon sa saróng novena sa Sta. Cruz asín pagbayle sagkód
pag-awit kan mga paralagayláy sa ikatolóng aldáw kan Mayo, an suboót aldáw kan
nadukayán an Banal na Krus.

Taon 1858 kan enot na ipigselebrar an Lagaylay sa banwáan nin Canaman. Itinogdók
sa atubángan kan simbahan digdí an saróng simbolikong Krus na hanggán sa ngonyán
nakatindóg pa. Tangárig mapangatamánan iní, pinagibóhan kan Desyembre 1981 nin
arko an krus ni Padre Solh Saez, an kora paroko kaidtó. Alágad an taon-taón na
pagselebrar kainí sa banwáan nin Canaman pinònan kan 1963 kan nagin hermana
mayora si Guillerma Arlante.

Nahilíng kan 1999 an Lagaylay sa pinakaenot na Kaogma Festival katakód kan
Ika-420ng Taon nin Pagkamukna kan Camarines Sur. Ipinahilíng nin grupo nin mga
guráng kan Lokal na Gobierno kan Calabanga asin nin mga darága kan Lokal na
Gobierno kan Canaman an Lagaylay sa Tinampo kun saín nagunò kan grupo halì sa
Canaman an Ikatolóng Premyo. Katakód kan selebrasyon kan ika-425 taon nin
kamundágan kan banwáan kan Agosto 2008, giníbo an Lagaylay Festival sa Canaman.
Apát na grupo an nagpartisipar kabáli an mga barangay kan Baras, Poro, San
Francisco asín San Nicolas. Nakuá kan barangay Poro an enot na pwesto mantáng an
orog-na-pinakamarháy-sa-pagbayli-sa-dalan (Best in Streetdancing) iyó an San
Francisco.

Sa banwáan nin Bombon, katakód kan Ika-4 na Binamban Festival kan Mayo 2, 2011
giníbo man an saróng patiribáyan nin mga paralagayláy na binalíhan nin apát na
barangay.

Finalista sa 2009 Premio Tomas Arejola para sa Literaturang Bikolnon para sa
kategoryang Rawitdawit an An mga Para-lagaylay Asin Iba Pang mga Rawitdawit ni
Irvin Sto Tomas kan Canaman, Camarines Sur.

Taon 1980 kan sinúrat ni Illuminada B. Balbas an kasaysáyan kan Lagaylay sa
Canaman sa manuskripong "Canaman Lagaylay" na nagin dakúlang tabang sa mga
nagsurunód na paraadál. Kan parehong taon, inadálan ni Elsa A. Mampo an Lagaylay
para sa saíyang tesis masteral na Study of the Folk Dramas in Canaman, Camarines
Sur which Focus on the Finding of the Cross (1980). Daí pa saná nahahalóy, an
mga estudyante sa theater arts kan Bikolanong Unibersidad inadálan an tradisyon
tangáning makabílog nin saróng dramang panentablado sa saindáng tesis sa
kolehiyo na Lagaylay (2011).



https://bcl.wikipedia.org/wiki/Kalunggay

An Kalunggay (Moringa olifera) sarong tinanom na an dahon nanggad
pinapakinabangan bilang kakanon sa dakul na parte kan kinaban. Sinasabing igwa
ining 13 species na natural magtubo sa mga tropikal asin subtropikal na klima
asin an tamanyo niya pwedeng saraditon bilang herb o talagang nadarakulang
kahoy. Sa mga species, an lakop na atamanon iyo an M. olifera, natural
nagtatalubo sa pamitisan kan Himalaya sa norte-subangan kan Indya. An kalunggay
nakukua man sa dakul na parte kan Aprika asin Asya. An species na M.
stenopetala, sarong aprikanong species, mahiwas man pigkukultibar pero bakong
arog kahiwas kan M. olifera.

An kalunggay usong lutoon na pansalak sa kinunot, lutong Bikolnon. Ini may guta
asin parati an mayor na sangkap iyo an kinunot na laman kan pating o pagi. An
dahon pwedeng gibohon ensalada, pwedeng pangberdura sa mga sinabawan na luto.
Pwede man lutoon an mga pisog kaini asin siring man isalak sa luto an mga burak
kaini.

Kan mga 1940, nadiskubre na an dahon kalunggay igwang "pterygospermin" na sa
syensia medikal igwang kakayahan lumaban sa mikrobyo, bacteria asin mga fungus.
Naadalan man na may kabantigan ini sa paglaban sa helang na kanser.



https://bcl.wikipedia.org/wiki/Kahiroan_nin_Mga_Banal_sa_Huring_Aldaw

An Kahiroan nin Mga Banal sa Huring Aldaw iyo an sarong grupo nin
Restorasyonista na relihiyosong mga denominasyon asin mga paratubod na kisera
nagsusurunod sa mga katukdoan asin kapahayagan ni Joseph Smith, Jr., nagpublikar
kan Libro ni Mormon kan 1830. An kahiroan nin Mga Banal sa Huring Aldaw iyo an
saro sa sarong bilang nin separadong mga kahiroan, kolektibong pinagbantog
bilang Restorasyonismo, pinagtubudan na minalikwas kan Protestanteng
denominasyonalismo, asin sa pagpabalik nin sarong porma nin Kristiyanidad na
kaisipan na magin mas minapaorog sa [[Bagong Tipan. An orihinal na simbahan, na
pinagpundar ni Joseph Smith Jr., inisyal na binantog bilang an Simbahan ni
Kristo, Kasunod an Simbahan nin Mga Banal sa Huring Aldaw tanganing iyo an
kalaenan kaini gikan sa iba pang mga Kristiyanong simbahan, asin kan 1838 bilang
an Simbahan ni Jesukristo nin Mga Banal sa Huring Aldaw. Pagkatapos kan
pagkagadan ni Joseph Smith kan 1844, an organisasyon nabangan sa nagkapirang mga
grupo, an pinakadakula kaini iyo, An Simbahan ni Jesukristo nin mga Banal sa
Huring-aldaw (LDS na Simbahan) na nagpaduman sa Teritoryo nin Utah asin nagin
bantog sa ika-19 siglo nin huli sa kaugalian kaini na dakol na pag-aagom. An LDS
na Simbahan pinag-untok ining kaugalian kan 1890. An ibang mga denominasyon, na
minapabisto kan saindang mga sadire bilang mga Pundamentalistang Mormon, an
nagpadagos sa kaugalian.

An iba pang mga grupo na naggigikan sa kahiroan nin Mga Banal sa Huring Aldaw
nagsurunod nin malaen-laen na mga dalan sa Missouri, Illinois, Michigan, asin
Pennsylvania. Kadaklan kaining mga grupo nagsikwal na sa dakol na pag-aagom asin
an iba pang mga huring katukdoan ni Joseph Smith. An pinakdakula kan mga ini, an
Komunidad nin Kristo (orihinal na bistado bilang an Reorganisadong Simbahan ni
Jesukristo nin Mga Banal sa Huring Aldaw), pinagporma sa Missouri kan 1860 kan
nagkapirang mga grupo na nagkasararong magkatiripon sa akeng lalake ni Joseph
Smith Jr., si Joseph Smith III. An haros na mga denominasyon na eksistido
ngonyan na nagsusurunod sa mga katukdoan ni Joseph Smith, Jr., igwa nin
nagkapirang historikal na relasyon kaining kahiroan.

An puwersang nagtutulak sa likod asin pundador kan amay na Banal sa Huring Aldaw
na kahiroan iyo si Joseph Smith, Jr., asin sa dikit na kabtang, sa panahon nin
kahiroan kan enot na duwang taon, si Oliver Cowdery. Sa kabilugan kan saiyang
buhay si Joseph smith naghiras asin sa huri nagsurat sa nabibilang na mga
okasyon kan sarong eksperiyensiya na saiyang naagihan kan siya barobata pa na
nakagpahiling sa Diyos Ama asin Jesukristo, bilang duwang separadong indibidwal,
na nagsabi saiya na an tunay na simbahan nawara na asin ipagbabalik sa paagi
niya, asin siya pagtataw-anan nin awtoridad tanganing organisaron asin pamayuhan
an tunay na Simbahan ni Kristo. Si Smith asin Cowdery man nagpaliwanag na an mga
anghel na sinda John the Baptist, Peter, James asin John nagbisita sainda kan
1829 asin nagtao sainda nin awtoridad na establisaron giraray an Simbahan ni
Kristo.

An enot na simbahan nin Banal sa Huring Aldaw pinagporma kan Abril 1830,
consistido nin sarong komunidad nin mga paratubod sa may sulnupang parte kan New
York sa mga banwaan nin Fayette, Manchester, asin Colesville. Sinda nag-aapod
kan saindang mga sadire na Simbahan ni Kristo. Kan Abril 6, 1830, an simbahan na
ini pormal na pinag-organisa na magin sarong ligal na institusyon na igwang
pangaran na Simbahan ni Kristo. Kan 1834, an simbahan pinag-aapod bilang an
Simbahan nin Mga Banal sa Huring Aldaw sa amay na mga publikasyon kan simbahan,
asin kan 1838 si Joseph Smith nagbalangibog na siya nakapagresibe nin sarong
kapahayagan gikan sa diyos na opisyal na pinagbag-o an pangaran na magin an
Simbahan ni Jesukristo nin Mga Banal sa Huring Aldaw.

Kan 1844, si William Law asin nagkapira pang iba na Mga Banal sa Huring Aldaw sa
pansimbahang kapamayuhan na mga posisyon publikong pinagbuyagyag san sekretong
kaugalian ni Joseph Smith na poligamiya sa kontrobersiyal na Nauvoo Expositor,
asin nagporma kan saindang sadireng simbahan. An konseho kan siyudad nin Nauvoo
kasunod na pinagdestroso an Expositor, sarong kaugalian na dati nang
pinaggagamit laban sa Mga Banal sa Huring Aldaw. Daeng pagkukulang, asin maski
na ngani sa pagkagadan ni Joseph Smith sa huri nagdulot na bayadan an
nadestrosong propriyedad, an mga kritiko ni Joseph Smith asin kan Simbahan
pinagkonsidera an kadestrosohan na kagabatan nin kamot. An iba ngani
nagpangapodan sa mga Mormons na pagpaharaleon o pagdestrosohon. Kasunod kan
pagkagadan ni Joseph Smith sa paagi nin sarong mandurumog sa Carthage, Illinois,
an ibang prominenteng mga miyembro kan simbahan nag-ako na magin lehitimong
tagapagsangli na nagresulta sa sarong krisis nin pagsangli, na an mayoriya nin
mga miyembro kan simbahan nagsurunod ki Brigham Young na kapamayuhan; an iba
nagsurunod ki Sidney Rigdon. An krisis nagresulta sa nagkakapirang permanenteng
sitsismo asin man sa pormasyon kan okasyonal na tipyas na mga grupo, an iba
sainda dae eksistido. Ining kadakol na mga grupo okasyonal na pinag-aapod sa
irarom nin duwang heographikal na mga pamayuhan: “Mga Banal sa Prairie” (sinda
na nagpawalat sa Midwest United States) asin “Mga Banal sa Maggapong Kabukidan”
(sinda na nagsurunod ki Brigham Young na iyo na sa huri an nagin estado kan
Utah.

Ngonyan, igwa nin kadakolon na sitsismong mga organisasyon na minapabisto kan
saindang mga sadire bilang sarong parte kan kahiroan nin Mga Banal sa Huring
Aldaw, maski na sa haros gabos na mga kaso sinda dae minabisto sa ibang mga
kasangahan bilang balido asin minabisto kan sainda tradisyon bilang iyo an tama
asin awtorisadong bersyon kan simbahan pinagtugdas ni Joseph Smith. An kadaklan
na mayoriya kan Mga Banal sa Huring Aldaw kaayon sa pinakadakulang denominasyon,
An Simbahan ni Jesukristo nin Mga Banal sa Huring-aldaw na nakapagtala na nin 13
milyones na mga miyembro sa bilog na mundo. An ikaduwang pinakadakulang
denominasyon iyo an Komunidad ni Kristo, na nagtala nin sobra sa 250,000 na mga
miyembro. An ikatolong pinakadakula iyo an An Simbahan ni Jesukristo, na may
kadikiton na maabot na 20,000 na mga parasunod.



https://bcl.wikipedia.org/wiki/Juan_Frivaldo

Si Juan Gallanosa Frivaldo ( 1915 - Mayo 2, 2000) sarong Filipinong pulitiko
asin gerilya kan tyempo Hapon. Siya an pinakahalawig na nagtukaw bilang
gobernador sa bilog na Filipinas. Walong termino siya nagkapot kan katongdan
pagkagobernador (1955-1968), asin an 43 na taon na serbisyo niya mayo pang
nakaarog.

Maski tios na maray, naghingoa siyang makaadal mala ta nag'eedad na siyang 35,
may pamilya na asin may limang aki, kan siya nagtapos kan kursong Batsilyer en
Artes sa Literatura sa Unibersidad kan Santo Tomas kan taon 1950. An maogmang
bagay ta siya nagtapos summa cum laude.

Kan nakatapos siya sa pag'adal, nagin siyang peryodista asin nagtrabaho sa
Manila Times asin sa Daily Mirror. Komo de prinsipyong tawo, respetadong siyang
maray bilang sarong peryodista. Sinasabing mahigoson siya sa paghanap asin
pagsurat nin bareta.

Alagad mas amay pa kaini, panahon nanggad nin Ika-2 Gerang Pangkinaban, siya
nagin gerilya asin siya nag'operar sa kakadlagan kan Santa Magdalena, Sorsogon y
siya an nagtataong bareta gamit an sarong tinatago-tago na radio transmitter.
Siya pa an natokahan na editor kan peryodikong, The Emancipator, an peryodiko
kan si mga gerilya. Tolong taon kadto na siya aktibo sa lindong kan Escudero
Guerilla Unit.

Sabi kan makuapo niyang si Vladimir Ramon Frivaldo, an lolo niya an pinakapobre
sa mga nagin gobernador sa Sorsogon asin mayo ngane nakapaharong sa Sorsogon,
mala ngane daa ta si harong na inutang sa GSIS na'embargo pa kan ahensya. Dagdag
pa niya, ni sarong jeep o kotse dai nakabakal an lolo niya kaya pirmi sanang
nalunad sa pampasaherong jeep kun naopisina.



https://bcl.wikipedia.org/wiki/Jose_Ofrasio

Si Fr. Jose Ofrasio (3 Agosto 1899 - 1980) sarong Bikolanong pading sekular,
edukador, dramatista, peryodista, profesor sa kolehiyo, asin parasurat sa Bikol,
Ingles asin Kastila. Siya an nagsurat sa Bikol kan Bagong Tipan kan Flores de
Mayo, Via Crucis, 'Visita Domiciliario, asin Santos Ejercicios Sa Tataramon Na
Bicol.

Siya namundag sa Guinobatan, Albay. An saiyang mga magurang iyo sinda Enrique
Ofrasio y Orogo asin Josefa Orpiada y Olaguer, pareho tubo sa Guinobatan, Albay.
Nagkaigwa siya nin limang tugang: si Lorenzo, Jose, Julian (na nagin alkalde kan
Guinobatan), Concepcion asin Efren. An huri nagadan huben pang maray daa.

Saiyang primo si Msgr. Julian Ope y Ojeda (Peb. 16, 1867-Des. 10, 1926) ) sa
amang parte, na nagin kura paroko kan Guinobatan, Albay asin igdi niya namana an
sarong kopya kan Vocabulario de la Lengua Bicol ni Lisboa alagad sabi niya,
pakagadan kaining primo niya, ipinanao gabos na dagang rogaring sa Simbahan.

Nagkua siya kan saiyang elementarya sa Guinobatan Parochial School abot ika-4 na
grado. An ika-5 hanggan matapos niya an kurso sa Humanidades, igdi siya sa
Seminario Conciliar de Nueva Caceres nagadal.

Nagin siyang padi asin naordenan kan Abril 5, 1922, alagad bago kaini nagdagdag
pa siyang adal sa Unibersidad kan Santo Tomas kun saen duman nagkua siyang kurso
sa Canon Law, Piiosopiya, Letras (1921). Kan 1922 nagin siyang chaplain sa St.
Agnes Academy abot 1924.

Kan taon na 1924, nagbalik siyang UST asin tinapos niya an saiyang Doktorado sa
Canon Law, Licentiate sa Pilosopiya asin Letras. Kan 1926, nagin siyang capellan
sa Santuario kan Penafrancia asin sekretario sa Obispo kan Caceres. Nagin man
siyang kura paroko igdi sa Naga asin sabay na director sa Camarines Sur Catholic
Academy. Kan 1932 nagin siyang kura paroko kan Casiguran, Sorsogon.

Duman huli sa tuyong pagpahirahay kan simbahan nagpakontes siya sa pagsurat nin
rawitdawit. An guminana iyo si Clemente Alejandria kan saiyang isinumitir na
entri na tituladong "La Estrella" An Bitoon).

Kan 1934, nadestino swiyang kura paroko kan Legazpi. Sunod na taon, 1935, yaon
siya sa Sorsogon, Sorsogon kun saen siya duman an kura paroko. Nagpoon siyang
magpagayon kan simbahan alagad inabot kan ika-2 Gerang Pangkinaban.

Kan taon 1945, nadestino siya komo kura paroko kan Malinao, Albay. Duman an
simbahan enterong naraot resulta kan guerra. Nagpagibo na sana siya nin simbahan
gibo sa kahoy asin tiklad na nipa.

Kan taon 1946, isinobol naman siya sa Irosin, Sorsogon. Siya an kura paroko
duman asin ta pinatogdok niya ulit an simbahan duman ta kan Mayo kan taon na
idto, entero ining narogba huli sa Bagyong Trix.

Paglaog kan taon 1951, siya naman ginibong kura paroko sa Bulusan, Sorsogon.
Igdi dakul an nahaman niyang proyekto. Nagpagibo siya nin bagong simbahan sa
sementoado asin sim na galbanisado an atop, pinahiwas niya an patio, dangan
nagpagibo siya nin sementadong Via Crucis. Nagpatindog pa siya nin konkretong
monumento kan Sacred Heart and Immaculate Concepcion.

Naghale siya sa Bulusan kan 1961 asin an edad na niya 63. Sa Putiao, Sorsogon
siya nadestino naman pero nagpahingalo siya nin husto huli sa helang. Siya an
nagin capellan kan Holy Family Academy na pinapadalagan kan mga Madreng
Agustino.

Taon 1966, natoka siyang komo profesor sa Our Lady of Penafrancia Seminary
(Sorsogon, Sorsogon) na ini may haiskul. Duman nagtokdo siya nin Latin, History,
Modern Literature, Espanol, asin Ingles. Paglaog kan 1971, pinagparetiro na siya
na mayo nang pa'san nin ano pa man na katongdan dawa ngani siya nombradong
assistant sa kura paroko.

Si Ofrasio, sa hiwas kan saiyang dunong asin rarom kan adal, dakulon an pigsurat
sa lawig kan saiyang pagkapadi. An dakul may kuneksyon sa pagsasaDiyos arog kan
Binikol niya an Flores de Mayo, an Via Crucis, Pitong Ultimong Tataramon, an
Visita domicilario asin an bilog na Bagong Tipan.



https://bcl.wikipedia.org/wiki/Jaime_Malanyaon

Si Jaime Tordilla Malanyaon (11 Hunyo 1913 - 6 Abril 1999) saróng edukador,
historyador, linggwista, kolumnista asín Bikolista. Siyá nagin superintendente
sa apát kan anóm na school division sa Bikol. Haros sa lawig kan saíyang buhay
yaon sa lantád nin edukasyon. Komo saróng parasurat, an pirang libro sinurat
niya sa tataramon na Bikol na may katampad na Ingles (English gloss).

Siyá namundág sa Calabanga, Camarines Sur sa mga magúrang niyáng sindá Roman
Carrion Malanyaon asín Doña Aquilina Valdemor Tordilla. Kan Mayo 4, 1939 saiyáng
naagóm si Catalina Brendia Velasco (25 Nob. 1916 - 26 Agosto 1998) na saróng
maestra. Nagkaigwá sindá nin doseng (12) aki: Jaime na saróng abogado, Oscar na
saróng edukador, enhinyerong si Mario, Joven na saróng padì, Teresita na saróng
nars, Benigno Jaime na nagin saróng sikologo, Rommel na saróng nars, Vito na
saróng negosyante, an nutritionist na su Aurora Rosario, Luz na sarô man na
nars, Maria Concepcion na parehong anesthesiologist asín negosyante, asín si
Maria Belen na sarô man na maestra. Si Malanyaon nagkamít kan Pro Eclesiae Et
Pontificae Award na igináwad saíya kan Santo Papa kan Simbahan Katolika, manta
nagin saróng Gintong Ina Awardee man an agom niyang si Catalina.

Nag-adal si Malanyaon kan saiyang hayskul sa Camarines Sur High School asín,
komo saróng iskolar kan gobyerno, nakatápos siya nin Edukasyon sa Philippine
Normal School (ngonyán Philippine Normal University). Sa kaamayán kan saíyang
karera nagin siyáng prinsipal sa Tinambac, Camarines Sur kun saen nanompongán
niyá an saiyang agom.

Pakaretiro ni Malanyaon, siyá an namayo kan Archdiocesan Bikol Translation
Committee asín nagin man siyáng myembro kan Komite na nagBikol kan Ingles na
bibliya sa lindóng kan Philippine Bible Society

Aktibo man siyáng myembro kan Kabikolan, Inc., saróng kaburonyogán sa pagpauswág
kan Kulturang Bikolnon asín myembro man kan Philippine Historical Society.
Siring man, siyá myembro kan broadcast media sa rehiyon Bikol asín parasurát sa
duwang peryodikong Bikol: an Vox Bikol sagkód an Harubay.

Sarong uusipón sa laóg kan pamilya iyó na an ginikánan kan mga Malanyaon saróng
cimarron na pinílì na magtukád sa Bukid Isarog arambilíng magpasákop sa mga
Kastila kan panahon.



https://bcl.wikipedia.org/wiki/Jacinto_Ursua

Si Jacinto Aureus Ursua (Hulyo 1, 1885 - Desyembre 10, 1958) saróng Bikolista,
kagsurat kan hayokong na obra historikal na tituladong "Halipot na Agi-agi kan
Buhay ni Elias P. Angeles asin Felix Plazo."

Siya namundag sa Libmanan, Camarines Sur asin aki siya ni Vicente Ursua ki Tecla
Aureus y Ibarra.

An napangagom niya iyo si Rosario Imperial y Estrada (Marso 10, 1892 - Des. 9,
1973), aki ni Jose Imperial y Belleza asin Mercedes Estrada y Arroyo. Kinasal
sinda kan Hulyo 22, 1911 sa Pili, Camarines Sur. An saindang pagsasaro, nagbunga
nin tolong aki, anas babae: si Beatriz, Remedios asin Dolores.

Si Ursua duwang beses nagin konsehal sa Libmanan (1922 - 1928). Nanombrahan man
siyang sekretaryo kan Libmanan (1906), tesorero munisipal sa Pili (1907) asin
kan Baao (1907-1908. )Siya parasurat sa Espanyol asin sa tataramon na Bikol,
mala ta siya may mga kontribusyon sa mga peryodikong Kastila sa Manila asin man
mga ambag nasusurat sa Bikol sa mga magasin asin peryodikong linalagda sa
Manila, sa Legazpi asin sa Naga.



https://bcl.wikipedia.org/wiki/Islas_Filipinas

An Filipinas (Ingles: Philippines, Espanyol: Filipinas) o Republika kan
Filipinas ay sarong nasyon nin grupo nin mga isla sa Sur-subangan na Asya na
Manila an kapitolyo. Igwa nin 7,107 isla an arkipelago kan Filipinas na
namumugtak sa gamping sulnopan kan Kadagatan Pacifico. An nasyon an ikadose sa
pinakamatawo sa enterong kinàban na igwang populasyon na 88 milyon.

Namundag an historya kan Filipinas kan nag-abot an mga inot na tawo sa Filipinas
sa paagi kan mga tulay na dagâ 30,000 taon na an nakakaagi. An inot na rehistro
kan pagbisita na halì sa sulnopan iyo an pag-abot ni Fernando Magallanes sa isla
kan Homonhon sa sur-sulnupan kan Samar kan Marso 16, 1521.

Nagpoon an rebolusyon laban sa Espanya kan Abril taon 1896 na pagkalihis nin
duwang taon naghantong sa proklamasyon kan katalingkasan asin pagkamukna kan
Inot na Republika kan Filipinas. Alagad an Kasunduan sa Paris na ginibo sa
katapusan ng Gyerang Espanyol-Amerikano naglipat kan poder sa Filipinas sa
Estados Unidos. Nagpoon an pagkolonya kan Estados Unidos sa Filipinas kan
Desyembre 1899 kaiba an limitadong lokal na pagkapot kan 1905. An parsyal na
pagsasadiri itinao kan 1935 mantang naghahanda sa independensya halì sa Estados
Unidos kan 1945. Alagad an 10-taon na transisyon hale sa pagigin komonwelt
pasiring sa sarong soberanyang nasyon nasibol nin huli sa pagsakop kan Hapon sa
Filipinas kan panahon kan Ikaduwang Gyerang Pankinaban. Nin huli kaiyan an
pagsasadiri itinao sa Filipinas kan Hulyo 1946.



https://bcl.wikipedia.org/wiki/Irmina_Torres

Si Irmina Volante-Torres sarong kagubay na Bikolanang pintor, premyadong
parasurat sa mga tataramon na Bikol Sentral sagkod Rinconada Bikol asin sarong
stenographer sa Camarines Sur. Siya sarô sa mga kagmuknâ kan Hagkos Bikolana,
sarong grupo nin mga babaing parasurat sa Camarines Sur. Kagsurat man siya nin
sarong librong pan-stenograpiya. Nagtapos siya nin Law sa Unibersidad kan Nueva
Caceres. Nagkukua siya ngunyan nin Master of Arts sa Language and Literature
(MLLP) sa Ateneo de Naga na Unibersidad sa Syudad nin Naga.

Siya nagin partisipante sa Juliana Arejola-Fajardo Workshop sa Pagsurat-Bikol
asin sa 9th Lamiraw Creative Writing Workshop sa Syudad nin Calbayog, Samar kan
taon 2012. Sarô siya sa mga panelista sa Ika-3 Saringsing Writers Workshop:
Hunglonan nin Parasurat Bikolnon na pinadrinohan kan lokal na gobyerno kan
Syudad nin Naga kan 2013 asin kan Sentral na Bikolanong Unibersidad nin Estado
kan Agrikultura (CBSUA) kan 2014.

Kan 2013, kabali an saiyang halìpot na usipon na Sari na si Sarina? sa
antolohiyang Hagong: Mga Osipon na pinakarhay ninda Paz Verdades Santos asin
Francisco Peñones, Jr. Mantang sa ginibong Rimpos: art-literature Exhibition kan
Salingoy Art Group, katampad kan mga obrang kurit ni Lorna Margate an saiyang
mga rawitdawit. An aktibidad ginibo sa Naga City Art Gallery sa Jesse M. Robredo
Coliseum poon Mayo 4 sagkod 18, kan 2013. Nagpaluwas nin sarong libro na
pinakarhay ni Eilyn Nidea laman an haralìpot na saysay dapit sa mga parakurit
asin parasurat na kaayon sa aktibidad siring man an mga ladawan asin mga panurat
na ipinahiling sa eksibit.



https://bcl.wikipedia.org/wiki/Ilagan,_Isabela

An Ilagan sarong ikatulong klase syudad na namumugtak sa probinsya nin Isabela,
Filipinas. Igwa ining sukol na 1,166.26 kilometro kwadrado na kadagaan asin
namumugtak sa inot na distrito. Sosog sa sensus kan 2010, igwa ining 135,174
katawo. An designadong zip code kaini iyo 3300.

An Ilagan namumugtak sa tanga na parte kan probinsya nin Isabela. Sa amihanan
natataidan ini kan banwaan nin Tumauini, sa solnopan kan banwaan nin Quirino, sa
norte-solnopan kan banwaan nin Divilacan asin kan Dagat Pacifico. An Ilagan mga
96 km an rayo sa Tuguegarao, mga 397 kilometro sa Manila, kunektado an mga ini
kan tinampong naagi sa Santa Fe, Nueva Vizcaya.

An Ilagan, Isabela nababanga sa 91 barangay. An Ilagan iyo an may pinakadakul na
barangay sa probinsya kan Isabela. May botante igding naabot sa 72,000 susog sa
bilang kan 2007.

An Ilagan iyo an sentro nin edukasyon kan paralibot na mga banwaan nin Tumauini,
Gamu, Roxas, Quirino, Naguilian asin kan Delfin Albano. Yaon man igdi makukua an
Isabela State University, asin iba pang mga kolehiyo saka mga eskwelahan.



https://bcl.wikipedia.org/wiki/Ignacio_Meliton

Si Ignacio Basilia Meliton (1 Peb. 1889 - 1967) nagin Diputado sa Ika-10ng
Lehislatiba kan Filipinas (1934-1935) asin nagin Gobernador kan Camarines Sur
(1941).

Si Meliton namundag sa mga magurang na sinda Bernardino Meliton asin Sixta
Basilia sa Naga, Camarines Sur. Napangagom niya si Maria de Mingo kan Sagñay
asin nagkaigwa sinda nin pitong aki.

Saro siyang maestro, bistong maray bilang sarong Bikolista asin Rizalista. Huli
sa pagsadol ni Don Jaime Hernandez, tinogdas niya an Museo kan Unibersidad nin
Nueva Caceres (1952), na siya man an pinaka-enot na curator kaini. Huli sa
saiyang maigot na paghimoyaot, nadamot niya asin nailigtas sa pagkatunaw an
dakul na mga nalagda na mga obra kan mga parasurat na Bikolano asin mga libro
dapit sa kulturang Bikolnon, siring man mga relikyas asin artifaks kan soanoy
asin gugurang na Bikolnon. Arog kan mga propagandistang Pilipino kan panahon nin
Kastila, siya nagin man sarong Mason na kaayon sa Isarog Lodge #33, asin kan
1961, nagin siyang Worshipful Master kan kaayonan na ini, igdi sa Camarines Sur.

Siya matibay na orador magin man sa Bikol o Ingles, mahigos asin estriktong
paratokdo, parasurog kan gugurang na kaogdan bikolnon asin siya an pinaka-enot
nag'adal asin nagpalis kan epikong Bikolnon na Ibalong sa Ingles. Komo sarong
paratokdo nin History sa Camarines Sur High School nakagibo siya nin silabus kan
Historya nin Amerika (American History). Sinasabi ni Jaime Malanyaon na
pinatokdo na siya (Meliton) sa haiskul maski ngani gradwado sana sa elementarya,
asin dagdag pa niya si Meliton "mas marhay pang magtokdô ki sa mga gradwado
kaidto sa unibersidad, huli gayod ta elokwente siyang magtaram sa Bikol asin sa
Ingles."

Nag-adal si Meliton nin elementarya sagkod ikaduwang taon sa segundarya. Dawa
dai niya nakomple an pagklase, nagin siyang paratokdo. Sarong taon siyang
nagtokdo sa elementarya poon 1909 abot 1910 sa saiyang provincia dangan nagin
principal sa Mambulac, Camarines Norte sa sumunod na sarong taon (1910-1911).
Antes kaini, nagin assistant principal dangan nagin supervising teacher siya sa
Goa, Camarines Sur sa periodong 1910 sungdo 1916. Sa Goa Intermediate Schoo kan
1915 sagkod 1919, siya nagin prinsipal, asin supervising teacher man sa Tigaon,
parehong provincia, nin sarong taon (1919-1920). Poon siya 1920 sagkod 1925,
nagin instructor man siya kan Camarines Sur High School.



https://bcl.wikipedia.org/wiki/Honesto_Pesimo,_Jr.

Si Honesto "Jun" Pesimo, Jr. sarong premyadong kagubay na Bikolanong parasurat,
paratukdô asin kagsurat kan librong Bagyo sa Oktubre (2009). Sarô siya sa mga
nainot na kaapil kan Kabulig Bikol, asin sarô man sa mga tagapakarhay kan
Bangraw kan Arte, Literatura asin Kultura kaiba sinda Estelito Jacob asin
Marissa Reorizo-Redburn.

Nagluwas an nagkapira sa saiyang mga rawitdawit sa Home Life, Burak asin An
Tambobong nin Literaturang Bikolnon. Kabali man an saiyang rawitdawit sa
Sagurong: 100 na Kontemporanyong Rawitdawit sa Manlain-lain na Tataramon Bikol
(2011). Kan 2013, kabali an saiyang halìpot na usipon na Kublit sa antolohiyang
Hagong: Mga Osipon na pinakarhay ninda Paz Verdades Santos asin Francisco
Peñones, Jr.

Sarô siya sa mga panelista sa Juliana Arejola-Fajardo Workshop sa Pagsurat-Bikol
kan 2004 asin sa Saringsing Writers Workshop, an taonan na hunglonan sa pagsurat
kan Parasurat Bikolnon, kan 2014 asin 2015. Bàgo kan mga ini, siya nagin
partisipante sa Ika-36 na University of the Philippines National Creative
Writing Workshop na ginibo kan 2000 sa Syudad nin Baguio.



https://bcl.wikipedia.org/wiki/Hokboan_sa_Sola%27_nin_Fukuda

An Hokboan sa Sola' nin Fukuda kan taon 1565 iyo an pinakaenot na nakatalang
sagupaan sa pag'oltan kan mga Europeo (Portuges) asin mga Hapones. Sarong
flotilla nin mga samurai sa pamamayo ni daimyo Matsura Takanobu an nagdaluso' sa
duwang Portuges na mga barkong may mga darang paninda huli sa kaanggotan na
imbes magdagos sa saindang pwerto sa Hirado, nagpasiring sa pwerto nin
Fukuda(福田), pwertong sakop kan karibal nindang si Ōmura Sumitada. An pagpolpogan
kan duwa sarong pagbalo' kan mga Portuges na parabariwas sa saindang paghanap
nin toltol asin ligtas na hatodan asin doongan nin mga paninda. An laban
nagtapos sa makuring dugoan na kadaogan kan mga Hapon. Sinasabing lampas 70 an
nagadan, 100 irido sa parte kan mga Hapon asin 8 an nagadan sa parte kan mga
Portuges.

An hokboan imbwelto an 1 carrack, 1 galleon, mga 80 katawo sa parte kan mga
Portuges, asin 8-10 paraw, mga 60ng baroto, mga 100 na tauhan sa parte kan mga
Hapon. Sa katapos-taposi, an mga Portuges nakadangtol sa mas ligtas na doongan
kan Nagasaki.



https://bcl.wikipedia.org/wiki/Grado_nin_kamurawayan

Sa An Simbahan ni Jesukristo nin Mga Banal sa Huring-aldaw na teolohiya, igwa
nin tolong grado nin kamurawayan (alternatibong apod, mga kahadean nin
kamurawayan) na iyo an ultimo, eternal ne erokang lugar nin haros gabos na
namuhay sa kinaban. Si Joseph Smith, Jr. pinagladawan an balyong buhay primerong
pinagbase sa sarong bisyon na saiyang pinag-akong naresibe na kaiba si Sidney
Rigdon, sa Hiram, Ohio, kan Pebrero 16,1832, asin pinagrekord sa Doktrina asin
Mga Tipan Seksyon 76. Uyon sa seksyon na ini kan LDS na mga kasuratan, an
balyong buhay konsistido nin tolong grade or kahadean nin kamurawayan,
pinag-apod na Selestiyal na Kahadean, Terestriyal na Kahadean, asin an
Telestiyal na Kahadean. An nagkapira na dae makakapagmana sa anuman na grado nin
kamurawayan (maski na ngani na sinda nabuhay-liwat) maestar sa sarong estado na
pinag-aapod na panluwas na kadikloman, na, maski na bakong sarong grado nin
kamurawayan, iyo minsan an pinag-oorolayan sa contekstong ini. An mga saro na
mapaduman bistado bilang “Mga Akeng lalake nin Perdisyon.”



https://bcl.wikipedia.org/wiki/GOMBURZA

An GOMBURZA hinayokong asin dinurukot na kabtang-kabtang kan tolong apelyido kan
tolong padi, sinda Mariano Gomez, Jose Burgos, asin Jacinto Zamora na an mga ini
binilingan sa garrote kan Pebrero 17, 1872 kan mga awtoridad kolonyal espanyol
sa sahot na sinda kairiba sa mga boot mag'alsa laban sa gobyerno. Sinda hayag na
nagpapasabot kan saindang disgusto sa palakaw kan mga administrador espanyol
asin an saindang mga artikulo sa pagpahayag pinapaluwas sa sarong peryodiko, La
Verdad. Kaya an mga gibo nindang ini na sa paghiling kan mga awtoridad sarong
paggagatong asin pagsotsot sa mga kalaban kan mga espanyol, iyo an sarahotan na
sinda kasohan nin kargong rebelyon. Orog na pati na si Padre Jose Burgos, na
sarong criollo (mestisong Kastila), Doktorado sa Pilosopiya, iyo an matingog sa
tolo sa pagpahayag nin mga kakundian sa administrasyon. An pagbiling saindang
tolo bunga kan kariribokan nangyari sa Kampo naval militar sa Kavite kun saen an
200 na mga soldados nag'alsa sa sarong pagrerebelde na pighuna ninda masabrit
nin lakopan na pagtumang sa mga awtoridad espanyol na dai man ngane nangyari.

An paggarrote sainda grabe an binungang kamundoan sa mga filipino mala ta si
Rizal saiyang sinurat an El Filibusterismo, sarong nobela nagpipiltik sa mga
palakaw kan administrador espanyol, idinulot sa tolong padi an siring na obra
niya sa pagromdom sainda.

Masasabi na an tolong kaapil sa tribunal kan Simbahan na iyo sinda Obispo
Francisco Gainza kan Nueva Caceres, Arsobispo Meliton Martinez kan Manila asin
Obispo Romualdo Gimeno kan Cebu may pagkaoroyon asin nagdeklara na kontra sinda
na an tolong padi hubaan nin sotana bago bilingan ta an tribunal na ini,
pakatapos kan ma-ogid na pagsiyasat, nagsabi, "... mayo nin maninigong rason na
igawad an siring na pagdusta', nin huli ta mayo ni sarong akusasyon an
naprobaran sa puntong daing kaduda-duda na pwede nanggad masabi na maninigo an
siring na lakdang laban sa mga akusado."

Sinasarabi an kagadanan kan tolong padi na ini iyo logod an sabrit na nagpukaw
asin naggatong sa mga Filipino na magtumang sa mga espanyol na sayod. Kumbaga,
iyo an duros-duros na malaen nagdara kan unos nagrogba kan poder kolonyal sa
Filipinas.



https://bcl.wikipedia.org/wiki/Ferdinand_Dimadura

Si Ferdinand Dimadura sarong premyadong Filipinong kompositor, direktor,
prodyuser nin mga awit asin pelikula. Siya man kaggibo nin ginatos nang mga
pangkomersyal na awit para sa TV asin sa radyo asin marketing consultant sa mga
darakulang kompaniya sa negosyo igdi sa Filipinas.

Siya natapos an kurso sa Music Education sa Colegio de Santa Isabel igdi sa
Syudad nin Naga. Nagkua siya nin pulbos na adal sa music composition sa
pag'aataman kan si artista nasyunal na si Lucio San Pedro, sarong higanteng
pigura sa Musikang Filipino.

Nagtrabaho siya bilang prodyuser nin rekord para sa Warner Music asin Viva
Records, na iyo an duwang darakulang kompaniya sa rekording igdi sa Filipinas,
asin siya man an nagkompos nin mga kadakul nang kanta na kinanta kan mga
superstar na parakanta arog ninda Christian Bautista, Rachelle Ann Go, Jolina
Magdangal, Francis Magalona, Timmy Cruz, Grace Nono asin si Alynnah.

Siya man an kagtokda' kan Bikolano Ako, sarong awit guminana nin primer premyo
sa padinaogan na ipigbungsod kan First Bikol Music Festival na pig'amaan asin
pig'osol kan Bikol Heritage Foundation kan Agosto 15, 1982.



https://bcl.wikipedia.org/wiki/Felix_de_Huerta

Si Felix de Huerta sarong Kastilang Franciscanong prayle, iskolar asin misionero
sa Filipinas na bantog sa saiyang sinurat na libro manongod sa mga agi-agi kan
mga katolikong parokya igdi sa Filipinas panahon kan mga Kastila. An libro niya
saro sa importanteng toltolan kan mga historyador sa pagsusog kan mga kalakawan
asin istorya dapit sa baro-banwaan asin orog na kan mga gibo-gibo kan Simbahan
Katoliko.

An sinurat niyang libro iyo an Estado geográfico, topográfico, estadístico,
histórico- religioso de la santa y apostólica Provincia de San Gregorio Magno na
napalagda kan 1855.

Siya man instrumental na gayo sa pagtogdas kan sarong bangko na ngonyan inaapod
nang Monte de Piedad Savings and Mortgage Bank. Huli sa saiyang maigot na
paghimoyaor na mahorot an Arsobispo kan Manila na'ikaag an siring na bangko para
sa mga tios na nagtangro' nin mga pasubli sa hababaon na intees. Siya man nagin
administrador kan taon 1859 kan sarong ospital para sa mga leproso (daoton). An
ospital na ini saiyang pinapakarhay.

Siya man nalakaw na maikaag an sarong water system sa Manila. Mala ta sa saiyang
maigot na paghimoyaot natogdas ini asin inaguraran kan Agosto 23, 1882.



https://bcl.wikipedia.org/wiki/Felix_Hidalgo

Si Félix Resurrección Hidalgo y Padilla (Pebrero 21, 1855 – Marso 13, 1913)
sarong Filipinong pintor. Siya binibisto komo saro sa pinakamahusay na
Filipinong pintor kan kahurihan kan ika-19ng siglo asin siya an inspirasyon kan
mga kaaramigo niya sa Hiron nin Pagpreporma sa Filipinas, mga amigo niyang iyo
sinda Jose Rizal, Marcelo del Piular, Mariano Ponce, asin Graciano Lopez Jaena.
Siya totoo dai man direkta nadamay sa mga hiro-hiro kan mga kaapil sa hiron nin
reporma komo saro sana siya sa amigo ninda. Dai man siya kabali sa mga
nagkarapot kan Enot na Republikang Filipina sa pamamayo ni Emilio Aguinaldo.

Kan siya guminana kan medalyang pirak sa 1884 Madrid Exposition of Fine Arts
kadungan kan panggana nin medalyang bulawan ni Juan Luna, saro man na Filipinong
pintor, an mga Filipinong myembro kan Hiron Reporma nagrokyaw nanggad asin si
Rizal iyo an nagtigsik sa pag'omaw sa duwang pintor manta na nagkurahaw na an
mga Filipino kapantay sa husay kan mga Espanyol.

Ipinangaki siya 21 Pebrero 1855 sa Binondo, Manila asin siya ikatolo sa pitong
aki na Eduardo Resurreccion Hidalgo asin Maria Barbara Padilla. Siya nag-adal sa
Unibersidad nin Santo Tomas asin sinuportahan ni Padre Sabater. Nag-adal siya
nin abogasya, alagad dai nakatapos, pero nakamit niya an Batsilyer sa Pilosopiya
kan Marso 1871. Kadungan igdi siya nag'entra man sa Escuela de Dibujo y Pintura
sa Espanyol na pintor na si Agustin Saez. Siya pinadara sa Espanya komo
pensionado kan 1879, asin duman nag'adal siya sa School of Fine Arts sa Madrid.
Kan nagtapos dai na siya nagbalik sa Filipinas. Imbes nagpasiring siya sa Paris
asin duman nagkaag nin galeriya sa 43 Blvd. Arago, kun saen saiyang ipinamalas
an saiyang mga pintura.



https://bcl.wikipedia.org/wiki/FC_Kuban_Krasnodar

FC Kuban Krasnodar is a Russian football club based in Krasnodar. In 2006 they
won promotion to the Russian Premier League. Kuban have previously spent two
seasons in Russian Premier League and three seasons in Soviet Top League.

The club was founded as Dynamo in 1928, but was named Neftyanik in 1954, Kuban
in 1958, and Spartak in 1960. In 1963 the club was renamed Kuban and has been
known by this name ever since.

Kuban and their predecessors mainly played at the lower levels of Soviet
football, winning the RSFSR championship four times. Kuban played in the Soviet
Top League in 1980-1982, achieving their best result (13th position) in 1981.

In 1992, due to the dissolution of the USSR, Kuban were entitled to play at the
top level instead of being relegated to the Second League. They finished 18th
out of 20 teams and were relegated. After spending several seasons in First and
Second divisions, they won promotion back to the Premier League for 2004, but
were again relegated straight away. This happened again in 2006 when they won
promotion for the 2006-2007 season and then finished second to bottom.



https://bcl.wikipedia.org/wiki/Estudiantina

An Estudiantina (inapod dati Estudiantinas de Nueva Caceres, asin ngonyan
inaapod nang Estudiantina de la Soledad], sarong grupong rondalla na tuyong
natogtog sa aldaw nin Biyernes nin Semana Santa, sa banggi kaini sa pagprusisyon
kan Soledad sa siyudad kan Naga, Filipinas. Ini tinogdas ni Gabriel Prieto asin
orihinalmente an mga myembro kaini naghahale sa Knights of Columbus. Sinsabing
tinogdas ini kan 1910 asin iyo an "pinakaenot asin pinakagurang na grupong
rondalla sa Ronang Bicol."

An Semana Santa parati natotongod sa ultimong semana kan Marso o sa enot na
semana kan Abril. Ngonyan na 2010, an Estudiantina nagbilang umabot 75 asin
kadakulan mga hubin an mga kaapil. An mga instrumentong dara ninda iyo an
banduria, gitara, triangulo, flauta, bombo, byolin, marakas asin tamborin. Igwa
sa enotan kan prusisyon an may darang tablang marakas na pinapalagatak mantang
nag'iisog an linya.

An tradisyon nin pagtogtog bilang estudiantina naghahale pang Espanya asin
Mehiko. Sa Espanyol, an sentidong komun kan tataramon na "estudiantina" boot
sabihon sarong grupong mga estudyante na mga paratogtog, o sarong banda sa
musika nin mga estudyante.



https://bcl.wikipedia.org/wiki/Emil_Steiner

{{Infobox manunulat <-! Para sa karagdagang impormasyon tingnan ang Template:
Infobox manunulat / doc -> | Name = Emil Gregory Steiner | Imahe =
EmilSteiner.jpg | Imahe size = 274px | Birth_date = Plantilya:Petsa ng
kapanganakan at edad | Birth_place = Philadelphia, Pennsylvania | Nasyonalidad =
Amerikano, Czech | Okupasyon = Author at mamamahayag | Genre = Fiction,
Pamamahayag | Kilusan = | Notableworks = "Pagmamaneho ng Lasing" [1] |
Impluwensya = Ernest Hemingway, J.D. Salinger, Hunter S. Thompson, Thomas
Harris, Stephen Hari }} 'Emil Gregory Steiner' (ipinanganak Nobyembre 30, 1978)
ay isang Amerikano nobelista, at mamamahayag na kasalukuyang nagsusulat at
pag-edit Ang League [http:// views.washingtonpost.com / theleague /] -
washingtonpost.com 's NFL talakayan platform. Siya rin ay nagsilbi bilang ang
Offbeat balita blogger para sa Ang Washington Post at bilang isang kontribyutor
sa MSNBC, Washington Post Radio, NPR, CNN, WPHT at ang BBC. Siya ay isang
miyembro ng silid-basahan iginawad sa 2008 Pulitzer Prize para sa breaking
News-uulat para sa kanyang ng [patayan [Virginia Tech]]. Steiner kasalukuyang
nagtuturo sa komunikasyon at pamamahayag sa Temple University.

Steiner ay isang Amerikano, at isang descendant ng Holocaust survivors,
ipinanganak sa West Philadelphia, Pennsylvania sa 30 Nobyembre 1978. Siya ay
nanirahan sa Philadelphia, London, at Prague pumapasok Mga Kaibigan 'Central
School, sa Wynnewood, at ang [[University of Pennsylvania] ].

Pagkatapos ng pagtatapos sa 2001, nagtrabaho siya bilang isang mamamahayag sa
Prague, Czech Republic. Ang kanyang unang nobelang, Pagmamaneho ng Lasing [2] ay
na-publish sa buwan ng Abril, 2005.

Steiner ginawa internasyonal na balita sa Hunyo 2007 kasama ang kanyang
live-blogging ng Pearson v Chung, ang $ 54,000,000 demanda pantalon. Ang kaso na
kasangkot DC Administrative Law Judge Roy Pearson suing kanyang dry cleaner para
sa $ 54,000,000 sa ilalim ng DC gawa consumer proteksyon pagkatapos nilang
nawala ang kanyang pantalon. Steiner ng eksklusibong live-blogging coverage na
ibinigay lamang ang up-to-minuto ang pag-uulat mula sa loob ng Washington, DC
Superior Court house.

Sa Oktubre 2007 Steiner-publish na hanay ng "sigaw Akin isang River Ellen
Degeneres" [3] Steiner may tulis out na luha ang talk show host para sa kanyang
mga aso Iggy maaari sa katunayan ay naging pinsala control. [4]

Noong Nobyembre 6, 2007 Washington Post tagapamahala Emil Steiner sa kanyang OFF
/ matalo blog [5] naiulat sa umuusbong na mga banta / salamangkahin ng Jenkem
isang African gamot na ginawa mula sa fumes ng hilaw dumi sa alkantarilya. Sa
kanyang artikulong "Jenkem kabaliwan?" [6] siya Nabanggit "isang tagapagsalita
para sa Drug Administration Pagpapatupad [sino] insists na 'may mga tao sa
America sinusubukang [Jenkem] . '"Ang walang pangalan na tagapagsalita DEA
nakasaad na ang ahensiya ay nagkaroon pa upang subukan Jenkem, gayunpaman
volunteering isang teorya na" guni-guni mula sa fumes mitein "ay kasangkot. Siya
din na may label na anumang paggamit ng Jenkem "mapanganib, masama at bobo."

Noong Mayo 2008, inilipat Steiner kanyang OFF / Beat blog mula sa
washingtonpost.com upang ang mga online na tableta expressnightout.com [7].

{{Persondata <- Metadata:! Makita Wikipedia: Persondata. -> | NAME = Steiner,
Emil | Alternatibong pangalan = | SHORT DESCRIPTION =      = May 30, 1996 |
LUGAR NG KAPANGANAKAN = Philadelphia, Pennsylvania | PETSA NG KAMATAYAN = |
LUGAR NG KAMATAYAN = | PETSA NG KAPANGANAKAN = 30 Nobyembre 1978 }}



https://bcl.wikipedia.org/wiki/Ely_Buendia

Si Eleandre Basiño Buendia, midbid bilang Ely Buendia (namundag kan Nobyembre 2,
1970), sarong Pilipinong parasurat-kanta, paratogtog nin gitara asin parakanta
kan bantog na bandang Eraserheads sagkod na mabungkag ini kan 2002. An saiyang
mga komposisyon nagin patok sagkod nanginot na mga kanta asin ngunyan
ikinokonsiderar na klasiko. Siya sarô sa mga binibisto sa lado nin musika sa
nasyon asin ngunyan iyo an gitarista sagkod parakanta kan bandang Pupil asin
Oktaves. Naggigibo na man siya nin haralìpot na pelikula poon kan 2008 asin
maluwas bilang aktor sa sarong pelikula.

Si Buendia namundag sa Syudad nin Naga asin inot na nanòdan an Kundiman sa
saiyang inâ mantang nag-aadal maggitara kan siya 7 taon pa sana. Nagtapos siya
nin elementarya sa Pasig Catholic College kan 1983 sa Syudad nin Pasig dangan
sekundarya sa University of Perpetual Help Rizal. Kan elementarya, nanggana siya
sa sarong patiribayan nin karantahan kan saiyang awiton an "Doon Lang" ni Nonoy
Zuniga. Nag-adal siya sa Unibersidad kan Pilipinas sa Diliman asin minuknâ an
mga bandang Bluidie Tryste, Sunday School asin Eraserheads.

Igwa siyang duwang akì, si Una Aurea sa saiyan inot na agom na si Vicky Cayago,
asin si Eon Drake sa saiyang co-manager sa bandang Pupil na si Diane Ventura.
Ngunyan igwa siyang relasyon sa modelo asin personalidad sa telebisyon na si
Shawn Yao.

Nagsapò nin atake sa pusò si Buendia kan 2007 mantang yaon sa sarong togtogan sa
Calamba, Laguna. Dinara siya tulos as Intensive Care Unit kan sian Hospital and
Medical Center sa Syudad nin Muntinlupa. Nag-agi siya nin emergency angioplasty
operation sa panginginot ni Dr. Benjie Luna.

An pinakahuring konsyerto nya ginibo kan Hunyo 8, 2013 pa sana, sa Jesse M.
Robredo Coliseum sa kinamundagan nyang lugar, an Syudad nin Naga. Sa maabot na
Agosto 10, gigibohon man an konsyerto kan Eraserheads sa Max Pavillion sa
Singapura.



https://bcl.wikipedia.org/wiki/Elias_Angeles

Si Elias Lakandula Angeles (20 Hulyo 1871 - 25 Des. 1915), sarong
rebolusyonaryong lider na, katuwang si Felix Plazo asin an mga gwardya sibil,
rinumpag an rehimen kan mga mananakop na Kastila sa Nueva Caceres. An saindang
ginibo iyo an nagin sabrit sa pagpoon pagkaparà kan gobyernong Kastila sa bilog
na Kabikolan.

Siya namundag sa barrio kan Sto. Tomas, Pasig asin an mga magurang niya iyo
sinda Pedro Angeles asin Fortunata Lakandula. An enot na limang taon niya
nagklase siya sa barrio Palatiw (ngonyan San Agustin na). Sa edad na 15 anyos
(1886) nagklase siya sa San Juan de Letran asin igdi tolong taon siya sa segunda
enseñanza (segundarya).

Napangagom niya si Encarnacion Cardenas, sarong taga-Naga kan Abril 6, 1906 asin
nagkaigwa sinda nin tolong aki: si Leoncio, Luz asin Eliza.

Kan taon 1891, naglaog siya sa pagka-Gwardya Sibil. Alagad, paglaog kan taon
1893, sa edad na 22 anyos, nag-ayon siya sa Katipunan na tinogdas asin
pinamayohan ni Andres Bonifacio. Taon 1896, yaon siya sa Nueva Caceres komo cabo
(corporal) kan Guardia Civil. Kan siya nadestino na igdi sa Nueva Caceres,
dinara niya igdi an ipinaglalaban kan Katipunan asin nagbilog siya nin grupo na
pinagngaranan niya na Baranggay Maluningning, hilom na apil sa Katipunan.

Maingat siyang maray sa pagpalakop kan Katipunan igdi sa Nueva Caceres orog nang
nadiskubre na an Katipunan sa Manila kan ini sinalubot ni Teodoro Patino asin
inosip sa mga otoridad na Kastila kan Agosto 19, 1896, asin huli kaini
sunod-sunod an naaresto.

Kan Marso 17, 1898, sa Cabo Elias Angeles asin Felix Plazo na taga-Tigaon,
Camarines Sur pinadara sa Daet sa pagdagdag pwersa duman ta nag-alsa an mga
Katipunero duman na pinapamayohan ni Ildefonso Moreno. Sakay sa boque de vapor
na "Serrantes" gabos-gabos 25 sindang gwardya sibil sa pamayo ni Kap. Sr. Andrew
na naghale pa sa Nueva Caceres. Sindang dagdag-pwersa iyo an nakaderotar sa
pag-aalsa kan mga Katipunero sa Daet.

Si Faustino Sta. Ana an ginibong niyang Presidente kan Nueva Caceres asin si
Marciano Mella an tesorero. Alagad, dai lang naghaloy an pagkapot ni Angeles kan
gobyerno ta uminabot na si Hen. Vicente Lukban asin siya ginibo na sanang major
sa Reserve, sarong bagay na ipigmundo kan mga taga-Naga ta imbes balosan nin
toltol sa ginibo niyang pagpatalsik sa mga Kastila, arog pa logod kaiyan an
trato.

Kan magsakyada na an mga Amerikano kan Pebrero 1900, orog na ta gusto ninda
makapotan an negosyo sa abaka igdi sa ronang Bikol, si Elias Angeles, koronel na
kaidto, yaon sa hokbo ni Hen. Ludovico Arejola asin saro sa dakulang
pakikipaglaban sa Amerikano na naatubang niya iyo idtong nangyari sa Agdangan,
Pili kun saen 3,000 na Amerikanong soldados an nasagupa ninda Elias Angeles
kasurog si Ludovico Arejola. Diyan sa makuring laban na iyan, dakul an mga
Amerikano nagkagaradan. Kan magtoninong na an Kabikolan, asin nangimbabaw na an
kapangyarihan kan Amerikano, si Angeles tinawan trabaho sa Naga komo sarong
escribano.



https://bcl.wikipedia.org/wiki/David_Diaz

Si David "Dangerou" Diaz (namundag, Hunyo 7, 1976 sa Chicago, Illinois, Estados
Unidos) sarong Amerikanong boksingero sa dibisyon nin lightweight (135 lb). An
rekord niya 36-3-1, na may 17 knockout. Mayo siyang relasyon ki Juan "The Baby
Bull" Diaz, saro man na boksingero sa lightrweight asin dating kampyon kan
kinaban.

Si Diaz naka'amot nin rekord na 26-0 bago siya na-TKO sa enot niyang pakisagupa
ki Kendall Holt sa ika-8 hornada. Dangan nadaog niya man si Jose Armando Santa
Cruz sa titulong interim kan Agosto 12, 2006. Kan Pebrero 20, 2007, si Dias
sinulotan kan titulo kan si Joel Casamayor, an kampyon kan panahon na idto sa
WBO, hinubaan kan titulo huli ta nagpirma na malaban ki Acelino Freitas, imbes
na siya an kaatubangon sa laban. (An laban ninda ni Casamayor asin ni Freitas
para sa titulong lightweight dai man ngane nangyari ta imbes nakipasagupa logod
asin itinaya ni Freitas an titulo niya bilang kampyon kan WBO, ki Juan Diaz.

Si Diaz nasupil an Mehikanong leyenda sa boksing na si Erik Morales kan Agosto
4, 2007 sa sarong kontrobersyal na unanimong desisyon kan itinaya niya an
saiyang titulo. Kan Hunyo 28, 2008, sa saindang laban, si Diaz naagawan kan
saiyang titulo ni Manny Pacquiao.



https://bcl.wikipedia.org/wiki/Davao_(syudad)

An Syudad nin Davao (Cebuano: Dakbayan sa Dabaw) sarô sa pinaka importanteng
ciudad sa Filipinas asin an prinsipal na banwa kan isla nin Mindanao. An Ciudad
nin Davao man saro sa mga independienteng ciudad kan nasyon, muyang sabihon,
bakô ining parte kan sarong probinsya, pero sa mga estadistiko asin mga senso,
kaibahan ini sa Davao del Sur. Ini an sentro nin Rehiyon Davao (Rehiyon XI).

An Davao sarong primera klase syudad na namumugtak sa probinsya nin Davao del
Sur, Filipinas. Igwa ining sukol na 2,443.61 kilometro kwadrado na kadagaan asin
namumugtak sa inot - ikatulong distrito. Sosog sa sensus kan 2010, igwa ining
1,449,296 katawo. An designadong zip code kaini iyo 8000.

An Cebuano iyo an tataramon na pinaka piggagamit kan mga taga-Davao. Ikaduwa an
Tagalog. Uso sa mga jovenes digdi na paghalô kan Cebuano asin Tagalog pero dai
ini pigagamit sa mga situasyon na pormal. An 83.8% kan mga taga Davao Katoliko,
mga 15% man ibang tipong Kristiano, asin iba pang sadit na grupo na an relihiyon
ay Islam, Budismo buda iba pa.



https://bcl.wikipedia.org/wiki/Davao_(ciudad)

An Syudad nin Davao (Cebuano: Dakbayan sa Dabaw) sarô sa pinaka importanteng
ciudad sa Filipinas asin an prinsipal na banwa kan isla nin Mindanao. An Ciudad
nin Davao man saro sa mga independienteng ciudad kan nasyon, muyang sabihon,
bakô ining parte kan sarong probinsya, pero sa mga estadistiko asin mga senso,
kaibahan ini sa Davao del Sur. Ini an sentro nin Rehiyon Davao (Rehiyon XI).

An Davao sarong primera klase syudad na namumugtak sa probinsya nin Davao del
Sur, Filipinas. Igwa ining sukol na 2,443.61 kilometro kwadrado na kadagaan asin
namumugtak sa inot - ikatulong distrito. Sosog sa sensus kan 2010, igwa ining
1,449,296 katawo. An designadong zip code kaini iyo 8000.

An Cebuano iyo an tataramon na pinaka piggagamit kan mga taga-Davao. Ikaduwa an
Tagalog. Uso sa mga jovenes digdi na paghalô kan Cebuano asin Tagalog pero dai
ini pigagamit sa mga situasyon na pormal. An 83.8% kan mga taga Davao Katoliko,
mga 15% man ibang tipong Kristiano, asin iba pang sadit na grupo na an relihiyon
ay Islam, Budismo buda iba pa.



https://bcl.wikipedia.org/wiki/Danaw_nin_Buhi

An Danaw nin Buhi sarong danaw na namumugtak sa Buhi, Camarines Sur. Igwa ini
nin hiwas na 18 kilometro kwadrados asin katamtaman na rarom na 8 metros.
Namumugtak an danaw sa tanga kan duwang bulkan na Asog asin Malinao. Nahaman an
danaw kan 1641, matapos marumpag an gilid kan Bulkan Asog huli sa sarong linog.
Huli sa kan pagrasay, nakabilog nin natural na dam na nagpugol sa sulog kan mga
sulong sa lugar. Sarong teorya sa pagkabilog kan danaw iyo an pagtuga kan Bulkan
Asog. Igwa nin 67,762 katawo na nag-eestar sa palibot kan danaw.

Namidbid an danaw huli ta saro ini sa mga hawak nin katubigan kun sain nabubuhay
an tabyos o sinarapan (Mistichthys luzonensis) na iyo an pinakasadit na sira na
nakakakan sosog sa Guinness Book of Records.

An danaw iyo an panginot na pinagkukuanan kan suplay nin tubig para sa National
Power Corporation Hydro Electric Plant. An planta na tinugdas kan 1952
nakakagibo nin katamtaman na 2.8 megawatts. Ginagamit man ini kan National
Irrigation Administration sa pagpatubig sa dai mababa sa 100 kilometro kwadrado
na kadagaan sa Ikatulong Distrito kan Camarines Sur.

Mismo sa gilid kan danaw, sa barangay kan Cabatuan yaon an pinakamoderno asin
pinakasangkap sa pasilidad na resort para sa mga boot magbakasyon sa Buhi, an
Lake Buhi Resort na pagsasadiri ni Cyrus Obsuna, sarong Buhi'non namundag mismo
sa barangay na ini.



https://bcl.wikipedia.org/wiki/Danao

An Danao sarong ikatulong klase syudad na namumugtak sa probinsya nin Cebu,
Filipinas. Igwa ining sukol na 107.30 kilometro kwadrado na kadagaan asin
namumugtak sa ikalimang distrito. Sosog sa sensus kan 2010, igwa ining 119,252
katawo. An designadong zip code kaini iyo 6004.

Kan 2005, an Metro Cebu hinira an pagdolonan asin pinagpasakop na an Syudad kan
Danao sa amihanan asin an banwaan kan San Fernando saka syudad kan Carcar sa
ibaba kan habagatan.[1].

An Syudad kan Danao bantog na gayo kan saiyang industriya sa paggibo nin
iba-ibang klaseng badil. Nagpoon an industriya kan mga taon 1905-1906.

Kan Ika-2 Giyerang Pangkinaban, an mga panday sa badil kan Danao nagtabang sa
mga gerilya o nagbali na padagos sa USAFFE asin an mayor nindang trabaho iyo an
pagpanday nin badil, paghirahay kan mga nararaot o pagsadya sa mga badil kan mga
nasisikop na badil nin Hapon, an Arisaka ngani makasulot an mga bala kan badil
kalibre .30 kan mga Amerikano igdi.

Pakaguerra, medyo nagluya an paggiribong badil ta dakul an surplus kaini. Alagad
nagpasige ini maski patago an paggibo ta ilegal, asin inaapod na mga paltik an
siring na mga badil. Kaamayan kan 1990, an gobyerno ginibong legal logod an
industriya. Mga kooperatiba pinagmukna sa pag-andorog kan industriya asin
ngunyan an may permiso sa paggibong badil iyo an Workers League of Danao
Multi-purpose Cooperative (World MPC), sa Dungduan, sa Syudad kan Danao.



https://bcl.wikipedia.org/wiki/Cynthia_Villar

Si Cynthia Aguilar Villar (namundag Cynthia Ampaya Aguilar kan Hulyo 29, 1950)
sarong pulitiko, negosyante asin agom kan bilyonaryong si Manny Villar. Nagin
siyang myembro sa Hababang Kongreso para sa Solong Distrito kan Syudad nin Las
Piñas poon 2001-2010 asin sa presente Senador siya kan Filipinas.

Siya tugang ni Vergel Aguilar, an presenteng Alkalde kan Syudad nin Las Piñas
asin kan Muntinlupa Barangay Chairman Elizabeth "Ate Bess" A. Masangkay.

Si Villar namundag Hulyo 29, 1950 sa munisipalidad nin Muntinlupa ki Filemon
Aguilar na nagin man alkalde kan Las Piñas asin Representante, asin ki Lydia
Ampaya. Nagklase asin nagtapos siya sa Muntinlupa Elementary School (1962),
dangan sa saiyang sekundarya, sa Philippine Christian University (1966). Nagkua
siya kan kursong Bachelor of Science in Business Administration sa Unibersidad
kan Pilipinas (UP Diliman) kan 1970. Kan taon 1972, nakua niya an saiyang
Master's degree sa Business Administration sa New York University.

Bago siya nakapangagom ki Manny Villar, siya naging financial analyst sa
Philippine Shares Corporation asin profesora sa Far Eastern University. Kan
nakasal na, siya nagtabang na sa pagpadalagan kan mga palakaya kan saiyang agom
asin nagin direktor asin bise presidente kan Household Finance Corporation.
Dangan kaini siya an nagtukaw tagamato kan Capitol Development Bank kun saen
tesorera siya poon 1989 abot 1990 asin presidente poon 1990 sundo 1998.

Kan si Manny Villar nagin Speaker sa Harong kan mga Representante kan 1998, siya
nagtukaw bilang pamayo kan Congressional Spouses Foundation abot 2000. Kan siya
may katongdan na siring, nakapatogdok siya nin onseng sentro rehiyonal para sa
pagparahay sa mga kababaihan na nagsapo nin pag'aabuso.

Kan an agom niya nagin Senate President kan 2006, siya man nagin presidente kan
Senate Spouses Foundation, Inc., asin nagsirbe sagkod Desyembre 2008 kun
kasuarin nakatipon nin 25 milyon pesos an Pundasyon para sa pagpahirahay kan mga
charity ward sa Philippine General Hospital. Kan 2013, si Villar nagdalagan
bilang senador sa partido pultikang Partido Liberal, na iyo an karibal na
partido kan an agom niya nagdalagan para presidente kan eleksyon presidensyal
2010. Masabi pa, siya guminana bilang senador na nagpwestong ika-10.



https://bcl.wikipedia.org/wiki/Cuenca,_Batangas

An Cuenca sarong ika-apat na klaseng banwaan kan probinsya nin Batangas,
Filipinas. Susog sa senso kan 2007, igwang 28,581 katawo na nageerok igdi.

Dati parte ini kan San Jose. Kan taon 1876 nasuway ini saka nagin independiente.
An bukid nin Maculot (600 m o 1968 na pye.) saro sa mayor na atraksyon kaini.

An patron kan banwaan iyo si San Isidro Labrador na rinorokyaw an kapiyestahan
tuyong Mayo 15.

Natogdas ining Cuenca kan 1876 sa kari'gonan kan dekreto pinaluwas kan Superior
Gobierno kan Agosto 11, 1875. Sarong dekreto nagsasabi man na na mga barrio nin
Maculot, Dita, Ibabao, Labac, Bungahan asin Dalipit mabilog komo sarong
munisipyo na may sadiring administrasyon ta abang rayo an mga ini sa San Jose,
Batangas

An mga Amerikano pinatogdok liwat an mga eskwelahan asin mga tulay na
nagkagaraba'. Sarong marker an nahihiling sa Cuenca Central Elementary School
kun saen nahahayag an mga paglapigot kan mga Amerikano sa rehabilitasyon. An
Cuenca Institute natindog kan 1947 asin ini an pinaka-enot na segundarya sa
banwaan. Dati, an mga kaakian kan banwaan naduman pa sa syudad nin Batangas o sa
Manila makakua lang edukasyon sa segundarya.



https://bcl.wikipedia.org/wiki/Colegio_Seminario_de_Nueva_Caceres

An Holy Rosary Minor Seminary (dating Seminario Conciliar de Nueva Caceres)
sarong eskwelahan na Romano Katoliko para sa mga magpapadion sa Nueva Caceres,
Filipinas. Itinugdas ini kan Marso 7, 1793 ni Antonio Gallego, O.P., Arsobispo
kan Manila.

Namumugtak ini ngunyan sa kalye Elias Angeles, barangay kan Sta. Cruz asin
kanatad niya an Metropolitanong Katedral nin Naga kahampang niya an Palasyo
Arsobispado nin Caceres. An saiyang mga kurso sa kolehiyo binibisto asin
akreditado kan Departamento nin Edukasyon.

An inot na Seminaryo gibo sana sa tiklad-asin-kahoy na pagharongon na namumugtak
sa barangay Dinaga, lugar kun sain nakatugdok an Fiesta Hotel ngunyan. Ini an
rason kun napano ta naapod an kalye diyan na Padian (ngunyan Kalye Caceres), na
boot sabihon "gibohan nin mga padi." An taramon na Padian, gikan sa katagang
parian, minatumoy sa lugar na estaran kan mga Instik sa gilid kan salog abot sa
barangay Tabuco. Alagad, igwa nang pinag-aapod na Casa de Clerigos na namumugtak
sa pampang salog kan 1645-1670 sosog sa mga lumang babasahon.

Ipinatindog an Seminaryo kan Marso 7, 1797 ni Domingo Collantes, O.P., Obispo
kan Nueva Caceres sosog sa pananda na yaon sa mayor na tata kaini. Si Obispo
Collantes an nag-organisar asin nagpainagurar kaini kan taon Marso 7, 1793.
Pakalihis nin apat na taon, sa termino mansana niya, nagkaigwa kan sinasabing
Canonical Erection kaini. Nagpoon an pagtugdas kan institusyon kan termino ni
Obispo Juan Antonio de Orbigo, O.F.M. na nagtukaw komo Obispo kan Nueva Caceres
poon taon 1778 abot taon 1788. Sa sarong folleto na pinaluwas kan Museo del
Seminario Conciliar de Nueva Caceres, daing gayo aram an eksaktong panahongkun
kasuarin tinogdas.

Sa panahon na nagtukaw komo Obispo si Manuel Grijalvo, O.S.A., taon 1848-1861,
an Seminaryo nag-agi sa mga kalamidad. Kan Oktobre 24-27, 1856, may uminaging
makusogon na bagyo asin nagkarurugba ini. Napahirahay man ini alagad dai pa
ngani napipintahan, natomtom sa dakulang kasulo an enterong edipisyo kan
umagahon nin Agosto 22, 1860. Kaya igwang panahon na, mantang dai pa natutugdok
an edipisyo, an klase ginigibo sa kumbento kan San Francisco na nakalugar sa
gilid kan salog nin Naga, atubangan kan namumugtakan na ngunyan kan monumento
kan Quince Martires.

Sa panahon ni Francisco Gainza, Obispo kan Nueva Caceres poon 1862 abot 1879,
napagantad an kamugtakan kan Seminaryo. Sa saiyang paghihingoa asin pag'oonoy,
naitindog niya liwat an edipisyo kaini, asin dinugangan niya pa nin saro na iyo
na ining nakahampang sa tinampo, nagaayog sa arkitekturang Moslem. Palaen pa
kayan, napakaray an mga kurso sa pag'adal pagkapadi huli sa pagpromulgar nin mga
bagong leyes asin napabago an institusyon ta ginibo nang seminario-colegio.
Ibinalyo niya an pag-administrar kaini sa mga Pading Paul, mga padi na myembro
kan Congregacion de la Mision. Ini sarong orden na tinogdas ni San Vicente de
Paul kan taon 1625.

Paglaog kan taon na 1925, pinagboot ni Obispo Francisco Reyes na an seminaryo
bagohon na an pangaran. Inapod nang Seminario del Santissimo Rosario. Mga arog
man kaining taon na an mga estudyante na dai man magpapadi sinuway na sa
seminaryo asin ini an pinakaenot na nagin mga estudyante kan Camarines Sur
Catholic Academy kan an huri pig'organisar.

Taon 1945, panahon nin gera, an mga Hapon binomba an Seminaryo alagad dai man
naradas. Ini pinahirahay ni Obispo Pedro Santos ngani makabalik sa dati niyang
kamugtakan. Kan taon na 1964, an pangaran kan seminaryo hinira otro, asin
inaapod nang Holy Rosary Seminary. Komo aragihan bagyo an Bikol, dai naman
nakaligtas sa makusogon na bagyo kan 1970 an seminaryong ini. Mala ta grabi an
pagkarugba kaini asin dakula an ginasto kan Simbahan sa pagpahirahay. An Obispo
kan panahon na iyan iyo si Obispo Teopisto Alberto.

Kan Hunyo 11, 1978, pinagdeklara an seminaryo komo sarong National Historical
Landmark kan Filipinas. Kan Septyembre 5, 1988, sa pormal na seremonya
pinamayohan kan Arsobispo na iyo si Reberendo Leonardo Legaspi, O.P., D.D.,
duwang importanteng pagbabago an nangyari sa buhay kan seminaryo. Enot
pinangaranan na ining Holy Rosary Minor Seminary asin ikaduwa , pinag-inaguraran
an Museo sa seminario, bagay na iyo an pinaka-enot na seminario na magkaigwa nin
siring. Opisyalmente, an dara kaining pangaran Museo del Seminario Conciliar de
Nueva Caceres.

Sa orog na pagpakaray kan serbisyo kan seminaryo asin ikadugang sa hararom na
pag-adal kan mga seminarista, kan Oktobre 17, 2003 binuksan asin benenditahan ni
Arsobispo Leonardo Legaspi, O.P., D.D., an Bishop Collantes Library, na 280
metro kwadrado an hiwas, kayang magsangat nin 30,000 na libro asin makaka-igo na
magpwesto an sanggatos katawo na parabasa.

Igwa ini nin kuleksyon kan mga libro sa Humanidades, orog na sa Pilisopiya, asin
nin mga bantogan na parasurat poon pa kan lumang panahon sagkod ngonyan, asin
siring man sa syensya. May partikular na saray igdi nin mga libro na Bikoliana
asin sa Asian Studies. An libraryo inginaran ki Obispo Domingo Collantes,
nagtukaw na Obispo sa Nueva Caceres kan 1788 abot 1808.

An seminaryo, saiyang ikakapamansag, iyo an ginikanan kan dakul na mga pading
nagkapot kan liderato kan Simbahan. Duwang polo may saro (21) kan Obispo kan
Simbahan hale igdi naggraduar. An enot na Pilipinong Obispo si Jorge Barlin asin
an saro sa anom na Filipinong Kardinal si Jose Tomas Kardinal Sanchez igdi man
pareho nagtapos.

Dakulaon man an papel kaini sa kalakawan kan Pamanang Banwaan ta siya an
pinagtaposan pag'adal ni Jose Maria Panganiban asin igdi man naggraduar si Tomas
Arejola saka siyam (9) kan kaglimang 15) Bikolanong martir na iyo sinda P.
Gabriel Prieto, P. Severino Diaz, Leon Hernandez, Mariano Ordenanza, Mariano
Arana, Camilo Jacob, Ramon Abella, Domingo Abella, asin si Tomas Prieto.



https://bcl.wikipedia.org/wiki/Chiz_Escudero

Si Francis Joseph Guevara Escudero (namundag Oktobre 10, 1969), na bantog man sa
apod na Chiz Escudero, sarong pulitiko, siyam nang taon na kaapil sa Senado kan
Filipinas poon pa kan 2007. Dati, siya nagsirbe sa Harong nin Representante kan
Filipinas na dara an Enot na Distrito kan Sorsogon asin kun saen siya an
Minority Floor Leader. Ngonyan saro siya sa nangengenot na kandidato para bise
presidente sa eleksyon presidensyal 2016 kan Filipinas.

Si Escudero namundag kan Oktobre 10, 1969 sa Manila, Filipinas, an ikaduwa sa
tolong aki kan si dai'nang Salvador Escudero, dating Ministro sa Agrikultura,
representante kan enot na distrito nin Sorosogon, asin kan si edukador na
siEvelina B. Guevara.

Si Escudero adal sa eskwela publika kan Filipinas. Nag'entra siya sa University
of the Philippines Integrated School kan elementarya(1981) asin haiskul (1985).
Nakua niya an kurso sa Political Science sa Unibersidad kan Pilipinas sa
Diliman, Quezon City (1988) asin kurso sa abogasya sa University of the
Philippines College of Law (1993).

Sa Unibersidad kan Pilipinas, si Escudero nagbali sa Phi Beta Fraternity asin
kaapil sa Alpha Phi Beta Debating Team, na iyo an nagin 1991 U.P. Open Debate
Champion. Saiyang naromdoman, "Na yaon an partisipasyon ko sa kampus bilang
myembro sa debate team kun saen kami an guminana kan mga '91. Nagin man ako
presidente kan samong Law class nin apat na taon." Pirming may onor na
estudyante, si Escudero myembro kan Order of the Purple Feather o an U.P. Law
Honor Society (1989-1993). Nagin man siyang Secretary General kan Association of
Law Students of the Philippines sa saiyang senior na taon sa kursong abogasya
(1992-1993).

Bago siya nagin abogado, si Escudero teaching assistant sa Department of
Political Science, Unibersidad kan Pilipinas (1988–1989). Kan 1989, nagin siyang
Junior Political Analyst sa opisina kan Batangas Development Planning.

Si Escudero nag'ayon sa bupete kan Bautista, Picazo, Buyco, Tan asin Fider Law
Office kan magin na siyang abogadong husto taon 1993 bilang junior associate.
Mga sarong taon pa, siya nagin legal consultant kan UNLAD Ship Management and
Manning Corporation asin legal counsel kan Crusade Against Violence. Kan 1995,
siya kabakas nang tunay sa sadiri nindang bupete na iyo an Escudero, Marasigan,
Sta. Ana, Vallente asin villareal Law Office (EMSAVIL Law). Sagkod ngonyan,
kaaayon pa siya sa bupeteng ini. Kan Hulyo 3, 2000, nanombrahan siyang Kumander
sa Philippine Navy Reserve Command.

Nagsisirbe siyang lehislador, siya nadamay pa sa medya. Poon Mayo abot Agosto
2000, siya nag'ama kan programang "Ngayon na Pinoy", sarong programa sa TV sa
RPN-9. Siya nagin man taga-atom pa kan programang "Magandang Umaga Bayan" sa
Angel Radio DZAR 1026 AM; asin sa "Usapang de Campanilla" asin sa "Usapang
Legal", pareho sa DZMM.

Igwa man siyang kolum , "Usapang Legal ni Chiz Escudero" (kan huri binago sa
"Say Chiz") sa duwang tabloid: Abante asin Abante Tonite.



https://bcl.wikipedia.org/wiki/Canadian_Football_Network

Plantilya:Refimprove The Canadian Football Network (CFN) was the official
television syndication service of the Canadian Football League from 1987 to
1990.

CFN broadcasts mainly aired on stations via the Atlantic Satellite Network and
future Global Television Network affiliates, in addition to at least one station
in the United States (WVNY-TV in Burlington, Vermont, which serves the larger,
nearby Montreal English-language television market). As previously mentioned,
CFN existed from 1987-1990 and was formed by the CFL itself, which in return,
provided much of the funding. It was created directly in response to CTV
completely dropping their CFL coverage following the 1986 season. CFN was
conceptualized by then CFL Commissioner Douglas Mitchell.

In its first year on the air, the CFL experimented with the TV blackout policy
as four games (two in Hamilton and two in Toronto) were televised in the
Hamilton-Toronto market.

From 1987-1989, a weekly CFN game telecast, including playoffs and the Grey Cup
championship, aired in the United States on a tape-delay basis on ESPN.

CFN's Grey Cup coverage was completely separate from CBC's coverage (whereas
from 1971-1986, CBC and CTV fully pooled their commentary teams for the game;
CBC's commentators called the first half of the game while CTV's crew called the
rest of the game or vice versa).

During its broadcast of the 1988 Grey Cup game, CFN reported that its telecasts
that season were seen in 14 countries, including the U.S., Great Britain,
France, Italy, Spain, West Germany, Norway, Sweden and Finland.

The 1988 Grey Cup was the last game for veteran Winnipeg Blue Bombers offensive
lineman Nick Bastaja. The next season, he joined the CFN crew as a colour
commentator. Former Edmonton Eskimos fullback Neil Lumsden was CFN's primary
colour man, while Dave Hodge and Bob Irving, a long-time voice of the Blue
Bombers, provided play-by-play.

CFN was critically acclaimed, credited for raising the production quality of CFL
telecasts (which were sorely lacking in the mid- to late-1980s) to near-NFL
levels. However, it did not do well financially, and the league discontinued the
network after the 1990 season. CFN was also supposed to work like a normal
television network in that it was meant to get its money solely from sponsors.



https://bcl.wikipedia.org/wiki/Bubi

An Bubi iyo an pangaran ka mga tawo na klasipikado komo sarong grupong etnikong
Aprikano na dati iyo an mayoria na nageerok sa Isla kan Bioko (Fernando Poo).

Sinda midbid man sa apod na nalli elumbu Bube, na myembro kan tribung Bantu.
Tubo sindang Bioko, Guineyang Ekwatoryal. Alagad, poon kan nagtapos na an
pagkakolonya ninda kan Espanya, luwayluway nagparadikit sinda huli sa genocide
asin paghubo nin lakopan sa ibang lugar gibo kan grabeng kariribokan asin iriwal
kan mga tribu-tribu. Resulta kaini, sinda minoriya na sa Isla kan Bioko. An mas
dakul na sa Bioko iyo an mga Fernandino, An mga kapagaraki kan mga binutsan na
mga oripon na nakiramas sa mga nagbanwa igding mga dayo haleng British West
afreica asin man kan mga myembro kan etnikong grupong Fang, na ini man
naghururos igdi hale sa kadagaan kan Guineyang Ekwatoryal.

An banwang Bubi haloy nang dai nagkakapot nin poder pulitikal. Totoo man igwang
nagtutukaw ngonyan na mga opisyal na Bubi sa gobyerno arog kan si dating Primer
Ministro Miguel Abia Biteo Borico pero maski siring kadakulan sainda mayo nin
masyadong poder magin man sa pulitika o sa ekomoniya kan saindang tinubuan na
banwaan. Kadaklan kan mga natatadang Bubi sa Islang Bioko tinataram pa man an
lenggwaheng Bubi asin dakul man tinataram komo panduwang tataramon an Espanyol.



https://bcl.wikipedia.org/wiki/Boy_Logro

Si Pablo Logro, (namundag, 1957)na mas bisto sa apod na Boy Logro o Chef Boy
sarong Filipinong chef na bantog sa saiyang mga padalan sa telebisyon , an "Idol
sa Kusina" asin "Chef Boy Logro: Kusina Master".

Si Logro namundag sa Laak, Compostela Valley asin ikaduwang aki sa walong
magturugang. Palibhasa tios na marhay an pamilya, siya nakaabot sanang Grade 6
sa elementarya.

Enot siyang nagtrabaho sa sarong restoran sa Quiapo na sadiri nin Intsik. Dangan
naglaog siya sa Astral Villa Restaurant sa Makati. Duman nagin niyang mentor si
Executive Chef Antonio Cuadrado, sarong Espanyol. Tapos si Chef Boy nagtrabaho
man sa sarong restoran sa Matabungkay, dangan sa Bayview Plaza Hotel. Kan 1982,
nagtrabaho siya bilang sous chef sa Palasyo ni Qaboos bin Said al Said sa laog
nin sampolong taon. Huli kaini naabot niya iba-ibang lugar asin napalbag siya sa
adal nin pagluto kan mga cuisine internasyonal. Nasangkap an adal niya sa
pagluto sa paglibot niya sa Italya, Switzerland, Espanya asin Reyna Unido.

Kan 1992 kinua siya kan Manila Diamond Hotel bilang saro sa sous chefs asin
nataas man an ranggo niya komo iyo an pinakaenot asin iyo-iyong filipinong
executive chef sa 5-star deluxe hotel sa Filipinas, asin sinasabing siya an may
pinakahalangkaw na sweldo sa industriya nag'abot 300,000 pesos an bulan.

Saiyang orog napakagantad pa an karera niya kan natogdas niya an CLICKS (Chef
Logro's Institute of Culinary And Kitchen Services) namomogtak sa Gen. Mariano
Alvarez, Cavite, Filipinas na ngonyan igwang 150 estudyante.



https://bcl.wikipedia.org/wiki/Boris_Nemtsov

Si Boris Yefimovich Nemtsov (Ruso: Бори́с Ефи́мович Немцо́в Pakasayod sa Ruso:
[bɐˈrʲis jɪˈfʲiməvʲɪtɕ nʲɪmˈtsof]; Oktobre 9, 1959 – Pebrero 7 2015) sarong
rusong pisiko, estadista asin liberal na pulitiko. Si Nemtsov iyo an saro sa
importanteng personalidad na nagdara kan kapitalismo sa ekonomiya pakatapos kan
rehimen sobyet. Igwa siyang lataw na gayong karera sa pulitika kan mga 1990 sa
administrasyon ni Presidente Boris Yeltsin. Poon kan taon 2000, siya maribok na
kritiko asin paratuyaw ni Vladimir Putin. Si Nemtsov pig'asasinar kan Pebrero 27
2015 sa sarong tulay harani nanggad sa Kremlin asin Red Square kan Mosku.
Binadil siyang apat na beses sa likod.

Kan siya tinumba, si Nemtsov yaon sa Mosku nagtatabang sa paghaman nin sarong
rally kontra sa pagtapsok kan Rusya sa gera sa Ukraine asin sa pagdenunsyar kan
krisis pinansya na nagpapatos sa ekonomiya kan Rusya. An pakidingkilan niya sa
gobyerno ni Putin nasesentro sa mahiwas na pagsulmok nin pondo nadadamay sa
paggigibo kan nagdadangadang na Sochi Olympics asin an pagsahongsahong kan Rusya
sa pulitika kan Ukraine asin an paglaog kan militar kaini sa dagang Ukraine. Mga
pirang semana bago siya inasisinar, nagboses na siya kan kutob niyang siya
ipapagadan ni Presidente Vladimir Putin.



https://bcl.wikipedia.org/wiki/Bolivia

An Bolibya(Listeni/bəˈlɪviə/, Spanish: [boliˈβja]) na opisyalmente inaapod
Estado Plurinacional de Bolivia, Quechua: Bulivya Mamallaqta, Aymara: Wuliwya
Suyu), sarong nasyon napapalibotan nin anas kadagaan sa sentral Amerikang
Habagatan. Kadolon kaini an Brasil sa amnayan asin subangan, kan Paraguay asin
Argentina sa solnopan , kan Tsile sa sur-solonopan, asin kan Peru sa solonpan.

Bago nagdatong an pagkolonyang Europeo, an rona nin Andes parte kan Imperiong
Inca, an pinakadakulang estado kan Pre-Columbus na Amerika. An Imperyo kan
Espanyol sinakop ini kan ika-16 na siglo, na kan panahon nin Kastelang
pagkolonya mas nabibisto sa apod na Upper Peru asin yaon sa administrasyon kan
Viceroyalty kan Peru na ini nganeng huri haros sinasakop asin inaadministrar an
enterong mga kolonya kan Espanyol sa Habagatan Amerika. Pakaproklama kan saiyang
katalingkasan kan 1809, 16 pang taon an nag'ayaw bago matogdas an Republika na
inginaran ki Simon Bolivar, asin ini napangyare kan Agosto 6, 1825. Masabi pa,
an Bolibya makuri an pakipagtusay sa mga panahon na inagihan niya an kariribokan
sa pulitika, an mga diktadurya asin mga magabat na problema sa ekonomiya.

An populasyon kan Bolibya, na tinataya naabot sa sampolong milyon,
multi-etnikong gayo, kairiba na diyan an Amerindian, mga Mestiso, mga Europeo,
asin mga Aprikano. An mayor na tataramon ginagamit iyo an Espanyol, totoo an
Aymara asin an lenggwaheng Quecha lakop man asin an tolong ini, pati na an 34
mga lenggwaheng tubo igdi, ipinagdeklara sa Konstitusyon na gabos mga
lenggwaheng opisyal. An namomorangot na manlaenlaen na kultura sa laog kan
Bolibya nagbunga nin grabeng diversidad sa arte, sa pagluto, sa literatura asin
sa musika.



https://bcl.wikipedia.org/wiki/Bishop_Sofio_Balce

Si Obispo Sofio Guinto Balce (26 Nob. 1941 - 25 Hunyo 2004) sarong pading
Katoliko na namundag sa Vinzons, Camarines Norte. Siya naordenan padi kan Hulyo
12, 1965, nanombrahan komo obispo auxiliar kan Caceres (Bicol) kan Mayo 9, 1980
sabay na nagtukaw siya bilang obispo titular kan Lamphua. Kan Hulyo 12, 1980
nagin siyang Obispo sa Caceres. Haros walong taon siya sa kargong ini igdi sa
Caceres. Ibinalyo siya sa Cabanatuan asin duman nanombrahan siyang Co-adjutor na
Obispo kan Mayo 21, 1988. Kan Nov. 11, 1990 pinatukaw na siya bilang Obispo kan
Cabanatuan.

Si Balce nagkuang elementarya sa Vinzons Elementary School, kan saiyang
sekundarya sa Camarines Norte High School (1953), asin natapos sa Holy Rosary
Minor Seminary (1957). Dangan nagkua siyang Batsilyer en Artes, Teolohiya sa
parehong seminaryo (1961). Nagkua siyang graduate studies sa Teolohiya sa UST
Central Seminary (1961-1965), dangan sa parehong seminaryo kuminua siyang
Licentiate in Sacred Theology asin Doktorado sa Teolohiya Biblikal na tinapos sa
Roma (1974-1979).

Si Obispo Balce iyo an natokahan kan Simbahan na ipadagos an proyekto sa
pagtogdok kan Penafrancia Basilica Minore diyan sa barangay Balatas, ciudad kan
Naga. Enot na toka niya igdi iyo komo Kura Paroko asin Rektor kan Paroko kan
Nuestra Senora de Penafrancia. Pigbungsod niya an "Operation Penafrancia
Basilica" asin si patogdok nagin pugapuga sagkod na nahaman ini kan Septyembre
1981.



https://bcl.wikipedia.org/wiki/Bikol_Sulnopan_na_Albay

An Bikol Sulnopan na Albay o West Albay Bikol sarô sa mga tataramon na Bikol na
pigtataram sa probinsya nin Albay, Filipinas. Tinataram ini sa mga banwaan nin
Polangui, Oas, Pio Duran asin Syudad nin Ligao, Albay. Igwa ini nin haros
260,000 na parataram kan 2009. Haros kaagid ini sa Miraya Bikol. Igwa ining
nagkapirang diyalekto na nagkakairibaiba sa lambang banwaan.

Ini an ikaapat sa pinakadakol na parataram sa mga tataramon na Bikol sunod sa
Bikol Sentral, Rinconada Bikol asin Miraya Bikol. Kabali ini sa grupo nin mga
tataramon sa Kadagaan na Bikol sagkod an Rinconada Bikol, Mt. Iriga Agta, Buhi
Bikol, Libon Bikol asin Miraya Bikol.

Mayo nin ipinapamugtak na pamantayan o estandarteng diyalekto an tataramon huli
sa limitadong gamit asin nakasurat na literatura. Nagkapirang mga rawitdawit an
nakasurat sa tataramon na ini.

An mga panurat ni Abdon Balde Jr. kan Oas, Albay yaon sa diyalektong Oasnun
siring kan Sa Pangpang Sulong na nagluwas sa Ani nin mga Rawitdawit sa An
Tambobong nin Literaturang Bikolnon kan 2010. Nagkapirang mga rawitdawit ni Mike
Boribor kan Pio Duran, Albay sa diyalektong Pio Duran Bikol an napalagda sa
Kamurawayan sa Burak na layas (Balai Ibalon, 2013) siring kan Pagrumdom, Agihan,
Nagibasa asin Pagdungaw.

Igwa man mga rawitdawit sa manlainlain na diyalekto kan tataramon na ini an
napalagda sa duwang antolohiyang Kalapakapa: mga Rawitdawit na pinakarhay ni
Eduardo Uy. An iba pang diyalekto kan Bikol Sulnopan na Albay iyo an Ligaoeño
asin Polanguinon.



https://bcl.wikipedia.org/wiki/Bicolandia_(magasin)

An Bicolandia sarong magasin sa Bikol asin Ingles na enot na nagluwas kan
Desyembre 1954. Ini pagsasadiri asin pinapalagda ni Tomas H. Kilates. An magasin
nagluluwas ultimong Sabado kan bulan, may opisina sa R-420, Republic Super
Market Building, Avenida Rizal, Manila.

May sukol ining 12 pul. x 9 pul., mahibog, makintab asin mahalnas an papel na
ginagamit; naabot sobra sa 50 pahina an lambang paluwas. An pabakal sa kalye 30
sentimos an sarong kopya. Ginagaom na nag'abot 1962 an publikasyon na ini.

An mga taga-ambag na mga editor representado iba-ibang probinsya kan ronâ iyo
sinda: Luis Dato (ciudad nin Naga), Eugenio H. Kilates (ciudad nin Naga), Flora
de los Santos (Manila), Mariano Goyena del Prado (Albay), Antonio Salazar
(Albay), Apolonio Buban (Albay), Anastacio Canciller (Manila), Manuel Salazar
(Camarines Sur), Valerio Zuniga (Sorsogon).

An mga hepe kan mga Buro sa mga iba-ibang lugar: Jose T. Arive (namamayo, ciudad
nin Naga), Rosalio Imperial, Sr., (ciudad nin Naga), Jose P. Sumil (Camarines
Norte), Antonio De La Paz (Masbate), asin si Nicandro Aguila (Catanduanes).



https://bcl.wikipedia.org/wiki/Bicol_River_Hot_Paddlers

An Bicol River Hot Paddlers sarong koponan nin mga parasagwan nin barutong
dragon kan Canaman, Camarines Sur. Mga pasasirâ sa salog Bikol an mga myembro
kaini na iyong dating mga parakawat para sa Camarines Sur Dragon Boat Team kan
probinsya antes na makabilog nin sarong grupo nin mga parasagwan an banwaan.
Inot ining nagbali sa kompetisyon sa Camarines Sur Dragon Boat Festival kan
2009.

Bilang bàgong muknang grupo, an Bicol River Hot Paddlers nanggana nin Ika-3ng
Premyo sa Panlalaki 400m (1.38.17) asin Ika-4 na Premyo sa Panlalaki 250m Bukás
sa Gabos na kategorya sa ginibong Camarines Sur Dragon Boat Festival kan Mayo
8-10, 2009 na ginibo sa Lago del Rey, Pili, Camarines Sur

Sa Ika-2ng Placer Dragon Boat Festival na ginibo kan Pebrero 18-19, 2011 sa
Placer, Masbate ipinulî kan koponan an medalyang pirak sa Panlalaki 200m (51.16
segundos) sagkod medalyang pirak sa Panlalaki 250m (1:29.40) Bukas sa gabos na
kategorya.

Nakua kan koponan an Ika-2ng Premyo sa kategoryang Halò (Panlalaki/babai) 250m
sa oras na 1:04.84 sunod sa CamSur Dragon Boat Team (1:03.70) sa ginibong
Ika-2ng CamSur International Dragon Boat Fest kan Oktobre 14-16, 2011. An
3-aldaw na karawat ginibo sa Lago del Rey, Pili, Camarines Sur na pinadalagan sa
irarom kan regulasyon kan Philippine Dragon Boat (PDBF) asin International
Dragon Boat Federation (IDBF).

Sa ginibong Inot na Mercedes National Dragon Boat Competition kan Hunyo 13-14,
2014 sa Cayucyucan, Mercedes, Camarines Norte, ipinulì kan koponan an Ika-2ng
Premyo sa Panlalaki sa Sadit na Baruto 200m (57:58 segundos), an Ika-4 na Premyo
sa Halò (Panlalaki/babai) sa Sadit na Baruto 200m (1: 05: 25) asin an Ika-4 na
Premyo sa Pambabai sa Sadit na Baruto 200m (2:18:49, total na oras kan duwang
laban).



https://bcl.wikipedia.org/wiki/Bicol_Region

An Rehiyon Bikol (Ingles: Bicol Region o Region V) sarò sa 17 rehiyon kan
Republika kan Filipinas. Sakop kaini an Bicol Peninsula sa sur-subangan kan isla
nin Luzon asin mga isla kan Masbate sagkod Catanduanes. Inaapod man ining
Bicolandia o Kabikolan.

Binibilog an rehiyon nin anom na probinsya: an Albay, Camarines Norte, Camarines
Sur, Catanduanes, Masbate asin Sorsogon. Igwa ini nin sarong nagsasadiring
syudad, an [Syudad nin Naga]] asin anom na kapartidong syudad, an mga nin Syudad
nin Iriga, Syudad nin Legazpi, Syudad nin Ligao, Syudad nin Masbate, Syudad nin
Sorsogon asin Syudad nin Tabaco. An mga rehiyonal na sentro iyo an Syudad nin
Legazpi, an pampulitikang sentro asin Syudad nin Naga, an pinakaprogresibong
syudad kan rehiyon asin pangkomersyo, pang-edukasyon, pinansyal, pangrelihiyon
asin pangkulturang sentro kaini.

Ang mga nag-iirok digdi inaapod na mga Bikolano na nagtataram nin manlainlain na
tataramon arog kan Rinconada Bikol asin Buhi Bikol sa ikalimang distrito kan
Camarines Sur; Bikol Sulnopan na Albay, Libon Bikol asin Miraya Bikol sa
sulnopan na parte kan Albay asin iba pa. An lingua franca iyo an diyalekto sa
Naga asin Legazpi na nasasabòtan kan ibang mga tagataram kan iba pang tataramon
na Bikol.



https://bcl.wikipedia.org/wiki/Bernardo_Miguel_O._Aguay_Jr.

Si Bernardo Miguel "Buboy" O. Aguay Jr., gikan sa San Roque, Calabanga,
Camarines Sur, sarong premyadong kagubay na Bikolanong parasurat sa mga
tataramon na Ingles, Filipino asin Bikol. Siya sarô man na paratukdô, parasurat
sagkod direktor nin dula pan-entablado, asin iyo an kagsurat kan librong Gibsaw
sa Salakab na ibinungsod kan 2008.

Siya nagawadan sa Ika-61ng Gawad Pagromdom ki Carlos Palanca kan 2011 para sa
saiyang halìpot na dulâ sa tataramon na Filipino na Posporo. Digdi nakamtan niya
an ikatulong premyo.

Nagluwas an nagkapira sa saiyang mga rawitdawit sa An Tambobong nin Literaturang
Bikolnon. Kabali man an saiyang rawitdawit sa Sagurong: 100 na Kontemporanyong
Rawitdawit sa Manlain-lain na Tataramon Bikol (2011).

Independenteng naipublikar an saiyang koleksyon nin mga tulâ sa titulong
TULA.K.ARATULA kan 2011. Apat pang mga panurat an saiyang ipinalagdâ nin
surusadiri kan 2012: Posporo, Kan Mag-ati an Tubig sa Dagat, For-Guy asin
Pulitika ng Paghuhubad.

Kan 2013, kabali an saiyang halìpot na usipon na For-Guy sa antolohiyang Hagong:
Mga Osipon na pinakarhay ninda Paz Verdades Santos asin Francisco Peñones, Jr.

Siya nagin pamayo kan Parasurat Bikolnon, kaapil kan Kaboronyugan Cultural Group
asin an kamuknâ kan Gawad Obrang Literaturang Bikolnon.

Nagin kaapil man siya kan Kabulig-Bikol asin kan organisasyon pangkultura na
Sumaro Bikolnon kun sain siya nagin bise presidente asin sarô sa mga direktor
kaini kan 2010-2011.



https://bcl.wikipedia.org/wiki/Bea_Rose_Santiago

Si Bea Rose Monterde Santiago (namundag sa Alabang, Muntinlupa) sarong
tituladang Pilipinang byutikwin asin modelo. Kan Desyembre 17, 2013 nakamit niya
an titulong Miss International 2013 kan an patiribayan sa pagayonan na ini
ginibo sa Shinagawa Prince Hotel Hall sa Tokyo, Hapon. Sa kompetisyon na ini, an
ika-53 na edisyon, 66 na mga kaayon sa pagarayonan an saiyang nadaog.

Siya namundag sa Alabang, Muntilupa, naghubo sa Cataingan, [[Masbate]] kun saen
siya pinadakula kan lolo asin lola niya. Kan siya nag'edad 15, an pamilya niya
nagpaCanada. duman siya nag'adal Communications asin nagin sarong modelo sa
lindong kan Elite Model Management.

Siya nagbali sa Mutya ng Pilipinas 2011 na beauty pageant kun saen nasikwit niya
an titulong Mutya ng Pilipinas Overseas Communities. Dangan nag'ayon siya sa
Miss Tourism Queen of the Year International 2012 asin siya nakabilang sa
sampolong napili. Ngonyan na taon 2013, si Santiago naputongan korona bilang
Binibining Pilipinas-International asin Binibining Avon. An pageant ginibo sa
Smart Araneta Coliseum kan Abril 14, 2013.



https://bcl.wikipedia.org/wiki/Balintong_(hayop)

An balintong (tataramon na Cuyonen; Ingles, Asian anteater) mga mammal sa irarom
kan orden na Pholidota. An sarong eksistidong pamilya, an Manidae, may tolong
genera: Manis, na binibilog nin apat na species yaon nabubuhay sa Asya,
Phataginus, binibilog nin duwang species yaon sa Aprika, asin an Smutsia,
binibilog nin duwang species, yaon man sa Aprika. An mga species na ini may
pagkadakula napoon sa 30 abot 100 na sentimetro (12 abot 39 pulgada). An apod
man kaini "pangolin"na hale sa Malayong tataramon na "pengguling", boot sabihon
'nalukot' (cognate kan bikol na “parapagulong”, sarong tinanom) . Tal na
nagbubuhay ini sa ronang mga tropikal sa kahiwasan kan Aprika asin Asya.

An mga balintong igwang karakas o kara na garo darakulang kiskis na haralakbang
nagpapatos sa saindang kublit. Ini sana daa an mga mammal na igwang arog kaining
panagang. Sinda nag'eestar sa mga guang kan kahoy o sa mga bungag, depende sa
klase kan species. An balintong banggi nahanap pagkakan asin an saindang dieta
mga tanga asin aloy, na saindang nadadakop paagi kan saindang halabang dila.
Sinda mas gustong magsolo-solo sana, nahanap sana nin masasaroan kun mapabados o
manbabados asin an pagsasaro nabunga nin saro abot tolong ogbon na inaataman
sagkod mag'abot duwang taon. Kun may kakompentensya sa pagsaragbatan, ginagamit
kaini an saiyang ikog sa pagpakilaban. An hayop na ini natataya sa pagkapuho'
huli ta darakopon (huli sa karne asin kara kaini) asin huli sa makusogon na
pagpalnit kan kadlagan na dagos nawawara an saindang erokan igdi. Ini daa an
pinakapinapalusot sa pagpabakal ilegal na hayop sa kinaban. An walong species
kan balintong nakalista sa IUCN Red List, na iyo ini an nakatalang mga hayop na
namimiligrong mapuho asin padagos nang mawara.

An mga balintong napapatos sa matagas, halakbang, suro-sarakniban na mga alonib.
An mga karahan na ini luno pa pag omboy pa an balintong dangan nagtatagas,
nagbabaskog sa saiyang paggurang; ini hale sa keratin, na iyo an nagpoporma kan
mga kuko asin kukod kan tawo asin ibang hayop. Sinasabing an kalonib kaini
nakakaagid sa hitsura kan bunga nin huyo o kan pine tree. An hawak niya nalukot
na garo bola kun gustong magtago na dai siya maano, nagsisirbeng kalasag an
matagas na karakas niya, an payo nakatago asin nakaipit sa saiyang ikog. An
alokaba kaini mapapanas kaya nagigin pang garo armas na pantudok. An mga kuko
niya sa enotan na mga kalamias sobrang laba asin patiko an porma na dai pwedeng
ilakaw kaya tinuyong patiko na dai magsabit asin bakong ulang sa pagdalagan. An
balintong nakaka’atot nin parong na nakakasumo’ sa pamarong na arog na gayo sa
atot nin amid. Igwa sinda nin haralipot na kalamias pero may tikong halabang
kuko bagay sa pagkoktkot asin pagsuldot sa mga bungag o mga labot na estaran nin
mga tanga asin mga aloy asin nagagamit pa sa pagsakat sa mga sanga. An babae kan
balintong mas sadi-sadit asin depende sa species, an laba kaini napoon sa 30
abot 100 na sentimetro (12 abot 39 pul.) An saiyang dila talagang matilaba na
naghuhunat-hunat, nagpopoon sa laog kan tulak. An gurang na balintong pwedeng
ipa’uldot an saiyang dila nin sagkod sa 40 sentimetro (16 pul.) na may
diametrong kabangang sentimetro sana (0.20 pul.).

Kadakulan kan balintong banggihan an paghanap-hanap nin kakanon. An saindang
sentido nin pamarong makusog na marhay sa pagsusog kan mga insekto, tanga asin
aloy. An inaapod na “long-tailed pangolin” aktibo man kun aldaw pero an kadaklan
na species burulukon kun aldaw asin tururog. An iba pang species nag’eestar sa
mga guang kan kahoy asin an mga sa daga nag’eestar sa irarom nin bungag na
saindang kinakalot abot sa rarom na 3.5 na metro (11 pye). An mga balintong,
arog kan guto’, mahusay maglangoy asin magrorip.

An mga balintong parakakan mga insekto (insectivorous). An regular na dieta
ninda iyo an mga iba-ibang klase nin tanga asin aloy asin mga insektong arog kan
mga antataro. Sinasabing masiri' o mapili' an balintong ta ini may mga
partikular sanang suno-suno niyang kakanon na piling mga species nin insekto
maski sa palibot igwa pang ibang klaseng pwedeng dilaon. An balintong nakunsomo
nin 140 abot 200 gramos (4.9 abot 7.1 onsa) nin I nsekto sa aro-aldaw. An mga
balintong maluyang marhay an pagmaan, kaya sarig na gayo ini sa pamarong asin
pandangog. Pakasusog ninda kan saindang makakakan na hayop sa tagoan kaini, arog
kan buklod nin tanga o aloy, ini binubungkal ninda, ginagaba’ paagi kan saindang
mapwersang pangotkot na kuko. An mga koko sa enotan dakula na marhay na an
saindang “bitis” sa enotan dai mausar na toltol. Pakaruskay niya kan bungag,
ginagamit niya an halabang dila niya sa pagdolidot sa laog na maarahit an mga
tanga sa irarom. Ini may mga glands sa daghan na nagpapaolsit nin mapulot na
laway sa pagdakop. An dila kaini halaba na gayo. Mas pa sa laba kan hawak niya.
Mayo nin mga ngipon ngane kaya dai makanguta pero an balintong naghahamil nin
mga saradit na gapo asin sa estomago kaini narurunot an saiyang hinahamil huli
sa guru-guragod kan mga gapo sa tulak. An hayop na ini ginagamit an saiyang
halabang ikog pambalanse sa gabat kan saiyang habayan mantang naglalakaw gamit
an sa likod niyang tabay. An ibang mga balintong na nagkukuro-kulambitay sa mga
kasangahan igwang mabaskog na ikog na pwedeng iporopot sa mga sanga saka pwedeng
ibakbak sa ubak ta kun sa mga irarom kaini igwang mga nagtatagong mga insekto.

An balintong pigdadarakop asin kinakarakan sa dakul na parte kan Aprika asin
siring man sa Asya, arog sa Filipinas, sa Tsina asin Biyetnam, ini pigbebenta
huli sa saiyang karne asin sa mga kiskis ta hinuhuna nakakabulong ini sa dakul
na helang. Kaya an mga balintong natataya nanggad na mapuho. Orog na sinda
nagdidikit kawasa nag'iina na an hiwas kan mga kadlagan na saindang
pig'eestaran. Kan Nobyembre 2010, an balintong ibinali sa lista kan Zoological
society of London bilang "endangered mammals". Gabos na ngane kan walong species
nin panggolin klasipikado na kan IUCN na namimiligrong mapuho.



https://bcl.wikipedia.org/wiki/Balayan,_Batangas

An Balayan sarong primera klaseng banwaan kan probinsya nin Batangas, Filipinas.
Susog sa senso kan 2007, igwang 79,407 katawo na nageerok igdi.

An banwaan napapagdolonan kan Tuy sa amnayan, Calatagan asin Lian sa solnopan,
Calaca sa subangan asin kan Sola' nin Balayan sa habagatan. Ini mayaman sa
rekursos asin sa mga pananom arog kan mais, niyog, tubo.

Natatampok na mga piotakasi igdi iyo an "Pagparada nin Litson" truyong Hunyo 14
asin an kapiyestahan ni Snra. de Imaculada Concepcion pagDesyembre 8. Bantog man
ini sa "Bagoong Balayan".

An historya kan Balayan narerekord sa mga antigong kasuratan kun saen nasasabi
an mga taga-igdi nakikipasgribay nin mga bariwas sa mga negosyantgeng Intsik.
Nasambit ngani na ini an kabesera kan inapod kan mga Intsik na "Ma-i"; na an
apod na ini an hinalean iyo an soanoy na taramon na "Bai" na boot sabihon
"harong". Sa kahaloyan nin panmahon, naghuros sa taramon na "Balay". Igdi na
naggikan an pangaran kan Balayan. Siring man, arog kan dakul na banwaan sa
norteng parte kan Filipinas, ini parating sinasakyada kan mga Muslim kaidtong
panahon, mala ta saro sa grabing pag'atake kan huri nangyari kan katahawan kan
ika-14 siglo kun kasoarin sinulo an bilog na banwaan. Nag'abot an mga prayleng
Franciscano igdi kan taon 1572.



https://bcl.wikipedia.org/wiki/Balanga

An Balanga sarong ikaapat na klase syudad na namumugtak sa probinsya nin Bataan,
Filipinas. Igwa ining sukol na 111.63 kilometro kwadrado na kadagaan asin
namumugtak sa ikaduwang distrito. Sosog sa sensus kan 2010, igwa ining 87,920
katawo. An designadong zip code kaini iyo 2100.

An Balanga iyo an sentro nin edukasyon sa Bataan. Igwa ini ngonyan nin sarong
unibersidad pampubliko, an Bataan Peninsula State University asin magkapirang
kolehiyo pribado, na may duwang kampus. An Tomas del Rosario College iyo an saro
sa pinakagurang na pribadong institusyon pan-edukasyon; namomogtak ini sa
Capitol Drive sa laog kan Barangay San Jose.

Mga iba pang paadalan iyo an Asia Pacific College of Advanced Studies, EastWoods
Professional College of Science and Technology (dati, SOFTNET College of Science
and Technology), pareho yaon sa Barangay Ibayo, Bataan Heroes Memorial College
namomogtak sa Bataan Provincial Expressway, Microcity Computer College yaon sa
Capitol Drive, St. Joseph's College sa Tuyo, asin an STI College Balanga sa
Barangay Poblacion.

Yaon pa igdi an AMA Computer Learning Center – Balanga, Philippine Women's
University - CDCEC Bataan, asin an Proclesia International Inc.

Nalulugar man igdi an pinakadakulang pampublikong haiskul, an Bataan National
High School. Mga lataw pang sekundaryang eskwelahan pampubliko iyo an laboratory
high school nin Bataan Peninsula State University, asin an Bataan Integrated
School.

Mga napipiling marayrahay na pribadong haiskul iyo an departamento sa haiskul
kan Tomas del Rosario College, Asia Pacific College of Advanced Studies asin an
St. Joseph College's of Balanga, Bataan Infant Jesus School, an bantogan na
Bataan Montessori School, Inc.



https://bcl.wikipedia.org/wiki/Baga

An mga baga mga naglalaad, mapula asin mainiton na mga oring nin nagsulo na
kahoy o anoman na materyal na basado sa karbon asin iyo ini an nawawalat sa
pagkasulo o sa pagkatomtom. An mga baga nainit na marhay asin kun minsan ngane
mas orog pa kainit sa kalayo na kawsa kaini. An mga ini naalintoto nin grabeng
init dawa nasigbo o nawara na an kalayo, asin kun dai maasikaso, pwede gikanan
giraray nin kalayo maski pighuna mayo naman naglalaad. Kaya an dapat sinisigbo
asin linalamos sa tubig an mga nagbabaga ngane siguradong naubos an saiyang
tagong laad.

An manok-manok sarong halimbawa nin baga na naglalayog huli ta pinapadpad nin
duros asin pwede gikanan naman nin dakulang kalayo harayo sa pino'nan kan
kasulo.

An mga baga dakula an papel sa mga karaba sa kadlagan huli ta an dakul na baga
igdi mga dahon asin saradit na sanga (mga giring) y madaling ipadpad kan duros
asin magluyap kun saensaen. An mga bagang ini inaapod nang "manok-manok"; kun
saen-saen ini nakakaabot depende sa direksyon kan paros. An nangyayari bigla
igwang mga purakputak na kalayo nabutwa harayo sa pinu'nan kan kasulo.



https://bcl.wikipedia.org/wiki/Bacolod

An Bacolod sarong primera klase syudad na namumugtak sa probinsya nin Negros
Occidental, Filipinas. Igwa ining sukol na 162.67 kilometro kwadrado na kadagaan
asin namumugtak sa solong distrito. Sosog sa sensus kan 2010, igwa ining 511,820
katawo. An designadong zip code kaini iyo 6100.

Ini an pinakamatawong siyudad kan Rehiyon Sulnopan na Visayas. Bantog ini kan
saiyang piyestang MassKara Festival tuyong Oktobre. Inaapod man ining "siyudad
nin mga ngirit" asin komo "Siyudad nin futbul kan Filipinas". Ngonyan lang sa
sarong surbey kan MoneySense Magazine hinusgahan ini komo "An pinaka magayon na
estaran sa Filipinas".

An Bacolod nat5ogdas komo sarong banwaan kan mga taon 1755/56 kun kasoarin an
mga habitante sa kosang parte kan Magsungay linusob kan mga tauhan ni Datu
Bantilan kan Sulu (Hulyo 14, 1755) asin sinda naghurubo sa buruboklodon na lugar
na ihuyo an Bacolod. Nagin ining sarong paroko kan 1788 sa irarom nin pading
sekular alagad an padi naghahale pa sa Bago asin kan huri hale na Binalbagan.



https://bcl.wikipedia.org/wiki/Atok,_Benguet

An Atok sarong ikaapat na klaseng banwaan sa probinsya nin Benguet, Filipinas.
Susog sa senso kan 2007 nageerok igdi an 19,253 katawo.

An Atok natatanga nanggad sa pinakapuso kan probinsya nin Benguet. Sa amnayan,
napagdolonan ini kan Kibungan asin Bugulas, sa subangan napapagdolonan ini kan
Kabayan asin kan Bokod, sa solnopan natataidan ini kan Kapangan asin sa
habagatan, natataidan kan Tublay.

An pangaran kan banwaan naggikan mansana sa May Patok shi chontog na boot
sabihon sa alitoktok.

Kan umaboton an mga Amerikano, pinagmarhay kan Komisyonado kan Filipinas, sa
Pagboot Nu. 48 na ibaranga an sub-probinsya nin Benguet sa 19 banwaan: Baguio,
La Trinidad, Galiano, Itogon, Tublay, Atok, Kapangan, Balakbak, Palina,
Ampusongon, Loo Kabayan, Bugulas, Adaoay, Bokod, Daklan, Sablan, Kibangan asin
Ambuklao.

Kan 1909, an banwaan kan Baguio ginibo nang sarong chartered city asin an bilang
kan mga banwaan kan Benguet nagdikit, pero an Atok dai man nahira an estado.

Kan ika-2ng Gerang Pangkinaban, am Atok nagin lugar nin makuring pagsagupaan kan
mga Hokbo nin Komunwelt kakampi kan mga Gerliyang Pilipino asin kan Hokbong
Imperyal nin Hapon huli kan dagang kamugtakan kaini sa tinampong Halsema na
magayon tambangan sa nagaaraging mga tropang Hapon. An lugar na ini ngonyan
inapod nang Guerilla Saddle sa may km. 26, sa Caliking, Atok.

Coordinates: 16°35′N 120°42′E﻿ / ﻿16.583°N 120.700°E﻿ / 16.583; 120.700Mga
kategorya:Mga banwaan kan Benguet



https://bcl.wikipedia.org/wiki/Ateneo_de_Naga_University

An Ateneo de Naga na Unibersidad (opisyalmente asin sa Ingles Ateneo de Naga
University) o ADNU sarong pribadong unibersidad sa pamayo asin pagsasadiri kan
mga Heswita sa Syudad nin Naga sa probinsya nin Camarines Sur, Filipinas.

Iminukna ini kan taon 1940 asin nagin sarong unibersidad kan Pebrero 20 taon
1999. Sa ngunyan, an ADNU an pinakainot sa bilog na nasyon na nagkaigwa ning
Institutional Accreditation hali sa PAASCU. Ini apwera pa sa Autonomous Status
na itinao kan Commission on Higher Education (CHED) asin kan Philippine
Accrediting Association of Schools, Colleges, and Universities (PAASCU) Level
III sa mga panginot kaining programa.

Igwa ning labi sa 5,000 an estudyanteng naka-enrol ngunyan sa unibersidad. An
Kolehiyo nin Komersiyo an may pinakadakol na estudyante na minabilog sa halos 40
porsiyento kan gabos na estudyante. An iba pang mga Kolehiyo sa unibersidad iyo
an: Arte asin Siyensiya, Pag-adal sa Kompyuter, Edukasyon, Engineering, asin an
pinakahuring namuknâ kan Hunyo 2004 na Narsing.

An "ThePILLARS" na namukna kan 1961 iyo an opisyal na publikasyon sa Kolehiyo,
mientras an "Blue and Gold" na namukna kan 1949 an sa hayskul.

Kan 1940, sa imbitasyon kan Obispo (ngunyan inaapod na Arsobispo) kan Caceres na
si Pedro P. Santos, asin sa panginginot ni Fr. Francis D. Burns, S.J. bilang
Rector, ipinundar an Ateneo de Naga kan mga pading Heswita para sa mga kaakiaang
lalaki. Ginibo an mga enot na eskwela sa edipisyo na dating ginagamit kan
Camarines Sur Catholic Academy (ngunyan an Naga Parochial School). Mientras
pinunan an pagtugdok kan bagong edipisyong na may facade sa pamosong apod na
“four pillars.” Kan bulan kan Disyembre 1941 naglipat sa bago nindang residencia
sa eskwelahan an sadit na grupo ning mga Heswita asin pinagpreparan an paglipat
kan mga klase sa ipinagtukdok na istruktura pagkatapos kan Pasko, kan bigla man
nagkaigwang Pacific War kan Disyembre 8.

Kan duminatong an mga Japanese Imperial Forces sa Naga, ikinarsel an mga Heswita
(apwera ki Bro. Sergio Adriatico, S.J., na iyo sana an Filipino), sinakop an
Ateneo de Naga asin ginibong lokal na Fort Santiago. Sa pagliwat kan
independencia kan Filipinas kan taong 1946, naliwat man ang klase sa high
school.

MInimidbid man kan Departamento nin Edukasyon an Ateneo de Naga na sarong kan
Hunyo 1, 1947.

An urog na pagtalubo kan Ateneo nangaipo nin bagong istruktura nin padalagan.
Kaya kan taong 1940 pig-amiendahan an Artikulo nin Inkorporasyon asin By-laws
kan taong 1979, inilipat an pinakahalangkaw na autoridad kan pagpapadalagan sa
Board of Trustees, an mayorya iyo an mga Heswita.

Kan 1979, an Kolehiyo asin High School an pinakainot sa Camarines Sur na
ma-accredit kan Philippine Accrediting Association of Schools, Colleges, and
Universities (PAASCU) asin tig-accredit na pantulong beses kan taon 1992. Kan
taon 1991 ibinugtak kan Department of Education, Culture, and Sports an Ateneo
sa listahan ning 18 matitibay na unibersidad aisn kolehiyo sa nasyon.

Kan Pebrero 20 taon 1999, binistong sarong Unibersidad kan Commission on Higher
Education an Ateneo de Naga sa pamamayo ni depuntong Fr. Raul J. Bonoan, S.J.
Agosto 28 taon 1999 man nagin panduwang Presidente kan Unibersidad si Fr. Joel
E. Tabora, S.J. Kan Hulyo 1, 2011 nasanglean siya ni Fr. Primitivo E. Viray,
S.J. asin sagkod ngonyan (2014) an huri iyo pa an namamayo sa unibersidad na
ini.



https://bcl.wikipedia.org/wiki/Arkanghel

An mga arkanghel (Kas. arcangel, Ing. archangel) kaapil sa ikaduwang koro nin
mga anghel. An mga arkanghel yaon sa magkapirang relihiyosong tradisyon, kabali
na diyan an Kristianismo, Islam, Hudaismo, asin Soroastrianismo. Si Miguel iyo
sana an inapod na arkanghel sa Bibliya siring sa binibisto pareho kan mga
Katoliko asin mga Protestanteng denominasyon. Si Gabriel, nabanggit sa Lucas,
konsideradong arkanghel, siring man ki Rafael, na nabanggitan sa Libro ni Tobit,
asin si Uriel na nasambitan sa Libro ni Enoch. An Libro ni Tobit asin an Libro
ni Enoch pareho kabali sa Kanon kan Katolikong Bibliya alagad hinihiling ini kan
mga Protestante na apokripal (makaduda kun siisay talaga an kagsurat). An mga
arkanghel na sinda Miguel, Gabriel asin Rafael tinatawan omaw na gayo sa
Simbahan Katolika mala ta may kapiyestahan an tolong ini tuyong Septyembre 29.

An katagang arkanghel guminikan sa Griyegong tataramon na αρχάγγελος
archangelos.

Ginibong logo kan Ginebra San Miguel,Inc. (sarong kompanya sa Filipinas) , an
akto ni Arkanghel San Miguel sa saiyang pagtigbas ki Lucifer. Ini nakata'pil sa
boteng kwatro kantos kan gin na Ginebra S. Miguel.



https://bcl.wikipedia.org/wiki/Apolinario_Mabini

Si Apolinario Mabini y Maranan (Hulyo 23, 1864 — Mayo 13, 1903) sarong
Filipinong rebolutionaryong lider, edukador, abogado, asin pulitiko na
nagsirbing pinakaenot na konsultant sa legal asin konstisyusonal na aspeto kan
paggogobyerno kan pinakaenot na gobyerno rebolusyonaryo kan Filipinas, asin siya
man an pinakenot na Primer Ministro kan itinogdas an pinakaenot na Republika
Filipina.

Duwa kan saiyang obra, , El Verdadero Decalogo (Ang tunay na Dekalogo, Hunyo 24,
1898), asin Programa Constitucional dela Republica Filipina (An Programa
Konsitusyonal kan Republika Filipina, 1898) nagin instrumental sa pagpanday kan
ngapit inaapod na Konstitusyon Malolos.

An papel niya sa historya nin Filipinas nahiling siyang nagsabat sa Pananakop
Kolonyal kan Espanyol sa mga aldaw kan magpoon maglakop an rebolusyon, dangan an
pagsabat niya naman sa pananakop kan Amerikano durante kan Gera
Filipino-Amerikano. Igdi siya nasikop asin pigdestierro sa Guam kan mga
awtoridad kolonyal Amerikano, dangan pinabalik asin duwang bulan pa lang kaidto,
siya binawian nang buhay, kan Mayo 1903.

Si Mabini namundag Hulyo 23, 1864 sa Barangay Talaga sa Tanauan, Batangas. Siya
an ikaduwa sa walong aki ni Dionisia Maranan, sarong paratinda sa saod kan
Tanauan, ki Inocencio Mabini, sarong daing inadalanan.

Si Mabini nagpoon kan pag'adal sa kamot kan saiyang ina, saka kan si Maestro
Agustin Santiesteban III, saiyang paratukdo haleng Davao. Ta siya nagpahiling
nin pambihirang dunong, siya ibinalyo sa sarong regular na eskwelahan
pagsasadiri ni Simplicio Avelino, kun saen siya nagin surogoon, na dinugangan
niya pa an pagtabang-tabang sa sarong sastre - ngane malibre sana an pag'estar
asin pagkakan sa aroaldaw. Dangan kaidto naghubo siya sa eskwelahan na
pinapadalagan ni Valerio Malabanan, na nasasabi an kabantogan asin kahusayan sa
pagtokdo nasambit pati ni Rizal sa saiyang nobelang An Subersibo.

Kan 1881 si Mabini nakua an sarong scholarship sa Colegio de San Juan de Letran
sa Manila. May sarong anekdota na an sarong professor pigpaparatusik siya huli
sa hitsura niyang mo'moon ta risang tios. Saiyang napangalas ini sa pagsimbag na
libyanong libyano sa mga hapot na sobra pagkadipisil. An saiyang pag'adal sa
Letran poropondo kun minsan huli sa kulapos siya sa pondo asin ta siya
nadadagdagan an saiyang pantostos sa pagtokdo sa kaakian.

An saiyang ina gusto kuta na maglaog siya sa pagkapadi, alagad an saiyang
hararom na mawot iyo na makatabang asin makasurog sa mga dukha. Sarong taon kan
siya nakatapos sa Batsilyer en Artes na may pinakahalangkaw na onra asin bitbit
an titulong Profesor sa Latin sa Letran, siya naghubo sa Unibersidad nin Santo
Tomas, kun saen naresibi niya an kurso sa ley kan 1894.

Sinasabing an henereasyon ni Mabini naiiba sa henerasyo ni Rizal huli ta an
kagurubay ni Mabini anas tapos sa mga lokal na paadalan asin ipinahiling apesar
siring na kaya nang magpadalagan nin gobyerno manta an henerasyon ni Rizal anas
pa mga buntog sa adal sa Europa asin may pag'iisip na putot pa an mga Filipino,
kulang pa sa edukasyon na sa siring na kamugtakan, tinutubod nindang dai pa
kayang magsadiri sa pagpadalagan nin sarong gobyerno. Ini an pagbabaing na
pagladawan ni NIck Joaquin, an artista nasyonal sa literatura:



https://bcl.wikipedia.org/wiki/Antonio_Pigafetta

Si Antonio Pigafetta (c. 1491 - c. 1534) sarong aristokrata na Veneciano
namundag sa Vicenza. Siya nagbayad nin mahal ngane makaiba sana asin makatabang
sa Portuges na kapitan na si Fernando de Magallanes asin kan saiyang mga
tripulanteng mga Kastila sa saindang paglayag pasiring sa Mga Isla nin Maluku.

Daing gayo malinaw kun ano an agi-agi sa buhay niya kan siya sadit pa. Alagad,
narekord na kan 1515, siya sarong konde na myembro sa Order of St. John of
Jerusalem, na nakabase sa Isla nin Rhodes, sa Miditerraneano. Pwede ser daa na
komo sarong soldados, naagihan niya an pakikisagupa sa mga enkwentro laban sa
mga Turko.

Kan siya nagpa-Espanya, natongod man na gayo na pighahanda an ekspidisyon ni
Magellan pasiring Solnopan sa pag'dangtol pa-Oriente ta an katuyohan maghanap
nin mga rekado (spices) na minmawot na gayo sa Europa. Naghagad siya nin permiso
ki Hadeng Carlos kan Espanya na maka-iba sa sinabing ekspidisyon.

Nakatala man sa saiyang sinurat na diario an pinaka-enot na deskripsyon kan
sarong tataramon igdi sa Filipinas, an Cebuano.

Hale sa pighuhuna na 250 katawo, asin 5 bapor, na naglayag kaiba si Magellan kan
1519, si Pigafetta saro sa 18 na sana na nakabalik sa Espanya kan taon 1522, na
nahimo nanggad an paglikos sa Kinaban pero sa irarom na kan pamamayo ni Juan
Sebastian Elcano, ta si Magellan nagadan (Abril 21, 1521) duman sa sagupaan ka
Lapu-Lapu sa isla kan Mactan, Filipinas. An bapor na Victoria na sana an
nakapuli' sa Espanya.

Si Pigafetta ipinalagda niya an saiyang diario kan 1523, sangkap kan mga mapa
kan saindang nadumanan pero totoo sa tataramon na Italyano asin man pinalis sa
Pranses kan ibang mga parasurat.



https://bcl.wikipedia.org/wiki/Antonio_B._Chavez

Si Antonio Bermejo Chavez (Disyembre 15, 1960 - ) iyo an presenteng alkalde kan
San Jose, Camarines Sur.

Siya nagtapos nin elementarya sa San Jose Central School asin nagpadagos nin
sekondarya sa Camarines Sur State Agricultural College ngunyan iyo an Central
Bicol State University of Agriculture (CBSUA).

Dara sana an makusog na pagtubod sa Diyos asin bilog na determinasyon tanganing
makapagtapos kan saiyang Edukasyon sa kolehiyo labaw sa mga nakakapugol na
pinansyal na pangangaipo na iyo pirme an nakakasagabal saiya tanganing
makapagtapos nin kolehiyo, saiyang naipagpadagos an saiyang Batsilyer de Arte sa
Siyensiya Politikal sa Technical Institute of the Philippines (TIP) asin
University of the East (UE) bilang sarong estudyante na sinusuportaran an
sadire.

Siya dating pamayo kan Kabataang Barangay sa Metro Manila poon 1983 hanggan
1984. Saiyang naresibe an prestihiyosong onra bilang sarong Pinakamatibay na
Estudyanteng Lider kan Taon 1983 na pinagtao ni dating President Ferdinand E.
Marcos sa Palasyo Malakanyang.



https://bcl.wikipedia.org/wiki/Anthony_Weiner

Si Anthony David Weiner (sinasayod /ˈwiːnər/; pinangaki Septyembre 4, 1964) iyo
an E.U. na Representante para sa Nweba York, ika-9 na distrito, na kabali na
diyan an ibang parte kan habagatan nin Brooklyn asin habagatan y sentral na
parte kan Queens. Si Weiner sarong Demokrata asin nagkapot nin katongdan poon pa
kan 1999. Siya enot pang naelihir sa E.U. na Kamara de Representante sa 1998 sa
tangang-taon na eleksyon, sa paghipno sa pwesto na dating okupado ni Demokratang
Charles Schumer ta an huri nagdalagan asin nanggana sa pwesto sa E.U. na Senado
kan taon mansanang iyan. Nadaog ni Weiner an saiyang Republikanong kalaban, si
Louis Telano, sa botong 66 porsyento kontra 23 porsyento. Siya naman libyanong
na'elihir anom na beses sa parehong pwesto, mala ta kan 2010 nasikwit niya an 59
porsyento kan boto. Kan 2005ng eleksyon totoo dai siya naka'asba sa pagkandidato
niya para Alkalde kan Nweba York.

Kan Hunyo 2011, pakatapos kan saiyang pagparapahimutik, si Kongresista Weiner
inako man giraray na siya daa nagparapadara nin mga retratong usmak kan saiyang
sadiri sa magkapirang babae na nagpaparasunod saiya sa Twitter, bago siya
kinasal asin maski pa nakasal na siya ki Huma Abedin, sarong haloyan nang
katiwala ni Hillary Clinton.



https://bcl.wikipedia.org/wiki/An_mga_Itom_na_Tawo_asin_an_Kahiroan_nin_Mga_Banal_sa_Huring_Aldaw

An Kahiroan nin Mga Banal sa Huring Aldaw nagkaigwa nin sarong tagaytayan nin
mga palisiya asin mga doktrina na minapanungod sa rasa kan Aprikanong-lahi nin
mga katawohan. An mga panultulan sa mga itom na mga katawohan, an saindang
sosyal na mga kondisyon sa panahon kan ika-19 siglo, asin an saindang
espirituwal na lugar sa Sulnupang Kristiyanidad (Western Christianity) siring
man sa mga kasuratan ning mga Mormons na kumplikado, na may kadakul na grado nin
tratamento na naiiba kesa tratamento na ipinapahiling kan mga puting tawo.

Kunsoarin na an mga Mormons nagrilipat pasiring sa Missouri, sinda
nakapag-engkuwentro nin mga kataraid na mga tawong uyon an sentimiyento sa
pangongoripon (slavery). Sa kaenoti, si Joseph Smith, Jr. nagsuporta sa mga
batas manunungod sa mga uripon asin mga among bilang sarong parteng bagay para
sa katalingkasan asin kaayusan, pero kahaluyi nagsikwal sa institusyon asin
nagsuporta sa pagpapondo kaini.

Kasunod sa pagkagadan ni Joseph Smith, Jr. asin sa krisis nin pagsasalida, an
mga pamayo kan mayor na Kahiroan nin Mga Banal sa Huring Aldaw na denominasyon,
An Simbahan ni Jesukristo nin Mga Banal sa Huring-Aldaw,[1] nagpadagos sa
pagtanggap sa gabos na mga katawohan na dae pinaghihiling an kulay na magigin
mga miyembro; alagad, sinda nagpoon na dae ipagbali an maiitom haros na mga
katawohan na Aprikano an lahi (o maski anong aktuwal na kulay nin kublit) na
pag-ordinahan sa Pagkasaserdote (Priesthood) asin sa partisipasyon sa mga
seremonyas nin templo. An arog kaining mga gibo nagpadagos sagkod kan
Septiyembre 30, 1978, kunsoarin an Presidente kan Simbahan na si Spencer W.
Kimball, habang naggigibo sa laog kan saiyang opisina bilang Buhay na Propeta,
nagdeklara na sa kaamayan nin Hunyo 1978 siya nagkapagresibe nin sarong
kapahayagan gikan sa Diyos na ipagtao man an pagkasaserdote asin an mga
ordinansa sa templo sa gabos na maninigong lalake na mga miyembro kan Simbahan.

An ibang donominasyon kan Mga Banal sa Huring Aldaw pinag-atubang ang isyung ini
sa ibang pananaw. An Komunidad ni Kristo, An Simbahan ni Jesuskristo
(Bickertonitas), asin an Stranghitas pirmeng pinagpasunod sa mga itom na
Aprikanong lahi na magkapot nin pagkasaserdote asin bilog na partisipasyon sa
relihiyon. An Pundamentalistang Simbahan ni Jesukristo nin Mga Banal sa Huring
Aldaw asin an iba pang Pundamentalistang Mormons na mga grupo nagpadagos sa
paggibo na dae pagpapabali base sa rasa.

An marka nin kadikloman ipinagkaag sa mga Lamanita tanganing an mga Nephita “dae
maisalak asin dae maniniwala sa mga saltong mga tradisyon na iyo an mapagprobar
kan saindang kadestrosohan” (Alma 3:7-9). An Libro ni Mormon nagtatala sa
Kagurangnan na pinagbabawal na mag-aragoman sa tahaw kan mga Lamanita asin mga
Nephita (2 Nephi 5:23) asin nagsasabi na sinda magrayong “separado gikan saimo
asin sa saimong mga banhi (Nephites), magpoon ngonyan na panahon asin sa
paabuton asin sa daeng kasagkoran, laen lang kun sinda magsosolsol kan saindang
mga karigsokan asin magbalik sakuya na tangani na ako magkaigwa nin pagkaherak
sa sainda. (Alma 3:14).

Sa kabilugan na pinagsasabi kan Libro ni Mormon, nagkapirang mga grupo kan
Lamanita an nagsorolsol asin nawaraan kan sumpa. An Ante-Nephi-Lehies or
Ammonitas “nagbukas nin sarong pakipagsuratan sainda (Nephites), asin an sumpa
nin Diyos dae na gayo nagsusunod sa sainda” (Alma 23:18). Mayong ipinagpanultol
sa saindang kublit kung pinagbag-o na. Bandang huri, an Libro ni Mormon
nagtatala na an kadagdagan na grupo kan mga Lamanita na kombertido asin ta “an
saindang kasumpaan pinaghale na sa sainda, asin an saindang kublit nagin puti na
siring sa mga Nephita…asin sinda pinagbilang na sa kairiba kan mga Nephita, asin
pinag-apod na mga Nephita. (3 Nephi 2:15-16).

An sumpa man ipinagpamugtak sa mga iba na nagrebelde. Sarong grupo nin mga
Nephita, na pinag-aapod na mga Amlisitas “na nagruluwas para sa sarong bukas na
rebelyon kontra sa Diyos; kun kaya ini kapakinabangan na an sumpa dapat na
maghugpa sa sainda.” (Alma 3:18). An mga Amlisitas kasunod nagbugtak nin sarong
marka sa saindang mga sadire. Sa puntong ini, an parasurat nagpundo sa
naratibong pinagsasabi “Ako magboboot na kamo dapat makapaghiling na sinda an
nagdara sa saindang mga sadire an sumpa; asin sa arog kaini na maggibo daw nin
lambang tawo na pinagsumpa magdara sa saindang mga sadire an saiyang
kondenasyon.” (Alma 3:19). Sa pangyayaring ini, an mga Lamanita “nagin iyo, an
kadakolon pa sa sainda, sarong matatanos na mga katawohan, na tangani baya na an
saindang pagkamatanos naglampas pa sa mga Nephita, nin huli kan saindang
paninindugan asin kan saindang katatagan sa pagtubod.” (Helaman 6:1)

An Libro ni Mormon dae nakapagpapahiling nin anuman na porma nin nakabaseng
sumpa nin diskriminasyon. Ini nagsasabi na an Kagurangnan “dae naninikwal sainda
na nagdurulok sa saiya, maitom o maputi, uripon asin libre, lalake asin babaye;
asin siya nakapaggiromdom sa mga pagano; asin an gabos kaagid para sa Diyos,
pareho an Hudiyo asin Hentil.” (2 Nephi 26:33). Sa katunayan, an kaoyitan kontra
sa mga katawohan na may maitom na kublit pinagkokondena nin sobra sa saro, uya
bilang sarong halimbawa:

An Libro ni Abraham, parte kan Perlas nin Dakulang Kahalagahan[2], na
pinag-akong kasuratan kan An Simbahan ni Jesukristo nin mga Banal sa
Huring-Aldaw” nagpahiling na an hade kan Ehipto iyo an saro sa kapag-arakianan
ni Ham asin “sarong kaparte kan dugo nin mga Canaaanitas sa paagi ni pagkamundag
sa paagi ni Ham sa pakisumaro niya sa babaye na si Ehiptos. An kasabihan
nagpasiring dagos sa estado, “asin kaya an dugo kan mga Canaanitas pinagpreserba
sa kadagaan.”

Kan tag-init nin 1833, W.W. Phelps nagpublisa nin sarong artikulo sa dyaryo kan
Simbahan, na garo baga nag-iimbitar sa mga libreng itom na tawo na yaon sa
estado tanganing magigin mga Mormons, asin sa paghohorop-horop “sa koneksyon kan
mga magagayon na mga pangyayari sa panahon na ini, na grabeng nagkaginibohan
pasiring sa kauntokan kan pangunguripon, asin kolonisasyon kan mga itom, sa
Africa.” (“Free People of Color”). Kariribokan ang nagsunod sa mga komentaryo ni
Phelps, (Roberts [1930] 1965, p. 378) asin siya pinagpuwersang birikon an
saiyang posisyon, na siya nag-ako na “dae naintindihan”, pero an kabirikan na
ini dae nakapagtapos kan kontrobersiya, asin an mga Mormons biolenteng
pinagpaharali gikan sa Jackson County, Missouri limang bulan paglipas kan
Disyembre 1833 (Bush & Mauss 1984, p. 55).

Sa kaparehong pangyayari, kan Disyembre 16, 1833, si Joseph Smith, Jr. nagdikta
nin sarong sitas sa Doktrina asin Mga Tipan na nagsasabi na “Ini bakong tama na
an siisay na tawo dapat na magigin yaon sa kauripnan kan iba.” (Tipan 101:79).

Kan 1835, an Simbahan nag-isyu nin sarong opisyal testamento na nin huli ta an
Estados Unidos na gobyerno nagtutugod nin pangunguripon, an Simbahan dae
“makikiaram sa mga uripon, ni magbalangibog nin ebanghelyo sa, ni magbunyag
sainda na kontraryo sa kagustuhan asin kamawotan kan saindang mga amo, ni
makihalobilo sa o mag-impluwensiya sainda sa sadit na bagay na tanganing
magkausa sainda na magigin diskontento sa saindang situwasyon sa buhay na ini,
na kun saen magigin delikado ang mga buhay nin mga tawo. (LDS D&C Covenant
134:12)

Kan Pebrero 6, 1835, sarong prominenteng lider kan mga Mormons, W.W. Phelps,
nagsurat nin sarong surat teoretikong pinagsasabi na an sumpa ni Cain (Curse of
Cain) nakaligtas sa dakulang baha sa paagi kan agom na babaye ni Ham, akeng
lalake ni Noah, na uyon ki Phelps sarong kapag-arakianan ni Cain. (Messenger and
Advocate 1:82) Sa kadagdagan, si Phelps iyo an nagpoon sa ideya kan ikatulong
sumpa ki Ham sa sadire niya nin huli sa “pag-aagom nin sarong maitom na babaye.”
Ining maitom na agom na babaye, uyon ki Phelps, bako sanang kapag-arakian ni
Cain, kundi saro sa mga enot na mga tawo bago pa ang dakulang baha na “mga
katawohan ni Canaan” (bakong direktang karelasyon sa Biblikong mga Canaanitas
pagkatapos kan baha).

Kan 1836, an mga patakaran na pinag-establisa kan Simbahan para sa pagpapamahala
nin mga asembliya sa Templo nin Kirtland na kaayon sinda na mga “may gapos o
libre, maitom o maputi.” (Historiya kan Simbahan, Vol. 2, Ch. 26, p. 368)

Kan Abril 1836, sa Messenger and Advocate pg. 290 Vol. 11 No. 7, Kirtland, Ohio,
si Smith nagsabi kan mga minasunod:

Kan 1836, si Warren Parrish (Sekretaryo ni Smith) nagsurat manunungod sa mga
sentimiyento kan mga katawohan sa Kirtland:

An Simbahan dae naninikwal nin mga miyembro base sa rasa (maski na an mga uripon
kaipong igwa nin permiso kan saindang amo tanganing pagbunyagan), asin
nagkapirang mga maitom na tawo an pinag-ordinahan sa pagkasaserdote sa bilog na
kapanahunan ni Joseph Smith. An pinaka-enot na bantugang itom na Banal sa Huring
Aldaw iyo si “Black Pete”, na nag-ayon sa Simbahan sa Kirtland, Ohio, asin igwa
nin nagkapirang ebidensiya na siya nagkapot nin LDS na pagkasaserdote. An ibang
Aprikano Amerikanong, kabali si Elijah Abel kan 1832, Joseph T. Ball kan 1835 or
1836 (na iyo an nagpangenot sa Boston Branch poon 1844-1845), asin Walker Lewis
kan 1843 (asin siring an saiyang akeng lalake, si Enoch Lovejoy Lewis), na
pinag-ordinahan sa pagkasaserdote sa bilog na kapanahunan ni Joseph Smith. Si
William McCary pinag-ordinahan sa Nauvoo kan 1846 ni Apostol Orson Hyde. Duwa sa
mga kapag-arakian ni Elijah Abel pinag-ordinahan man na mga Elders, asin duwa
pang ibang maitom na tawo, si Samuel Chambers asin Edward Leggroan,
pinag-ordinahan na mga Diyakono.

An mga amay na mga miyembro kan Simbahan pinagpalaog sa Templo sa Kirtland,
Ohio, na kun saen si Elijah Abel nagresibe kan ritwal nin paghuhugas asin
paglalahid (hilngon sa Journal of Zebedee Coltrin). Si Abel man nagpartisipar sa
duwang pagbubunyag para sa mga gadan sa Nauvoo, Illinois, siring sa ginibo ni
Elder Joseph T. Ball.

Pagkatapos na pagkagadan ni Joseph Smith Jr., an Propetang si Brigham Young Sr.
nagtukdo na an mga “Negro” nagin maitom nin huli sa marka ni Cain. [3], na an
boot man sabihon na sinda mga Canaanitas asin yaon sa irarom kan sumpa ni Ham.
Nin huli kaining rason, an kadaklan sa mga itom na naggikan sa Aprikanong
kapag-arakianan---kaiba an sarong kadikiton na numero kan bakong maitom na an
Simbahan man pinaghuna na magigin mga Canaanitas---mapupuwede nang
pag-oordinahan sa Pagkasaserdote. Sinda man pinagbarahan na makiayon sa Pamanang
Regalo (Endowment) asin Selestiyal na Pag-aagom, pero pinagtugutan na maglaog sa
mga templo kan simbahan tanganing gibohon an pagbubunyag para sa mga gadan.
Habang ining palisiya eksistido sa sobra nin sarong siglo, ini pirme kaiba an
promise na “an panahon maabot kunsoarin sinda magkakaigwa nin pribilihiyo kan
gabos na igwa kitang pribilihiyo asin kadakol pa.” Kan 1978, an mga pamayo kan
simbahan nagsabi na sinda nakaresibe nin sarong kapahayagan na an panahon
kaining haloyon na promise nag-abot na.



https://bcl.wikipedia.org/wiki/Amang_Hinulid_kan_Calabanga

An Amang Hinulid kan Calabanga iyo an nakahutad na rebulto ni Hesuskristo,
sarong ladawan sa pagromdom kan siya tinanggal sa Krus kun saen siya ipinako sa
makuring pagpasakit saiya kan mga Hudyo. Ini makukua sa barangay nin Sta. Salud,
sa Calabanga, Camarines Sur asin ini sentro nin pagdedebosyon kan mga Katoliko,
orog na sa panahon nin Kamahalan. Ginatos na ribo an mga deboto na may panuga sa
pagbabanal asin pagsosolsol sa mga kasalan, an nabaklay pasiring sa Sta. Salud
na parati nakabitis sana, sa pagsongko sa Amang Hinulid tagob sa pagsolsol asin
pagsamba ki Hesu Kristo asin man sa pagngayo'ngayo igdi sa paghagad nin
pagka'umay sa anoman na kahelangan.

An Amang Hinulid, na apod man "Santo Sepulcro", sinasabing dara nin sarong
iskultor haleng Espanya asin ini pigdiskarga sa doongan kan Siyudad nin Legazpi,
Albay. Sa 500 pesetas, nabayaran kan sarong babae nag'ngangaran Bartola Repolito
an rebulto. Taga Sta. Cruz, Laguna, naagom niya si Anacleto Ysaac na sarong
"capitan" (alkalde ngonyan) kan Calabanga. Sinda enot nag'erok sa barangay San
Antonio, Calabanga asin nin huli sa debosyon ni Bartola sa Hinulid, sinda
nagpatogdok duman nin sadit na kapilya kun saen, sa lakaw nin panahon,
pinagdadayo na nin mga deboto. Palibhasa oro-igwahon, an mag'agom nagtataong
libreng pagkakan sa mga deboto asin sa mga dayo. Tinatanya na an rebultong Amang
Hinulid nag'abot sa Calabanga mga 1840 o mas amay pa.

Alagad, an mag'agom dai nagka'aki. Ginibo ni Bartola pig'ampon niya legalmente
an sarong sobrina, si Maria Panay na nakapangagom man ki Luis Oloya, kan Oas,
Albay. Makangalas ta nag'aki sana kan nag'eedad nang 50 anyos, bagay na sarong
ngangalasan huli daa ki Amang Hinulid. Pigngaranan an aki na Gerarda Repolito sa
pagromdom kan saiyang lolang si Bartola. Si Gerarda an naagom iyo si Julio
Tandog kan Calabanga. An pagsasaro ninda nagbunga nin limang aki, asin yaon an
panuga na siisay man sainda namundag sa Biyernes, iyo an ma'ataman ki Amang
Hinulid. An limang aki - sarong lalaki, apat na babae- saro namundag na
Biyernes, an babaeng nag'ngangaran Rebecca, nakaagom sa sarong Hilario. Siya
asin mga tugang niyang mga babae na an mga buhay na sana iyo si Charito asin
Maruja, iyo an nag'aataman sa rebulto.

Masabi pa an mga Tandog nakabakal nin rogaring sa Sta. Salud asin duman sinda
naghubo. Hanggang ngonyan, an harong ninda asin kapilya para ki Amang Hinulid
yaon sa barangay na ini.

Sinasabing an urna ni Amang Hinulid, an kahang gibo sa kahoy asin salming,
sarong donasyon kan sarong taga-Manila na Chino kan mahiling niya an estampitang
may ladawan ni Amang Hinulid na ipinahiling kan sarong Maximiano Belleza na
nagdulok saiya ta mahagad limos para igdi. Siya si Vicente Uy na an pahayag niya
iyong gayo daa idto an ladawan na nahihiling niya na balik-balik na sa saiyang
pangiturogan.

Dakul na istorya manonongod sa mga milagro asin biyaya pigwaras sa mga deboto
asin huli daa sa kagibohan asin kapangyarihan ni Amang Hinulid.



https://bcl.wikipedia.org/wiki/Alang_na_sir%C3%A2

An la'bas na sira' madaling mabotod, alagad dai mararaot kun igwang paagi na
mapreserbar ini. An pagbalad kan sira sa saldang sarong paagi na mahale igdi an
tubig ta kun naalang ini dai na natubo an mga mikroorganismo. An pagbalad sa
init kan saldang asin pagpaduros kan kakanon iyo an soanoy nang praktis sa
pagpreserbar kan kakanon. Nawawara' an tubig sa sira huli ta naaatyanan sa
aksyon kan pagbalad igdi, sa pagpaduros, o sa pagpa'agon. Pero sa kaso nin
freeze-drying, an kakanon sinasaray sa makuring lipot sagkod na tumagas ini asin
hinahale an tubig igdi aasinani inpaagi nin sublimation. Anoman na bacteria,
alamag kaipohan an tubig ngane tumubo asin sa anoman na alang, dai sinda
natalubo. Kaya mas agil pakabalad, mas dai mararaot, pero mas segurado kun ini
inasinan alagad totoo mas gusto kan parabakal na bako labi an pagkaaskad kaini.

An sira naprepreserbar sa mga metodong tradisyonal arog kan pagbalad, pagpa'agon
asin sa pagpatos kaini sa asin. An pagbalad iyo an soanoy na paagi sa
pagpreserbar nin kakanon asin an inalang na sira natagal nin pirang taon dai
nararaot. An metodo bakong magasto asin naasir sa tamang klima. An siring na
trabaho madali para sa pamilya kan parasira asin an produkto madaling darahon sa
saod.

Sa Filipinas, an mga sirang saradit inaalang na dai na hinihinulakan saka dai
naman binabadi. Kun daradarakul na, ini binabadi ngona, na iyo an paglaplap
kaini napoon sa may talodtod pasiring sa tulak asin binubukang maglapnad hiling
an saiyang dugi. Sa siring na paagi, madali siyang mabalad asin dusok kun
empakehon kun dadarahon na sa saod.



https://bcl.wikipedia.org/wiki/Alan_Peter_Cayetano

Si Alan Peter "Companyero" Schramm Cayetano (namundag Oktobre 28, 1970), sarong
Filipinong pulitiko na may dugong Aleman. Siya nagin Senador sa Senado kan
Filipinas siyam nang taon poon pa kan 2007. Tugang siya ni Pia Cayetano na saro
man sa nagin senador sa Filipinas. Si Cayetano kandidato ngonyan bilang bise
presidente sa eleksyon presidensyal 2016 kan Filipinas.

Namundag siya kan ika-28 nin Oktobre, 1970 ki dai-nang si Renato "Compañero"
Cayetano asin si Sandra Schramm, sarong maestra asin dugong Aleman-Amerikano, Si
Cayetano nag'eerok kaiba an pamilya sa Bagumbayan, Taguig City. An saiyang agom,
si Maria Laarni Lopez Cayetano, iyo an presenteng Alkalde kan Taguig City. An
matua niyang tugang na babae, si Pia, saro man na senadora. An pinakangohod
niyang tugang si Lino iyo an nagtutukaw na representante kan ika-2ng distrito
nin Taguig, manta an saiyang saro pang tugang si Ren dating konsehal kan
Muntilupa.

Sa sarong pag'atubang sa prensa sa siyudad nin Davao, siya nagbuyagyag na
madalagan bilang kandidato para bise-presidente sa irarom kan bandera kan
Partido Nacionalista, totoo dai niya nasambit kun isay an saiyang makakapadis
bilang kandidato para presidente. Kan Nobyembre 21, 2015, pinagpabareta
opisyalmente na si Rodrigo Duterte an magigin katampad niya sa 2016 Eleksyon
Presidentyal.



https://bcl.wikipedia.org/wiki/Abaniko

An abaniko sarong tradisyonal na klase nin kinakaptan na pangayab na naggikan sa
Filipinas. An abaniko parte kan gubing nin kababaihan siring kan sagkod an bado
asin saya kan mga Tagalog asin patadyong kan mga Tausug. Kaidtong panahon, an
manlainlain na paggamit asin pagkapot kaini nagtatao nin mangriba-ibang
kahulogan.

An tataramon na abaniko gikan sa Kastila na abanico (pangayab). Saro ining
tataramon na Portuges na pinasadit, an abano na gikan sa Latin na vannus
(pangkayab o pampaypay), sarong tataramon na katakod man sa ventus (duros).

Igwa nin manlainlain na abaniko siring kan gibo sa bulos kan dahon nin anahaw
(Livistona rotundifolia). Halimbawa kaini iyo an abaniko sa probinsya nin Quezon
asin Camarines Sur. Sa Camarines Sur, dekada 1960 kan nagpoon maggibo nin
abaniko sa banwaan nin Canaman.

Sarong rawitdawit an naisurat ni Andres Bonifacio dapit sa abaniko. Nakasurat
ini sa Kastila.

An paggibo nin abaniko sa banwaan nin Canaman, Camarines Sur pinonan dekada 1960
kan mag-agom na Macario Adolfo asin Victoria Bobis. Naglakop sa barangay Santa
Cruz an industriya kan pagbahan huli sa nagdadakol na parabakal sa laog asin
luwas kan banwaan. Huli kaini, an abaniko asin iba pang handicraft iyo an
opisyal na One Town, One Product (OTOP) kan munisipyo kan Canaman.



https://bcl.wikipedia.org/wiki/You_Tube

An You Tube sarong website na kun saen pwede magpadalan asin magdalan kan mga
video clip, mga movie clip, o mga kanta man na sinasangat igdi kan mga
rehistradong paragamit. An kagtogdas kaini tolong dating empleado kan Paypal
asin minukna ninda ini kan Pebreo 2005.

Basado sa San Bruno, California, ini naggagamit kan Adobe Flash na teknolohiya
sa pagpaluwas kan mga iba-ibang klaseng video arog kan sa pelikula, mga music
videos, asin mga TV clip. Binakal kan Google Inc. an serbisyong ini sa halagang
$1.65 bilyon kan Nob. 13, 2006.

An kompaniya tinogdas ninda Chad Hurley, Steve Chen, asin Jawed Karim, na dati
mga empleyado kan Paypal. Si Hurley nag'adal nin desenyo sa Indiana Uinversity
kan Pennsylvania, manta si Chen asin Karim sabay nag'adal computer science sa
University of Illinois sa Urbana-Champaign.

An enot na pigsa'ngat na video sa YouTube may titulong Me at the zoo asin
pinahiling si kagtogdas na Karim yaon sa San diego Zoo. An video pigsangat kan
Abril 23, 2005, asin pwede pa ngane ngonyan madalan.

Kun pira man an mga nagdadalan sa You Tube, pagtandaan an ibinuyagyag kan
kompaniyang ini na kan Hulyo 2006 labi daang 100 na milyon an nagdalan. Ini
tuminaas na maray kan Hunyo 2006. Igwang 2.5 bilyon an nagdalan. Manta 50,000 na
video an isina'ngat kan Mayo 2006, asin ini nagtaas man sa 65,000 kan Hulyo,
parehong taon.

Kan Agosto 2006, an Wall Street Journal sa sarong artikulo nagbuyagyag na an You
Tube nagdadara nin 6.1 milyon na video na kaipohan an espasyong sarayan na 45
terabyte Igwa man an You Tube nin mga 500,000 na user account kan panahon na
iyan.

An YouTube pigtangro ngona sa publiko an sarong beta test kan Mayo 2005, anom na
bulan bago an opisyal na pagbungsod sa Nobyembre 2005. An sityo duminakula nin
marikason mala ta kan Hulyo an kompaniya nag'anunsyo na sobra sa 65,000 na mga
bagong video an pigsasangat aro'aldaw asin ta an sayt nagreresibi nin pagdalan
sa mga video mga 100 milyon aroaldaw. Susog sa datos na pinagbalangibog kan
kompaniyang market research na comScore, an YouTube iyo na an dominanteng
provider nin online video sa Estados Unidos, na may hiras sa merkado nin mga 43
pursyento asin sobra sa 14 bilyon na video an dinalan kan Mayo 2010. An YouTube
naghayag na katumbas sa 48 oras na mga bagong video an isinasangat moro-minuto,
asin mga tolo may kaapatan kan materyal naghahale sa luwas kan Estados Unidos.
Kan 2007 an YouTube nagkunsumo nin bandwidth katumbas sa nakunsumo kan enterong
Internet kan taon 2000. An Alexa rinaranggo an YouTube bilang ikatolong
nabisitang maray na websayt, sa likod sana kan Google asin Facebook.



https://bcl.wikipedia.org/wiki/Ward_(LDS_na_Simbahan)

Sa An Simbahan ni Jesukristo nin mga Banal sa Huring-aldaw, an sarong ward iyo
an durudakula sa duwang mga tipo nin lokal na mga kongregasyon (an saditon iyo
an branch). An ward pinagpangenotan nin sarong bishop, an katampad nin sarong
pastor sa ibang mga relihiyon. Siring sa gabos na pansimbahang kapamayuhan, an
bishop an pinagkonsiderang ordinaryon klerigo asin sa arog kaini dae
pinagbabayadan. Duwang mga tagapagpayo an masirbe kaiba kan bishop sa pagtabang
nin pagpapamahalang katungkulan kan ward asin man magpapangenot kun mayo an
bishop. An sarong branch pinapangenotan nin sarong presidente nin branch na
puwedeng igwa o mayong nin duwang tagapagpayo, depende sa kadakulaan kan branch.

An termining ward orihinal na pinag-apod sa mga politikal na subdibisyon kan mga
munisipalidad sa Mid-Western United States na kun saen an mga miyembro kan LDS
na Simbahan nag-eerok, asin iyo ini an partikular na politikal na organisasyon
sa Nauvoo, Illinois kan 1840’s. An mga bishop pinagpangaranan kan mga
katungkulan asin responsibilidad sa sarong espesipikong ward na mga boundari
kaining mga siyudad, asin sa paglipas nin panahon an indibidwal na mga
kongregasyon pinagkahulugan kaining mga boundari. Pagkatapos kan Eksodo nin mga
Mormons pasiring sa Utah, an kaparehong terminolohiya iyo an pinagpreserba sa
pag-eestablisa kan mga komunidad sa kabilugan kan sulnupang parte kan Estados
Unidos nin Amerika. Baya sa gibo, an nagbobotong mga distrito kan nagkapirang
mga komunidad nin Utah sige pa an sunod sa historikal na mga boundari kan
saindang orihinal na mga LDS na mga kongregasyon. Nin huli sa relihiyosong
koneksyon kaining termino, tradisyunal na mga Mormon pioneer na mga komunidad
heneralmente dae na naggagamit kan terminong ward sa pagtaong kahulugan sa
nagbobotong mga distrito para sa politikal na mga katuyuhan.

An sarong ward tipikal na konsistido nin may 200 hanggan 500 na aktibong
miyembro kan simbahan na yaon sa laog nin erya na yaon sa irarom nin rasonableng
panahon nin pagbibiyahe pasiring sa harong mitingan (“rasonable” minapalaen sa
tahaw nin mga nasyon asin rehiyon). An sarong istaka puwedeng pag-organisaron
kun igwa nin kisera tolong branche na kadakula nin sarong ward sa kataid na
erya. Pagkatapos na an sarong istaka nag-organisa na, an siring sa ward
kadakulang mga branches pinag-oorganisa na na magin mga wards. Kun dae nagkaigwa
nin awad na mga kongregasyon sa sarong erya na makapagporma nin sarong istaka,
sarong distrito (analohiyang minapanungod sa sarong saditon na istaka) iyo an
pinagpoporma tanganing magtagahiling sa mga lokal na kongregasyon. Sa mga erya
na kun saen igwa nin kadakulaon na mga numro kan mga aktibong miyembro nin
simbahan (arog sa Utah, an erya nin sarong ward puwede arog kasadit kan sarong
ikaapt o ikalimang parte nin sarong milya kuwadrado.

An mga indibidwal makakanagbo kun anong ward sinda nag-eerok sa paagi nin
pakipag-olay sa sarong lokal na lider o sa paagi nin paggagamit nin harong
mitingan na lokador na gamit kan simbahan sa webpage. Ining kagamitan na ini
magdedeterminar kun igwa nin mga ward sa mga nagsosolo-solong miyembro (hilnga
sa ibaba) o espesyal na lenguwaheng ward na nagsisirbe sa erya.

An mga Ward para sa nagsosolo-solong miyembro pinagmuntak sa mga erya na igwa
nin dakulaon na populasyon nin mga nagsosolo-solong mga miyembro (single
adults). Igwa nin duwang klase an single adult ward: Young Single Adult (YSA)
ward pinagmuntar para sa solong mga miyembro na may edad 18 hanggan 31, asin
Single Adult ward para man sa nagsosolong mga miyembro na labaw sa edad na 31.
Iningmga ward nagtatao sa hoben na LDS singles kan oportunidad na magsirbe sa
mga opisina kan simbahan. An mga miyembro pinagtutukdoan nin kaparehong mga
prinsipyo nin ebanghelyo siring sa sarong regular, o “pamilyang” ward, habang
nagreresibe nin atensyon partikular sa saindang espirituwal na mga pangangaipo.

An mga Singles Ward naiiba sa bagay na sinda minalabaw sa nagkakapirang iba pang
mga regular na mga ward sa heographikong kamugtakan, na minalabaw pa sa boundary
kan istaka. An single adult na mga miyembro mapuwedeng magpili na mag-atendir sa
singles ward or sa saindang regular na “home” ward; laen pa, an simbahan makusog
na pinagtutugutan an regular na pag-atendir kan, asin dae minatugot na ipaglipat
an kamiyembrohang rekord sa, regular na ward na iba pa sa saro na kun saen an
estaran nin sarong miyembro pinag-asignar.

Magpoon kaidto iyo ini an sarong doktrinal na mga kinakaipuhanan na an bishop
nin sarong ward dapat may agom, ini an lalakeng tipikan na pinagpangapudan gikan
sa ibang ward kan istaka kan singles ward. An mga lalake na minapano sa ibang
posisyon sa bishopric (duwang tagapagpayo, ehekutibong secretaryo asin saro o
dakol na kleriko nin ward) mapuwede man na pagpangapudan gikan sa ibang ward kan
estaka o mapuwedeng pangapudan gikan sa mga miyembro kan singles ward. A
pinakaprimarang katuyuhan kan sarong Singles ward iyo na makapagtao sa mga
miyembro kaini nin pagkakataon na magkahirilingan sa iba man na mga single kan
kaibong na seks asin sa pangyayari magka-inagoman. An mga singles sa sarong erya
puwedeng makanagbo nin iba man na singles na may kaparehong interes asin mga
paniniwala, ginigibo kaining sayon na makanagbo nin sarong agomon. Kadakol sa
mga leksiyon asin mga prinsipyo na pinagtutukdo an mapanunungod sa
pakikipagrelasyon, pag-aandam para sa paabuton, asin mga responsibilidad na
magkakaigwa nin sarong pamilya sa sadire ninda.

An mga grupo nin Home Evening iyo an mga grupo para sa young single adults asin
''single adults'' sa An Simbahan ni Jesukristo nin Mga Banal sa Huring-aldaw na
iyo ang nakokondukta nin mga aktibidades na kaparehong pinapraktis sa ''Family
Home Evening''. Maski na ngani na magkaigwa na nin grupo kan Home Evening na kun
saen may mga LDS ward, sinda mas prominente sa mga LDS singles wards. Ang mga
grupo minsan pinapamayuhan nin sarong hoben na lalake asin sarong hoben na
babaye, pinag-aapod sa gaha na “nanay” asin “tatay” kan Home Evening group.

YSA wards igwa nin duwang klase: wards para kolehiyo/unibersidad asin iba pa. An
pankolehiyo/pan-unibersidad na mga wards iyo an para sa mga young single adults
na nag-aatendir nin kolehiyo/unibersidad na kun saen sinda ipinagpamugtak. An
ibang YSA wards iyo man an para sa mga young single adults sa sarong erya nin
istaka o multi-istakang. Young single adults sa sarong erya na pinagsisirbihan
nin sarong YSA ward na nag-aatendir nin kolehiyo/unibersidad pinagtatabangan na
mag-atendir sa YSA ward kesa baya sa ward para sa pankolehiyo/pan-unibersidad,
pero igwa sindang pagpipilian na mag-atendir sa arinman o baya sa saindang
“home” ward. An mga hoben na lalake pinagtatabangan na magsirbe nin sarong
misyon or magin 21 anyos an edad bago makibale sa YSA ward. Singles asin YSA
wards igwa nin distingktibong mga kultura gabos sa sainda man sadire sadire. An
sarong YSA ward pinagladawan sa 2002 sine na may titulong ''The Singles Ward''.

Haros kapareho kan mga singles wards, an espesyal na foreign-language wards
pinagmumuntar sa erya na igwa nin halangkaw na populasyon kan mga immigrante o
ibang mga miyembro na an katutubong lengguwahe iba sa lokal na lengguwahe (arog
kan kataid sa U.S. military bases). Igwa pa ngani nin “foreign language” wards
para sa maluluya an pandangog na mga miyembro. An mga serbisyo pinaggigibo sa
kabilugan sa target na foreign language. An siring kaining ward puwedeng
pag-apudon na “Spanish ward” o “Chinese ward”, halimbawa. An mga designasyon
minapanungod sana sa lengguwaheng pinagtataram, asin bako sa rasa o etnisidad
kan mga miyembro na nag-arabot (e.g. mayong “Mexican wards”).

Sarong kongregasyon na yaon sa laog kan distrito o na ini saditon sana para
magin sarong ward an puwedeng pag-organisaron bilang sarong Branch kan Simbahan.
An mga Branch puwedeng pag-organisaron sa laog nin istaka, pero an mga ward dae
puwedeng pag-organisaron sa laog nin distrito. An mga Branch in sarong distrito
kabali sa laog kan hurisdiksyon kan presidente kan misyon. Mga branches puwede
man na pagpormahon para sa mga ''single adults'', ''young single adults'' (YSA),
foreign-language o ''jail/prison/half-way house'' inmates na kun saen igwa nin
pangangaipo para sa arog kaining espesyal na interes pero igwa sanang dikit na
mga indibidwal tanganing makapogma nin sarong ward. Siring sa ward, an branch
president sarong single adult, YSA, o prison branch na pagpapangapudan gikan sa
istaka o distrito na kun saen an branch pinag-organisa. Nin huli sa natura kan
prison branches, gabos na mga posisyon nin awtoridad pangangapudan sa luwas kan
branch.

An ibang branches pinagmuntar sa mga nursing homes na may mga miting na
pinaggigibo on-site para sa mga kataowhan na dae makakapagbiyahe pasiring sa
sarong harong mitingan. Sa mga branches na ini, an mga liders pinagpapangapudan
gikan sa mga lokal na mga istaka.

An pinaka-ugat na mga organisasyon (pinag-aapod na mga auxiliaries) in sarong
ward na direktang pinaghihiling kan Bishop iyo an Relief Society (an LDS Women’s
Organization), an Young Men asin ''Young Women'' na mga organisasyon, an
''Primary'' (an organisasyon nin mga kaarakian) asin an ''Sunday School''. Sa
mga branches, ining mga organisasyon iyo an pinagpapano kun igwa nin awad na
numero nin mga miyembro na magpano kaining mga posisyon.

Idtong mga kalalakehan na pinag-ordinahan sa pagkasaserdote pinag-oorganisa na
sarong korum sa paagi nin pagkasaserdoteng opisina. An mga opisina kan hababaon
o Aaronikong Pagkasaserdote (tipikal na lalake 12 hanggan 18 anyos an edad)
pinag-oorganisa asin pinaghihiling kan bishop kan ward (o branch president sa
sarong branch). Paminsan, nagkakaigwa nin separadong mga korum para sa mga
diyakuno (12 hanggan 13 anyos an edad), paratukdo (14 hanggan 15 anyos an edad)
asin pade (16 anyos an edad pataas). An mga opisina kan halangkaw o
Pagkasaserdoteng ''Melchizedek'' (''Elders'' asin Halangkaw na mga Pade) na yaon
sa indibidwal na mga wards o branches pinagpapayuhan kan Bishop pero
pinaghihiling kan Stake President. Sa laog nin mga distrito, an mga opisina kan
Pagkasaserdoteng Melchizek sa laog kan indibidwal na mga branches pinagpapayuhan
kan Branch President pero pinaghihiling kan District President sa irarom kan
direksyon kan Presidente kan Mission. Sa laog nin sarong branch, an mga korum
nin pagkasaserdote puwedeng pagpormahon o gabos na mga maykapot nin
pagkasaserdote maghihirilingan na magkasararo, siring na pinagtutugot kan bilang
kaini.

An pagkasaserdote iyo an sentral sa, asin nagtatao nin direksyon sa simbahan
asin kan mga auxiliaries kaini. Gabos na mga auxiliaries pinagkokonsiderang
kaantabay sa pagkasaserdote. An bishopric, an president kan korum nin mga
elders, an lider kan halangkaw na mga mga kapadean maghihirilingan bilang sarong
Pagkasaserdoteng Ehekutibong Komite.



https://bcl.wikipedia.org/wiki/University_of_Nueva_Caceres

An Unibersidad kan Nueva Caceres (Ingles: University of Nueva Caceres, o UNC)
sarong pribadong asín dai nin sektang unibersidad na pigpapadalagan kan sarong
pampamilyang korporasyon sa Syudad nin Naga. Ini an pinakainot na unibersidad sa
Luzon sa luwas kan Metro Manila na namuknà kan taon 1948 ni Dr. Jaime Hernandez.
Igwa ini nin programa para sa pre-eskwela, elementarya, hayskul, kolehiyo, asin
gradwado.

Naipaguhit an unibersidad sa Securities and Exchange Commission kan Mayo 18,
1948 na an mga nagbarakas iyo sinda Jaime Hernandez, Jaime Reyes, Ambassador
Jose Fuentebella, Edmundo Cea, Buenaventura Blancaflor, Juan Triviño, Antonio M.
Sison, Dr. Manuel Abella asin si Dr. Domingo Abella.

Gikan sa eksperyensya ni Dr. Jaime Hernandez, naaraman niya ang inaatubang na
kasakitan kang mga Bikolanong estudyante na nangingiturogan para sa halangkaw na
edukasyon arog kang mga unibersidad sa Manila. Hinaman nya ang paggibo kang
sarong eskwelahan para makataong serbisyo sa mga kahobenan kan rehiyon Bikol.
Poon kan Hunyo 1 taon 1948, ini inapod Nueva Caceres Colleges asin nagkaigwa nin
oportunidad an mga Bikolano na makaeksperyensya nin halangkaw na edukasyon arog
kan mga unibersidad sa Manila. Pakatapos nin anom na taon na pagkamundag kan
institusyon, tinawan nin estado na unibersidad an NCC kan gobyerno na itinao kan
Desyembre 15, 1954.

Taon 1948, limang departamento an nagbukas para sa mga maenrol, iyo an mga
minasunod: Kolehiyo sa Abogasya, Kolehiyo kan Arte Liberal, Kolehiyo kan
Komersyo, Kolehiyo kan Edukasyon, asin an huri iyo an Sekundarya na pan-aga.
Igwa man nin Edukasyon Pisikal sagkod Departamento kan PMT. An Departamento kan
Elementarya saka an Departamento kan ROTC binuksan sa taon na 1949 dangan
isinunod an Eskwelahan kan Gradwado sa taon 1953, panbanggi na an Sekundarya
saka an Kolehiyo kan Enhinyero sa taon man na 1954. Mantang an Narsing taon 1955
binuksan, an huring nabukasan iyo ang Kolehiyo kan Pag-adal nin Kompyuter.

Sa poon, inukopar saka nirentahan kan Nueva Caceres Colleges an Flordeliza asin
Hernandez Building sa gilid kan tinampong General Luna, P. Burgos sagkod
Igualdad (ngunyan iyo na an abenida nin J. Hernandez. Sa inot asin sa ikaduwang
eskalon kan duwang edipisyo iyo an mga kwarto sa pag-adal, an libraryo sa ibaba,
mantang an sadit na courtyard iyo an nagserbeng pahingaloan sagkod kawatan kan
basketbol.

Sa paagi kan paglapigot kan administrasyon saka an pagobserbar ni Atty. Antonio
M. Sison, an pagkua kan presenteng lugar kan unibersidad iyo an nangyari. An
dating hararom na katangyanan iyo an kinua saka an inot na edipisyo na itinugdok
na binasbasan ni Arsobispo Pedro P. Santos kan Abril 18, 1951. Sa nagsurunod na
taon, dakol pang edipisyo an naitugdok sa lugar gabos na pasilidad kaipohan para
maitao an kalidad kan edukasyon sa lambang estudyante kaini. An libraryo ikinaag
asin pinagayon patin an museo na nagin pinakainot sa Bikolandia.

Kadakol an naggagradwar sa unibersidad na nanginot sa mga eksaminasyon nasyonal,
rehiyonal asin probisyal na lebel. Gatos na alumni man na nakakalaog sa
politika, negosyo, akademya asin mangiribaiba pang propesyon sa Filipinas asin
luwas kan nasyon.

An inot na presidente kan unibersidad iyo si Jaime Hernandez, sinundan ni
Dolores Sison asin an presenteng presidente iyo si Eduardo Jose "Bong" Sison,
aki ni Dolores Sison.



https://bcl.wikipedia.org/wiki/Unibersidad_kan_Nueva_Caceres

An Unibersidad kan Nueva Caceres (Ingles: University of Nueva Caceres, o UNC)
sarong pribadong asín dai nin sektang unibersidad na pigpapadalagan kan sarong
pampamilyang korporasyon sa Syudad nin Naga. Ini an pinakainot na unibersidad sa
Luzon sa luwas kan Metro Manila na namuknà kan taon 1948 ni Dr. Jaime Hernandez.
Igwa ini nin programa para sa pre-eskwela, elementarya, hayskul, kolehiyo, asin
gradwado.

Naipaguhit an unibersidad sa Securities and Exchange Commission kan Mayo 18,
1948 na an mga nagbarakas iyo sinda Jaime Hernandez, Jaime Reyes, Ambassador
Jose Fuentebella, Edmundo Cea, Buenaventura Blancaflor, Juan Triviño, Antonio M.
Sison, Dr. Manuel Abella asin si Dr. Domingo Abella.

Gikan sa eksperyensya ni Dr. Jaime Hernandez, naaraman niya ang inaatubang na
kasakitan kang mga Bikolanong estudyante na nangingiturogan para sa halangkaw na
edukasyon arog kang mga unibersidad sa Manila. Hinaman nya ang paggibo kang
sarong eskwelahan para makataong serbisyo sa mga kahobenan kan rehiyon Bikol.
Poon kan Hunyo 1 taon 1948, ini inapod Nueva Caceres Colleges asin nagkaigwa nin
oportunidad an mga Bikolano na makaeksperyensya nin halangkaw na edukasyon arog
kan mga unibersidad sa Manila. Pakatapos nin anom na taon na pagkamundag kan
institusyon, tinawan nin estado na unibersidad an NCC kan gobyerno na itinao kan
Desyembre 15, 1954.

Taon 1948, limang departamento an nagbukas para sa mga maenrol, iyo an mga
minasunod: Kolehiyo sa Abogasya, Kolehiyo kan Arte Liberal, Kolehiyo kan
Komersyo, Kolehiyo kan Edukasyon, asin an huri iyo an Sekundarya na pan-aga.
Igwa man nin Edukasyon Pisikal sagkod Departamento kan PMT. An Departamento kan
Elementarya saka an Departamento kan ROTC binuksan sa taon na 1949 dangan
isinunod an Eskwelahan kan Gradwado sa taon 1953, panbanggi na an Sekundarya
saka an Kolehiyo kan Enhinyero sa taon man na 1954. Mantang an Narsing taon 1955
binuksan, an huring nabukasan iyo ang Kolehiyo kan Pag-adal nin Kompyuter.

Sa poon, inukopar saka nirentahan kan Nueva Caceres Colleges an Flordeliza asin
Hernandez Building sa gilid kan tinampong General Luna, P. Burgos sagkod
Igualdad (ngunyan iyo na an abenida nin J. Hernandez. Sa inot asin sa ikaduwang
eskalon kan duwang edipisyo iyo an mga kwarto sa pag-adal, an libraryo sa ibaba,
mantang an sadit na courtyard iyo an nagserbeng pahingaloan sagkod kawatan kan
basketbol.

Sa paagi kan paglapigot kan administrasyon saka an pagobserbar ni Atty. Antonio
M. Sison, an pagkua kan presenteng lugar kan unibersidad iyo an nangyari. An
dating hararom na katangyanan iyo an kinua saka an inot na edipisyo na itinugdok
na binasbasan ni Arsobispo Pedro P. Santos kan Abril 18, 1951. Sa nagsurunod na
taon, dakol pang edipisyo an naitugdok sa lugar gabos na pasilidad kaipohan para
maitao an kalidad kan edukasyon sa lambang estudyante kaini. An libraryo ikinaag
asin pinagayon patin an museo na nagin pinakainot sa Bikolandia.

Kadakol an naggagradwar sa unibersidad na nanginot sa mga eksaminasyon nasyonal,
rehiyonal asin probisyal na lebel. Gatos na alumni man na nakakalaog sa
politika, negosyo, akademya asin mangiribaiba pang propesyon sa Filipinas asin
luwas kan nasyon.

An inot na presidente kan unibersidad iyo si Jaime Hernandez, sinundan ni
Dolores Sison asin an presenteng presidente iyo si Eduardo Jose "Bong" Sison,
aki ni Dolores Sison.



https://bcl.wikipedia.org/wiki/Unibersidad_de_Sta._Isabel

An Universidad de Sta. Isabel (dati, Colegio de Sta. Isabel) sarong pribadong
Vicentino asin Katolikong unibersidad sa Syudad nin Naga, Filipinas. Sadiri asin
pigpapadalagan kan mga madre kan Hijas de la Caridad de San Vicente de Paul
(Daughters of Charities). Enot na nagpadalagan kaini iyo an limang mga madre kan
Hijas de Caridad na nagarabot kan Enero 1868 sa pasugo ni Obispo Francisco
Gainza na iyo an kagtugdas mismo kan eskwelahan. Sagkod ngonyan an Orden kan
Hijas de la Caridad de San Vicente de Paul iyo pa an nagkakapot asin
nagmamanehar kan sinabing institusyon. Dati an pangaran kaini Colegio de Sta.
Isabel (1867) asin ini napatindog sa pwersa kan Dekreto Real ni Reyna Isabel II
kan Espanya.

An kagmukna kan Hijas de la Caridad de San Vicente de Paul iyo si San Vicente de
Paul asin ini tinogdas niya kan Nobyembre 29, 1633 duman sa Pransya.

An eskwelahan na ini pig-inaguraran kan Abril 12, 1869. An Colegio de Sta.
Isabel iyo an pinaka-enot na normal school para sa babae sa Filipinas asin sa
Sur-subangan na Asya. Kan Agosto 20, 2001, ini nagin sarong lubos na unibersidad
sa ri'gon kan Akta Republika 7722 na bisto sa titulong "Higher Education Act of
1994".



https://bcl.wikipedia.org/wiki/Tomas_P._Arejola

Si Tomas Padilla Arejola (18 Sept., 1865 - 22 Mayo, 1926) saróng propagandista
kan panahón nin Kastila asín lehislador sa gobyerno kolonyal na tinogdás kan mga
Amerikano sa Filipinas. Sarô siyá sa nagpaháyag kan mga disgusto sa palakáw kan
gobyernong Kastila sa nasyon. Sarô siyáng delegado sa Kongreso kan Malolos.

Nakaibá niyá sa Madrid sinda Jose Rizal, Marcelo H. del Pilar, Graciano Lopez
Jaena, Jose Maria Panganiban asín ibá pang mga propagandistang Pilipino. Siyá
matíngog na orador asín parasurát na pig-omaw na gayo kan saiyang talento kan
kairiba niya sa Espanya maski ngani kan mga Espanyol duman. Poon pa kan yaon
siya sa Madrid, Espanya hanggan siya nagin Representante (1907-1911) sa
Asambleya kan Pilipinas, kasurat-surat niya si Ferdinand Blumentritt komo sarong
estimadong amigo.

Namundag siya sa sarong prominenteng pamilya sa Nueva Caceres, Camarines Sur,
Filipinas. An saiyang mga magurang iyo sinda Antonio Arejola asin Emeteria
Padilla, parehong propiong taga-Nueva Caceres asin kagsadiri nin nagkapirang
kadagaan sa mga banwaan sa Ambos Camarines.

Siya an ikatolo sa anom na nabuhay na magturugang, si Ludovico, na nagin heneral
sa Rebolusyon, iyo an pinakamatua, sunod si Leoncio na nagin padi. Nasundan pa
ini na Fabiana, Encarnacion asin Dolores.

Nagkua siya kan Humanidades sa Colegio Seminario de Nueva Caceres (1878-1884)
asin tinapos niya an Bachiller de Artes sa Manila sa San Juan de Letran. Kan
1886 nakua niya an titulong Agrimensor sa Unibersidad kan Santo Tomas. Sa
parehong unibersidad, nagkua siya nin abogasiya alagad nahorot niya an saiyang
ama na magpadagos siya nin pag-adal duman sa Madrid, España. Agosto kaidto 1988
kan siya nagsakay pasiring España.

Sa edad na 22 anyos kan taon 1886, napadagos niya an kursong abogasiya sa
Unibersidad Sentral duman sa Madrid.

Nagin siyang aktibong myembro kan Asociacion Hispano Filipino na an presidente
iyo si Profesor Miguel Morayta kan Central Universidad de Madrid. Nagbali man
siya sa Colonia Organizada de Madrid na an enot na presidente iyo si Jose Rizal.

Kan natunaw na an Asociacion Hispano-Filipino, an Circulo Hispano-Filipino
tinogdas asin siya an nagin enot na presidente kaini. An sekretaryo kaini iyo si
Mariano Ponce.

An mga sinurat niyang mga artikulong pulitikal nalagda sa La Vanguardia
(Madrid), El Paris, El Progreso, La Corresppondencia de España, sa Heraldo de
Madrid asin sa La Solidaridad, an peryodikong minukna' kan mga Pilipinong
ilustrado sa Barcelona, Espanya. An mga artikulo niya malalaad asin daing-takot
nagtotolod kan mga reporma na pigmamawot kan mga propagandistang Pilipino.

Kan taon 1890, nagtao siyang mga diskurso manongod kan Decreto Real na kun saen
inu-obligar na an pagtokdo kan Español sa mga eskwelahan sa Filipinas asin sa
sarong okasyon ngani, yaon nagdadangog si Ministro Miguel Becera.

Igdi sa parte kan buhay niya iba an osipon ni Evelyn Caldera Soriano sa saiyang
libro. Sabi ni Soriano, Agosto 23, 1896, an periodikong La Correspondencia kan
Madrid nagbareta na si Tomas Arejola kaiba sa Jose Oriols asin Francisco Colon
dinarakop. Dinakop huli lamang sa sarong surat naghahale pa sa Pilipinas na igwa
daa sa Madrid nin club de filibusterismo filipino na nagtatabang pa sa mga
separatistang Cubano.

Alagad, sabi ni Soriano pinagdetenir man lang si Tomas Arejola asin an saiyang
kairiba nin apat na aldaw duman sa Carcel Modelo kan Madrid asin pinaluwas man
tolos ta mayo nin ebidensyang natipon an mga otoridad kontra sainda.

Kan an mga Kastila may dinarakop na mga rebolusyonaryo, nakadamay an saiyang ama
na si Antonio Arejola asin an saiyang tugang si Ludovico. An duwa, kairiba an
dakul pang Pilipino, itinapok sa isla kan Fernando Poo, Aprika. Huli sa
kuneksyon niya sa mga Mason na maimpluensya arog ki Dr. Miguel Morayta, Emilio
Castelar asin Francisco Pi y Margall nalakaw niyang mabawi an saiyang ama si
Antonio asin an sarong albayano si Macario Samson. Kan Pebrero 1898, napaluwas
niya pa an tugang niyang si Ludovico asin kaiba an sampolong mga taga-Bicol na
desterrado sa sinabing isla.

Aktibo man siya sa pagkomunikar asin sa mga kumperensya sa grupong Pilipino na
nagnenegosyar duman sa Paris kan pighihimay an Tratado de Paris sa pag-ultan kan
España asin Amerika kan mga ultimong bulan kan 1898.

Kan an Pilipinong rebolusyonaryong gobyerno sa pamamayo ni Emilio Aguinaldo
pinagbilog an Kongreso nin Malolos kan Enero 1, 1899 manta na nagkasundô na an
Espanya asin Amerika sa inaapod na Tratado de Paris, si Tomas Arejola saro sa
apat na Bikolanong nagatender sa Kongreso. An tolo niya pang kaiba na
pigrepresentar an Ambos Camarines iyo sa Justo Lucban, Valeriano Velarde asin si
Mariano Quien. Dapit sa bagay na ini, duwa sanang tawo an nabanggit ni Jose
Calleja Reyes sa saiyang libro Maharlika (p. 271) na kaiba ni Tomas Arejola
duman nag-atender sa Kongreso: si Justo Lukban asin si Mariano Abella.

Kan 1901 yaon siya sa España, alagad nagsakay siya pasiring sa Hongkong kun saen
nagbali siya sa Central Revolutionary Committee na pinamayohan ni Galicano
Apacible.

Paglaog kan Desyembre 1898, an Espanya asin Estados Unidos nagkasundô na na an
Filipinas ililito na sa huri sa halagang 20 milyon na dolyar asin malinaw na an
kapangyarihan kan Estados Unidos iyo na an masakop kan nasyon. Kaya, an mga
rebolusyonaryong pwersang Pilipino napiritan maglaban na sa pwersa armada kan
mga Amerikano. An tugang ni Tomas Arejola, si Hen. Ludovico Arejola, iyo an
namayo sa Ambos Camarines sa pagtumang sa paglaog kan mga Amerikano sa gamping
ini kan ronâ.

Masabi pa, kan 1902 abot 1906, si Tomas Arejola yaon sa Hapon kasarô niya si
Mariano Ponce. Dangan nagpuli siya asin kan na-organisar an Partido
Nacionalista, na-eligir siyang bise-presidente. Taon 1907, nagbuntog siya sa
pulitika asin napili siyang Representante kan Ambos Camarines.

Sa Kongreso, nagin siyang Pamayo kan Komite sa Pampublikong Patrabaho,
Kakadlaganan asin Pagmimina asin myembro kan Komite sa Dalan-Batbat, Eskwelahan
asin Prangkisa. Sa ika-duwang termino niya, nag-ama siya nin treseng (13) leyes
asin kagmukna nin magkapirang munisipyo. Manta na yaon siya sa bidang kan
Kongreso, daing otahot an paglapigot niya sa pagtolod kan mga lakdang na makamit
an Katalingkasan kan Filipinas.

Huli sa mga leyes na saiyang napaaprobaran, an mga siring napangyari:
"napatugdok an mga tinampo sa Polangui, tinampo na nagsusugpon sa Daet asin San
Vicente, Talisay asin Indan, Tigaon asin Goa, tulay sa Tabuco sa syudad nin Naga
asin sa Pawili sa banwaan nin Bula. Nakapatugdok man siya nin mga munisipyo
(saro na diyan an Canaman), saodan, mga eskwelahan asin kan Nueva Caceres High
School (ngonyan Camarines Sur National Highschool), Naga Central School asin mga
eskwelahan sa Camarines Norte". Saro siya sa mayor na kagtolod kan ley na
nagmukna kan Biblioteca Nacional kan Filipinas.

Kan 1916, nagin siyang Senador asin representado niya an ika-6 na Distrito na
kaidto iyo an enterong ronang Bikol, alagad sa kadimalasan dai siya nakatukaw ta
pignulo an eleksyon sa Kabikolan huli sa mga iregularidad. Nag'ngata' pa man
siyang magdalagan sa eleksyon para sa mga gobernador probinsyal kan 1919 alagad
nadaog siya ni Julian Ocampo Nagretiro na siya padagos sa pulitika.

An serbisyo niya sa nasyon lawig kan enterong buhay niya asin haros malingaw na
na mag-agom. Kan Desyembre 4, 1909, sa edad na 44, inagom niya si Mercedes
Caldera, sarong daragita pa sana edad 16 asin aki nin sarong Kastilang siruhano
nagngangaran Bibiano. Nagsaro sinda nin 16 na taon alagad dai sinda nagka-aki.
Kan 1926, sa edad na 60 anyos binawian siya nin buhay huli sa helang na
tuberkulosis. Pakalihis apat na taon pakagadan niya, an balong agom niyang si
Mercedes nag-agom liwat.

Kan Nobyembre 28, 2015 sa sarong selebrasyon kan saiyang ika-150ng kamundagan,
an Sumaro Bikolnon sa pagpilang sa saiya, naggawad postuma nin plake saiya huli
sa liderato asin serbisyo na ipinahiling niya kan siya representante kan Ambos
Camarines (1907-1911). An paggawad inapod na GAWAD HIYANTA, na an siring
itinatao sana sa sarong personalidad na nagpahiling nin pambihirang liderato
asin serbisyo sa komunidad.



https://bcl.wikipedia.org/wiki/The_StraightDope

"The Straight Dope" sarong online hapot-simbag na kolum pinupublikar sa Chicago
Reader asin napalakop paagi nin sindikasyon sa walong perytodiko sa Estados
Unidos.

An kolum inayog sa pagtaram-taram kan mga Amerikano (idiom) na boot sabihon "an
bilog na impormasyon, an sangkap na istorya" asin nagsasakop nin dakul na
papag'ulayan siring kan historya, syensia, orosipon nin mga gurang, imbensyon.
An kolum naluwas sa tagline na: "Paglaban sa pagkamomong poon pa kan 1973 (haloy
bagang mapara sa huna mi madali)." Enot pinublikar sa Reader kan 1973, an kolum
sinusurat ni Cecil Adams asin ilustrado ni Slug Signorino.

Sa ngonyan, si Adams pinagpublikar na limang kadamotan kan saiyang mga kolum
asin an saiyang katuwang Ed Zotti pinublikar an sarong pang-aki na kuleksyon sa
istilong pakasurat ni Adams an Know It All.

Kan 1996, an A&E Network madalian ini-ayre sarong pasale basado sa kolum na an
apod The Straight Dope, pinag'aataman asin kapwa-sinurat kan komedyanteng Mike
Lukas.Sarong podcast man pinapaluwas na buro-bihira.Plantilya:Citation needed



https://bcl.wikipedia.org/wiki/The_Olivera_Brothers

An The Olivera Brothers (o, An Magturugang na Olivera) sarong grupo nin mga
parakantang magturugang. Sinda anas namundag asin nagdarakula sa syudad kan
Naga, Filipinas. An grupong ini nabilog kan taon 1986 asin an magturugng iyo
sinda Jose, Cesar asin Allan Olivera. May beses an matua nindang tugang na si
Danilo nabali sa grupo, asin komo quartet, an kapot niya piano o gitara.

Bilang naggururang dara an pambihirang talento sa pagkanta, sinda nakaabot'abot
na kun saen-saen sa pagpamalas asin paglinga sa rinibong mga paradangog paagi
kan saindang nakakawiling mga awit, na sabi ninda, sobra sa sanggatos na kanta
an yaon sa saindang repertoire.

Sa Ingles na mga kanta, magian na nadadara ninda an mga kanta kan Lettermen, an
ki Tom Jones, Engelbert, Platters, Louie Amstrong, The Beatles, asin mga
iba=ibang folk songs arog kan dinadara na John Denver asin James Taylor asin iba
pa.

Sa linyada nin mga Kantang Bikol na harani sa puso nindang iti'yaw iyo an Boses
ni Lolo, Sarong Banggi, Historia de Un Amor na nagigin Istorya kan Duwang
Pagkamoot asin To all the Girls I Loved Before, na may makapupusngak na bersyon
sa Bikol.

Bilang trio na parakanta, naabot na ninda an Penang, Malaysia (nagkanta sinda
duman sa Casuarina Hotel, apat na bulan, 1990), an Seoul, South Korea (nagkanta
sa Hyatt Hotel, 1994-1995) asin sinda pabalik-balik sana sa Manila sa pagkanta
sa mga resto bar arog kan Molave Cafe, Club Niwa, Buenelia Plaza Cafe. Igdi sa
Naga ngonyan sinda an regular na kontratado kan Lolo's Bar kun Domingo dawa
totoo sige man an kanta ninda sa mga kasalan, mga espesyal na tiripon asin sa
mga okasyon.

Kan mas amay pang mga taon, 1972, an magturugang na Jose, Zenaida asin Winifredo
nagbilog nin sarong banda na inapod nindang Supreme Conclusions. May lima pa
sindang kaapil igdi na bako nindang mga tugang, alagad anas sinda mga Bikolano.
Ini naghaloy na gayo asin nagkasiriblagan sana kan taon 1983. Bilang dakulang
grupo, halawig na pabalik-balik sa Hapon sa pagtogtog pero sinda nakabase sa
Olongapo.



https://bcl.wikipedia.org/wiki/The_Baseball_Network

Plantilya:For Plantilya:Redirect Plantilya:Use dmy dates Plantilya:Infobox
television

The Baseball Network was a short-lived television broadcasting joint venture
between ABC, NBC and Major League Baseball. Under the arrangement, beginning in
the 1994 season, the league produced its own in-house telecasts of games, which
were then brokered to air on ABC and NBC. This was perhaps most evident by the
copyright beds shown at the end of the telecasts, which stated "The proceeding
program has been paid for by the office of The Commissioner of Baseball". The
Baseball Network was the first television network in the United States to be
owned by a professional sports league.

The package included coverage of games in primetime on selected nights
throughout the regular season (under the branding Baseball Night in America),
along with coverage of the postseason and the World Series. Unlike previous
broadcasting arrangements with the league, there was no national "game of the
week" during the regular season; these would be replaced by multiple weekly
regional telecasts on certain nights of the week. Additionally, The Baseball
Network had exclusive coverage windows; no other broadcaster could televise MLB
games during the same night that The Baseball Network was televising games.

The arrangement did not last long; due to the effects of a players' strike on
the remainder of the 1994 season, and poor reception from fans and critics over
how the coverage was implemented, The Baseball Network would be disbanded after
the 1995 season. While NBC would maintain rights to certain games, the growing
Fox network became the league's new national broadcast partner beginning in
1996, with its then-parent company News Corporation eventually purchasing the
Los Angeles Dodgers.

After the fall-out from CBS's financial problems from their exclusive,
four-year-long, US$1.2 billion television contract with Major League Baseball (a
contract that ultimately cost the network approximately $500 million), Major
League Baseball decided to go into the business of producing the telecasts
themselves and market these to advertisers on its own. In reaction to the failed
trial with CBS, Major League Baseball was desperately grasping for every
available dollar. To put things into proper perspective, in 1991, the second
year of the league's contract with the network, CBS reported a loss of around
$169 million in the third quarter of the year. A decline in advertiser interest
caused revenue from the sale of commercials during CBS' baseball telecasts to
plummet. All the while, CBS was still contractually obligated to pay Major
League Baseball around $260 million a year through 1993.

As part of MLB's attempt to produce and market the games in-house, it hoped to
provide games of regional interests to appropriate markets. Major League
Baseball in the process, hoped to offer important games for divisional races to
the overall market. Owners hoped that this particular technique, combined with
the additional division races created through league expansion (the Colorado
Rockies and Florida Marlins had begun play the year prior) and the quest for
wild card spots for the playoffs (1994 was the first year of three divisions for
each league) in increasing the national broadcast revenue for Major League
Baseball in the foreseeable future.

After a four-year hiatus, ABC and NBC (who last aired Thursday Night Baseball
games and the Saturday afternoon Game of the Week respectively) returned to
Major League Baseball under the umbrella of a revenue sharing venture called The
Baseball Network. Under a six-year plan, Major League Baseball was intended to
receive 85% of the first US$140 million in advertising revenue (or 87.5% of
advertising revenues and corporate sponsorship from the games until sales topped
a specified level), 50% of the next $30 million, and 80% of any additional
money. Prior to this, Major League Baseball was projected to take a projected
55% cut in rights fees and receive a typical rights fee from the networks. When
compared to the previous TV deal with CBS, The Baseball Network was supposed to
bring in 50% less of the broadcasting revenue. The advertisers were reportedly
excited about the arrangement with The Baseball Network because the new package
included several changes intended to boost ratings, especially among younger
viewers.

Arranging broadcasts through The Baseball Network seemed, on the surface, to
benefit NBC and ABC (who each contributed $10 million in start-up funds) since
it gave them a monopoly on broadcasting Major League Baseball games. The deal
was similar to a time-buy, instead of a traditional rights fee situation. It
also stood to benefit the networks because they reduced the risk associated with
purchasing the broadcast rights outright (in stark contrast to CBS's disastrous
contract with Major League Baseball from the 1990–1993 seasons). NBC and ABC
were to create a loss-free environment for each other and keep an emerging Fox,
which had recently made an aggressive and ultimately successful $1.58 billion
bid for the television rights for National Football Conference games (thus,
becoming a major player in the sports broadcasting game in the process), at bay.
As a result of Fox's NFL gain, CBS was weakened further by affiliate changes, as
a number of stations jumped to Fox from CBS (for example, in Detroit, WWJ-TV
replaced WJBK).

The Baseball Network kicked off its coverage on July 12, 1994 with the All-Star
Game from Three Rivers Stadium in Pittsburgh. The game was televised on NBC with
Bob Costas (who during NBC's last go-around with Major League Baseball in 1989,
teamed with Tony Kubek as the backup team to Vin Scully and Tom Seaver on the
Game of the Week broadcasts as well as serving as NBC's perennial American
League Championship Series broadcast crew in odd-numbered years beginning in
1983), Joe Morgan (who had previously worked for NBC from 1986 to 1987 on
regional Game of the Week telecasts alongside Bob Carpenter and served as a
pre-game analyst alongside hosts Dick Enberg and Marv Albert during NBC's
coverage of 1985 and 1987 National League Championship Series respectively), and
Bob Uecker calling the action and Greg Gumbel (who had just recently, left CBS
Sports following their losses of the Major League Baseball and National Football
League packages to ABC/NBC and Fox respectively) hosting the pre-game show.
Helping with interviews were Hannah Storm and Johnny Bench. The 1994 All-Star
Game reportedly sold out all its advertising slots. This was considered an
impressive financial accomplishment, given that one 30-second spot cost
US$300,000.

After the All-Star Game was complete, ABC (with a reunited Al Michaels, Tim
McCarver, and Jim Palmer along with CBS baseball alumnus Lesley Visser as the
primary broadcasting crew) was scheduled to televise six regular season games on
Saturdays or Mondays in prime time. On the subject of play-by-play announcer Al
Michaels returning to baseball for the first time since the infamous Loma Prieta
earthquake interrupted the 1989 World Series, Jim Palmer (who along with
Michaels and Tim McCarver called the 1985, 1987 and 1989 World Series, as well
as the 1986 and 1988 All-Star Games, and 1988 National League Championship
Series for ABC) said, "Here Al is, having done five games since 1989, and steps
right in. It's hard to comprehend how one guy could so amaze." NBC would then
pick up where ABC left off by televising six more regular season Friday night
games.

The networks had exclusive rights for the twelve regular season dates, in that
no regional or national cable service (such as ESPN or superstations like
Chicago's WGN-TV or Atlanta's WTBS) or over-the-air broadcaster was allowed to
telecast a Major League Baseball game on those dates. Baseball Night in America
(which premiered on July 16, 1994) usually aired up to fourteen games based on
the viewers' region (affiliates chose games of local interest to carry) as
opposed to a traditional coast-to-coast format. Normally, announcers who
represented each of the teams playing in the respective games were paired with
each other. More specifically, on regional Saturday night broadcasts and all
non-"national" broadcasts, TBN let the two lead announcers from the opposing
teams call the games involving their teams together.

Every Baseball Night in America game was scheduled to begin at 8:00 p.m. Eastern
Time (or 8:00 p.m. Pacific Time if the game occurred on the West Coast). A
single starting time gave the networks the opportunity to broadcast one game and
then, simultaneously, cut to another game when there was a break in action.

Games involving the Toronto Blue Jays and Montreal Expos, were not always
included in the Baseball Night in America package. Canadian rightsholders were
allowed to broadcast the games. When TSN (which owned the cable rights to the
Blue Jays and Expos) covered the game in Canada, they re-broadcast the BNA feed
across their network. Typically, if the Blue Jays were idle for the day, the
Expos would be featured on TSN. Also, CBET (the CBC affiliate in Windsor,
Ontario) would air Blue Jays games if the Detroit Tigers were not playing at
home that night or if the Blue Jays scheduled to play in Detroit. Whether or not
the game would air in the opposing team's market would depend on which time zone
they were from, or if they shared a market with another team.

Ratings for both seasons of the Baseball Night in America regular season
coverage were substantially higher than CBS' final season in 1993 (3.8) or any
subsequent season on Fox. Baseball Night in America earned a 6.2 during the
strike-shortened 1994 season and a 5.8 in 1995.

All of these games aired on ABC; due to the strike NBC was unable to air its
slate of games, which were supposed to begin on August 26.

Plantilya:See also In even-numbered years, NBC would have the rights to the
All-Star Game and both League Championship Series while ABC would have the World
Series and newly created Division Series. In odd-numbered years, the postseason
and All-Star Game television rights were supposed to alternate. When ABC and NBC
last covered baseball together from 1976 to 1989, ABC had the rights to the
World Series in odd-numbered years while NBC would cover the All-Star Game and
both League Championship Series in said years. Likewise, this process would
alternate in even numbered years, with ABC getting the All-Star Game and both
LCS in years that NBC had the World Series.

The networks also promised not to begin any World Series weekend broadcasts
after 7:20 p.m. Eastern Time. When CBS held the television rights, postseason
games routinely aired on the East Coast at 8:30 p.m. at the earliest. This meant
that Joe Carter's dramatic World Series clinching home run in 1993 occurred
after midnight in the East. As CBS' baseball coverage progressed, the network
dropped the 8:00 p.m. pregame coverage (in favor of airing sitcoms such as
Evening Shade) before finally starting its coverage at 8:30 p.m. Eastern Time.
The first pitch would generally arrive at approximately 8:45 p.m.

ABC won the rights to the first dibs at the World Series in August 1993 after
ABC Sports president Dennis Swanson won a coin toss by calling "heads." Ken
Schanzer, who was the CEO of The Baseball Network, handled the coin toss.
Schanzer agreed to the coin toss by ABC and NBC at the outset as the means of
determining the order in which they would divide up the playoffs.

What separated The Baseball Network from previous television deals with Major
League Baseball, and was by far the most controversial part of the deal, was
that not all postseason games (aside from the World Series) were guaranteed to
be shown nationally. To increase viewership by preventing games from being
played in the afternoon (the league was the only professional sports league in
the country to play postseason games during the afternoon), the National League
and American League's division and championship series games were instead played
simultaneously in primetime, and affiliates could only air one game each night,
which were again determined regionally. If one playoff series had already
concluded, the remaining games would be aired nationally. Despite the
frustration of not being able to see both League Championship Series on a
national level, the 1995 LCS averaged a 13.1 rating.

Besides the 1994 All-Star Game and Game 6 of the 1995 World Series, arguably,
the most famous Baseball Network broadcast was Game 5 of the 1995 American
League Division Series between the New York Yankees and the Seattle Mariners,
broadcast on ABC. It ended with the Mariners winning in 11 innings (via Edgar
Martínez's game winning double), to clinch their first ever trip to the American
League Championship Series.

A major problem with Baseball Night in America was the idea that viewers could
not watch "important" games. Marty Noble put it in perspective by saying "With
the Network determining when games will begin and which games are made available
to which TV markets, Major League Baseball can conduct parts of its pennant
races in relative secrecy." What added to the troubles of The Baseball Network
was the fact that Baseball Night in America held exclusivity over every market.
This most severely impacted markets with two teams, specifically New York City
(Mets and Yankees), the Greater Los Angeles Area (Dodgers and Angels), Chicago
(Cubs and White Sox), the San Francisco Bay Area (Giants and A's), and even
Texas (Astros and Rangers). For example, if Baseball Night in America showed a
Yankees game, this meant that nobody in New York could see that night's Mets
game and vice versa.

Things got so bad for The Baseball Network that even local broadcasters objected
to its operations. KSMO-TV in Kansas City, the primary over-the-air station for
the Kansas City Royals, went as far as to sue the Royals for breach of contract
resulting from their broadcasts being "overexposed" and violating its
territorial exclusivity. Worse yet, even if a market had only one team, the ABC
or NBC affiliate could still not broadcast that team's game if the start time
was not appropriate for the time zone. For example, if the Detroit Tigers (the
only team in their market) played a road game in Seattle, Oakland or Anaheim
beginning at 8:00 p.m. Pacific Time (a late game), Detroit's Baseball Network
affiliate (either WXYZ-TV or WDIV, depending on the network which held the
rights to the game) could not air the game because the start time was too late
for the Detroit area (11:00 p.m. Eastern Time). Detroit viewers only had the
option of viewing the early game of the night.

Sports Illustrated columnist Tom Verducci for one, was very harsh on The
Baseball Network, dubbing it both "America's regional pastime" and an
"abomination." ABC Sports president Dennis Swanson, in announcing the
dissolution of The Baseball Network, said "The fact of the matter is, Major
League Baseball seems incapable at this point in time, of living with any long
term relationships, whether it's with fans, with players, with the political
community in Washington, with the advertising community here in Manhattan, or
with its TV partners."

Shortly after the start of the strike, Stanford University's Roger Noll argued
that the Baseball Network deal (and the bargain-basement ESPN cable renewal,
which went from $100 million to $42 million because of their losses) reflected
"poor business judgment on the part of management about the long-run
attractiveness of their product to national broadcasters." He added that the
$140 million that owners expected to share for the 1994 season (before the
strike) from TBN was underestimated by "one-third to one-half" and fell below
the annual average of $165 million needed to renew the TBN deal after two years.
Meanwhile, Andy Zimbalist, author of Baseball and Billions, and a players' union
consulting economist, insisted that baseball could have done better than the TBN
deal with some combination of CBS (which offered $120 million last-ditch bid for
renewal), Fox and TBS. Baseball shut out CBS and could have waited longer before
closing them out."

Five years after The Baseball Network dissolved, NBC Sports play-by-play
announcer Bob Costas wrote in his book Fair Ball: A Fan's Case for Baseball that
The Baseball Network was "stupid and an abomination." Costas further wrote that
the agreement involving the World Series being the only instance of The Baseball
Network broadcasting a nationally televised game was an unprecedented surrender
of prestige, as well as a slap to all serious fans. He believed that The
Baseball Network fundamentally corrupted the game and acknowledged that the most
impassioned fans in baseball were now prevented from watching many of the
playoff games that they wanted to see, as all playoff games had been broadcast
nationally for decades. Costas added that both the divisional series and the
League Championship Series now merited scarcely higher priority than regional
coverage provided for a Big Ten football game between Wisconsin and Michigan.

According to Curt Smith's book, The Voice - Mel Allen's Untold Story, the
longtime New York Yankees broadcaster and This Week in Baseball host was quoted
as saying "You wonder how anything would be worse [than CBS]. What kind of show
cancels a twenty-six-week-season's first fourteen weeks?" (in response to TBN's
tagline, "Welcome to the Show").

During the 1995 Division Series, the fan frustration with The Baseball Network
was so bad that the mere mention of it during the Mariners–Yankees ALDS from
public address announcer Tom Hutyler at Seattle's Kingdome brought boos from
most of the crowd.

The long-term plans for The Baseball Network began to crumble after players and
owners went on strike on August 12, 1994. In addition to the cancellation of
that year's World Series, ABC was denied its remaining Baseball Night in America
telecasts and NBC was shut out of its game broadcast slate (which in 1994, was
scheduled to begin on August 26) altogether. Both networks elected to dissolve
the partnership with Major League Baseball on June 22, 1995. Both networks
figured that as the delayed 1995 baseball season opened without a labor
agreement, there was no guarantee against another strike.

The Baseball Network's contract stipulated that negotiations could only take
place with NBC and ABC for 45 days, starting on August 15, 1995. But with NBC
and ABC's refusal to continue after the 1995 season, baseball had to look at its
future options. In October 1995, when it was a known fact that ABC and NBC were
going to end their television deal/joint venture with Major League Baseball,
preliminary talks rose about CBS returning. It was rumored that CBS would show
Thursday night games (more specifically, a package of West Coast interleague
games scheduled for the 11:30 Eastern/8:30 Pacific Time slot) while Fox would
show Saturday afternoon games. CBS and Fox were also rumored to share rights to
the postseason. In the end however, CBS' involvement did not come to pass and
NBC became Fox's over-the-air national television partner. Whereas each team
earned about $14 million in 1990 under CBS the later TV agreement with NBC and
Fox beginning in 1996 earned each team about $6.8 million.

To salvage the remains of the partnership, ABC and NBC elected to share coverage
of the 1995 postseason including the World Series. ABC wound up broadcasting
Games 1, 4, and 5 of 1995 World Series while NBC would broadcast Games 2, 3, and
6 (which turned out to be the decisive game). Had the 1995 World Series gone to
a seventh game, it would have then been broadcast by ABC. As it stands, Game 5
of the 1995 World Series is to date, the final Major League Baseball game to be
broadcast on ABC.

Others would argue that a primary reason for its failure was its abandoning of
localized markets in favor of more lucrative and stable advertising contracts
afforded by turning to a national model of broadcasting, similar to the National
Football League's television package, which focuses on localized games, with one
or two "national" games.

In the end, the venture would lose US$95 million in advertising and nearly $500
million in national and local spending. The Baseball Network generated only
about $5.5 million per team in revenue for each of the two years that it
operated. To put things into proper perspective, in 1993 alone, CBS generated
about $14.7 million per team. Much of this could possibly be traced back to the
strike causing a huge drop in revenue, which in return caused baseball salaries
to decrease by approximately $140,000 on average in 1995.

Both ABC and NBC soon publicly vowed to cut all ties with Major League Baseball
for the remainder of the 20th century, and Fox signed on to be the exclusive
network carrier of Major League Baseball regular season games in 1996. However,
NBC kept a postseason-only (with the exception of even-numbered years when NBC
had the rights to the All-Star Game) deal in the end, signing a deal to carry
three Division Series games, one half of the League Championship Series (the
ALCS in even numbered years and the NLCS in odd numbered years; Fox would
televise the other LCS in said years), and the 1997 and 1999 World Series
respectively (Fox had exclusive rights to the 1996, 1998 and 2000 World Series).

Fox's end of the new contract (which the network paid US$575 million for the
initial five-year contract) restored the Saturday afternoon Game of the Week
broadcasts during the regular season (approximately 16 weekly telecasts annually
that normally began on Memorial Day weekend), although it continued to offer a
selection of games based on region, with usually three regionalized telecasts
airing each week.

With ABC being sold to The Walt Disney Company in 1996, ESPN would pick up
daytime and late-evening Division Series games with a provision similar to its
National Football League games, in which the games would only air on network
affiliates in the local markets of the two participating teams. ESPN's Major
League Baseball contract was not affected then, but would take a hit in 1998
with the new National Football League contract.

In 2012, Fox would revive the Baseball Night in America title (previously used
for The Baseball Network's games) for a series of Saturday night games. Unlike
The Baseball Network, Fox did not carry every game that was scheduled for a
given Saturday, only choosing five to six games to distribute to its affiliates.

As previously mentioned announcers who represented each of the teams playing in
the respective games were typically paired with each other during games on
regular season Baseball Night in America telecasts. Also as previously
mentioned, ABC used Al Michaels, Jim Palmer, Tim McCarver and Lesley Visser as
the lead broadcasting team (Brent Musburger, CBS alumnus Jim Kaat, and Jack
Arute became the secondary team for ABC). Meanwhile, NBC used Bob Costas, Joe
Morgan, Bob Uecker and Jim Gray as their lead broadcasting team. John Saunders
was the studio host for ABC's Baseball Night in America coverage. Hannah Storm
hosted NBC's studio show for the lone season in which the network was able to
participate in The Baseball Network; Greg Gumbel was NBC's studio host for its
coverage of the 1994 All-Star Game (as previously mentioned). In 1995, Gumbel
became the secondary play-by-play announcer for NBC (working with Joe Morgan on
the National League Championship Series) behind Bob Costas. Dick Enberg was
supposed to be the secondary play-by-play announcer in 1994 for NBC, but by the
following season, his other commitments for NBC such as golf and football
rendered him unavailable to broadcast baseball.



https://bcl.wikipedia.org/wiki/Teotimo_Pacis

Si Teotimo Cruel Pacis C.M., D.D.(Abril 20, 1913 - Hulyo 8, 1984) sarong
Bikolanong padi. Nagin siyang obispo kan Palo, Leyte (1967) asin ika-2ng obispo
(1969) kan dioceses nin Legazpi.

Namundag siya sa Tiwi, Albay. Nagkua siya kan elementarya niya sa eskwela
publika sa Tiwi, nag'entra sa Seminario Conciliar de Nueva Caceres kan saiyang
sekundarya, asin nagkua kan kurso sa Edukasyon sa Unibersidad kan Santo Tomas
asin sa parehong unibersidad tinapos niya an Doktorado sa Sagrada Teolohiya.
Siya naglaog sa orden kan Congregacion de la Mision , orden na tinogdas ni San
Vicente de Paul asin naordenan bilang padi kan Marso 20, 1943., bilang Obispo
kan Palo, Leyte kan Enero 25, 1967, dangan nahubo' sa Legazpi kun saen siya
nanombrahan bilang ikaduwang obispo kaini kan Hulyo 9, 1969.

Siya an pinakaenot na Filipino nangagin Pading Paul, pinakaenot na Filipinong
pading Paul nangagin rektor (1958) kan Seminario Conciliar de Nueva Caceres asin
pinakaenot na Filipinong pading Paul na nagin Obispo.

Nagretiro siya sa aktibong serbisyo kan Hunyo 4, 1980 asin nagadan sa edad na 71
sa aktong gayo na nagmimisa sa Seminario ni San Vicente. Ilinubong siya sa
Assumpta Park kan Daughters of Charity Provincial House sa Paranaque, Metro
Manila.



https://bcl.wikipedia.org/wiki/Tecla_Ziga

Si Tecla San Andres Ziga (Agosto 28, 1906 - ) sarong abogada asin pulitiko. Siya
nagin kongresista (1955-1961) asin Senador (1963-1969) kan Filipinas. Siya an
pinakaenot na babaeng nakamit an pinakahalangkaw na grado sa Bar kan kinua niya
an eksamen na ini. Siya man an pinakaenot na babaeng duwang beses nagtukaw sa
Kongreso asin pinakaenot na babaeng abogada na nagtukaw sa Senado kan Filipinas.

Namundag sa siyudad nin Naga, Bicol, sa pamilya San Andres kun saen an saiyang
tugang si Ramon San Andres nangagin konsehal sa nasabing siyudad. Napangagom
niya si Venancio Ziga, saro man na pulitiko na nagin gobernador kan Albay dangan
kongresista sa enot na distrito kan probinsyang ini. Solong aki ninda si Victor,
na nagin man sarong senador.

Siya nagklase kan elementarya sa Colegio de Santa Isabel (ngonyan, Universidad
de Santa Isabel) asin kan haiskul sa Naga Central School. Natapos niya an
Bachiller en Artes asin abogasya sa Unibersidad kan Pilipinas, College of Law,
kan taon 1930 asin sa parehong taon kinua niya an eksamen sa Bar asin nasikwit
an pinakahalangkaw na grado mala ta sa remedial law may marka siyang 99%.

Pakapasar sana sa Bar, nagtrabaho sa DeWitt Law Office kun saen nagpitong taon
siya. Kan 1937 kuminua siya kan civil service exam asin nakua niya an halangkaw
na grado man. Naempleo siya sa Departamento nin Hustisya nin pirang taon bilang
sarong abogada asin an eksperensiya niyang halawig igdi nagsirbeng gayo kan
nagin na siyang lehislador. Kan 1955 naelehir siya sa Kongreso. Igdi nangengenot
na gayo siya sa pagtolod asin pagsurog kan mga interes nin kababaehan asin
kaakian. Pakatapos kan katongdan niya bilang kongresista sa duwang termino, siya
nanombrahan na Administrador kan Social Welfare Administration(SWA) sa gabinete
kan administrasyon ni Presidente Diosdado Macapagal manta na an agom niyang si
Venancio Ziga kongresista man kan panahon na iyan. Kan 1963, siya nabotohan na
senador asin sa senado nagin siyang myembro kan iba-ibang komite arog kan sa
agrikultura, rekursos naturales, edukasyon, asbp.



https://bcl.wikipedia.org/wiki/Tayabas_(Quezon)

An Tayabas sarong ikaanom na klase syudad na namumugtak sa probinsya nin Quezon,
Filipinas. Igwa ining sukol na 230.95 kilometro kwadrado na kadagaan asin
namumugtak sa inot na distrito. Sosog sa sensus kan 2010, igwa ining 91,428
katawo. An designadong zip code kaini iyo 4327.

Kan Marso 18, 2007, sa pwersa kan Akta Republika Nu. 9398, an banwaan na ini
ginibo nang katakin na syudad kan Quezon asin kan Hulyo 14, 2007, sarong
plebesito an ginibo sa banwaan sa pagpatibay kan ley susog sa mandato kan mga
residente. Naaprobaran kan mga residente an ley pero hababaon an bilang kan
nagboroto.

Alagad, an Korte Suprema pignulo kan Nobyembre, 2008 an ley na nagpatibay sa
pagkasyudad kan Tayabas. Sa siring msn na lakdang, an Korte Suprema magkapira
pang bagong ginibong syudad an binawian kan saiyang estado nin pagka-syudad:
Bogo, Carcar, asin Naga kan probinsya nin Cebu- Catbalogan, Samar- Tandag,
Surigao del Sur- Borongan, Eastern Samar- Lamitan, Basilan- Tabuk, Kalinga-
Bayugan, Agusan del Sur- Batac, Ilocos Norte- Mati, Davao Oriental- Guihulngan,
Negros Oriental- Cabadbaran, Agusan del Norte- asin El Salvador, Misamis
Oriental.

Segun sa Korte Suprema, an paghira kan mga banwaan na ini na nagin sindang
syudad dai nagsunod sa probisyon kan Seksyon 10, Artikulo X kan Konsitusyon.

Coordinates: 14°1′1.2″N 121°34′58.8″E﻿ / ﻿14.017000°N 121.583000°E﻿ / 14.017000;
121.583000



https://bcl.wikipedia.org/wiki/Tataramon_na_Masbatenyo

Masbatenyo o Minasbate an mayor na tataramon sa isla kan Masbate. Tolo an
diyalekto kaini: Pwedeng apodon tang Masbatenyong Solnopan na lakop sa palibot
kan banwaan nin Basud, an Masbatenyong Habagatan nakasentro sa banwaan kan
Cataingin sa habagatan-subangan source needed kan isla asin Masbatenyong
Amihanan na nakabase sa haros kabanga kan amihanan na parte kan islang Masbate
asin sa palibot kan syudad mismo kan Masbate.. Tinataya' na nagaabot 530,000 an
naggagamit kan tataramon na ini sa kabiyoan.

Sa habagatan-solnopan kan islang Masbate an mayor na tataramon Ilonggo na medyo
nalahidan nin Bikol asin sa harayong parte kan habagatan-subangan kan islang
Masbate an mayor na taramon Sugbuanon.

Sa Burias, parte pa kan probinsyang Masbate, an kadakulan Sugbuanon an tinataram
maliban sa San Pascual asin sentro kan Claveria na bikol-Naga an ginagamit.

An ibang otoridad sa lenggwahe sinasakop an Masbatenyong tataramon sa terminong
Bisacol na iyo an taramon man sa Sentral Sorsogon asin sa Habagatan Sorsogon
huli sa saindang pagka-aragidan.

Si Elmer P.Wolfenden, sa saiyang adal, nagtaong opinyon na an Bisacol kan
Sorsogon asin an Masbatenyo magka-agidan na maray alagad mas harani an
Masbatenyo sa mga sistema gramatikal kan bisayang Hiligaynon kisa kan sa
lenggwaheng Bikol kan Habagatan Luzon o sa Sugbuanon kan probinsyang Cebu sa
habagatan kan Pilipinas.



https://bcl.wikipedia.org/wiki/Syudad_nin_Batangas

An Siyudad nin Batangas sarong primera klaseng siyudad sa probinsya kan
Batangas, Filipinas. Susog sa senso kan 2007, igwang 295, 231 katawo an nageerok
igdi sa 50, 223 na kaharongan. Ginibo ining siyudad kan Hulyo 23, 1969, asin
binansagan na "Industrial Port City of CALABARZON" huli ta kadakul igding mga
pabrika asin ini nanggad an sentro kan komersyo asin industriya sa paralibot.

An siyudad na ini saro sa pinakamarikas sa pagiging urbanisado sa bilog na
Filipinas

Mga enot na misionerong Kastila nag'arabot sa lugar kan Batangas nangyari kan
taon 1572. Kan 1581 an mga otoridad Espanyol naisipan na muknaon an sarong
pueblo sa lugar na buru-boklod (ngonyan, "Hilltop" an apod) kun saen nakatogdok
an presenteng Kapitolyo Probinsyal kan Batangas, bagay na napangyari pagsolnop
kan kahadean nin Koumintang sa nasabing lugar. An bagong muknang banwaan naapod
"Batangan" ta darakulang batang an nakukua duman hale sa kakahoyan na naglakopan
sa lugar. An mga Espanyol pignombrahan si Don Agustin Casilao bilang pinakaenot
na gobernadorcillo. An siring na titulo kan taon 1894 nasanglaen kan "capital
municipal". Kan panahon na idto, mga 1870, an mga sitio pa sana iyo an Balagtas,
Bilogo, Bolbok, Bukal, Catandala, Konde, De La Paz, Kumintang Ibaba, Matuko,
Mapagong, Paharang Kanluran, Pairang, Pinamucan, Patulo, Sampaga, San Agapito,
San Isidro ang Talahib.

Pag'abot kan mga Amerikano, natogdas an gobyerno sibil asin kan Hulyo 4, 1901 si
Jose Villanueva an naelihir na "Presidente Municipal". An saiyang termino
nagtapos kan 1903.



https://bcl.wikipedia.org/wiki/Stella_Marquez

Si Stella Márquez Zawadski-Araneta (namundag 1937 sa Tumaco, Colombia)(née
Márquez Zawadski often styled as Madame Stella Marquez Araneta born 1937 in
Tumaco, Nariño, Colombia) iyo an pinakaenot na Colombianong direktor asin beauty
queen na nakoronahan Miss International kan 1960. si Araneta iyo ngonyan an
Charge d' Affaires kan Konsuladong Honorario nin Colombia sa Filipinas asin
Pamayo kan Binibining Pilipinas Charities Incorporated.

Si Araneta sarong Colombiana dugong Espanyol asin Polako. Nagin siyang Miss
Colombia kan 1959 dangan huli kan pangganang ini, nakabali siya sa patiribayan
sa Miss Universe 1960 sa Miami Beach, Florida kun saen nakaiba siya sa 15
semi-finalista. Dangan siya nakibali sa pinakaenot na Miss International pageant
na ginibo sa Long Beach, California, kan 1960, asin siya na an nagin pinakaenot
na Miss International, saka iyo man an enot-enoteng Amerikanang Latina Latin
American titleholder.

Naagom niya si Jorge Araneta, sarong negosyanteng Filipino. Poon pa kan 1964
siya an nagmamato asin nag'oorganisar kan Binibining Pilipinas (Filipino, "Miss
Philippines"), na iyo an nasubol kan mga nagana igdi sa kompetisyon sa Miss
Universe asin Miss International. Sa presente, an Binibining Pilipinas rogaring
an prangkesa sa Miss Intercontinental, Miss Supranational, Miss Grand
International, asin Miss Globe. Siya natokahan sa katongdan na ini kan saiyang
panugangan na si Jay Amado Araneta. Kadungan igdi an toka niya bilang Charge d'
Affaires kan Konsulado Honoraryo nin Colombia sa Filipinas sa Manila.

Siya napili asin naonrang ibilang sa mga kabarali sa Eastwood City Walk Of Fame
sa Quezon City, Filipinas kan 2013, asin iyo siya an pinakaenot na babaeng
Colombiana Beauty Queen pinag'onra sa Eastwood City Walk Of Fame Philippines.



https://bcl.wikipedia.org/wiki/Simbahan_ni_Kristo_(Santos_nin_mga_Huring_Aldaw)

An Simbahan ni Kristo (Ingles: Church of Christ) kan naghaloy inapod na An
Simbahan ni Jesukristo nin mga Banal sa Huring-aldaw (The Church of Jesus Christ
of Latter-Day Saints), an orihinal na relihiyosong kongregasyon na pigtugdas ni
Joseph Smith, Jr. Pinagbilog ini kan 1829 asin pinagtugdas kan Abril 6, 1830 sa
norteng-sulnopan nin New York asin ini an enot na simbahan na nagpapautob nin
mga pagtubod na uyon sa Libro ni Mormon (Book of Mormon) na pigsalin mismo ni
Joseph Smith Jr. sa tabang nin kapangyarihan nin Espiritu Santo na gikan sa
orihinal na lingguwaheng konsistido nin kaaraman kan mga Hudiyo asin Ehipsiyano,
asin iyo ngonyan an minarepresentar sa pormal na kapinunan kan Kahiroan nin Mga
Banal sa mga Huring Aldaw.

An Libro ni Mormon iyo an panulok-gapo kan Simbahan na naglalaman kan mga
historya nin mga katawohan, Nephita asin Lamanita, asin mga lumang propeta na
nagpaduman sa Lumang Amerika matapos na destrosohon an Jerusalem sa panahon ni
Hadeng Zedekiah, hade nin Judah (mga 600 B.C.). Mababasa man an ministeryo nin
Kagurangnang Jesukristo sa mga katadaang katawohan matapos na siya nagsakat sa
langit asin nagbaba sa lugar nin Lumang Amerika asin nagtukdo man sainda kan
plano nin kaligtasan bilang pag-utob sa saiyang sinambit sa atubangan kan mga
Hudiyo sa Jerusalem (Juan 10:16). An mga miyembro kan Simbahan nagtutubod man na
may kasegurohan na an pagluwas kan Libro ni Mormon iyo an bilog na kautuban kan
propesiya ni Ezekiel na nanunungod sa mga huring aldaw. (Ezekiel 37:16-20)

Si Joseph Smith, Jr. asin an saiyang mga kairibahan nagmawot na an Simbahan ni
Kristo iyo an magigin sarong restorasyon (Restoration) kan enot na siglong
Kristiyanong Simbahan, na si Smith nagtukdo na nahulog gikan sa pabor asin
awtoridad nin Diyos nin huli sa sarong Dakulaong Apostasya (Great Apostasy).
Kasunod sa pagkagadan ni Smith kan 1844, nagkaigwa nin sarong krisis nin
awtoridad[4], na an mayor sa kadaklan kan mga miyembro nagsurunod ki Brigham
Young pasiring sa Teritoryo nin Utah asin nagkapirang saraditon na mga
denominasyon na nagkatarada sa kapalibutan nin mga estado. An gabos na mga
simbahan na nagresulta kaining kabarangaan (Schism) nakonsidera kan saindang mga
sadire na magin maninigong tagapagpadagos kan orihinal na Simbahan ni Kristo
(Church of Christ).

Mayo pa nin sarong bantog na rekord nin kaidto pang konsepto nin mga Mormons
para sa sarong Simbahan ni Kristo bago pa man an pagsalin ni Joseph Smith Jr kan
Libro ni Mormon magpoon Abril hanggan Hunyo 1829. Sa panahon kaidtong pagsalin,
an panluwasang desinyo luhay-luhay na nagigin malinaw para sa sarong komunidad
nin mga paratubod, na may awtoridad gikan sa Diyos, mga ordinansa siring baga sa
pagbubunyag, asin pag-ordina nin mga klerigo. Kan panahon nin Abril 1829, si
Smith nagsalin kan sarong estorya ni Alma an Gurang, an dating pade nin sarong
maraot na hade, na nagbunyag kan saiyang mga parasunod sa paagi nin paglubog,
“na igwang awtoridad gikan sa Makapangyarihang Diyos”, asin nag-apod kan saiyang
komunidad nin mga paratubod na “Simbahan nin Diyos, o an Simbahan ni Kristo”.
(Mosias 18:13-17). An libro pinagladawan an klerigo kan simbahang nasambit na
konsistido nin mga kapadian, na dae pinagbabayadan asin iyo an “mayong ibang
ipagbabalangibog kundi pagsosolsol asin pagtubod sa Kagurangnan.” (Mosias
18:20). Si Alma sa kahaluyan pinag-establisa an kadakul na mga simbahan, na
pinagkonsiderang “sarong simbahan” nin huli ta “mayong ibang pinagbabalangibog
sa gabos na mga simbahan laen ining pagsosolsol asin pagtubod sa Diyos.” (Mosias
25:22). Sa kadagdagan sa mga kapadean, an libro nagsambit na an klerigo kaining
mga simbahan man may kaayon na mga paratukdo. (Mosias 15:21). Sa kahaluyan, an
libro nagsambit na an mga simbahan igwa nin mga gurang (elders). (Alma 4:7).

Daeng pagkukulang, kan Mayo 1829, sarong kapahayagan ki Joseph Smith, Jr. na
nagladawan sa “simbahan” sa impormal na mga termino: “Hilnga, iyo ini an
sakuyang doktrina: na an siisay man na nagsosolsol asin nagdudulok sa sako, iyo
man sana an sakuyang simbahan: an siisay man na nagdedeklara nin mas o kulang
kaini, iyo man sana an bakong sako, kundi iyo an laban sako: kun kaya, siya
bakong kaayon sa sakuyang simbahan. (Libro nin mga Kasugoan 9:16). An padagos na
diktasyon ni Joseph Smith kan Libro ni Mormon nagsambit man na igwa nin “duwang
simbahan sana: an saro iyo an simbahan kan Kordero ni Diyos, asin an saro iyo an
simbahan kan diyablo.” (1 Nephi 14:10).

Bilang sarong kasimbagan sa mga ideya kan libro mapanungod sa pagbubunyag asin
sa organisasyon kan mga simbahan, si Joseph Smith, Jr. asin si Oliver Cowdery
nagbunyag sa lambang saro sa paagi nin paglubog kan Mayo 1829 na uyon sa
pinagboot kan anghel na pinag-apod na Juan Bautista. Sinda man nagpoon na
magburunyag nin dosenang mga katawohan, sa amay kaidtong Hunyo 1829. (Historiya
kan Simbahan 1:6, p. 59). Kaya lang, ining mga kombertido (converts) dae pa
kaayon sa sarong aktuwal asin pormal na organisasyon nin simbahan. Daeng
pagkukulang, ining komunidad nin mga paratubod nag-aapod kan saindang mga sadire
bilang “an Simbahan ni Kristo”, asin kaayon an mga kombertido na yaon sa tolong
banwaan nin New York: Fayette, Manchester, asin Colesville.

Kan Hunyo 1829, kasimbagan sa mga kalingkagan (concerns) ni Oliver Cowdery, si
Joseph Smith, Jr. nagdikta nin sarong kapahayagan na nagsasabi na “sa Libro ni
Mormon an gabos na mga bagay iyo an pinagsurat, mapanungod sa sakuyang simbahan,
sakuyang ebanghelyo, asin sa sakuyang gapo. Kumbaya kun ika magtutugdok kan
sakuyang simbahah, asin kan sakuyang ebanghelyo, asin kan sakuyang gapo, an mga
pintuan nin impiyerno dae makakapagtagal laban saimo” (Libro nin mga Kasugoan,
p. 35, bersikulo 3-4). Kan mga panahon sa katahawan nin Hunyo asin Disyembre
1829, si Oliver Cowdery nagsabi na siya nagresibe nin sarong kapahayagan
manunungod sa “kun paano siya dapat na magtutugdok kan saiyang simbahan asin
manera kaini”. Ining kapahayagan iyo an pinag-apod na “Mga Artikulo kan Simbahan
ni Kristo”, asin ini nag-indikar na an simbahan dapat na mag-oordina ni mga
kapadean asin mga paratukdo “uyon sa mga regalo asin kapangapudan nin Diyos sa
mga tawo.” An simbahan kaipuhan na regular na maghihirilingan sa pakipagbahagi
kan tinapay asin arak. Si Cowdery pinagladawan bilang “sarong Apostol ni
Jesukristo”. Uyon ki David Whitmer, kan Abril 1830, ining impormal na “Simbahan
ni Kristo” nagkaigwa nin anom na mga gurang (elders) asin sitentang mga
miyembro. (Whitmer, Address to All Believers, 1887, p. 33).

Kan Abril 6, 1830, si Joseph Smith, Jr., Oliver Cowdery, asin sarong grupo na
bana-banang may 30 mga paratubod naghirilingan tanganing pormal na organisaron
an Simbahan ni Kristo pasiring sa pagin sarong ligal na institusyon. Sa
tradisyon, ini pinagsasabi na nangyari sa harong ni Peter Whitmer, Sr. sa
Fayette, New York, pero may mga amay na katalaan man na nagsambit kaini sa
Manchester. Dae naghaloy pagkatapos kaining pormal na organisasyon, saradit na
mga sanga kaini an pormal na pinag-establisa sa Fayette, Manchester, asin
Colesville.

Mga testigo na nagsasabi na an simbahan pinag-organisa sa harong ni Joseph Smith
kaayon sinda Joseph Smith, Jr. (Smith 1844), William Smith (Smith 1883), p. 14),
asin Joseph Knight, Sr. (Jessee 1976), asin nagkapirang bakong paratubod na mga
residente kan Palmyra (Tucker 1867, p. 58). Ining mga testigo kagabsan na
nagtutubod na an harong ni Joseph Smith yaon sa Manchester, pero ini teknikal na
nakapamugtak sa norteng kasagkoran nin Manchester sa Palmyra (Berge 1985). Sa
saiyang 1838 na manuskritong historiya, baya, si Joseph Smith Jr.
pinagkontradiksyon an saiyang ibang pinagpublikar na mga pinagsasabi asin
pinagpamugtak an lugar nin pag-organisasyon sa harong ni Whitmer sa Fayette. Kan
1887, an testigong si David Whitmer man nakagiromdom na an bagay na ini nangyari
sa harong kan saiyang ama sa Fayette (Whitmer 1887, p.33). Kaya lang, mga taong
nakalipas kan 1875, si Whitmer nakapagsabi na sa sarong tagapagbareta na an
pangyayari nangyari sa Manchester (Whitmer, 1875).

Sa paagi ni mga huring mga talaan, an Abril 6 na pan-organisasyong
pagtiripon-tipon iyo an sarong karismatikong pangyayari, na kun saen an mga
miyembro nin kongregasyon nagkaigwa nin mga bisyon, nagpropesiya, nagtaram nin
mga dila, maogmang nagkukururahawan nin mga kaomawan sa Kagurangnan, asin
pinanluyahan. (Joseph Smith History, 1839 draft). Siring man, an simbahan pormal
na nag-ordina nin sarong ministro, na may pagkasaserdoteng mga opisina nin
Diyakuno, Paratukdo, Padi, asin Elder. Si Smith asin Cowdery, uyon sa saindang
1831 na katalaanan, lambang saro pinag-ordinahan bilang “sarong apostol ni
Jesukristo, asin sarong elder kan simbahan”. (“Mga Artikulo asin Tipan kan
Simbahan ni Kristo”, Painesville Telegraph, Abril 19, 1831). An katalaanan na
ini pinagbago kan 1835 na magsasabi na si Joseph Smith pinag-ordinahan na iyo
“Enot na Elder”, asin si Oliver Cowdery pinag-ordinahan na iyo “Ikaduwang
Elder”. (LDS D&C 20:2-3).

Sa kaamayan nin 1800s, si Alexander Campbell asin iba pa nagpoon sa
pagpapabantog kan ideya sa pag-iriba nin mga Kristiyano sa Estados Unidos na an
pagkakabaranga sa pag-iriba nin mga Kristiyanong mga sekta pinagkausa sa paagi
nin sarong Dakulang Apostasya (Great Apostasy) gikan sa orihinal na mga
katukdoan ni Jesus, na pinaggigibo kan primitibong Kristiyanong simbahan. Si
Campbell asin an saiyang mga kaibahan nagpundar kan Kahiroan nin Restorasyon
(Restoration Movement), sa pakipagbangilan na an totoong mga gibo nin
Kristiyanidad mapuwedeng mangyari sa paagi nin restorasyong paggigibo na
pinagladawan sa Bagong Tipan. An mga Restorasyonista (Restorationist) man
nagmawot na paghalion an sektaryanismo (Sectarianism), sa pakipagbangilan na
dapat magkakaigwa in saro sanang Kristiyanong simbahan and na ini dapat na
pagngangaranan na, an “Simbahan ni Kristo.”

Sa katunayan na an mga simbahan kan ibang Kristiyanong Restoriyanista (Christian
Restorationist), kabali na an mga Campbelitas (Campbellites), an pinagngaranan
man na an “Simbahan ni Kristo” nagkausa ini nin sarong konsiderableng antas nin
karibongan sa mga enot na taon kan Kahiroan nin Mga Banal sa mga Huring Aldaw.
Nin huli sa maigot na paniniwala sa Libro ni Mormon sa pag-iriba kan mga
parasunod ni Joseph Smith, Jr., an mga katawohan na yaon sa luwas kan simbahan
pinag-aapod sindang mga “Mormonitas” (Mormonites) o “Mormons”. Si Joseph Smith
asin ibang mga elder kan simbahan pinagkonsidera na an pangaran na “Mormon”
sarong panlalait. Kan Mayo 1834, an simbahan pinag-adaptar an sarong resolusyon
na an simbahan magigin bantugan bilang An Simbahan nin mga Banal sa mga Huring
Aldaw. Sa kadakul na mga pagkakataon an simbahan pinag-aapod man na An Simbahan
ni Jesukristo asin An Simbahan nin Diyos.

Kan ika-huring parte nin 1830s, si Joseph Smith asin idtong nagin matapat sa
saiya nagpundar nin sarong bagong pamayuhang-opisina sa Far West, Missouri. Sa
Far West kan 1838, siya nagbalangibog nin sarong kapahayagan na minabago sa
pangaran kan organisasyon na an Simbahan ni Jesukristo nin mga Banal sa Huring
Aldaw.

Sagkod sa panahon kan asasinasyon ni Joseph Smith Jr., an simbahan binantog sa
alternatibong pangaran na an Simbahan ni Jesukristo nin mga Banal o an Simbahan
ni Jesukristo nin mga Banal sa Huring Aldaw. Pagkatapos kan saiyang kagadanan,
nagkumpetensiyahan an Mga Banal sa Huring Aldaw na mga denominasyon nag-organisa
sa irarom kan pamamahala nin sarong numero nin mga parasalida. An pinakadakula
sa mga ini, pinapamayuhan ni Brigham Young asin ngonyan nakabase na sa Salt Lake
City, Utah, na pinagpadagos ang paggamit kan Simbahan ni Jesukristo nin mga
Banal sa Huring Aldaw sagkod sa inkorporasyon kaini kan 1851, kunsoarin an
simbahan pinahayag an estandarteng pangaran kaini na An Simbahan ni Jesukristo
nin mga Banal sa Huring Aldaw.

An mga parasunod ni James J. Strang naggagamit nin pampublikong pagsadireng
pangaran, Simbahan ni Jesukristo nin mga Banal sa Huring Aldaw, bilang iyo an
pangaran kan saindang simbahan. An pangaran na Simbahan ni Jesukristo nin mga
Banal sa Huring Aldaw iyo man an pinagngaran kan mga miyembro na pinag-aako an
akeng lalake ni Joseph Smith, Jr., na si Joseph Smith III, na iyo an parasalida
kan saiyang ama. Si Smith III nagin propeta-president kaining grupo kan Abril 6,
1860. Kaya lang, an simbahan nagin inkorporado kan 1872 bilang iyo an
Reorganisadong Simbahan ni Jesukristo nin mga Banal sa Huring Aldaw, tanganing
maipagpalaen ini gikan sa mas dakulang simbahan sa Utah, kaidtong panahon sa
tahaw nin kadakul na isyung pederal na minapanungod sa poligamiya. Kan 2001, an
simbahan pinagbago kaini an pangaran giraray na nagin “Komunidad nin
Kristo”---may pagmangno na buhayon an orihinal na “Simbahan ni Kristo” na
pangaran. An grupo ni Sidney Rigdon nagparadikit na sana sagkod na an sarong sa
mga elder, si William Bickerton, na re-organisa kan 1862 sa irarom kan pangaran
na An Simbahan ni Jesukristo. An ibang mga Banal sa Huring Aldaw na mga
denominasyon nagbaralik sa orihinal na pangaran o sarong kinalaenan kaini, na
minabale sa Simbahan ni Kristo (Templong Lote), an Simbahan ni Jesukristo
(Cutlerita), asin an ngonyan na naparang Simbahan ni Kristo (Whitmerita).

Sa katotohanan an lambang denominasyon kan Mga Banal sa Huring Aldaw nag-aako na
iyo an karapat-dapat na kasalidahan kan orihinal na Simbahan ni Kristo asin
nag-aako na si Joseph Smith, Jr., bilang iyo an nagpundar na propeta o enot na
presidente. Halimbawa, An Simbahan ni Jesukristo nin mga Banal sa Huring-aldaw,
Komunidad ni Kristo, Simbahan ni Jesukristo nin mga Banal sa Huring Aldaw
(Strangita), Simbahan ni Kristo (Templong Lote), asin Simbahan ni Kristo na may
Mensahe ni Elijah, gabos minaako na pinag-organisa ni Joseph Smith kan Abril 6,
1830, an petsa kunsoarin an Simbahan ni Kristo pinag-organisa. An ibang
denominasyon, arog kan An Simbahan ni Jesukristo (Bickertonita), minaako na an
saindang mga organisasyon pinagmukna pagkatapos kan petsang ini, pero daeng
pagkukulang na minaako na ini sarong re-establisamento kan orihinal na simbahan.

Kan 1880 sa sarong kaso ligal, an korte nin Ohio nagdeklara na an
Re-organisadong Simbahan ni Jesukristo kan mga Banal sa Huring Aldaw
(Reorganized Church of Jesus Christ of Latter Day Saints, na magpoon kaidto
pinagngaranan na “Komunidad ni Kristo”) iyo an ligal na kasalidahan sa orihinal
na Simbahan ni Kristo ni Joseph Smith, Jr. An korte man nanindugan na An
Simbahan ni Jesukristo nin mga Banal sa Huring-aldaw (The Church of Jesus Christ
of Latter-Day Saints) bako an ligal na kasalidahan nin huli ta ini “materyal
asin dakulang minabaya gikan sa pagtubod, mga doktrina, batas, mga ordinansa
asin mga kagamitan kan nasabing orihinal na Simbahan.

Kan 1894, sarong pederal na korte kan Estados Unidos sa Missouri pinanindugan
giraray na an RLDS na Simbahan iyo an ligal na kasalidahan sa orihinal na
simbahan. Kaya lang, sa apila an bilog na kaso pinagbale-wala na kan United
States Court of Appeals for the Eight Circuit na mayong anuman na diskusyon kan
korte mapanungod sa isyu kan ligal na kasalidahan.



https://bcl.wikipedia.org/wiki/Simbahan_ni_Kristo_(Mga_Banal_sa_mga_Huring_Aldaw)

An Simbahan ni Kristo (Ingles: Church of Christ) kan naghaloy inapod na An
Simbahan ni Jesukristo nin mga Banal sa Huring-aldaw (The Church of Jesus Christ
of Latter-Day Saints), an orihinal na relihiyosong kongregasyon na pigtugdas ni
Joseph Smith, Jr. Pinagbilog ini kan 1829 asin pinagtugdas kan Abril 6, 1830 sa
norteng-sulnopan nin New York asin ini an enot na simbahan na nagpapautob nin
mga pagtubod na uyon sa Libro ni Mormon (Book of Mormon) na pigsalin mismo ni
Joseph Smith Jr. sa tabang nin kapangyarihan nin Espiritu Santo na gikan sa
orihinal na lingguwaheng konsistido nin kaaraman kan mga Hudiyo asin Ehipsiyano,
asin iyo ngonyan an minarepresentar sa pormal na kapinunan kan Kahiroan nin Mga
Banal sa mga Huring Aldaw.

An Libro ni Mormon iyo an panulok-gapo kan Simbahan na naglalaman kan mga
historya nin mga katawohan, Nephita asin Lamanita, asin mga lumang propeta na
nagpaduman sa Lumang Amerika matapos na destrosohon an Jerusalem sa panahon ni
Hadeng Zedekiah, hade nin Judah (mga 600 B.C.). Mababasa man an ministeryo nin
Kagurangnang Jesukristo sa mga katadaang katawohan matapos na siya nagsakat sa
langit asin nagbaba sa lugar nin Lumang Amerika asin nagtukdo man sainda kan
plano nin kaligtasan bilang pag-utob sa saiyang sinambit sa atubangan kan mga
Hudiyo sa Jerusalem (Juan 10:16). An mga miyembro kan Simbahan nagtutubod man na
may kasegurohan na an pagluwas kan Libro ni Mormon iyo an bilog na kautuban kan
propesiya ni Ezekiel na nanunungod sa mga huring aldaw. (Ezekiel 37:16-20)

Si Joseph Smith, Jr. asin an saiyang mga kairibahan nagmawot na an Simbahan ni
Kristo iyo an magigin sarong restorasyon (Restoration) kan enot na siglong
Kristiyanong Simbahan, na si Smith nagtukdo na nahulog gikan sa pabor asin
awtoridad nin Diyos nin huli sa sarong Dakulaong Apostasya (Great Apostasy).
Kasunod sa pagkagadan ni Smith kan 1844, nagkaigwa nin sarong krisis nin
awtoridad[4], na an mayor sa kadaklan kan mga miyembro nagsurunod ki Brigham
Young pasiring sa Teritoryo nin Utah asin nagkapirang saraditon na mga
denominasyon na nagkatarada sa kapalibutan nin mga estado. An gabos na mga
simbahan na nagresulta kaining kabarangaan (Schism) nakonsidera kan saindang mga
sadire na magin maninigong tagapagpadagos kan orihinal na Simbahan ni Kristo
(Church of Christ).

Mayo pa nin sarong bantog na rekord nin kaidto pang konsepto nin mga Mormons
para sa sarong Simbahan ni Kristo bago pa man an pagsalin ni Joseph Smith Jr kan
Libro ni Mormon magpoon Abril hanggan Hunyo 1829. Sa panahon kaidtong pagsalin,
an panluwasang desinyo luhay-luhay na nagigin malinaw para sa sarong komunidad
nin mga paratubod, na may awtoridad gikan sa Diyos, mga ordinansa siring baga sa
pagbubunyag, asin pag-ordina nin mga klerigo. Kan panahon nin Abril 1829, si
Smith nagsalin kan sarong estorya ni Alma an Gurang, an dating pade nin sarong
maraot na hade, na nagbunyag kan saiyang mga parasunod sa paagi nin paglubog,
“na igwang awtoridad gikan sa Makapangyarihang Diyos”, asin nag-apod kan saiyang
komunidad nin mga paratubod na “Simbahan nin Diyos, o an Simbahan ni Kristo”.
(Mosias 18:13-17). An libro pinagladawan an klerigo kan simbahang nasambit na
konsistido nin mga kapadian, na dae pinagbabayadan asin iyo an “mayong ibang
ipagbabalangibog kundi pagsosolsol asin pagtubod sa Kagurangnan.” (Mosias
18:20). Si Alma sa kahaluyan pinag-establisa an kadakul na mga simbahan, na
pinagkonsiderang “sarong simbahan” nin huli ta “mayong ibang pinagbabalangibog
sa gabos na mga simbahan laen ining pagsosolsol asin pagtubod sa Diyos.” (Mosias
25:22). Sa kadagdagan sa mga kapadean, an libro nagsambit na an klerigo kaining
mga simbahan man may kaayon na mga paratukdo. (Mosias 15:21). Sa kahaluyan, an
libro nagsambit na an mga simbahan igwa nin mga gurang (elders). (Alma 4:7).

Daeng pagkukulang, kan Mayo 1829, sarong kapahayagan ki Joseph Smith, Jr. na
nagladawan sa “simbahan” sa impormal na mga termino: “Hilnga, iyo ini an
sakuyang doktrina: na an siisay man na nagsosolsol asin nagdudulok sa sako, iyo
man sana an sakuyang simbahan: an siisay man na nagdedeklara nin mas o kulang
kaini, iyo man sana an bakong sako, kundi iyo an laban sako: kun kaya, siya
bakong kaayon sa sakuyang simbahan. (Libro nin mga Kasugoan 9:16). An padagos na
diktasyon ni Joseph Smith kan Libro ni Mormon nagsambit man na igwa nin “duwang
simbahan sana: an saro iyo an simbahan kan Kordero ni Diyos, asin an saro iyo an
simbahan kan diyablo.” (1 Nephi 14:10).

Bilang sarong kasimbagan sa mga ideya kan libro mapanungod sa pagbubunyag asin
sa organisasyon kan mga simbahan, si Joseph Smith, Jr. asin si Oliver Cowdery
nagbunyag sa lambang saro sa paagi nin paglubog kan Mayo 1829 na uyon sa
pinagboot kan anghel na pinag-apod na Juan Bautista. Sinda man nagpoon na
magburunyag nin dosenang mga katawohan, sa amay kaidtong Hunyo 1829. (Historiya
kan Simbahan 1:6, p. 59). Kaya lang, ining mga kombertido (converts) dae pa
kaayon sa sarong aktuwal asin pormal na organisasyon nin simbahan. Daeng
pagkukulang, ining komunidad nin mga paratubod nag-aapod kan saindang mga sadire
bilang “an Simbahan ni Kristo”, asin kaayon an mga kombertido na yaon sa tolong
banwaan nin New York: Fayette, Manchester, asin Colesville.

Kan Hunyo 1829, kasimbagan sa mga kalingkagan (concerns) ni Oliver Cowdery, si
Joseph Smith, Jr. nagdikta nin sarong kapahayagan na nagsasabi na “sa Libro ni
Mormon an gabos na mga bagay iyo an pinagsurat, mapanungod sa sakuyang simbahan,
sakuyang ebanghelyo, asin sa sakuyang gapo. Kumbaya kun ika magtutugdok kan
sakuyang simbahah, asin kan sakuyang ebanghelyo, asin kan sakuyang gapo, an mga
pintuan nin impiyerno dae makakapagtagal laban saimo” (Libro nin mga Kasugoan,
p. 35, bersikulo 3-4). Kan mga panahon sa katahawan nin Hunyo asin Disyembre
1829, si Oliver Cowdery nagsabi na siya nagresibe nin sarong kapahayagan
manunungod sa “kun paano siya dapat na magtutugdok kan saiyang simbahan asin
manera kaini”. Ining kapahayagan iyo an pinag-apod na “Mga Artikulo kan Simbahan
ni Kristo”, asin ini nag-indikar na an simbahan dapat na mag-oordina ni mga
kapadean asin mga paratukdo “uyon sa mga regalo asin kapangapudan nin Diyos sa
mga tawo.” An simbahan kaipuhan na regular na maghihirilingan sa pakipagbahagi
kan tinapay asin arak. Si Cowdery pinagladawan bilang “sarong Apostol ni
Jesukristo”. Uyon ki David Whitmer, kan Abril 1830, ining impormal na “Simbahan
ni Kristo” nagkaigwa nin anom na mga gurang (elders) asin sitentang mga
miyembro. (Whitmer, Address to All Believers, 1887, p. 33).

Kan Abril 6, 1830, si Joseph Smith, Jr., Oliver Cowdery, asin sarong grupo na
bana-banang may 30 mga paratubod naghirilingan tanganing pormal na organisaron
an Simbahan ni Kristo pasiring sa pagin sarong ligal na institusyon. Sa
tradisyon, ini pinagsasabi na nangyari sa harong ni Peter Whitmer, Sr. sa
Fayette, New York, pero may mga amay na katalaan man na nagsambit kaini sa
Manchester. Dae naghaloy pagkatapos kaining pormal na organisasyon, saradit na
mga sanga kaini an pormal na pinag-establisa sa Fayette, Manchester, asin
Colesville.

Mga testigo na nagsasabi na an simbahan pinag-organisa sa harong ni Joseph Smith
kaayon sinda Joseph Smith, Jr. (Smith 1844), William Smith (Smith 1883), p. 14),
asin Joseph Knight, Sr. (Jessee 1976), asin nagkapirang bakong paratubod na mga
residente kan Palmyra (Tucker 1867, p. 58). Ining mga testigo kagabsan na
nagtutubod na an harong ni Joseph Smith yaon sa Manchester, pero ini teknikal na
nakapamugtak sa norteng kasagkoran nin Manchester sa Palmyra (Berge 1985). Sa
saiyang 1838 na manuskritong historiya, baya, si Joseph Smith Jr.
pinagkontradiksyon an saiyang ibang pinagpublikar na mga pinagsasabi asin
pinagpamugtak an lugar nin pag-organisasyon sa harong ni Whitmer sa Fayette. Kan
1887, an testigong si David Whitmer man nakagiromdom na an bagay na ini nangyari
sa harong kan saiyang ama sa Fayette (Whitmer 1887, p.33). Kaya lang, mga taong
nakalipas kan 1875, si Whitmer nakapagsabi na sa sarong tagapagbareta na an
pangyayari nangyari sa Manchester (Whitmer, 1875).

Sa paagi ni mga huring mga talaan, an Abril 6 na pan-organisasyong
pagtiripon-tipon iyo an sarong karismatikong pangyayari, na kun saen an mga
miyembro nin kongregasyon nagkaigwa nin mga bisyon, nagpropesiya, nagtaram nin
mga dila, maogmang nagkukururahawan nin mga kaomawan sa Kagurangnan, asin
pinanluyahan. (Joseph Smith History, 1839 draft). Siring man, an simbahan pormal
na nag-ordina nin sarong ministro, na may pagkasaserdoteng mga opisina nin
Diyakuno, Paratukdo, Padi, asin Elder. Si Smith asin Cowdery, uyon sa saindang
1831 na katalaanan, lambang saro pinag-ordinahan bilang “sarong apostol ni
Jesukristo, asin sarong elder kan simbahan”. (“Mga Artikulo asin Tipan kan
Simbahan ni Kristo”, Painesville Telegraph, Abril 19, 1831). An katalaanan na
ini pinagbago kan 1835 na magsasabi na si Joseph Smith pinag-ordinahan na iyo
“Enot na Elder”, asin si Oliver Cowdery pinag-ordinahan na iyo “Ikaduwang
Elder”. (LDS D&C 20:2-3).

Sa kaamayan nin 1800s, si Alexander Campbell asin iba pa nagpoon sa
pagpapabantog kan ideya sa pag-iriba nin mga Kristiyano sa Estados Unidos na an
pagkakabaranga sa pag-iriba nin mga Kristiyanong mga sekta pinagkausa sa paagi
nin sarong Dakulang Apostasya (Great Apostasy) gikan sa orihinal na mga
katukdoan ni Jesus, na pinaggigibo kan primitibong Kristiyanong simbahan. Si
Campbell asin an saiyang mga kaibahan nagpundar kan Kahiroan nin Restorasyon
(Restoration Movement), sa pakipagbangilan na an totoong mga gibo nin
Kristiyanidad mapuwedeng mangyari sa paagi nin restorasyong paggigibo na
pinagladawan sa Bagong Tipan. An mga Restorasyonista (Restorationist) man
nagmawot na paghalion an sektaryanismo (Sectarianism), sa pakipagbangilan na
dapat magkakaigwa in saro sanang Kristiyanong simbahan and na ini dapat na
pagngangaranan na, an “Simbahan ni Kristo.”

Sa katunayan na an mga simbahan kan ibang Kristiyanong Restoriyanista (Christian
Restorationist), kabali na an mga Campbelitas (Campbellites), an pinagngaranan
man na an “Simbahan ni Kristo” nagkausa ini nin sarong konsiderableng antas nin
karibongan sa mga enot na taon kan Kahiroan nin Mga Banal sa mga Huring Aldaw.
Nin huli sa maigot na paniniwala sa Libro ni Mormon sa pag-iriba kan mga
parasunod ni Joseph Smith, Jr., an mga katawohan na yaon sa luwas kan simbahan
pinag-aapod sindang mga “Mormonitas” (Mormonites) o “Mormons”. Si Joseph Smith
asin ibang mga elder kan simbahan pinagkonsidera na an pangaran na “Mormon”
sarong panlalait. Kan Mayo 1834, an simbahan pinag-adaptar an sarong resolusyon
na an simbahan magigin bantugan bilang An Simbahan nin mga Banal sa mga Huring
Aldaw. Sa kadakul na mga pagkakataon an simbahan pinag-aapod man na An Simbahan
ni Jesukristo asin An Simbahan nin Diyos.

Kan ika-huring parte nin 1830s, si Joseph Smith asin idtong nagin matapat sa
saiya nagpundar nin sarong bagong pamayuhang-opisina sa Far West, Missouri. Sa
Far West kan 1838, siya nagbalangibog nin sarong kapahayagan na minabago sa
pangaran kan organisasyon na an Simbahan ni Jesukristo nin mga Banal sa Huring
Aldaw.

Sagkod sa panahon kan asasinasyon ni Joseph Smith Jr., an simbahan binantog sa
alternatibong pangaran na an Simbahan ni Jesukristo nin mga Banal o an Simbahan
ni Jesukristo nin mga Banal sa Huring Aldaw. Pagkatapos kan saiyang kagadanan,
nagkumpetensiyahan an Mga Banal sa Huring Aldaw na mga denominasyon nag-organisa
sa irarom kan pamamahala nin sarong numero nin mga parasalida. An pinakadakula
sa mga ini, pinapamayuhan ni Brigham Young asin ngonyan nakabase na sa Salt Lake
City, Utah, na pinagpadagos ang paggamit kan Simbahan ni Jesukristo nin mga
Banal sa Huring Aldaw sagkod sa inkorporasyon kaini kan 1851, kunsoarin an
simbahan pinahayag an estandarteng pangaran kaini na An Simbahan ni Jesukristo
nin mga Banal sa Huring Aldaw.

An mga parasunod ni James J. Strang naggagamit nin pampublikong pagsadireng
pangaran, Simbahan ni Jesukristo nin mga Banal sa Huring Aldaw, bilang iyo an
pangaran kan saindang simbahan. An pangaran na Simbahan ni Jesukristo nin mga
Banal sa Huring Aldaw iyo man an pinagngaran kan mga miyembro na pinag-aako an
akeng lalake ni Joseph Smith, Jr., na si Joseph Smith III, na iyo an parasalida
kan saiyang ama. Si Smith III nagin propeta-president kaining grupo kan Abril 6,
1860. Kaya lang, an simbahan nagin inkorporado kan 1872 bilang iyo an
Reorganisadong Simbahan ni Jesukristo nin mga Banal sa Huring Aldaw, tanganing
maipagpalaen ini gikan sa mas dakulang simbahan sa Utah, kaidtong panahon sa
tahaw nin kadakul na isyung pederal na minapanungod sa poligamiya. Kan 2001, an
simbahan pinagbago kaini an pangaran giraray na nagin “Komunidad nin
Kristo”---may pagmangno na buhayon an orihinal na “Simbahan ni Kristo” na
pangaran. An grupo ni Sidney Rigdon nagparadikit na sana sagkod na an sarong sa
mga elder, si William Bickerton, na re-organisa kan 1862 sa irarom kan pangaran
na An Simbahan ni Jesukristo. An ibang mga Banal sa Huring Aldaw na mga
denominasyon nagbaralik sa orihinal na pangaran o sarong kinalaenan kaini, na
minabale sa Simbahan ni Kristo (Templong Lote), an Simbahan ni Jesukristo
(Cutlerita), asin an ngonyan na naparang Simbahan ni Kristo (Whitmerita).

Sa katotohanan an lambang denominasyon kan Mga Banal sa Huring Aldaw nag-aako na
iyo an karapat-dapat na kasalidahan kan orihinal na Simbahan ni Kristo asin
nag-aako na si Joseph Smith, Jr., bilang iyo an nagpundar na propeta o enot na
presidente. Halimbawa, An Simbahan ni Jesukristo nin mga Banal sa Huring-aldaw,
Komunidad ni Kristo, Simbahan ni Jesukristo nin mga Banal sa Huring Aldaw
(Strangita), Simbahan ni Kristo (Templong Lote), asin Simbahan ni Kristo na may
Mensahe ni Elijah, gabos minaako na pinag-organisa ni Joseph Smith kan Abril 6,
1830, an petsa kunsoarin an Simbahan ni Kristo pinag-organisa. An ibang
denominasyon, arog kan An Simbahan ni Jesukristo (Bickertonita), minaako na an
saindang mga organisasyon pinagmukna pagkatapos kan petsang ini, pero daeng
pagkukulang na minaako na ini sarong re-establisamento kan orihinal na simbahan.

Kan 1880 sa sarong kaso ligal, an korte nin Ohio nagdeklara na an
Re-organisadong Simbahan ni Jesukristo kan mga Banal sa Huring Aldaw
(Reorganized Church of Jesus Christ of Latter Day Saints, na magpoon kaidto
pinagngaranan na “Komunidad ni Kristo”) iyo an ligal na kasalidahan sa orihinal
na Simbahan ni Kristo ni Joseph Smith, Jr. An korte man nanindugan na An
Simbahan ni Jesukristo nin mga Banal sa Huring-aldaw (The Church of Jesus Christ
of Latter-Day Saints) bako an ligal na kasalidahan nin huli ta ini “materyal
asin dakulang minabaya gikan sa pagtubod, mga doktrina, batas, mga ordinansa
asin mga kagamitan kan nasabing orihinal na Simbahan.

Kan 1894, sarong pederal na korte kan Estados Unidos sa Missouri pinanindugan
giraray na an RLDS na Simbahan iyo an ligal na kasalidahan sa orihinal na
simbahan. Kaya lang, sa apila an bilog na kaso pinagbale-wala na kan United
States Court of Appeals for the Eight Circuit na mayong anuman na diskusyon kan
korte mapanungod sa isyu kan ligal na kasalidahan.



https://bcl.wikipedia.org/wiki/Silay

An Silay sarong ikatulong klase syudad na namumugtak sa probinsya nin Negros
Occidental, Filipinas. Igwa ining sukol na 214.80 kilometro kwadrado na kadagaan
asin namumugtak sa ikatulong distrito. Sosog sa sensus kan 2010, igwa ining
120,999 katawo. An designadong zip code kaini iyo 6116.

Igwa ining dakulang puerto sa pagsisira asin sa komersyo. Inapod na "Paris kan
Negros" an Silay huli sa mga lumang harong (heritage house) na yaon igdi asin
hustong gayong napangatamanan. Lampas 30ng siring na harong an pigdeklara na kan
National Historical Institute komo lugar na historikal. Sinasabi na ini an
ika-2ng siyudad na pigbunyagan komo sarong "museong siyudad", sunod sa Vigan kan
Ilocos Sur.

Hale an pangaran na "Silay" sa sarong kahoy na dati lakop igding nagtutubo. An
Kansilay an opisyal na pan-syudad na kahoy kan Silay. Ini nagin sarong sitio kan
1565 na an darang pangaran Carobcob, dangan nagin encomienda kan Enero 25, 1571,
nagin sarong pueblo kan 1760 asin kan Enero 12, 1957, sa ri'gon kan Ley
Republika Nu. 1621, nakamit niya an saiyang charter komo sarong siyudad.

May sarong lumang osipon na nagsasabi kun pa'nong nakua an pangaran kaini.
Pig'iistorya na kan kapanahunan kan mga dato asin rajah igwang sarong prinsesang
nabubuhay na iyo si Kansilay. Kan nagsakyada an mga pirata sa banwaan, nadaog an
mga ini huli sa maisog na pamomoon kan prinsesa. Naglaban an prinsesa nin daing
pangundangan bitbit an sarong sundang, sarong talibong, bilang sarong tunay na
manlulusad. Alagad, guminana man kuta sinda dangan sana ta nagadan sa
pakikilaban an prinsesa. An saiyang ka'ilusyon logologong ilinubong siya. Dakula
an pag'ngalsan kan duman sa linobngan igwang tuminubo na sarong kahoy. Iyo ini
an poon nin Kansilay, huring pamana kan prinsesa sa saiyang sakop.

An Balay Negrense iyo an lumang harong kan si dainang Victor Fernandez Gaston,
sarong Kastilang hasendero. Pigdeklara ining heritage house kan National
Historical Institute kan Marso 8, 1994.

An Museo Hofilena nagin sarong heritage house kan Abril 6, 1993 sa ri'gon kan
B.R. Nu. 3 kan NHI.



https://bcl.wikipedia.org/wiki/Semana_Santa

An Kamahalan o Semana Santa (Latin: Hebdomas Sancta or Hebdomas Maior, "Greater
Week"; Greyigo: Ἁγία καὶ Μεγάλη Ἑβδομάς, Hagia kai Megale Hebdomas) iyo an
taontaon na pagroromdom kan mga Kristyano kan pagsakit, pagkagadan asin
pagkabuhay-liwat ni Hesukristo Nasareno. Minapoon ini nin Domingo de Ramos asin
natapos sa Domingong Pasko nin Pagkabuhay-liwat.

Sa semanang ini sinusunod an paglelehe, an pag-abstenensya asin an hararom na
pagpapangadyì, pagsosolsol kan mga Kristyano sa saindang mga pagkakasalà.
Kinaugalian kan mga Katoliko na magtiripon sa simbahan, magkumpisal asin mag-Via
Crucis, o mag-Bisita Altares. Digdi sa Filipinas uso, alagad pawara na, an gawì
na magpa-Pasyon na iyo ini an sarong semana na ikinakanta na pano nin
paglogologo an istorya kan enterong buhay ni Hesus. Pag-Biyernes Santo may
nagkukulto arog kan pagpàsan nin krus o minapapako na tunay sa krus sa makuring
pakikidumamay sa inagihan na sakit ni Hesukristo asin sa paghagad nin
kapatawaran sa mga kasàlan. Sa ibang mga banwaan ginigibo an Senakulo, sarong
pagsa-drama kan pagpasakit ki Hesus kun saen an sarong deboto napagakot sa
itinindog na krus. Sa aldaw man na ini, gawì na gayo sa Filipinas, urog na kan
mga Katoliko, na iprusisyon an mga rebultong nagpapahiling kan agi-agi ni Hesus
sa huring aldaw kan siya pinasakitan asta pinako sa krus. Pagkabanggi isinusunod
an inaapod na Soledad sa palibot kan sentro kun sain sa mga estasyon may
pagpangadyì, may pagkantang maludok asin mapùngaw sa pagladawan kan paglogologo
ni Santa Maria sa pagkawara kan saiyang Aki na si Hesus.

Igdi sa syudad nin Naga, sa Arkidioseses nin Caceres, ini an mga pamilyang may
mga ataman nin rebulto: an pamilya Delloro (Paghampak asin pagputong tunok ki
Hesus, pamilya Fidel Cu (Pagpa'san kan krus), pamilya Guazon (Pagsabat ki Hesus
kan saiyang Ina), pamilya Boncodin (Pagpahid ni Veronica sa pandok ni Hesus),
pamilya de la Cruz (Pagpa'san kan Krus), pamilya Magtoto (Hesus ipinako sa
Krus), pamilya Cosay (San Jose nin Arimatea), pamilya Cepriaso (Hesus sakolo ni
Santa Maria), pamilya Ragragio (Pieta), pamilya Claros (Mater dolorosa), pamilya
Fuentebella (Mater Dolorosa), pamilya Monson (Paghulid ki Hesus sa lolobngan),
pamilya Cecilio (Juan Evangelista), pamilya Rentoy (Santa Marta), pamilya
Guiriba (Maria Magdalena), pamilya Primo (Maria Salome), pamilya Jimenez (Agonia
ni Hesus hardin nin Getsemani), pamilya Imperial (Tres Marias), pamilya Morano
(Pagsaluib ki Hesus ni Hudas), pamilya ni Miguel Perez (Pagsayuma ni San Pedro).



https://bcl.wikipedia.org/wiki/Santuario_ni_Nuestra_Se%C3%B1ora_de_Pe%C3%B1afrancia

An Santuario nin Nuestra Señora de Peñafrancia (Ingles: Shrine of Our Lady of
Peñafrancia, sa hinayokong na arapodan kan mga Bikolano, "Si Ina") ikinaag
kwenta harong kan ladawan ni Ina sa dakulang pag-onra saiya kan mga deboto niya.

An Santuario natogdok kan enot gibo sana sa kawayan asin gogon. Alagad kan 1711,
nakapagibo si Pading Miguel Robles de Covarrubias nin santuario na alabes
simbahan na pinahaman na niya sa gapo. An santuario pinadakula ni Obispo Ysidoro
De Arevalo kan siya an nakatukaw na obispo sa Nueva Caceres (1740-1751).

An atubangan kaini (surungan) pinagibo asin ginastosan kan si mga Kaiinsikan sa
Nueva Caceres asin siring man ginagastosan ninda an pagoda, o an sakayan ni Ina
(kan enot inaapod ining Sampan gikan sa tataramon na Intsik). An mga kaakian kan
mga Insik kaidto digdi sa Simbahan kan Peñfrancia pinapabunyagan. Kaya su enot
na surungan makikita an desenyo sa Insik asin siring man makikita mga pinggan,
mga tapayan na ladawan na sa kurit kurit asin arte kan mga Insik. An mga
lalawgon man kan mga santo santa may pagka-singkit asin bako kun anoman, ini
patotoo kan malaad na pagdebosyon kan si mga katolikong Insik ki Ina na ogma
lang sinda gumastos para saiyang kaomawan.

Sa gabos na Obispo, si Msgr. Francisco Gainza an Dominikanong padi an dakul
ambag sa debosyon kan mga Bikolano. Siya an nagsurat kan enot na uusipon
manongod sa pagdebosyon ki Ina. Naggibo man siya nin nobenaryo para sa
pagpangadye ki Ina, pinalaba niya an atubangan kan edipisyo nin limang metro
asin siya pa an nagdesenyo kan atubangan. Sagkod ngonyan siring pa man an
hitsura.



https://bcl.wikipedia.org/wiki/Santuario_ni_Aguinaldo

An Santuario ni Aguinaldo sarong santuario nasyonal namomogtak sa Kawit, Cavite
kan Republika nin Filipinas kun saen an katalingkasan kan Filipinas sa Espanya
idineklara kan Hunyo 12, 1988. Sa pagromdom kan pangyayari, na ngonyan itinalaan
nang Aldaw nin Katalingkasan, sarong piyesta nasyonal, an wagayway kan Filipinas
itinataas kan mga opisyal sa gobyerno tuyong ika-12 nin Hunyo taon-taon. An
santuario alabes sarong museo ngonyan.

An santuario iyo an antigong harong ni Hen. Emilio Aguinaldo kun saen siya
namundag kan Marso 22, 1869, Itinogdok kan 1845, ini dati hinaman gibo sa kahoy
asin tiklad. Dangan kan taon 1949 pinakarhay asin pinapusog.

Kan Hunyo 12, 1898, an Katalingkasan nin Filipinas sa Espanya, enot na
pigbantolin sa may bintana kan bidang kan mansyon. An nagbasa kan deklarasyon
iyo mismo an kagsurat kaini na si Ambrosio Rianzares Bautieta An Pagbantolin kan
Katalingksan sunod na pinagtibay kan Kongreso nin Malolos kan Septyembre 21,
1898.

An wagayway kan Filipinas na pigdesenyo ni Aguinaldo enot na biniklad sa
pinakaenot na Pagbantolin kan Katalingkasan kan Filipinas asin pinakaenot na
dinara sa laban sa Batalya sa Alapan sa Imus, Cavite kan Mayo 28, 1898, Ngonyan
pigrorokyaw an aldaw na Mayo 28 bilang Aldaw nin Wagayway. An togtog nasyonal na
Lupang Hinirang ikinawat sana kan aldaw nin pagbantolin kan Katalingkasan duman
sa Cavite kan sarong banda hale sa San Francisco de Malabon (ngonyan General
Trias, Cavite) alagad asn letra kaini nasaliot sana kan taon 1899 ni Jose Palma.

Si Presidente Aguinaldo kan siya yaon sa pagretiro, pinadakula niya an saiyang
harong kan mga taon 1919 abot 1921 sa tuyong magin simbolo sa pagrepresentar kan
wagayway asin kan nasyon. Nagpagibo siya nin "Balkonahe nin Katalingkasan" na
maarte asin mahiwas, na si Aguinaldo asin an mga opisyal kan gobyerno ginagamit
sa tuyong pagrokyaw kan aldaw nin katalingkasan. Dakul na bisita ngonyan
pighuhuna iyo ini si dating lugar na kun saen pigbalangibog an historikong
deklarasyon. Si Aguinaldo pigdonar sa gobyerno an saiyang harong na ini kan
Hunyo 12, 1963, "sa pagpadanay kan espiritu kan "Rebolusyon Filipinas nin 1896
na nagputol kan pananakop kan Espanya sa nasyon".

Si Aguinaldo binawian buhay kan Pebrero 6, 1964 sa edad na 94 sa Veterans
Memorial Hospital sa Quezon City. Kan parehong taon, an gobyerno pigdeklara an
mansyon niya bilang Santuario Nasyonal kan Hunyo 18 sa ri'gon kan Akta Republika
Nu. 4039 na pirmado ni Presidente Diosdado Macapagal



https://bcl.wikipedia.org/wiki/Santo_Domingo,_Albay

An Sto. Domingo (dating Libog) sarong ikaapat na klaseng banwaan sa provincia
kan Albay, Filipinas. Ini namomogtak sa tangâ nin duwang sentro komersyal: sa
amihanan an ciudad kan Tabaco (17 kilometro an rayô) asin sa subangan an ciudad
kan Legazpi (12 kilometro an rayô).

Napapalibotan ini kan mga banwaan kan Bacacay asin Malilipot sa parteng
amihanan, ciudad kan Legazpi sa habagatan, an bulkan Mayon sa sulnopan, asin an
Golpo nin Albay sa subangan. Igwa ining sokol na 4,713 metro kwadrado.

An 3,581 ektarya kaini natatanom sa niyog, sitrus, abaka, asin iba pang kahoy na
nagbubunga. Mayor na hanap-buhay kan mga taga-Sto. Domingo yaon sa cottage
industry. Masabi na 31.64% kan trabahador inbwelto sa abaca handicraft.

An pangaran niyang dati na "Li-bog" sabi daa hale sa taramon na "libot" na boot
sabihon likaw nin huli ta bako ining direktang inaagihan kan mga byahero haleng
Legazpi pasiring sa Tabaco. Ooyohon kun baga.

An Sto. Domingo bantog huli ta siya an kinamundagan ni Potenciano Gregorio, Sr.
kompositor kan kantang bikol na Sarung Banggi, asin an banwaan na ini iyo man an
nagin sentro kan paglaban sa Hapon. An namayo kan mga gerilya iyo si Col.
Faustino Flor, sarong propiong taga-Sto. Domingo.

An banwaan na ini poon pa kan 1616, pirming hinuhumbalan kan mga pag-alboroto
kan Mayong asin sa mga pagtuga kani grabi an danyos na nakawsa orog na kan mga
taon 1993 buda 1999, asin kan taon 2006. Alagad, an mga taga-Sto. Domingo tatao
nang magsagang sa mga hampak kan bulkan.

Huli sa halabang kosa niya na nagaatubang sa Gulfo kan Albay, dakulaon an
oportunidad kan banwaan na ini pag-abot sa turismo. An saiyang baybayon
pambihira ta ini maitom, gibo kan naghuros na mga buga kan bulkan Mayong. Dakul
na mga resort an nagsa lugar sa kalabaan kaini. Sa toninong na banggi, matatanaw
an kahiwasan kan makilyab na tubig Gulfo, an parte kan syudad nin Legazpi na
nagkikimat-kimat, asin an kabilugan kan bulan.



https://bcl.wikipedia.org/wiki/Sanghiran_Nin_Bikol

An Sanghiran nin Bikol (1927-1931) sarong publikasyon kan Academia Bicolana na
enot na nagluwas kan Hulyo 1927. Ini pinalagda ni Casimiro Perfecto sa
imprentahan kan Libreria y Imprenta Mariana. Katuyohan kan publikasyon an
pagpakusog asin pagpabaskog kan literaturang Bikolnon.

An mga kagmukna kaini iyo sa Casimiro Perfecto komo Tagapamahala, si Francisco
Celebrado asin si Padre P. Jose Ofrasio iyo an Nagpapalakaw, asin an Poon na
Parasurat iyo si Lorenzo Rosales. Sisasabi man[nangangaipo nin toltolan] na sa
Casimiro Perfecto, Mariano Nicomedes asin si Francisco Celebrado iyo an
nagriribay-ribay sa pagsurat kan editoryal.

Mga makusog asin maigot pang mga taga-ambag igdi iyo sa Clemente Alejandria,
Luis Dato, Mariano Villafuerte, Nicolasa Ponte-Perfecto, Mariano Nicomedes,
Rosalio Imperial, Sr., Patricio Janer, Padre Luis Dimarumba na iyo an presidente
kan Academia Bicolana, Asisclo Jimenez, asin dakul pang iba.

Nagpondo ini kan publikasyon kan si Casimiro Perfecto naghubò sa Iloilo sa
pag-asikaso kan imprentahan na La Panayana, saro pang pagrorogaring kan pamilya.

An katagang sanghiran huminale sa taramon na sanghid na an boot sabihon, susog
sa Vocabulario ni Lisboa (p. 334), la señal de oro en la piedra de tocar. Iyo
ini an pagsanghid (pag-is'is o pagsantik kan bulawan) sa sarong gapo ngani
mabasi kun baga maray na klaseng bulawan. Kun sa Ingles seguro, harani an
terminong katumbas na, to assay. An taramon na ini yaon man sa Waray na may
parehong kahulogan. An paggamit kan tataramon kun siring may pag-onabi sa
pag-oogid kan tataramon komo sarong bulawan na pigaadalan na gayo.

Sa paggamit kan katagang Nasanghid, ini an ehemplo ni Lisboa: probar o tocar el
oro en la piedra de toque.

An sarong bagay na pambihira kaini ta sa gabos na paluwas niya nin pirang taon,
an pinaka-takop niya pirming pareho an desenyo: may Bikolanang nakatingag, sa
atubangan yaon an saldang na masirang, sa gilid an sarong simbahan, asin sa
walang kabtang an bulkan na Ma'yong asin man mahihiling an sarong poon nin
niyog, na garo baga patotoo na an guta' sa niyog iyo an parating salak sa
pagluto kan mga Bikolnon. Mahihiling man an mga libro sa pamitisan niya, simbolo
nin kabatiran. Garo baga ini kwenta logo kan magasin asin may darang titulo na
"Katinubdan Asin Lahian". Sa lambang paluwas nag'iiba-iba sana an kolor kan
saiyang barayan, kun minsan giyaw, minsan asul, asbp. An pakadakula niya sukol
kan sarong halaba na coupon bond. Parati naabot lampas sa duwang polong pahina
ini.



https://bcl.wikipedia.org/wiki/San_Jose%2C_Camarines_Sur

An San Jose yaon sa ikaapat na kategorya kan mga klase nin banwaan sa probinsya
kan Camarines Sur, Filipinas. Segun sa sensus kan 2010, igwang 38,523 katawo na
nag-eerok digdi. Pero, uyon sa pinakahuring datos kan munisipyo, an banwaan igwa
na sa maabot na 41,280 katawo kan 2014 asin igwa man nin 8,220 na total na
pagharongon. Kadaklan sa mga ini mga paraoma, parasira asin mga trabahador. An
insidente nin pagtios minaabot man sa 39.10%.

An historiya kan banwaan kan San Jose may petsadang pabalik sa 1601 kunsoarin an
banwaan na ini saro pa sanang baryo kan Lagonoy na pinag-apod na “Danlog”. An
dating kura paroko kan Lagonoy na si Padre Salvador Mendoza, nagdesisyon na
magtugdok nin sarong simbahan sa lugar na pinag-apod na “Cabayawasnan” nin huli
kan presensiya nin kadakulon na mga pananom na bayawas na nagtaralubo sa lugar.
An konstruksyon kan simbahan nagpoon kaidtong 1818. Saro idtong espuwerso nin
tarabangan kan mga katawohan nin Lagonoy na iyo an nagtrabaho sa may hiragang
parte asin kan mga katawohan nin Danlog na yaon sa may parteng Timog. Haros an
mga materyales asin patrabaho libre o bilang kabayadan kan mga kinarasal asin
binurunyagan.

Kan 1813, an banwaan kan San Jose opisyal na pinag-establisar sa pangaran na
Patrocinio, na naggikan sa pangaran na “Patron” na an boot sabihon “modelo.”
Dangan ini pinagliwat sa Patrocinio de San Jose na an pinaggikanan iyo an Patron
kaining santo, Patriarca de San Jose. Sa bandang huri kan 1883, ini
pinaghalipotan sa apod na San Jose na iyo na ngunyan an opisyal na pangaran. An
mga pundador kaini iyo sinda Padre Salvador Mendoza, na iyo an dating Kura
Paroko kan San Jose asin si Don Macario Agustin, an enot na Capitan Municipal
kan banwaan.

Matapos na ipundar an banwaan, an progreso asin kauswagan kaini nagin mahiwas
asin ini nin huli sa espuwerso nin tarabangan kan simbahan asin estado. Kan
1887, an mga pundasyon kan pagharongon nin munisipyo pinaghaya kan si Venancio
Obias iyo an Capitan Municipal. An mga nagsurunod saiya pinagpadagos an trabaho
alagad an estruktura kumpletong pinagdestroso kan sarong makusugon na bagyo kan
1898 na pinag-apod na “Bagyong Ogis,” nin huli ta an mga ubak nin mga kahoy
pinagbaraklas asin an mga poon pinaghimong maputi. An dakulang harong kaidto
pagsasadire ni Capitan Gregorio Patrocinio iyo ngunang pinaghimo na temporaryong
korte.

Kunsoarin na an mga katawohan nin Naga nagdesisyon na kumapot nin armas kontra
sa mga Espanyol, si Elias Angeles na kaidto iyo an namamayo kan “Guardia Civil”
nin Naga, pinagkumbinse an mga katawohan nin San Jose na makiayon sa saindang
kahiroan. Si Ariston Prila, sarong “Cabeza de Barangay” na gikan sa barangay
Kinalansan, iyo an nagsimbag sa pangapudan.

Sa amay na parte kan 1903, kunsoarin na an mga Amerikano nakaabot na sa banwaan,
igwa kaidto nin kadikiton numero kan rebolusyonaryo na pinapangenotan ni Jose
Valencia asin Nicomedes Mata, alagad sinda nagdurulag kan saindang narealisar na
an saindang pakipaglaban daeng kamanungdanan. An Gobyerno Amerikano yano tulos
na pinag-establisa asin nagpadagos sa kampanya nin pagpahubya mantang padagos sa
katuyuhan kaini na ipasunod an mga kaliwatan sa kadakol na mga aspeto nin buhay
kan mga namamanwaan.

Sa bilog na historiya sa probinsiya kan Camarines Sur, an banwaan kan San Jose
iyo na gayod an pinaka-enot na banwaan na nagtatao o nakapagtao na nin libreng
serbisyo para sa gabos na mga residente kaini lalo na sa serbisyo sa salud,
edukasyon asin hanapbuhay para sa mga kinapobrehan. An lokal na gobyerno sa
ngunyan, iyo na an nagseserbing pinakahuring sandigan nin pangangaipo kan mga
namamanwaan.

Sa ngunyan, an San Jose Diagnostic Center na pinagmuntar kan Pebrero 14, 2014 sa
irarom kan pamamahala kan presenteng alkalde na si Antonio B. Chavez nakapagtao
na nin libreng serbisyo na minaabot na sa sobra sa 900 na mga benepisaryo.



https://bcl.wikipedia.org/wiki/Roxas,_Isabela

An Roxas sarong ikaduwang klaseng banwaan kan probinsya nin Isabela. Filipinas.
Susog sa senso kan 2007, igwang 53,461 katawo na nageerok igdi. Iyo ini an saro
sa orog na mauswag na mga banwaan sa Isabela asin sentro nin komersyo saka
negosyo sa Rona nin Mallig.

Sa bilang nin mga linya sa bus asin dyip, yaon igdi an pinakadakul na terminal.
Igdi nalulugar an Victory Liner, Inc., an Northern Luzon Bus Corporation, an AJA
Transport, Inc., asin an Royal Eagle. Serbisyo sa lunadan hale igdi naabot sa
Tarlac, Pampanga, Ilocos, Cagayan, Nueva Vizcaya, Nueva Ecija, Bulacan, asin
Manila. Sa laog kan banwaan dakul an mga traymobil na nagseserbisyo. Siring man,
may mga air-con van na nagruruta palaog asin paluwas sa Roxas. Aragihan man ini
kan mga darakulang bus arog kan bus sa Ballesteros Bus Line Corporation, asin
kan Dagupan Bus Corp., Inc., Dagupan Bus Corp, Inc., DALIN Lizardo Trans (GLK)
and GMU CVortporation.

An Roxas iyo an may pinakadakul na bangko sa Rona nin Mallig asin iyo an
pinakamauswag. Yaon igdi an Banco de Oro, an Philippine National Bank, an
Landbank of the Philippines, an Banco Agricola, Inc., asin Mallig Plains Rural
Bank. May duwa man ining shopping mall, an Powermall asin an GEMS Shopping
Center.



https://bcl.wikipedia.org/wiki/Ramon_Felipe,_Sr.

Si Ramon B. Felipe, Sr. sarong Bikolanong abogado asin pulitiko. Siya nagin
Diputado kan Camarines Sur sa duwang termino (1922-25 asin 1925-28)) dangan
nagin Gobernador kan nasabing probinsya sa duwa man na termino (1928-31, asin
1931-34). Siya nagin Floor Leader kan Partido Democrata sa Senado kan Filipinas.
Bago kaini, siya nagkapot kan kargong Translator asin Proofreader sa Clerk of
Court (Korte Suprema).

An ama niya iyo si Antero Felipe asin an enot niyang napangagom iyo si Rosalia
Hidalgo kan Milaor. Kan nabalo siya, naagom niyang ikaduwa iyo an saro man na
balo si Gloria Garcia, balo ki Roy Bongat, sarong empleyado sa GSIS. Si Gloria
Garcia na aki ninda Gerardo Garcia asin Feliciana Hadji iyo an ina kan
presenteng alkalde kan Siyudad nin Naga na si John Bongat. Si Felipe, Sr. aki si
nagin alkalde kan syudad kan Naga si Ramon Felipe, Jr..

Nagtapos siyang elementarya sa Sta. Cruz Elementary School (1906), segundarya sa
Manila (1914) totoo an duwang taon kaini kinua niya igdi sa Naga sa Camarines
Sur High School, asin an abogasya sa Unibersidad kan Pilipinas (1919).

Kan panahon niya sa eskwela konsiderado siyang marayrahay na orador asin
parasurat, mala ta nagin siyang editor sa Philippinhe Law Journal kan College of
Law asin nagawadan kan Carson Silver Medal "Excellence in Oratory", sa sarong
Oratorical Contest sa College of Law, UP. Nagin man siyang reporter kan
Cablenews American (1918).



https://bcl.wikipedia.org/wiki/Ramon_Felipe

Si Ramon B. Felipe, Sr. sarong Bikolanong abogado asin pulitiko. Siya nagin
Diputado kan Camarines Sur sa duwang termino (1922-25 asin 1925-28)) dangan
nagin Gobernador kan nasabing probinsya sa duwa man na termino (1928-31, asin
1931-34). Siya nagin Floor Leader kan Partido Democrata sa Senado kan Filipinas.
Bago kaini, siya nagkapot kan kargong Translator asin Proofreader sa Clerk of
Court (Korte Suprema).

An ama niya iyo si Antero Felipe asin an enot niyang napangagom iyo si Rosalia
Hidalgo kan Milaor. Kan nabalo siya, naagom niyang ikaduwa iyo an saro man na
balo si Gloria Garcia, balo ki Roy Bongat, sarong empleyado sa GSIS. Si Gloria
Garcia na aki ninda Gerardo Garcia asin Feliciana Hadji iyo an ina kan
presenteng alkalde kan Siyudad nin Naga na si John Bongat. Si Felipe, Sr. aki si
nagin alkalde kan syudad kan Naga si Ramon Felipe, Jr..

Nagtapos siyang elementarya sa Sta. Cruz Elementary School (1906), segundarya sa
Manila (1914) totoo an duwang taon kaini kinua niya igdi sa Naga sa Camarines
Sur High School, asin an abogasya sa Unibersidad kan Pilipinas (1919).

Kan panahon niya sa eskwela konsiderado siyang marayrahay na orador asin
parasurat, mala ta nagin siyang editor sa Philippinhe Law Journal kan College of
Law asin nagawadan kan Carson Silver Medal "Excellence in Oratory", sa sarong
Oratorical Contest sa College of Law, UP. Nagin man siyang reporter kan
Cablenews American (1918).



https://bcl.wikipedia.org/wiki/Que_lugar_este_kan_dayo_sa_sadiring_banwa

An Que lugar este kan dayo sa sadiring banwa an enot na libro ki rawitdawit ni
Jaime Jesus Borlagdan na iniluwas kan Hunyo 22, 2009 sa Syudad nin Tabaco.

Pigbibilog ki duwang koleksiyon an nasabing libro: an saro iyo an Que lugar este
kan dayo sa sadiring banwa buda an Karangahan. Ginawadan kan Premio Tomas
Arejola para sa Literaturang Bikolnon an Karanghan bilang pinakamarhay na
koleksiyon ki rawitdawit kan 2006; pinalista man an Que luagar este kan dayo sa
sadiring banwa kan taon 2004.

Igwang 47ng rawitdawit buda duwang tula an libro, gabos manungod sa Tabaco, orog
na sa dati kaining saudan na A.A. Berces Memorial Supermarket kun sain nagdakula
si Borlagdan.

Pigsususog kan mga tulang ini an dalan pauli sa sarong nalingawan nang
harong-banwaan; sarong pagsungko sa nabayaan na lugar na kinadakulaan. Tabaco an
rona, pero kun isasangat sa lebel kan kagabsan, saro ining simbolo kan gabos na
dati— baad sa kaakian— pinadabang maray, dangan nawara, dangan ngonian— baad sa
kagurangan— labi-labing pighihidaw. May mga ulian kitang arog kaini, na yaon na
sana sa mapa kan satong pagrumdom. Sa saindang pagkabura, dagos na ining nabulag
satuya. Sa kalingawan nawara ta sinda, pero dawa dai na mabuhat an gadan o
maibalik an kaakian, baad lamang sa pag-rumdom otro, makakua ki kapahingaloan an
saindang mga multo. Mga tula ining nagkikiling, nagbibisa, buda nagrorokyaw kan
mga warara na digdi. Lambang saro nagtataram na an pag-rumdom saro man na lugar
kun sain an daing kasagkodan nakakuang ulian.



https://bcl.wikipedia.org/wiki/Plaridel,_Bulacan

An Plaridel sarong primera klaseng banwaan kan probinsya nin Bulacan, Filipinas.
Susog sa senso kan 2015, igwang 108,757 katawo na nageerok igdi.

An Plaridel dati bisto sa pangaran na Quingua. Igdi nagadan si Col. John
Stotenberg sa inaapod na Batalya sa Quingua kan magsagupaan an mga tropa ni
Gregorio del Pilar asin kan mga Amerikano sa inapod na Giyerang
Pilipino-Amerikano. Sarong tanda an nakatindog sa Barangay Agnaya sa pagromdom
kan madugong laban na ini.

Nasususog an kalakawan kan banwaan na ini poon kan 1595 kan uminabot an mga
Kastila. Kaidto diit-diit pa sana an tawo igdi. Iba-iba an mga hinalean ninda,
may mga Ilokano, Pampango, Pangasinan. Lambang grupo may lider na inaapod na
tandis. An kahiwasan kan daga tanayad na patos nin mahibog na kadlagan asin
kagogonan. An Salog Angat nabulos na biko-biko pasiring Calumpit kun saen
sinasabat an Salog Pampanga asin man an Salog Tabang na sanga sana kaini na
naaagi sa tahaw kan Poblacion nabulos pasiring sa Sola' kan Manila (Manila Bay),
na naagi man sa mga banwaan kan Guiguinto asin Bulacan. An tubig kaining salog
inaapod na tabang, o tubig na ta'bang, boot sabihon.

Sa lawig nin panahon , naisipan sanglean na an pangaran . Sa pag-onra sa
dakulang heroeng si Marcelo del Pilar, kan Bulacan an Quingua pigngaranan
PLARIDEL, asin nangyari ini kan Des. 29, 1936 na atendido an okasyon kan mga
darakulang tawo siring ki Speaker Gil Montilla, Representante Pedro Magsalin,
Nicolas Buendia, Eulogio Rodriguez. Elpidio Quirino, asin si Gob. Jose Padilla,
Sr..



https://bcl.wikipedia.org/wiki/Philippines

An Filipinas (Ingles: Philippines, Espanyol: Filipinas) o Republika kan
Filipinas ay sarong nasyon nin grupo nin mga isla sa Sur-subangan na Asya na
Manila an kapitolyo. Igwa nin 7,107 isla an arkipelago kan Filipinas na
namumugtak sa gamping sulnopan kan Kadagatan Pacifico. An nasyon an ikadose sa
pinakamatawo sa enterong kinàban na igwang populasyon na 88 milyon.

Namundag an historya kan Filipinas kan nag-abot an mga inot na tawo sa Filipinas
sa paagi kan mga tulay na dagâ 30,000 taon na an nakakaagi. An inot na rehistro
kan pagbisita na halì sa sulnopan iyo an pag-abot ni Fernando Magallanes sa isla
kan Homonhon sa sur-sulnupan kan Samar kan Marso 16, 1521.

Nagpoon an rebolusyon laban sa Espanya kan Abril taon 1896 na pagkalihis nin
duwang taon naghantong sa proklamasyon kan katalingkasan asin pagkamukna kan
Inot na Republika kan Filipinas. Alagad an Kasunduan sa Paris na ginibo sa
katapusan ng Gyerang Espanyol-Amerikano naglipat kan poder sa Filipinas sa
Estados Unidos. Nagpoon an pagkolonya kan Estados Unidos sa Filipinas kan
Desyembre 1899 kaiba an limitadong lokal na pagkapot kan 1905. An parsyal na
pagsasadiri itinao kan 1935 mantang naghahanda sa independensya halì sa Estados
Unidos kan 1945. Alagad an 10-taon na transisyon hale sa pagigin komonwelt
pasiring sa sarong soberanyang nasyon nasibol nin huli sa pagsakop kan Hapon sa
Filipinas kan panahon kan Ikaduwang Gyerang Pankinaban. Nin huli kaiyan an
pagsasadiri itinao sa Filipinas kan Hulyo 1946.



https://bcl.wikipedia.org/wiki/Peninsula_nin_Zamboanga

An Peninsula kan Zamboanga (Ingles: Zamboanga Peninsula o Region IX) sarong
rehiyon kan Republika kan Filipinas na mina-okopar kan Zamboanga Peninsula sa
sulnopan kan Isla nin Mindanao. Komponido ini kan tolong provincia nin Zamboanga
del Norte, Zamboanga del Sur, asin Zamboanga Sibugay, sagkod an iminoknang
ciudad nin Zamboanga asin Isabela, an kapartidong (component) ciudad kan
provincia nin Basilan na parte kan Administratibong Rehiyon sa Muslim Mindanao.
An ciudad nin Pagadian an rehiyonal na sentro kaini. Dating inaapod na Sulnupan
na Mindanao o Western Mindanao an rehiyon antes kan Orden Ehikotibo No. 36 kan
Setyembre 19, 2001.

An Zamboanga Peninsula namómogták sa tahaw kan Golpo nin Moro, parte kan Dagat
Celebes, asin Dagat Sulu. Sakop kaini an tolong provincia kan rehiyon asin
ciudad nin Zamboanga, sagkod an provincia nin Misamis Occidental kan rehiyon
Norteng Mindanao. An peninsula nakatakod sa mayor na isla kan Mindanao sa sarong
isthmus na namómogták sa tahaw kan Panquil Bay asin Pagadian Bay. An hangganan
kan peninsula asin mayor na isla artipisyal pigmamarkahan sa tahaw kan mga
provincia nin Zamboanga del Sur asin Lanao del Norte.



https://bcl.wikipedia.org/wiki/Pancho_Piano

Si Pancho Mistula Piano (nmdg: Septyembre 22, 1954) sarong Bikolanong pintor
asin artista biswal. Poon pa kan 1986, igwa na siyang sobra sa 150ng mga
pinintura asin mga stained glass design na obra; kadakulan kaini pigkontrata kan
mga paroko asin mga munisipyo sa Camarines Sur, Albay, Catanduanes, Masbate,
Sorsogon, asin sa Metro Manila.

Namundag siya sa sarong ordinaryong pamilya sa Mongogon, Lagonoy, Camarines Sur.
An saiyang dunong asin talento sa pagpintura iyo an nag'gantad saiya sa saiyang
pag'adal mala ta huli kaini nakatapos siya sa kursong BS, major sa Economics sa
Unibersidad kan Nueva Caceres (1978). Nagpoon siya bilang graphics illustrator
asin pintor para sa mga publikasyon na lokal.

An mga enot niya eksibit naglaladawan kan mahayahay na mga tanawon sa saiyang
tinubuan na probinsya, an kultura asin historya kaini asin an relihiyosong
tradisyon kan mga kahimanwa niya. Ini napahiling niya sa duwang enot niyang
solong eksibit igdi sa siyudad nin Naga (1977, 1981). Tagob nin talento, an mga
pinintura niya nagdakop kan pagrereparo asin pagka'ara kan sarong bantogan na
pintor asin edukador sa arte asin sarong abstractionist na si Jose Joya. Igdi
siya nakakua nin dakulang oportunidad mapararom an saiyang adal sa pagpipintura
ta kan 1984, si Joya inampon siyang magin iskolar sa College of Fine Arts,
Unibersidad kan Pilipinas kan taon 1984. An mga taon niya sa UP nagbunga nin mga
mahusay na pintura na gamit niya watercolor asin pastel. Sinasabi niya na dakula
man an impluensya saiya kan Artista Nasyonal na si Carlos "Botong" Francisco
asin si Vicente Manansala.

An saiyang pag'adal igdi nagbukas pa nin dakul na pintoan para siya matais an
saiyang kanoodan sa arte biswal. Mala ta pinadara siya sa Alemanya kan
Unibersidad na ini sa pag'adal sa leather artmaking kan 1985. sunod nakaadal
siya sa Hapon nin mural painting sa Tokamachi City (1985-86) asin stained glass
designing sa Palau (1990).



https://bcl.wikipedia.org/wiki/Openleaks

An OpenLeaks sarong tagabuyagyag na websayt na ibinungsod kan Enero 2011. An
katuyohan kaini iyo na magin ligtas asin bakong peligroso an pagbubuyagyag asin
pagtutuga kan mga sensitibong impormasyon asin bareta; sa siring na sistema orog
na madakul an mga parabuyagyag nin sekreto, mga bagay na pwedeng bakong etikal
asin legal, na ginigibo sa laog kan mga gobyerno asin institusyon.

An proyektong Openleaks pigtogdas kan Septyembre 2010. Sinasabi ni
Domscheit-Berg , na dati saro sa katuwang ni Julian Assange sa Wikileaks, na an
kaisipan sa proyektong Openleaks gibohon ini na mas silag sa mga transaksyon
kumpara sa binayaan niyang Wikileaks. An lalawgon kan Openleaks dinadara nin
duwang tagatolod kaini, si Daniel Domscheit-Berg asin si Herbert Snorrason na
pareho imbwelto dati sa proyektong Wikileaks.http:

An sistema sa Openleaks, imbes na ini mismo an magpublikar, an mga ibinuyagyag
asin mga ipinasang dokumento sainda, sainda direktang ipapadara sa iba-ibang
publikasyon asin mga tagabareta.

Kan panahon na ini mamukna, an Wikileaks mismo nag'aatubang nin mga homa': an
kagtogdas kaini na si Julian Assange inaresto huli sa akusasyon na nanlupig sa
duwang babae sa Sweden; an mismong Wikileaks nasasakitan nang maghanap nin
ligtas na DNS asin web hosting; asin dakul na mga kumpanya an nagbagat o
nagpondo magpadara nin kwarta asin bayad sa sayt kan Wikileaks. Sabi ni
Domscheit-Berg, sa saiyang mga enot na pahayag, linalaoman niya na an Openleaks
malilihisan an mga problemang nasa'bitan kan Wikileaks ta ini masirbe sana man
na ligtas na sarayan asin sagurong para sa mga parabuyagyag sa saindang mga
sikretong ihinahayag, na pinapasa direkta sa prensa asin bako mismo sinda an
mapublikar. An organisasyon daa tutuyohon na ipapadalagan sa demokratikong
paagi, bako sanang sarong tawo o sarong sadit na grupo, an maboot. "An samong
tinotonggo iyo na makatogdok nin pusog, asin silag na plataporma na masuporta sa
mga tagabuyagyag, magin man sa teknolohiya o sa pulitika-, manta na inaagyat man
an iba pa na magmukna nin mga siring na proyekto, " an tinaram nin sarong
kabuwan sa grupo na habong magpabisto..



https://bcl.wikipedia.org/wiki/Nathan_Sergio

Si David Casper Nathan Sergio (gikan Buhi, Camarines Sur) sarong Bikolanong
politiko, tagahiro pankultura asin resipyente nin Disabled Filipino of the Year
Award. Nagtapos siya nin sekondarya kan 1984 asin kolehiyo sa Ateneo de Naga kan
1988. Kan parehong taon, napili siya bilang City Youth Mayor.

Si Sergio naelihir bilang konsehal kan Syudad nin Naga kan 2007, 2010 asin 2013.
Saiyang itinulod an pagkamukna kan opinisina para sa mga may kakundian, an
Persons with Disabilities Affairs Office (PDAO) na nagdara nin mga programa asin
asistensya para sa mga PWDs asin senior citizen. Saiya man na ibinusol an
pagkakaigwa kan Naga City Blood Council na saiyang pinamayohan sagkod 2015. Ini
nagawadan kan National Sandugo Award nin tulong beses.

Kan 2011, saro si Sergio sa mga minidbid kan Gawad Apolinario Mabini, sarong
program kan Foundation for the Rehabilitation of the Disabled (PFRD) na
nag-oonra sa mga tawong may kakundian na naglataw sa saindang piniling karera.
Resipyente man siya nin Dangal ng Bayan Award hali sa Komisyon sa Serbisyo
Publiko siring man kag-ako kan Public Servant of the Year Award hali sa
Kilosbayan Foundation asin GMA-7 Foundation.

Myembro siya kan Sumaro Bikolnon asin bise presidente kan Nueva Caceres Heritage
Movement kun sain saiyang itinulod sa konseho an nagkapirang mga aktibidad asin
proyekto dapit sa pagpapahalaga sa kultura asin historya kan Bikol siring kan
pagselebrar kan Philippine-Spanish Friendship Day asin Ika-150ng Taon nin
Kaaldawan ni Jose Maria Panganiban sa Syudad nin Naga.



https://bcl.wikipedia.org/wiki/Natalie_Wood

Si Natalie Wood, namundag sa pangaran na Natalia Nikolaevna Zakharenko (Ruso:
Наталья Николаевна Захаренко) (Hulyo 20, 1938 – Nobyembre 29, 1981), sarong
aktres na Amerikano.

Si Wood nagpoon sa akting sa mga pelikula sa edad na apat asin nagin sarong
sikat na aking aktress sa mga pelikulang arog kan Miracle on 34th Street (1947).
Kan marayrahay si akting niya katampad si James Dean sa Rebel Without a Cause
(1955), nakua niya an nominasyon para sa Academy Award for Best Supporting
Actress na iyo an nakatabang saiya paghale sa pag'akting bilang sarong aki sana.
Dangan siya nagpapel sa mga musikal, arog kan West Side Story (1961) asin Gypsy
(1962). Nasikwit niya man an mga nominasyon para sa Academy Award for Best
Actress huli sa pagpapel sa mga pelikulang Splendor in the Grass (1961) asin
Love with the Proper Stranger (1963).

An karera niya padagos nagrambong sa sunodsunod na mga pelikula arog kan Bob &
Carol & Ted & Alice (1969). Dangan pakatapos kaini, nagpahingalo siya ta
nag'aking duwa, nagluwas sana sa mga pelikulang pangteatro kan mga taon 1970.
Napangagom siyang duwang beses ki Robert Wagner, asin sa prodyuser na si Richard
Gregson. Igwa siyang sarong aking babae sa lambang saro: si Natasha Gregson asin
si Courtney Wagner. Siya nagtapsok man sa pagpapel sa mga produksyon sa
telebisyon, kabali na diyan an hinaman liwat na pelikulang From Here to Eternity
(1979) kun saen nagguno' siya kan Golden Globe Award.

Si Wood nalamos sa may Santa Catalina Island, California sa edad na 43 kan an
produksyon kan Brainstorm (1983) pighahaman, katampad si Christopher Walken. An
saiyang kagadanan pigdeklarang sarong aksidente. Alagad, kan Nobyembre 17, 2011,
an kaso binuksan giraray huli sa mga bagong pagbuyagyag nin sarong testigo. .



https://bcl.wikipedia.org/wiki/Narvacan,_Ilocos_Sur

An Narvacan sarong ikaduwang klaseng banwaan kan probinsya nin Ilocos Sur,
Filipinas. Susog sa senso kan 2007, igwang 41,578 na katawo na nageerok igdi.

An Narvacan nadukayan nin sarong pwersang ekspidisyon hale sa Vigan na isinobol
ni Juan de Salcedo, sarong militar asin nabigador na Kastila. Tinutubod na an
pangaran na Narvacan naghale sa Ilokanong tataramon na Nalbakan, na boot sabihon
naraotan kan panmdagat na sasakyan., An mga Augstinong prayle iyo an nagtogdas
nin sarong parokong Romano Katoliko kan Abril 25, 1587 igdi. Kan taon 1589, si
Gob. Santiago de Vera, na iyo an presidente kan "Audencia royal", pinagtokahan
si Nicolas de Figueroa komo pinaka-enot na Encomdendero de Narvacan.

An ekonomiya kan Narvacan nagsasarig sa produksyon kan mais, cotton, indigo,
paroy, tubo, asin tabako. An Narvacan nakalatag sa sarong wadi (valley)
napapalibotan nin mga kabukiran. Bagbag an daga, asin malipot an klima niya.

Kadakulan kan tawo digdi mga Romano Katoliko pero igwa man nin darodakula na
grupo nin mga Kristiyanong Methodist. An lokal na tataramon Ilokano.

An Baybayon kan Sulvec saro sa paboritong lingaan kan mga turista. An mga
turista binibisita man an Sulvec Watchtower, sarong torreng ladrilyo na tinogdok
kan mga Kastila na tanawan kun may nagdadangadang na mga pirata haleng dagat.

An Narvacan School of Fisheries, sarong sanga kan Ilocos Sur Polytechnic State
College (ISPSC), yaon namogtak poon pa kan 1964 igdi. Base man ini kan mga
operasyon kan ika-503 na Infantry Brigade kan Philippine Army na namamahala kan
Citizen Armed Forces Geographical Units.



https://bcl.wikipedia.org/wiki/Naga_(Cebu)

An Naga sarong ikaanom na klase syudad na namumugtak sa probinsya nin Cebu,
Filipinas. Igwa ining sukol na 101.97 kilometro kwadrado na kadagaan asin
namumugtak sa inot na distrito. Sosog sa sensus kan 2010, igwa ining 101,571
katawo. An designadong zip code kaini iyo 6037.

Sa banwaan namomogtak an sarong dakolang istasyon nin kuryente na nyaon sa
sarong 30-hektarya dagâ. [1] An Cemex na sarong paktorya nin semento sa Tinaan
[2], kansuarin lang sarong Small Medium Enterprise (SME) industrial park,
pigbukasan sa barangay Cantao-an. An parke pigmamanehar kan Planters Development
Bank.

Napara an pagkasyudad kaini, kadamay pa an kaglimang (15) syudad, kan an Korte
Suprema kan Filipinas sa pag'oyon sa petisyon kan League of Cities of the
Philippines pigdeklara an cityhood law (Ley Republika Nu. 9405) sarungat sa
Konstitusyon, na iyo an nagtaong dalan sa pagpangyari kan pagkasyudad kaini. An
sabi kan Korte, an mga nasabing syudad dai nakaabot sa karaipohan ngane magin
syudad.

Alagad, an Korte, sa petisyon kan inapod na "League of 16 Cities," pigbaliktad
an siring na desisyon kaini . Kaya an Naga, kaiba an kaglimang siyudad,
nakabalik sa pagkasyudad.



https://bcl.wikipedia.org/wiki/Nadia_Comaneci

Si Nadia Elena Comăneci (pinangaki Nobyembre 12. 1961) sarong Rumanang himnasta,
na nanggana nin limang medalyang bulawan, an tolo sa 1976 Olimpiko sa Tig-init
asin an duwa sa 1980 Olimpiko sa Tig-init, asin siya an pinakaenot nakasikwit
nin sangkap na 10 puntos sa Olimpyada. Saro siya sa pinaka mahusay na himnasta
sa bilog na kinaban. Kan 2000 si Comăneci nangaranan komo saro sa atleta nin
siglo kan Laureus World Sports Academy.

Si Comăneci namundag sa Gheorghe Gheorghiu-De (ngonyan Onesti na), aki ni
Gheorghe asin Stefania-Alexandrina. Sinasabi na an ina niya nagdadalan nin
pelikulang Ruso kun saen an bida nagngangaran Nadya. Sa biglang pasabong,
nagdesisyon an ina niya na Nadia man an ipapangaran saiya. Si Comăneci may
tugang na lalaki, si Adrian..

Nagpoon si Nadia sa himnastika kan kindergarten sa sarong grupong inapod
"Flacara". Sa edad pa sanang 6 napili siyang mag'atender sa eskwelahan na
himnastikang pang'ekspiremento na sadiri ni Bela Karolyi. Sa totoo lang, saro
siya sa mga enot na estudyante kan eskwelahan na ining panghimnastika asin
magian para saiya an pagklase ta nag'eestar siya harani sana sa eskwelahan.

Si Nadia nagpuntos ika-13 sa enot na binalihan niyang Kampeonato Nasyunal kan
Romanya kan 1969. Dangan kan 1970 kaapil na siya sa grupo kan saiyang banwa na
nagbabali sa mga ralaban asin siya an pinakahubin na himnasta na nanggana sa
Rumanang Nasyunal. Kan 1971 siya nagpartisipar sa enot niyang kompentensya
internasyunal, sarong harampangan nin mga hubin na atleta kan duwang nasyon nin
Romania asin Yugoslavia kun saen siya nakatabang nanggad makasikwit kan bulawan
na medalya kan saiyang grupo. Kan masurunod na taon sige an bali niya sa mga
urumbasan nasyunal sa Romanya asin sa mga harampangan kasangga' an mga kataraid
na mga nasyon arog kan Hungriya, Italya, asin Polonya. Kan 1973, sa edad na 13,
ginana niya an pangkagabsan na bulawan, saka an mga titulo sa paolantohan asin
sa dai-pantay na bara sa Pang'aking Aramigohan na Torneo (Druzhba), sarong
importanteng harampangan para sa mga hubin na himnasta.

An enot na mayor na kapangganahan ni Nadia nag'abot sa edad na 13 kan haros
naripol an 1975 na Kampeonato Europeo sa Skien, Norwega, kun saen ginana niya an
pangkagabsan asin mga medalyang bulawan sa lambang kategorya maliban sana sa
"ehersisyong pansalog" na igdi nagsegunda siya. Padagos na ginagana niya an mga
pangkagabsan sa kompentensyang "Champions All", asin nakua niya primera sa
pangkagabsan, paolantohan, bareta, bara aa Romanyang Kampeonato Nasyunal. Sa
pre-Olimpikong urumbasan sa Montreal, si Comăneci ginana an pangkagabsan, an
bulawan sa pagbalanse sa bareta, siring man an medalyang pirak sa paolantohan,
sa ehersisyong salog, asin sa bara, sunod ki Nellie Kim, an himnastang Sobyet.
Masabi pa, an himnastang Sobyet na ini iyo an nagin maigot na karibal niya sa
masurunod na limang taon.

Kan Marso 1976, si Comăneci nakisali sa edisyon inaugural kan American Cup duman
sa Madison Square Garden sa Nuweba York. Nakapuntos siya kan dai piglaoman na
iskor na 10.0, na nangahulogan sarong sangkap na rutina na mayong pigkaltas, sa
paolantohan, kapwa sa preliminaryo asin pinal na hornada kan kompetensya, asin
ginana man an pangkagabsan. Si Comăneci nakakua man nin puntos na 10 sa iba pang
harampangan kan 1976, kaiba na diyan an prestihiyosong Chunichi Cup na
kurumpetensyahan sa Hapon, kun saen nakakua siya nin sangkap na puntos (10.0) sa
paolantohan asin sa dai-pantay na bara.

An komunidad internasyunal nagreparo na ki Comăneci. Sa pag'onra saiya, siya
nginaranan na "Babaeng Atleta nin Taon 1975".



https://bcl.wikipedia.org/wiki/Monaco

An Monako (sa Ingles: Monaco), opisyalmente inaapod na Prinsipalia nin Monako
(Pranses: Principauté de Monaco; Monégasque: Principatu de Múnegu; Italyano:
Principato di Monaco; Occitan: Principat de Mónegue) sarong soberanong
estadong-siyudad sa Côte d'Azur. Kadolon kaini sa tolong banda niya an Pransya
mansana, asin an sentro niya 16 km (9.9 mi) an rayo' sa Italya. May hiwas siyang
1.98 km2 (0.76 sq mi) asin may populasyon na 35,986 katawo sa taon na ining
2011. An Monako may pinakahalangkaw na GDP sa $215,163 asin iyo an pinakadusok
sa tawo sa bilog na kinaban. Ini man an may pinakahalawig na rekord sa pag'edad,
na naabot 90ng taon asin an may pinakahababang rata sa mayo nin trabaho. Kan an
Pwerto Hercule pinalakbang, an total na hiwas kan Monako nagin 2.05 km² (0.80 sq
mi), asin igwa pa nganeng plano na palakbangon an distrito nin Fontvieille,
maghahale an dagang itatambak sa Dagat Mediterrraneo.

An Monako sarong prinsipado na may gobyernong sa pormang monarkiyang
konsitusyonal asin si Prinsipe Alberto II an pamayo kan estado. An Harong nin
Grimaldi namoon sa Monako poon pa kan 1297; an soberaniya niya opisyalmente
pinagbisto sa Tratadong Franco-Monako kan 1861. Dawa ngane an Monako sarong
independienteng estado asin may sadiring sinusunod na pulitika eksteryor,
responsibilidad man giraray kan Pransya an magpangataman kan depensa nasyunal
kan Monako.



https://bcl.wikipedia.org/wiki/Mon_Olano

Si Ramon "Mon" O. Olaño, Jr. (namundag sa Syudad nin Naga) sarong Bikolanong
negosyante, komentarista sa radyo, tagahiro pangkultura asin kagmuknâ sagkod
presidente kan Sumaro Bikolnon. Siya nagtapos nin AB History sa Ateneo de Naga
na Unibersidad sa Syudad nin Naga.

Siya sarô sa kaapil kan Kabikolan Cultural Association, sarong kaburonyogan nin
mga parasurat asin mga paraadal kan kulturang Bikolnon na itinugdas kan 1969.
Ngunyan, siya aktibong myembro kan Centro Naga Business Club asin kan Nueva
Caceres Heritage Movement, sarong organisasyon sa Syudad nin Naga para sa
pagbantog kan pagpangataman kan pamanang yaman kan Kabikolan.

Siya an tagapadalagan kan programang Boses ni Lolo sa DWRN na minatukar nin
manlainlain na isyu sa ekonomiya, politika asin kultura. Kan 2006, nagin siyang
kritiko kaiba an iba pang mga Bikolanong parasurat sa Juliana Arejola-Fajardo
Workshop sa Pagsurat-Bikol. Sarô man siya sa pinakamahigos na paraambag asin
tagatulod kan Bikol Wikipedia poon kan 2007. Sa Premio Tomas Arejola para sa
Literaturang Bikolnon kan 2009, sarô man siya sa mga nagin hurado digdi.

Nagluwas an saiyang halìpot na biograpiya ki Clemente Alejandria asin Tirigsikan
nin mga Burat sa publikasyon na An Tambobong nin Literaturang Bikolnon sa Ani
nin mga Rawitdawit (Marso 2010) asin Mga Yawityawit sa Tig-init (Hulyo 2010).



https://bcl.wikipedia.org/wiki/Mitt_Romney

Si Willard Mitt Romney (namundág Marso 12, 1947) saróng Amerikanong negosyante
asín pulitiko. Siyá an ika-70ng Gobernador kan estado nin Massachusetts poon
2003 abót 2007 asín kandidato ngonyán para sa 2012 nominasyon presidensyal kan
Partido Republikano.

Siya an aki ni George W. Romney (dating Gobernadoir kan Michigan) asin ni Leonor
Romney. Siya pinadakula sa Bloomfield Hills, Michigan asin nagserbi bilang
sarong misionaryo kan Mormon sa Pransya. Saiyang nakamit an undergraduate degree
niya sa Brigham Young University, dangan an Juris/Master of Business
Administration joint degree sa law asin business school kan Harvard. Si Romney
naglaog sa negosyong management consulting na huli kaini nakakua siyang pwesto
sa Bain & Company kun saen siya nagin padagos CEO igdi asin saiyang napabangon
hale sa krisis. Tapos kaini siya nagmukna, katuwang an iba, kan Bain Capital na
saro mansanang nagsanga hale sa dati niyang pigtatrabahuhan. Ini an nagdara
saiya nin kanigoan na yaman ta nagtalubo an kompanya asta nagin saro sa mauswag
asin pinakadakulang negosyo sa nasyon. An yaman na napatalubo niya iyo an
nagpuhunan sa saiyang pagtapsok sa pulitika. Pero siya aktibong gayo sa simbahan
niya asin siya nagin igding ward bishop asta sagkod siya nagin stake president
sa saiyang lugar. Nagdalagan siya bilang kandidato kan Republikano sa 1994
eleksyon sa Senado kan Estados Unidos representado an Massachusetts alagad
nadaog siya ni Ted Kennedy na iyo an nasa poder kadto. Sa sarong parte man, si
Romney naglapigot sa pagorganisar asin pagpadalagan kan 2002 Winter Olympics
bilang pamayo kan Salt Lake Organizing Committee; maray an resulta ta dai
nagkalugilugi an kasibotan.



https://bcl.wikipedia.org/wiki/Mikhail_Khodorkovsky

Si Mikhail Borisovich Khodorkovsky (Ruso: Михаи́л Бори́сович Ходорко́вский, IPA:
[mʲɪxɐˈil xədɐˈrkofskʲɪj]; namundag 26 Hunyo 1963) sarong Rusong negosyante,
oligarkiya, pilantropo, autor asin bantogan na personalidad sa Rusya. Siya
napreso haros nin sampolong taon kan gobyerno nin Rusya sa kargong nagdaya sa
pagbayad nin tamang buhis asin sa mga tikas na paagi nin pagnenegosyo pero ngane
an dakul nagtutubod pig'ipit siya asin ipinakulong ni Vladimir Putin huli sa
pulitika ta pig'andoyogan niya an mga partido pulitikal na oposisyon. Pinaluwas
siya sa preso sa sarong indulto ni Putin apat na taon mas amay sa termino dapat
na makalibre na siya sa kulongan. Siya pigtawan indulto kan Desyembre 20, 2013
alagad diretso siya pinasiring sa Alemanya asin dai tinugutan na mag'estar sa
laog kan Rusya.

Namundag sa Moscow, siya nagyaman na husto asin nagin bilyonaryo huli sa asayti
asin ginamit niya an kumpanya niyang Yukos sa pagpalakop nin mga programa sa
pagpa'orog kan demokrasya asin pagpapusog kan mga namamanwaan sa saindang
pagpangataman kan saindang mga deritso sa tahaw nin diktaduryang paagi na
palakaw kan gobyernong ruso. An saiyang mga hiro hiniling ni Putin na sarong
taktika sa pagpalakbang niyang papel sa pulitika asin posibleng kaagaw niya sa
poder ngapit.



https://bcl.wikipedia.org/wiki/Miguel_Angel_Cotto

Si Miguel Angel Cotto y Vazquez (namundag, Oktobre 29, 1980) sarong Puerto
Ricoanong propesyonal na boksingero. Bilang sarong amateur, Si Cotto
pigrepresentar an Puerto Rico sa duwang dibisyon, lightweight asin light
welterweight, sa magkapirang internasyonal na okasyon kabali diyan an 1999 Pan
American Games, an 2000 Summer Olympics asin an 1998 Junior World Championships
kun saen nagkamit siya nin medalyang pirak.. Nagpoon siya kan karerang
propesyonal kan taon 2001 asin kan Septyembre 11, 2004, nadaog niya si Kelson
Pinto sa pagsikwit kan WBO Junior Welterweight na kampeonato. Sa anom na
okasyon, saiyang nabangga an mga kalaban, asin saiyang nasaray, sa pag'aagaw kan
saiyang korona sagkod na pigbayaan na sana niya para sa sunod, asin mas
halangkaw, na dibisyon nin welterweight.

Sa enot na sagupaan sa dibisyon na ini saiyang nasupil si Carlos Quintana sa
agawan sa bakanteng WBA welterweight na kampeonato. Si Cotto matriumpong
nadefenderan an titulo niya laban ki Oktay Urkal, ki Zab Judah, ki Shane Mosley
asin ki Alfonso Gomez bago naaagaw saiya ni Antonio Margarito. Kan Pebrero 21,
2009, nadaog niya si Michael Jennings asin resulta kaini nakamit niya an
bakanteng WBO Welterweight na kampeonato. Sa pagdefender niya kan titulo laban
ki Joshua Clottey, ini mansana naagaw saiya ni Manny Pacquiao kan Nobyembre 14,
2009. Kan Hunyo 5, 2010, si Cotto nakipagbalbagan sa enot niyang laban para sa
dibisyon na light middleweight, na kun saen nadaog niya si Yuri Foreman para sa
WBA super welterweight na kampeonato. Saiyang nasaray an titulong ini kan
linabanan siya ni Ricardo Mayorga kan Marso 13, 2011. Na-TKO niya si Mayorga sa
ika-doseng hornada.



https://bcl.wikipedia.org/wiki/Mga_Artikulo_nin_Pagtubod_(Mga_Banal_sa_mga_Huring_Aldaw)

Sa Kahiroan nin Mga Banal sa Huring Aldaw, an Mga Artikulo nin Pagtubod sarong
kredo na pinagsurat ni Joseph Smith, Jr. bilang parte kan sarong surat kan 1842
na ipinagpadara ki "Long" John Wentworth, editor kan Chicago Democrat. Saro
ining lista kan sampulo may tolong mahalagang sandigan nin mga katukdoan sa
pagtubod kan Mormonismo.

Mga Artikulo nin Pagtubod[1] kan An Simbahan ni Jesukristo nin mga Banal sa
Huring-aldaw[2]

1 Kami minatubod sa Diyos, an Eternal na Ama, asin sa Saiyang Ake, si
Jesukristo, asin sa Espiritu Santo.

2 Kami minatubod na an mga tawo pagpapadusahan para sa saindang sadireng mga
kasalan, asin bako nin huli sa kalapasan ni Adan.

3 Kami minatubod na sa paagi kan Pagbabayad-sala ni Kristo, an gabos na
sankatawohan mapupuwedeng maliligtas, sa paagi nin pagsunod sa mga batas asin
mga ordinansa kan Ebanghelyo.

4 Kami minatubod na an enot na mga prinsipyo asin mga ordinansa kan Ebanghelyo
iyo: enot, Pagtubod sa Kagurangnan na si Jesukristo; ikaduwa, Pagsosolsol;
ikatolo, Pagbubunyag sa paagi nin paglubog para sa kapatawadan nin mga kasalan;
ikaapat, Pagpapatong nin mga kamot para sa regalo kan Espiritu Santo.

5 Kami minatubod na an sarong tawo kaipong pagpangapudan nin Diyos, sa paagi nin
propesiya, asin sa paagi nin pagpapatong nin mga kamot ninda na igwang
awtoridad, tanganing magbabalangibog nin Ebanghelyo asin pagpapamahalaan an mga
ordinansa kaini.

6 Kami minatubod sa kaparehong organisasyon na eksistido sa Primitibong
Simbahan, an mga minasunod, mga apostoles, mga propeta, mga pastor, mga
paratukdo, mga ebanghelista, asin iba pang masurunod.

7 Kami minatubod sa regalo nin mga dila, propesiya, kapahayagan, mga bisyon,
pagbobolong, interpretasyon nin mga dila, asin iba pang masurunod.

8 Kami minatubod sa Bibliya[3]na tataramon nin Diyos habang ini pinagsalin nin
tama; kami man minatubod sa Libro ni Mormon[4] na tataramon nin Diyos.

9 Kami minatubod sa gabos na an Diyos an nagpahayag, gabos na Siya an naghimo
ngonyan na maipagpahayag, asin kami minatubod na Siya sayod na magpapahayag nin
kadakul na darakula asin importanteng mga bagay manunungod sa Kahadean nin
Diyos.

10 Kami minatubod sa litiral na pagtitiripon-tipon nin Israel asin sa
restorasyon kan Sampulong mga Tribu; na an Sion (an Bagong Jerusalem)
ipagtutugdok sa kontinente kan Amerika; na si Kristo personal na maghahade sa
ibabaw nin kinaban; asin, na an kinaban pagbabag-uhon asin magreresibe kan
saiyang mala-paraisong kamurawayan.

11 Kami minaako sa pribilihiyo nin pagsasamba sa Makapangyarihang Diyos na uyon
sa mga dikta nin samuyang sadireng konsensiya, asin minatugot sa gabos na mga
tawo nin kaparehong pribilihiyo, tugutan sindang magsamba kun paano, saen, or sa
ano na sinda an may gusto.

12 Kami minatubod sa pagigin yaon sa pamamahala nin mga hade, mga presidente,
mga tagapagpamahala, asin mga mahistrado, sa pagsusunod, pagtao nin honra, asin
sa pag-uuyon sa batas.

13 Kami minatubod sa pagigin honesto, totoo, dusay na puso, matinabangon,
birtuso, asin sa paggigibo nin marahay sa gabos na mga tawo; sa katunayan, kami
makakapagsabi na kami minasunod sa paghuhulit ni Paul---Kami minatubod sa gabos
na mga bagay, kami minalaom sa gabos na mga bagay, kami nakapagtagal nin kadakul
na mga bagay, asin naglalaom na makakayanan an pagkamatatag sa gabos na mga
bagay. Kun igwa pa nin ibang mga bagay na birtuso, magayonon, o marhay an sabi o
maninigo sa pag-omaw, kami minahanap kan mga bagay na ini.



https://bcl.wikipedia.org/wiki/Mecca

An Mecca (sinasayod /ˈmɛkə/), sinusurat man Makkah (Ingles: /ˈmækə/; Arabiko:
مكة‎ Makka asin sa biklad na surat: Arabiko: مكّة المكرمة‎
sinusurat-susog-sa-tanog, Makkah Al Mukarrammah [mækːæt ælmukarːamæ]) iyo an
pinakasagradong lugar na pigtitiriponan sa relihiyon na Islam, na sinusundan kan
Medina. An siyudad na ini namomogtak sa Saudi Arabia, sarong syudad na moderno,
kosmopolitan asin dawa totoo sarado sa mga bakong-moslem, binabanwa kan
manlaenlaen na grupong etniko. Yaon igdi an inaapod na Kaaba, an edipisyong
pangadyean kan mga pregrinong muslim sa pag'otob sa saro sa harigi nin kabanalan
kan Islam, an pagsongko sa Mecca (Hajj) nin sarong muslim.

An tradisyon sa Islam iyo na an nagpoon kan pagbanwa kaini iyo an mga pag'araki
ni Ismael. Kan ika-7ng siglo, an islamikong propetang si Muhammad pigdeklara an
pagtindog kan Islam sa syudad na ini, na saro nang importanteng sentro nin
komersyo. Pakalihis 966, an Mecca pinamamayohan nin mga lokal na mga sharifs
hanggan 1924 kan an Imperyong Ottoman nagrampaog asin napasakop sa poder kan mga
Saudi. Ngonyan na modernong panahon, an Mecca nag'aagi sa marikas na pag'uswag
sa pagkadakula niya asin sa mga infraestruktura.

An siyudad na ini iyo an kabesera kan Mecca Province nin Saudi Arabia, sakop kan
ronang Hejaz. Ini may populasyon na 1.7 milyon (2008), asin an rayo' niya sa
Jeddah 73 km (45 mi) sa taas na 277 m (910 piye) sa langkaw kan dagat.



https://bcl.wikipedia.org/wiki/Mayon_360%C2%B0

An Mayon 360° Ultramarathon sarong taon-taon na padalagan sa palibot kan Bulkan
Mayon sa Albay, Filipinas na nagpoon kan 2011. Minaagi an rota kaini sa tinampo
na minalibot sa bulkan na binabagtas an 77 na mga barangay kan 7 banwaan asin 3
syudad. Igwa ining lawig na 80 kilometros poon sa Syudad nin Legazpi pasiring sa
Syudad nin Ligao, dangan Syudad nin Tabaco balik sa Plaza Peñaranda. Saro ini sa
mga atraksyon sa Magayon Festival kan probinsya nin Albay.

Nagpoon an kaisipan kan padalagan taon 2008 kan magkanumpongan si Yves Yu,
myembro kan Jaycees International (JCI) kan Syudad nin Legazpi, asin si Ret.
Maj. Gen. Jovenal Narcise kan Pwersas Armada kan Filipinas (AFP) sa Inot na
Mayon Trail Run (MTR) kun sain kagpadalagan an JCI. Inagda ni Yu si Narcise,
sarong aktibong paradalagan asin kagpadalagan nin mga ultamaraton, na itokon an
tinampo palibot sa Bulkan Mayon.

Kan 2011, hinimo kan JCI an aktibidad kun sain napili bilang direktor nin
padalagan si Narcise sa irarom kan mga pampantayan kan Philippine Association of
Ultrarunners (PAU). Sa sarong urulay kaiba si Joey Salceda sa Opisina kan
Gobernador, itinugot na magin kabtang kan Magayon Festival an Mayon 360
Ultramarathon. Ini an inot na karera nin ultamaraton na pinapadalagan sa irarom
kan PAU asin nin sarong lokal na gobyerno sa luwas kan Metro Manila.

Sa inot na taon kan padalagan, igwa nin 69 na partisipante an nagpoon alagad 59
sana kaini an nakaantos sa laog nin 15 oras. An pinakainot na kampeon kan iyo
Willy Rotich sa oras na 6:07:24 na sinundan ni Alley Quisay (6:41:08) anas gikan
sa Kenya. Duwang Bikolano an nagsunod, si Mario Maglinao (7:09:20) kan Syudad
nin Legazpi asin Franklin Peñalosa (07:29:04) kan Syudad nin Naga.

Poon kan 2014, idinugang sa kompetisyon an kategoryang 2-katawo (40 kilometros)
asin 4-katawo (20 kilometros). Ngunyan na taon, idinugang an distansyang 160
kilometros sa mga kategorya.

An pinakainot na kampeon kan iyo Willy Rotich sa oras na 6:07:24 alagad kapot ni
Maglinao an rekord sa Pangkagabsan na Kampeonato sa oras na 6:01:09 na naigurit
kan 2014 mantang si Anette Agura an pinakamarikas sa Kababaihan sa oras na
7:49:56 na naigurit kan 2013.

Sa ginibong tiripon kan Association of Tourism Officers of the Philippines sa
Syudad nin Roxas, Capiz kan 2011, nag-ako an tagapadalagan kaini nin gawad sa
kategoryang Best Tourism Event: Sports/Wellness Category Provincial Level.



https://bcl.wikipedia.org/wiki/Manuel_Severino_Hofile%C3%B1a_Ancestral_House.

An Manuel Severino Hofileña Ancestral House o, An "Lumang Harong ni Manuel
Severino Hofileña" sarong lumang harong na pigdeklarang heritage house kan
National Historical Institute huli ta ini sarong magayon asin grandeng
representasyon kan arkitekturang nagpaparomdom kan panahon na kolonya pa an
Filipinas kan mga Espanyol. Pigdeklarang heritage house ini kan Abril 6, 1993.

An nasabing harong makukua sa Nu. 14 sa Kalye Cinco de Noviembre sa syudad kan
Silay, Negros Occidental, Filipinas.

Kulang na sanang sabihon na an mga pinturang saray igdi naghahalagang minilyon
arog kan mga obra ni Jose Rizal, Juan Luna, Fernando Amorsolo, Felix Hidalgo,
Ben Cabrera, Ang Kiukok asin ni Vicente Manansala. Sabi kan tagalekturang guide,
an pinturamg saditsadit mansana ngane ni F. Amorsolo nagkakahalaga nang aboton
limang milyon na pesos. Si Ramon Hofileña, an tagamana kan harong na ini na dati
pagsasadiri kan ilustradong Manuel Severino Hofileña, sarong Kastilang
hasendero, nakatipon man igdi nin mga pinturang obra kan mga bantugan na pintor
na dayuhan arog ki Van Gogh.



https://bcl.wikipedia.org/wiki/Manuel_L._Quezon

Si Manuel Molina Quezon (19 Agosto 1878 - 1 Agosto 1944) an inot na presidente
kan Filipinas kan ini ipigtindog na Komonwelt kan mga administrador na
Amerikano. Siya namundag sa Baler, Tayabas (ngunyan Quezon). Alagad, siya
hinihiling man na ikaduwang presidente kan Filipinas sa parte kan mga Pilipino
huli ta siya an nagsunod ki Emilio Aguinaldo kan an huri itugdas an suboot inot
na Republika dawà nganì totoo dai ini binisto kan gobyerno kan mga Amerikano kan
panahon na idto.

An saiyang mga magurang iyo sinda Lucio Quezon asin Maria Molina, anas mga
paratukdo na mga taga-Baler, Tayabas man. An naagom niya iyo an saiyang pinsan,
si Aurora Aragon Quezon asin apat an saiyang aki- si María Aurora "Baby" Quezon
(1919-1949), María Zeneida "Nini" Quezon-Avancena (1921-), Luisa Corazón Paz
"Nenita" Quezon (1923-1923) asin si Manuel L. "Nonong" Quezon, Jr. (1926-1998).
An saiyang makuapo, si Manuel L. "Manolo" Quezon III (1970-), sarong
prominenteng parasurat, asin paraadal sa pulitika kan nasyon, inginaran saiya.

Nagklase man siya sa San Juan de Letran College asin pakatapos kaini nagin
siyang profesor sa Unibersidad kan Santo Tomas, na digdi ngani nagpoon siya
pag-adal abogasya alagad nasibol kan magbungkaras an Guerra Espanyol-Amerikano.

Enot pa kaini, nagin man siya rebolusyonaryo sa lindong ni Emilio Aguinaldo asin
an pakilaban niya sa mga Kastila pinahiling niya an kaisogan asin pagka-pogoso
mala ta nagpoon siya sarong private asin nakamit na an ranggong major. Taon
1899, napiritan siyang magsuko sa mga amerikano, nakulong anom na bulan asin
pakaluwas nagpasiring nang Manila.

Taon 1903, natapos na niya an kursong abogasya sa Unmibersidad kan Santo Tomas
asin nakapasar siya sa eksamen nin mga abogado, na nakamit an ika-apat na
pwesto. Nagpraktis siya sa Baler alagad binutsan niya an praktis ta nagpanombra
komo piskal sa Mindoro, sunod sa Tayabas. Kan taon 1906, nagdalagan bilang
gobernador probinsyal asin nanggana. Igdi na duminakula an karera niya sa
pulitika huli sa husay niya mag-osol kan mga isyu na popular asin moot kan tawo
na an iba nagsasabi oportunista siya sa estratihiya pangpulitika.

Kan taon 1907, nagin siyang Representante sa enot na Asambliya kan Filipinas kun
saen nagsirbe siya bilang majority floor leader asin Chairman kan Committee on
Appropriations. Poon 1906 abot 1916 saro siya sa duwang resident commissioner
kan Filipinas duman sa Kamara Representante kan Estados Unidos asin maigot
siyang nagtolod sa pagpasar kan inapod na Philippine Autonomy Act o Jones Law.

Si Quezon iyo an enot na nagin presidente kan Komunwelt nin Filipinas kan taon
1935 sa lindong kan Partido Nacionalista. Sabihon pa, sa eleksyon nasikwit niya
an 68 porsyento kan boto kontra sa duwa niyang kalaban na iyo sinda Emilio
Aguinaldo asin Obispo Gregorio Aglipay.

Kuta sa Konstitusyon kan Filipinas ipinapangalad an magdalagan liwat sa parehong
pwesto nin pagkapresidente. Alagad, kan taon 1940, pig-emyendahan an
Konstitutsyon asin sa eleksyon nasyonal kan taon 1941, nakadalagan siya otro
komo kandidato. Nakaluwas siya sa pagkapresidente, mala ta daog-daog niya an
kalaban niyang si dating Senador Juan Sumulong ta naripol niya an 82% kan boto.

Masasabi man na may makatawo siyang akto kan siya, katuwang si High Commissioner
Paul V. McNutt, tinugotan palaogon an mga pailing Judeo na nagdurulag sa mga
pasistang rehimen duman sa Europa. Tinabangan niya man an mga nagpaili na
makadakit duman sa Mindanao.

Susog sa re-organisasyon napalaman sa Akto, si Pres. Quezon nabadoan nin poder
na magnombra nin gabos-Pilipino na myembro sa Korte Suprema. Poon 1901 abot
1935, an Korte Suprema pirmeng Pilipino an Pamayong Hukom alagad an kadakulan
kan myembro mga Amerikano. Naanas Pilipino an myembro sa Korte Suprtema kan an
Komunwelt kan Filipinas matogdas kan taon 1935. An enot na nombramiento ni
Quezon iyo sinda Claro Recto asin Jose Laurel sa pagsangle sa mga Amerikanong
hukom. An bilang kan myembro sa Korte ginibo nang kagsaro (11): sarong Pamayong
Hukom asin sampolong Katuwang na Hukom asin ini natukaw en banc o sa duwang
dibisyon na may limang hukom lambang saro.

Duman nagsirbe siya komo myembro kan Pacific War Council asin saro sa kagpirma
sa Deklarasyon kan Burunyog na Nasyon (UN) kontra sa Pwersang Axis. Duman man
sinurat niya an saiyang autobiografia (Good Fight, 1946).

Nagadan si Quezon huli sa helang na tuberculosis duman sa Saranc Lake, Nweba
York. An saiyang restos ngonyan nakalubong sa Quezon Memorial Circle, Quezon
City, Philippines.



https://bcl.wikipedia.org/wiki/Ligaoe%C3%B1o

An Bikol Sulnopan na Albay o West Albay Bikol sarô sa mga tataramon na Bikol na
pigtataram sa probinsya nin Albay, Filipinas. Tinataram ini sa mga banwaan nin
Polangui, Oas, Pio Duran asin Syudad nin Ligao, Albay. Igwa ini nin haros
260,000 na parataram kan 2009. Haros kaagid ini sa Miraya Bikol. Igwa ining
nagkapirang diyalekto na nagkakairibaiba sa lambang banwaan.

Ini an ikaapat sa pinakadakol na parataram sa mga tataramon na Bikol sunod sa
Bikol Sentral, Rinconada Bikol asin Miraya Bikol. Kabali ini sa grupo nin mga
tataramon sa Kadagaan na Bikol sagkod an Rinconada Bikol, Mt. Iriga Agta, Buhi
Bikol, Libon Bikol asin Miraya Bikol.

Mayo nin ipinapamugtak na pamantayan o estandarteng diyalekto an tataramon huli
sa limitadong gamit asin nakasurat na literatura. Nagkapirang mga rawitdawit an
nakasurat sa tataramon na ini.

An mga panurat ni Abdon Balde Jr. kan Oas, Albay yaon sa diyalektong Oasnun
siring kan Sa Pangpang Sulong na nagluwas sa Ani nin mga Rawitdawit sa An
Tambobong nin Literaturang Bikolnon kan 2010. Nagkapirang mga rawitdawit ni Mike
Boribor kan Pio Duran, Albay sa diyalektong Pio Duran Bikol an napalagda sa
Kamurawayan sa Burak na layas (Balai Ibalon, 2013) siring kan Pagrumdom, Agihan,
Nagibasa asin Pagdungaw.

Igwa man mga rawitdawit sa manlainlain na diyalekto kan tataramon na ini an
napalagda sa duwang antolohiyang Kalapakapa: mga Rawitdawit na pinakarhay ni
Eduardo Uy. An iba pang diyalekto kan Bikol Sulnopan na Albay iyo an Ligaoeño
asin Polanguinon.



https://bcl.wikipedia.org/wiki/Libreria_y_Imprenta_Mariana

An Libreria y Imprenta Mariana sarong imprentahan na tinugdas ni Mariano
Perfecto kan taon 1892 sa banwaan nin Naga, Ambos Camarines (ngunyan Syudad nin
Naga). Nagpoon ini komo sarong tindahan nin libro dangan nagdugang nin
imprentahan. Kan nagadan si Mariano Perfecto, saro sa tagapagmana niya, si
Casimiro Perfecto, iyo na an nagpadagos asin nagpadakula kan negosyo sagkod na
uminabot an mga Hapon kan taon 1941 sa Naga, Camarines Sur.

An imprentahan na ini iyo an nagpapalagda kan publikasyon na Sanghiran Nin Bikol
poon 1927 abot 1931. Kan 1921, si Casimiro Perfecto pinònan mag-imprenta kan
bersyon sa Bikol kan Almanaque Panayanhon na pigngaranan niyang Almanaque o
Kalendariong Bikol sa Naga. Siring man, igdi naghahale an mga pinaimprentang mga
relihiyosong mga kasuratan arog kan nobena, mga plusa, mga koridos, mga dotok,
mga guhit Bikolnon, asin kun ano-ano pang mga sinururat manongod sa pagbabanal,
pagdebosyon asin dapit sa simbahan Katoliko. Dakul kan mga publikasyon niya mga
re-impreso kan mga tinokdâ ni Mariano Perfecto asin kan saiyang mga pinalís na
obra haleng Kastila. An mag-agom na si Casimiro Perfecto asin Nicolasa Ponte
Perfecto iyo an nag-asikaso kan imprentahan.

Namugtak an imprentahan sa kanto kan Via Gainza (ngonyan Penafrancia Ave) asin
kan Paz St. na kaidto sarong eskinita sana alagad nagin tunay na kalye (ta
nagtaong dalan an Arsobispado sa gilid kan saiyang solar). Nasulo ini kadamay an
Palasyo kan Arsobispo kan mag-guerra. Kan masulo ini, nagtogdas an saro sa
trabahador kaini na si Gaudencio Cecilio pakaguerra (1946) kan Cecilio Press na
haros pinadagos kun ano an mga iniimprenta sa Imprenta Mariana.

Kan si Simeon Paz nagsurat kan taon 1915 dapit kan mga bikolnon, naonabihan niya
an imprentahan ni Mariano Perfecto. Sabi niya, "There is one library in the
whole region known as Libreria de Mariano Perfecto. This library contains more
or less 400 or 500 volumes, all written in the Bicol dialect. It is at Naga,
Camarines. There are dramas, novels, folklore, awit, myths, the Passion, etc.
These are sold at very low price...."



https://bcl.wikipedia.org/wiki/Libmanan%2C_Camarines_Sur

An Libmanan sarong primera klaseng banwaan sa probinsya kan Camarines Sur,
Filipinas. Segun sa sensus kan 2007, igwang 92,839 katawo na nag-eerok digdi.

Napapalibotan an banwaan kan Sipocot sa norte, Cabusao sa norte-subangan, Bicol
River sa subangan, Pamplona sa habagatan, Pasacao sa sur, asin Golpo kan Ragay
sa sulnopan.

An banwaan nin Libmanan lataw sa historya asin kultura kan Bikol nin huli ta
saro ini sa mga haloy nang namuknang banwaan sa Camarines Sur asin tagob sa
kultural na yaman. Halimbawa, igdi nag-administrar nin haros duwang polong taon
(1845-1846) asin (1847 - 1865) si Fray Bernardino Melendreras. Siya an tunay na
pigtutubodan na kagsurat kan epikong Ibalong sa lenggwaheng Kastila huli ta siya
talaga parasurat rawitdawit asin bakong harayo an sinasabing "parasing-pasing"
na epiko igdi mansana niya naponpon sa Libmanan sa halawig na pag-erok niya igdi
manta duman sa Albay, naglabi sana siyang sarong taon (1865-1867).

Igdi man sa Libmanan, sa baryo kan Bigaho, nakotkot idtong pwedeng apodon na
sanang Lokdo nin Libmanan. Ini nagmumustra nin mga pigurin na pinag-adalan nin
hararom ni Dr. Zeus Salazar, sarong antropologo, asin nagtao siyang opinion base
sa adal niyang ini na an epikong Ibalong iyong gayo an pigiistorya kan mga
pigurin sa lokdo asin an kahadean ni Handyong posible nakabase igdi sa Libmanan.
An lokdô na ini takop kan sarong tapayan-na-lulubngan. An nakadukay kani iyo si
Ermelo Almeda, sarong taga-Naga asin paradamot nin mga artifaks asin relikyas
kan soanoy na panahon. Ngonyan an lokdô naka-displey sa Museo del Seminario
Conciliar de Nueva Caceres kan Holy Rosary Minor Seminary.

Nabanggit man an Libmanan ni Feodor Jagor, sarong Aleman na antropologo na
nagbisita igdi sa Pilipinas (1859-1860). Sa saiyang libro na Reisen in der
Philippinen (na pinalis sa Ingles ni Austin Craig, 1917) sabi niya si
Melendreras daa mismo an nagsalaysay saiya na kan taon 1851 nakakotkot sa Poro'.
sarong lugar igdi, nin mga antigong tapayan, mga plato, mga kolambiga, mga
bronseng daga, mga bungô asin tu'lang nin tao saka kun ano-ano pang mga bagay na
soanoy nang maray. Sabi nya nakidagos pa siya ki Fray Bernardino Melendreras na
iyo kadto an kura paroko.

Maka-ngalas ta igwa ngani igdi sa Libmanan na baranggay na an apod Handong na
pigaatid-atid kan mga paraadal kun baga ini ginuno mansana sa pangaran ni
Handyong. Igwa man antigong paroy na an ngaran hinandyong, na kun baga kawat sa
isip, ipinagngaran sa heroeng si Handyong?

An banwaan man na ini iyo an ginibong ontokan kan Tangkong Vaca Guerilla Unit
kan nagsakyada an mga Hapon sa Pilipinas. Igdi nagbase sa Libmanan an mga
guerilla asin iyo ini an yunit na nagpatalsik sa mga Hapon sa Naga, katuwang an
ibang guerilla yunit, kan pataposon na an guerra.

Orog pa sa gabos, an Libmanan iyo an nagtao kan saro niyang aki na dakula
nanggad an ambag sa lantad nin edukasyon igdi sa ronang Bikol: si Dr.Jaime
Hernandez (1892-1986). Si Dr.Jaime Hernandez, aki ni Leon Hernandez na saro sa
Quince Martires kan Camarines, iyo an kagtogdas kan pinakadakula asin
pinakagurang na unibersidad sa Kabikolan, an Universidad de Nueva Caceres
(University of Nueva Caceres) na minukna niya kan taon 1954.

Kan Junio 19, 2009, naimukna bilang sarong diyosesis an local na simbahan kan
Libmanan. Asin an nasasakupang mga banwaan iyo an mga banwaan kan primer asin
segundo distrito kan Camarines Sur.Sa kapinonan, an Diyosesis igwa nin 16 na mga
parokya. Kan 2006, Hangang sa presenteng taon, igwa na ining 28 parokya. An
Presenteng Pamayo kan diyosesis iyo si Muy Reverendo Jose R. Rojas, Jr. D.D.
Asin enot na Obispo kan Diyosesis kan Libmanan.



https://bcl.wikipedia.org/wiki/Leni_Gerona

Si Maria Leonor "Leni" Gerona Robredo (Abril 23, 1965) iyo an ika-14 asin
presenteng Bise Presidente kan Republika kan Filipinas. Siya nagin representante
kan Ika-3ng Distrito kan Camarines Sur sa Kamara de Representantes kan Filipinas
kan 2013 sagkod 2016. Siya sarong abogado, politiko asin an balo kan dating
sekretaryo kan Departamento kan Panlaog asin Lokal na Pamamahala na si Jesse
Robredo. Katakod siya sa Saligan, sarong grupo nin mga abogado sa nasyon na
nagtatabang sa mga parauma.

Si Robredo iyo an matua sa tulong akì kan retiradong huwes na si Antonio Gerona
asin Salvacion Sto. Tomas na retiradong paratukdô. Nag-adal siya nin elementarya
sagkod sekundarya sa Universidad de Sta. Isabel sa Syudad nin Naga mantang
nagtapos siya nin batsilyer sa ekonomiks sa Unibersidad kan Pilipinas kan 1986
dangan nagkua nin abogasiya sa Unibersidad kan Nueva Caceres kan 1992. Kan 1997,
nagkua asin nakapasar siya sa eksamen sa Bar. Nagkua man siya nin kurso sa Law
and Ethics: Making Moral Decisions sa Harvard na Unibersidad sa Estados Unidos.

Saiyang tinugdas an Lakas ng Kababaihan ng Naga asin nagin pamayo kan Naga City
Council for Women durante kan siya first lady kan Syudad nin Naga. Myembro man
siya kan Sentro ng Alternatibong Lingap Panligal, Federacion Internacionales de
Abogadas asin Bantay Familia.

Siring kan lolohon na si Apolonio Sto. Tomas, si Robredo nakapagsurat man sa
tataramon na Bikol. Kagsurat si Robredo nin mga giya sa pag-adal asin mga
pagpalis kaini sa Bikol siring kan Family Code Primer, Katarungang Pambarangay,
Labor Standards, Primer sa Naga City Ordinance No. 98-033 (Kaantabay sa
Kauswagan Ordinance) asin RA 9262: Ley Kontra sa Violencia sa Kababaihan asin sa
mga Aki.

Sarô si Robredo sa mga kandidato para magin huwes sa Regional Trial Court kan
Calabanga, Pili sa Camarines Sur o Syudad nin Ligao sa Albay alagad nagdesisyon
na igilid mùna an paglaog sa hudikatura.

Tinàwan onra si Robredo kan Volunteers Against Crime and Corruption (VACC)
bilang Most Outstanding Private Prosecutor kan 2009 Siring man, huli sa
marahayrahay na pagpadalagan kan Naga City Council for Women (NCCW) na saiyang
pinanginotan, nakua kan Syudad nin Naga an pagbisto asin premyo nilang Most
Gender Responsive Local Government Unit sa bilog na Filipinas gikan sa
Philippine Commision on Women (PCW).

Kan Agosto 2012, si Robredo nabalo asin kaiba niya an tulong aki, anas babae:
Jessica Marie "Aika", Janine Patricia asin Jillian Therese.

Kan taon 2007 iyo an inot na pagkakataon na nagdalagan sa politika bilang
alkalde kan Syudad nin Naga si Leni Robredo kan siya alokon ni Jesse Robredo sa
huring mga minuto kan pagpasa nin kandidatura. Ini huli sa antisipasyon kan
kasong diskwalipikasyon na isinàngat ni Jojo Villafuerte sa alkalde kaidto kan
eleksyon 2004 kun sain nadaog si Villafuerte.

Presenteng pamayo kan Partido Liberal sa Camarines Sur si Robredo asin
nagdalagan sa pagka-kongresista kan terser distrito kan probinsya laban sa agom
ni Luis Villafuerte kan Mayo 2013.Iprinoklamang ganador si Robredo sa ginibong
pirilian asin nakalamang nin labi sa 71,330ng boto sa pinakaharaning kandidato
na si Nelly Villafuerte. Siya an pinakainot na babaing representante kan terser
distrito kan Camarines Sur sa Kamara de Representantes kan Filipinas. Bàgo
kaini, inot siyang inalok na magkandidato pagkaalkalde kan Syudad nin Naga
tanganing ipadagos an napoonan kan saiyang agom.

Dakol na grupo an nagtulod saiya na magdalagan pagkasenador kan Filipinas kan
2016 alagad nagin bukas siya sa posibilidad na magkandidato para Bise Presidente
kun sain sarô an saiyang pangaran sa nagluwas sa survey.

Petsa 5 nin Oktobre 2015 kan ihinayag ni Robredo na siya minadalagan bilang Bise
Presidente kan Filipinas sa lindong kan Partido Liberal kaiba si Mar Roxas
bilang kandidato bilang Presidente. Nakaguno siya nin 14,418,817 boto o 35.11
porsyento kan kagabsan na boto asin dinaog si Senador Bongbong Marcos nin
263,473 boto.



https://bcl.wikipedia.org/wiki/Legazpi_(ciudad)

An Syudad nin Legazpi (Filipino: Syudad ng Legazpi; Tagalog: Lungsod ng Legazpi;
Ingles: City of Legazpi) sarong primera klaseng ciudad asin an kapitolyo kan
Provincia kan Albay sagkod an rehiyonal na sentro kan Rehiyon Bikol. Sa sukol na
204.20km², igwang 179,481 katawong nag-eerok digdi segun sa sensus kan 2007.
Huli kaiyan ini an pinakamatawong ciudad sa enterong rehiyon asin an rehiyonal
na sentro. Namomogtak an ciudad sa isla nin Luzon.

Huli ta nasa sentro man kan geograpikal na sentro kan peninsula asin yaon sa
tahaw kan duwang isla-provincia nin Catanduanes sagkod Masbate, an Cuidad kan
Legazpi an pinaka-durhong asin huring terminal nin Philippine National Railways
(PNR) sa katimogan.

An pigaapod ngunyan na Syudad kan Legazpi ay hali sa pangaran ni Miguel López de
Legazpi, an Kastilang konquistador na nagsakop kan mga Isla nin Pilipinas kan
1565. An pamilya niya ay hale sa Legazpi, España na sarong banwaan sa Guipuzcoa,
España.

An Legazpi ay itinindog kan mga kinatong nag-iistar kan dating barangay nin
Sawangan sa daga ni Gat Ibal, sarong pamayo na namamahala kan Albay. An mga tawo
ay naka-istar sa mga kubong gibo ki nipa asin rattan. Naka-istar sinda sa
hababaw asin matubig na daga sa apud na Banuang-Banuang o Binanuahan, na an ibig
sabihon ay dating barrio o an dagang kung saen nakatindog an sarong banwaan. Kan
taong 1587, pigpuonan kan mga prayleng Fransiskano nin Doktrina kan Cagsawa na
bunyagan an mga naka-istar digdi para maging mga Kristiyano. Kan taong 1616,
ginibong ninda ining banwaan asin paruko na inapod na Albay. An enot na kura
paruko ay napagibo ki sadit na kapilya asin itinindog an "Mission de San
Gregorio Magno de Sawangan".

Kan ika-1 Pebrero 1814, nagsabog an Bulkang Mayon na nagwalat ki dakolang
pagkaraot sa lampas 200 taong pag-uswag. Huli kaini, napiritan an mga naka-istar
na magbulod sa Taysan (kilala kaidto na "Makalaya"). An mga tawo ay permanente
nang nag-istar sa "Taytay" (sa ngunyan : Bagumbayan) huli ta sa batas na hale sa
Gobierno Superior na pinaluwas kan Oktubre 1, 1829, na pigbabawal an pagtindog
ki bagong banwaan. Kan taong 1818, an pigaapud na "Sawangan", na kilala na
kaidtong "Banwaan kan Albay" ay hiniwalay sa Cagsawa asin piggibo ining kapital
kan "Partido de Ibalon" (an dating pangaran nin Provincia kan Albay).

An Palayogan kan Legazpi ay mga 2,280 metrong kahalaba. Kaya kaining magpahugpa'
nin mga dakolang eroplanong panginternasyonal. An Philippine Airlines asin Cebu
Pacific ay naglalayog na duwang beses aru-aldaw hale sa Manila asin Cebu
(ciudad). Naaprobar na an paggibo nin bagong Palayogan na Internasyonal nin
Legazpi na gigibuhon sa magkatakod na banwaan nin Daraga.

An pinakaenot na mall sa Kabikolan an Pacific Mall sa Legazpi na nasa sentro kan
Landco Business Park. Sa taon na 2008 may gigibuhon na bagong parke nin negosyo
na papangaranan nin Embarcadero. Ini ibubugtak sa Legazpi Port Area, harani sa
dating pier.



https://bcl.wikipedia.org/wiki/Legazpi_(Albay)

An Syudad nin Legazpi (Filipino: Syudad ng Legazpi; Tagalog: Lungsod ng Legazpi;
Ingles: City of Legazpi) sarong primera klaseng ciudad asin an kapitolyo kan
Provincia kan Albay sagkod an rehiyonal na sentro kan Rehiyon Bikol. Sa sukol na
204.20km², igwang 179,481 katawong nag-eerok digdi segun sa sensus kan 2007.
Huli kaiyan ini an pinakamatawong ciudad sa enterong rehiyon asin an rehiyonal
na sentro. Namomogtak an ciudad sa isla nin Luzon.

Huli ta nasa sentro man kan geograpikal na sentro kan peninsula asin yaon sa
tahaw kan duwang isla-provincia nin Catanduanes sagkod Masbate, an Cuidad kan
Legazpi an pinaka-durhong asin huring terminal nin Philippine National Railways
(PNR) sa katimogan.

An pigaapod ngunyan na Syudad kan Legazpi ay hali sa pangaran ni Miguel López de
Legazpi, an Kastilang konquistador na nagsakop kan mga Isla nin Pilipinas kan
1565. An pamilya niya ay hale sa Legazpi, España na sarong banwaan sa Guipuzcoa,
España.

An Legazpi ay itinindog kan mga kinatong nag-iistar kan dating barangay nin
Sawangan sa daga ni Gat Ibal, sarong pamayo na namamahala kan Albay. An mga tawo
ay naka-istar sa mga kubong gibo ki nipa asin rattan. Naka-istar sinda sa
hababaw asin matubig na daga sa apud na Banuang-Banuang o Binanuahan, na an ibig
sabihon ay dating barrio o an dagang kung saen nakatindog an sarong banwaan. Kan
taong 1587, pigpuonan kan mga prayleng Fransiskano nin Doktrina kan Cagsawa na
bunyagan an mga naka-istar digdi para maging mga Kristiyano. Kan taong 1616,
ginibong ninda ining banwaan asin paruko na inapod na Albay. An enot na kura
paruko ay napagibo ki sadit na kapilya asin itinindog an "Mission de San
Gregorio Magno de Sawangan".

Kan ika-1 Pebrero 1814, nagsabog an Bulkang Mayon na nagwalat ki dakolang
pagkaraot sa lampas 200 taong pag-uswag. Huli kaini, napiritan an mga naka-istar
na magbulod sa Taysan (kilala kaidto na "Makalaya"). An mga tawo ay permanente
nang nag-istar sa "Taytay" (sa ngunyan : Bagumbayan) huli ta sa batas na hale sa
Gobierno Superior na pinaluwas kan Oktubre 1, 1829, na pigbabawal an pagtindog
ki bagong banwaan. Kan taong 1818, an pigaapud na "Sawangan", na kilala na
kaidtong "Banwaan kan Albay" ay hiniwalay sa Cagsawa asin piggibo ining kapital
kan "Partido de Ibalon" (an dating pangaran nin Provincia kan Albay).

An Palayogan kan Legazpi ay mga 2,280 metrong kahalaba. Kaya kaining magpahugpa'
nin mga dakolang eroplanong panginternasyonal. An Philippine Airlines asin Cebu
Pacific ay naglalayog na duwang beses aru-aldaw hale sa Manila asin Cebu
(ciudad). Naaprobar na an paggibo nin bagong Palayogan na Internasyonal nin
Legazpi na gigibuhon sa magkatakod na banwaan nin Daraga.

An pinakaenot na mall sa Kabikolan an Pacific Mall sa Legazpi na nasa sentro kan
Landco Business Park. Sa taon na 2008 may gigibuhon na bagong parke nin negosyo
na papangaranan nin Embarcadero. Ini ibubugtak sa Legazpi Port Area, harani sa
dating pier.



https://bcl.wikipedia.org/wiki/Laya

An Lâya (Zingiber officinale) sarong klaseng tinanom na pinapakinabangan an
gamot o unod ta an tagok kaini iyo an ginagamit pantimpla sa mga luto bilang
rekado, komo inomon o ginagamit sa pagbulong. An dahon matilabang mapanas
nakaagid sa dahon sakate asin an saiyang gamot maisog an parong, maharang asin
nataong kagat sa pangnamit saka nakakahale nin langse sa mga linuluto.
Sinasabing may layang pula asin layang puti.

An lâya natural na tubo sa habagatan kan Tsina, dangan naglakop sa Spice
Islands, ibang parte kan Asya, asta nakaabot sa Aprikang subangan asin
Caribbean. An lâya dinara sa Europa paagi sa Indya kan enot na siglo AD dara kan
makusog na bentahan sa rekado. Ngonyan an Indya an pinakamakusog magpatubo asin
magbenta kan lâya.

Sa Filipinas, uso man gibohon ining salabat paagi nin paggiling kaini na magin
pulbos. Ini tinutubigan nin mainit kun gusto nang inomon asin marayrahay na gayo
sa panahon na tig'lipot. Kun dai man, pwede man magsalabat kaini paagi nin
pagâgâ kaini na magluwas an tagok bilang sarong tsa. Sa ibang lugar, ini
dinudugangan pahamis arog kan tangguli o lemonsito sa pagtaong dagdag na namit.



https://bcl.wikipedia.org/wiki/Lapu-Lapu_(syudad)

An Lapu-Lapu sarong primera klase syudad na namumugtak sa probinsya nin Cebu,
Filipinas. Igwa ining sukol na 58.10 kilometro kwadrado na kadagaan asin
namumugtak sa solong distrito. Sosog sa sensus kan 2010, igwa ining 350,467
katawo. An designadong zip code kaini iyo 6015.

An syudad okupado haros gabos an Isla nin Mactan, na an rayo niya sa Isla nin
Cebu mga sarong kilometro. Sakop pa man kaini an kabiyoan kan Isla nin Olango,
na an rayo mga limang kilometro sa may sur-subangan, asin an iba pa man na
saradit na puro'. Parte ini kan mas dakula na Cebu Metropolitan Area na
nakasentro sa Cebu City.

An syudad na ini natatakod sa Mandaue City sa kadagaan kan Cebu paagi kan tulay
na Mactan-Mandaue Bridge asin kan Marcelo Fernan Bridge. An Mactan-Cebu
International Airport, an sunod na pinakasibot na Palayugan kan Filipinas,
namumugtak igdi sa syudad kan Lapu-lapu.

An hiwas ngonyan kan presenteng syudad inaapod maski kadto na Mactan dai pa
naarabot an mga Kastila. An mga Agustino minukna an Opon kan 1730. Iyo ini an
dating pangaran kan Lapu-lapu. An pagsalida kan psngaran ipigtolod ni
Representante Manuel A. Zosal asin sa pwersa kan Akta Republika Nu. 3134,
aprobado kan Hunyo 17, 1961 nagin opisyal an pagsangle.



https://bcl.wikipedia.org/wiki/Kristiyano

An Kristiyano iyo an sarong persona na nagsusunod sa Kristiyanidad, sarong
monolitikong relihiyon na nakabase sa buhay asin mga katukdoan ni Jesus kan
Nazareth, na iyo na an mga Kristiyano nagtutubod na Ake nin Diyos asin an
Mesiyas (Kristo) na pinagpropesiya sa Lumang Tipan/Bibliya sa Hebreo.

An taramon naggikan sa Griyego Χριστιανός (christianos), gikan sa Χριστός
(christos) na an kahulugan “an linahidang saro. Sa (Griyego)ng Septuahintong
bersyon kan Hebreong Biblia, christos iyo an pinaggamit sa pagsalin sa Hebreo na
מָשִׁיחַ (Mašíaḥ, mesiyas), na an kahulugan “[saro na iyo]ng pinaglahidan.”

An pinaka-enot na paggamit kan terminong Χριστιανός (christianos) mananagboan sa
Bagong Tipan sa Mga Gibo 11:26 “an mga desipulos enot na pinag-apod na mga
Kristiyano sa Antioch.” Sinda iyo an mga desipulos asin mga parasunod ni
Jesukristo. An ibang duwang Bagong Tipan na naggagamit kan taramon pinag-apod
man sa publikong kabistohan nin pagkatawo kan mga Hudiyo na nagsunod ki Jesus
bago pa man pinag-ampon an Kristiyanidad kan mga bakong Hudiyo. An Hudiyong hade
nagsabi na si Apostol Paul haros madalion nang makua an boot kan hade “na magin
sarong Kristiyano” (Mga Gibo 26:28), sa panahon na idto na nangahulugan an
Hudiyong Mesiyanikong sekta na nagsusunod ki Jesus. Sinurat sa 1 Peter 4:16, si
Apostol Peter naghurot sa mga paratubod na pinag-abuso “nin huli ika sarong
Kristiyano, dae ka magtao kaini nin panduwang kaisipan. Magin makusog sa
pinagkabistohang kamugtakan na minapahiling sa pangaran na iyan!”

An pinakaamay na pinagtalang gami kan termino na luwas sa Bibliya iyo na kan si
Tacitus narekord na si Nero an nagbasol sa mga “Kristiyano” kan Dakulang kasulo
sa Roma kan AD 64. “Kristiyano” nangangahulugan man na sarong miyembro o
tagasunod kan sarong simbahan o ibang organisadong grupo na yaon sa laog nin
Kristiyanidad. Bilang tagapagladawan, an termino puwedeng minatao nin pagladawan
kan anuman na bagay na asosyado sa o kaisipan na magin konsistido sa
Kristiyanidad, siring sa “an Kristiyanong bagay na gibohon.”

An American Heritage Dictionary minakahulugan sa Kristiyano bilang “sarong tawo
na nagpapahayag nin pagtubod ki Jesus bilang Kristo or pinapamuhay an estilong
buhay na nakabase sa buhay asin mga katukdoan ni Jesus; sarong tawo na namumuhay
na uyon sa mga katukdoan ni Jesus.”

Sarong kalakopan nin mga pagtubod asin kaugalian an mananagboan sa bilog na
kinaban na yaon sa pag-iriba ninda na nag-aapod kan saindang mga sadire na mga
Kristiyano. An Kredo nin Nicene an nag-establisa kan ika-4 na signo bilang
sarong ekspresyon nin Kristiyanong pagtubod sa lalawgon nin mga sabi-sabi.

An 2007 na surbey sa Estados Unidos minabisto kan minasunod na limang tipikal na
Amerikanong mga katergorya:

An ibang bansa dae makapagpahiling nin kaparehong klase, espesyal na gayo na kun
saen igwa nin aktibong persekusyon nin mga Kristiyano.

An katawohan na igwa nin sarong distinktong kamanahan asin nakaabot sa pagtubod
ki Jesus mapuwede man na makabisto sa sadire na may pagkakaiba. An Mesiyanikong
mga Hudiyo naniniwala na sinda sarong sekta nin Hudaismo asin na si Jesus iyo an
Hudiyong Mesiyas asin an Banal na Tagapagligtas. Sinda naghihingohang mamuhay sa
pagsunod sa mga natatadang aspeto kan Mosaikong Batas na mananagboan sa Torah.

An terminong bagas Kristiyano minapanungod sa katawohan na minapabisto sa
Kristiyanidad para sa materyal na kapakinabangan.

Sa ibang mga Europeong mga lengguwahe an tataramon magkaparareho, siring baga sa
Chrétien sa Pransiyano asin Cristiano sa Espanyol. Sa Tsinong tataramon iyo an
基督徒 (pinyin: jīdū tú), sa literal, “Parasunod ni Kristo”.

Siring na an kabistohan kan Mesiyas ki Jesus bakong akseptado sa laog kan
Hudaismo, sa {{Hebrew|Hebreo]]ng Kristiyano pinag-aapod na Notzrim
("Nazarenes"), orihinal na naggikan sa pangyari na si Jesus nag-abot gikan sa
siyudad nin Nazareth sa Israel. Kaya lang, an mga Mesiyanikong mga Hudiyo
pinagbibisto sa modernong Hebreo bilang יהודים משיחיים (Yehudim Meshihi'im).

Sa mga Arabiyano (maski sa arinman na mga Kristiyano, Muslim o kabali sa ibang
mga pagtubod), siring man sa ibang mga lengguwaheng nag-impluwensiya sa
Arabikong Lengguwahe (lalo na sa Muslim na mga kultura na na-impluwensiyahan nin
Arabiko arog sa liturhikal na lengguwahe kan Islam, duwang mga tataramon komon
na pinaggagamit para sa mga Kristiyano: Nasrani (نصراني), and Masihi (مسيحي) na
nangangahulugan na mga parasunod kan Mesiyas. Kunsoarin may sarong pagkakaiba,
Nasrani minapanungod sa mga katawohan na gikan sa sarong Kristiyanong kultura
asin Masihi na an kahulugan idtong mga tawo na igwa nin sarong relihiyosong
pagtubod ki Jesus. Sa iba pang mga nasyon, an Nasrani may tendensiyang ginagamit
sa henerikong paagi para sa mga bakong Muslim na mapuputing katawohan. An saro
pang Arabikong tataramon na kun minsan ginagamit para sa mga Kristiyano,
partikular sa sarong political na konteksto, iyo an Salibi; ini minapanungod sa
mga Krusadores asin igwa nin negatibong mga konotasyon.

An tataramon na Nasrani iyo an heneral na pinagsabot na naggikan sa Nazareth sa
paagi kan Syriac (Aramaiko). Sa ibang erya kan Arabong mundo, an tradisyon
nangangaputan na ini minagikan sa nasr (”kapangganahan”, asin nangangahulugan na
“mga katawohan nin kapangganahan” na minapanungod sa arinman na may na mga
katrayumpuhan kan Kristiyanong relihiyon o sa inisyal na Etiopiyang Kristiyanong
suporta para ki Muhammad sa amay niyang panahon na komplikto sa Arabia. An
Nasrani kun minsan man pinagsasabing naggikan sa ansar, na nangangahulugan na
“desipulo”. An Seryanong Malabar Nasrani o Nasranee na mga katawohan iyo an
arong Kristiyano na may etho-relihiyosong grupo gikan sa Kerala, India,
posibleng mga Hudiyo an etnikong pinaggigikanan.



https://bcl.wikipedia.org/wiki/Krisis_nin_pagsangli_(Mga_Banal_sa_mga_Huring_Aldaw)

An krisis nin pagsangli sa Kahiroan nin Mga Banal sa Huring Aldaw nangyari
pagkatapos kan biolenteng pagkagadan ki Joseph Smith, Jr., kan Hunyo 27, 1844.

Sa laog nin anom na bulan pagkatapos nin pagkagadan ni Smith, nagkapirang mga
katawohan nagkumpetensiyahan sa pagsangli kan saiyang puwesto. An mga pangenot
na mga kandidato iyo sinda Sidney Rigdom, Brigham Young, asin James Strang. An
mayoriya kan Mga Banal sa Huring Aldaw nagpiling magsunod sa pamamayo ni Brigham
Young, pero nagkapirang saradit na mga simbahan an nagsurulpot gikan sa krisis
nin pagsangli. Ining signipikanteng pangyayari sa Historiya kan Mga Banal sa
Huring Aldaw na kahiroan nagresulta sa nagkapirang mga permanenteng
pagkakabarangaan.

An bàgong Simbahan ni Kristo pinag-organisa ni Joseph Smith, Jr. asin nin sadit
na grupo nin mga tawo kan Abril 6, 1830. Sa katahawan kan panahon na idto asin
sa saiyang kagadanan kan 1844, an administratibo asin eklesiyastikal na
organisasyon kan bàgong simbahan naggikan sa egalitaryanong grupo nin mga
paratubod hanggan sa institusyong pinagbasehan kan hirarkiya nin mga
pagsaserdoteng mga opisina. Ining pagbabàgo sa paglipas nin panahon pinagdarang
pareho kan pagtalubo kan populasyon nin simbahan asin an bunga nin pagbabago sa
posisyon ni Joseph Smith, Jr. bilang lider kan simbahan.

Bago pa man sa pormal na establisamiyento kan simbahan, si Joseph Smith iyo an
nagkakapot kan titulong “Propeta, Tagakita, asin Tagapagpahayag” (Prophet, Seer,
and Revelator), sarong titulo na kabilugang pinagsuportahan kan iba pang
nagpundar na miyembro kan simbahan. Kaya lang, habang an simbahan
pinag-oorganisa kesa baya sa legal na inkorporado kaini, an propriyedad kaini
kaipuhan na tiwalang pagkakaputan nin sarong katiwala; Si Smith iyo an nagin
Katiwala-sa-Tiwala (Trustee-in-Trust) kan simbahan.

Sa pagpoon, an pinakahalangkaw na pamamayong posisyon sa simbahan iyo an
“elder”, asin an mga elder kan simbahan paminsan pinag-aapod na “mga apostoles”.
An poon na titulo ni Joseph Smith, Jr., sa simbahan iyo an “Enot na Elder”,
habang an saiyang amigo asin kaibahan, si Oliver Cowdery, iyo an pinagtaw-anan
kan titulo “Panduwang Elder.” Kan Marso 1832, si Joseph Smith, Jr. nagmukna nin
sarong korum nin tolong presidente na binantog na Enot na Panguluhan. Si Smith
iyo an nagin Presidente kan Enot na Panguluhan, sarong titulo na nagin asosyado
sa opisina kan “Presidente nin Simbahan”; si Sidney Rigdon asin Jesse Gause iyo
an mga nagin mga Tagapagpayo ni Joseph Smith, Jr. sa Enot na Panguluhan.

Kan Disyembre 18, 1833, si Smith nagmukna kan opisina nin “Patriarka kan
Simbahan” asin pinag-ordina an saiyang ama, Joseph, Sr., na iyo an magpano sa
lugar. An “An Pagpapamahalang Patriarka”, siring sa an opisina iyo na an
nangyaring pinag-apod, paminsan iyo na an nagpapangenot sa mga miting kan
simbahan asin pinagsustine sa kumperensiya kan simbahan enot sa gabos na ibang
mga opisyales kan simbahan.

Kan Pebrero 17, 1834, si Smith nagmukna nin sarong Halangkaw na Konseho sa
Kirtland, Ohio. An kahawakan na ini pinagkonsiste nin doseng mga tawo, na
pinamamayuhan sa paagi kan Enot na Panguluhan. An Halangkaw na Konseho sa
Kirtland iyo an nagkapot sa puwesto bilang Pinakapamayong Hudisyal asin
Lehislatibong Kahawakan nin local na simbahan asin pinagkakaputan an mga bagay
siring baga sa eks-komunikasyon na mga pagdadangog asin pag-apruba kan gabos na
mga gastos kan simbahan. Nagkapirang mga bulan an naglipas kan Hulyo 3, 184, an
Halangkaw na Konseho kan Sion pinag-organisa sa Far West, Jackson County,
Missouri. Ining Halangkaw na Konseho nin Sion pinagbantog man bilang
Tagapagpamayong Halangkaw na Konseho, nin huli ini pinagngaranan na
magpapangenot sa konseho na pinag-establisa sa Kirtland, siring man sa gabos na
paabutong pang Halangkaw na mga Konseho na yaon sa manlaen-laen na Istake (LDS
D&T 107:37). An mga kasong pinagdangog sa nagtitindog na Halangkaw na mga
Konseho sa luwas na mga Istaka regular na pinag-aapila sa Halangkaw na Konseho
nin Sion, ini bilang pinaka-ultimong korte na nagtitindog sana na panduwa sa
Enot na Panguluhan. An Tagapagpamahalang Halangkaw na Konseho man nagtatao nin
klaradong awtoridad para sa mga ordinasyon sa nagtitindog na Halangkaw na mga
Konseho sa mga Istaka nin Sion.

Kan Pebrero 14, 1835, haros sarong taon pagkatapos na maorganisa ang Halangkaw
na Konseho sa Kirtland, an Korum nin Doseng Apostoles, “o espesyal na mga
testigo sa pangaran ni Kristo sa bilog na kinaban” pinagpormada bilang sarong
“Nagbibiyaheng Tagapagpamahalang Halangkaw na Konseho” (LDS D&T 107:23-33; RLDS
Historiya kan Simbahan 1.18, p. 503). Ining konseho konsistido nin doseng mga
tawo, pinagpangapudan asin pinag-ordinahan sa paagi kan Tolong Testigo kan Libro
ni Mormon sa opisina kan Apostol, asin pinagngaran na magpangataman kan
misyonaryong trabaho nin Simbahan—na boot sabihon na an saindang
tagapagpamahalang puwesto yaon sa luwas kan mga Istake nin Sion. Si Thomas B.
Marsh pinagpalaen bilang iyo an saindang presidente. Sa kagawian, habang pareho
ining grupo asin an Halangkaw na Konseho nin Sion na mga Tagapagpamahalang
Halangkaw na mga Konseho, an saindang hurisdiksyon pinagbaranga na an saro
bilang “nagtitindog” na mga ministro sa mga Istaka nin Sion, asin an saro bilang
“nagbibiyahe” sa luwas kan mga Istaka. Sa pagpoon, an Korum nin Dose iyo an
tagapagsunod sa Halangkaw na Konseho nin Sion; halimbawa, kan 1838, kunsoarin
nagkaigwa nin bakante sa korum, an Nagtitindog na Tagapagpamahalang Halangkaw na
Konseho sa Far West iyo ang nagpano sa mga bakante.

Kunsoarin na an Halangkaw na Konseho nin Sion pinagtunaw pagkatapos na an
simbahan pinagpahale gikan sa Missouri, an pamayong-opisina kan simbahan
pinagbalyo sa Nauvoo, Illinois. Duman, si Joseph Smith nagporma nin bag-ong
Tagapagpamahalang Halangkaw na Konseho, na pinapangenotan ni William Marks, na
iyo an nagpamahala sa Halangkaw na mga Konseho kan nasa luwas na mga istaka, na
yaon sa direksyon kan Enot na Panguluhan.

Sa panahon kan saiyang pagkagadan, si Smith nagkakapot kan mga posisyon:
“Propeta, Tagakita, Tagapagpahayag, asin Tagapagsalin,” “Presidente nin
Simbahan,” “Presidente kan Enot na Panguluhan,” asin “Katiwala-nin-Tiwala” kan
Simbahan. Dae lang klarado kun an gabos na ining mga opisina dapat na
pagkakaputan kan siisay na tagapagsangli asin ini bako man klarado kun siisay
nanggad an dapat na tagapagsangli.

Mga kontemporaryong mga testamento kan mga lider kan Simbahan nagtataong huna na
kun kuta an tugang na lalake ni Joseph Smith, Jr., na si Hyrum nakaligtas, siya
kuta na an tagapagsangli. Si Hyrum pinag-ordinahan na Katabang na Presidente nin
Simbahan asin Tagapagpamahalang Patriarka nin simbahan, asin an tagapagsangli ki
Oliver Cowdery, na pinag-ekskomunikado (Hilngon sa Times and Seasons 2, (1 Hunyo
1841): 128; cf. Doktrina asin mga Tipan 124: 94-95). Si Hyrum, kaya lang,
naggadan sa Carthage, Illinois na kaiba ni Joseph Smith. Mapanungod ki Hyrum, si
Brigham Young nagsabi:

Sa pagsunod kan prinsipyo nin linyadang pagsangli, ang nguhod na tugang na
lalake ni Joseph Smith na si Samuel iyo an masunod na potensiyal na kandidato sa
linya. Kan panahon sa katahawan nin Hunyo 23-27, 1844, si Joseph Smith nagtala
ni pahayag na “kun siya asin si Hyrum pagkukuahon paharayo, si Samuel H. Smith
iyo an magigin tagapagsangli niya” (Smith, An Intimate Chronicle, p. 138;
William Clayton Diary, typescript, 12 Jul. 1844, original in First Presidency’s
Archives). Kaya lang, si Samuel nagadan tulos kan Hulyo 30, 1844, pirang Aldaw
sana pagkatapos na si Joseph asin Hyrum nagadan. An huri sa mga nawawalat na
tugang na lalake ni Joseph, si William, nagpoon sa pag-ako sa karapatan na
magsangli sa saiyang tugang na lalake bilang Tagapagpamahalang Patriarka sana.
Kan maghaloy, pagkatapos na magburulag sa nagkapirang Mga Banal sa Huring Aldaw
na mga paksyon, siya naghimo kan saiyang sadireng kaakoan sa panguluhan kan
simbahan, na may kadikit na resulta. Si William naghuna na an saiyang tugang na
lalakeng si Samuel pinaghilo sa kasugoan ni Brigham Young. Kaya lang, si Young
nagpahimutik sa anuman na personal kabalihan sa pagpagiromdom na siya dae pa
nakakaaram sa pagkagadan ni Joseph Smith mga tolo o apat na semana an nakaagi,
na halawig na pagkatapos na si Samuel naggadan. Mayong pisikal na ebidensiya
nagluwas tanganing prubaran na si Samuel sarong biktima nin maraot na
kaggibohan.

Si Joseph Smith Jr. man garo baga nagtao nin indikasyon na saro kan saiyang mga
akeng lalake an magsangli saiya. Nagkakapirang mga lider kan simbahan nagpahayag
na kan Agosto 27, 1834, asin Abril 22, 1839, si Joseph Smith nagpamati na an
saiyang pinakamatuagn akeng lalake, si Joseph Smith III, iyo an magigin saiyang
tagapagsangli (Hilngon sa Roger Launius, Joseph Smith III: Pragmatic Prophet).
Kan panahon na si Joseph naggadan, si Joseph Smith III onse anyos an edad.
Siring man, kan Abril 1844, Joseph Smith pinagbalangibog na nagpropesiya kan
saiyang dae namumundag na ake magigin sarong akeng lalake na pagngangaranan na
“David” asin mangyayaring magigin “presidente asin hade nin Israel” (Hilngon sa
Valery Tippetts Avery, From Mission to Madness: The Last Son of the Mormon
Prophet). Kan 1980s, si Mark Hofmann nagdaya nin sarong kopya ni Patriarkal na
Bendisyon na ipinagtao ki Joseph Smith III, nagpapangaran sa hoben na si Joseph
III bilang iyo an tagapagsangli ni Joseph Smith, Jr. Maski na ngani na
dokumentong ini sarong kadayaan, ini pinagbase sa mga kontemporaryong mga talaan
kan arog kaining bendisyon.

Kun dae kuta na si Oliver Cowdery asin David Whitmer nagin ekskomunikado, sinda
puwede man kuta nang may kredibilidad na mag-ako na magigin tagapagsangli ni
Joseph. Si Oliver Cowdery dati an “Panduwang Elder” kan simbahan sunod ki Joseph
Smith, asin sagkod sa panahon na siya nagin ekskomunikado nagkakapot nin mga
susi kan dispensasyon kaiba ni Joseph. Bilang kadagdagan, siya kaiba ni Joseph
Smith sa haros gabos na mga importanteng pangyayari sa amay na simbahan. Arog ki
Hyrum sa kahuri-hurihi, Joseph Smith an nag-ordina ki Cowdery bilang Katabang na
Presidente nin Simbahan, asin nagtao saiya nin awtoridad “sa pagtabang sa
pagpapamahala sa bilog na Simbahan asin magpapamahala kun mayo an Presidente”
(Manuscript History of the Church, Book A-1, p. 11, Church Archives). Kaya lang,
si Cowdery pinag-ekskomunikado kan Abril 12, 1838 (Cannon and Cook, Far West
Record, pp. 162-171).

Si David Whitmer pinag-ordinahan na Presidente kan Halangkaw na Konseho nin Sion
(Jackson County, Missouri), asin si Joseph nagbendisyon saiya kan Hulyo 7, 1834,
“na magigin sarong lider o sarong propeta kan Simbahan na ini, na an ordinasyon
yaon sa sarong kondisyon na kun siya (J. Smith, Jr.) dae nabuhay sa Diyos sa
sadire niya” (Cannon and Cook, Far West Record, p. 151). Sa pagporma kan
Halangkaw na Konseho sa Jackson County, si Joseph nagsambit “kun siya dapat na
pagkuahon paharayo na saiyang naggibo an dakulang trabaho na an Kagurangnan an
nagtao sa atubangan niya, asin na yan saiyang pinagmawot sa Kagurangnan, asin na
saiya ngonyan pinaggigibo an saiyang katungkulan sa pag-organisa kan Halangkaw
na Konseho, na sa paagi kaining Konseho an kagustuhan nin Kagurangnan mapuwedeng
maipagpabantog (Cannon and Cook, Far West Record, pp. 71-72). Kaya lang, si
Whitmer pinag-ekskomunikado kan Abril 13, 1838 (Id., pp. 176-178).

An pinakahalang halangkaw na ehekutibong konseho kan simbahan iyo an Enot na
Panguluhan (First Presidency). An kagadanan pareho ni Joseph asin Hyrum Smith
nagwalat ki Sidney Rigdon bilang iyo an nawawalat na miyembro kan Enot na
Panguluhan. Sa amay kan Abril 19, 1834, si Joseph Smith asin Oliver Cowdery
“nagpatong nin mga kamot ki Bro. Sidney [Rigdon] asin nagkumpirma saiya kan mga
bendisyon nin kadunungan asin kaaraman na magpapamahala kan Simbahan kun mayo si
Brother Joseph” (Joseph Smith Diary, 19 Abril 1834, Church Archives; Jessee,
Papers of Joseph Smith, Vol. 2, pp. 31-32).

Kan tagsibol nin 1844, si Joseph Smith nagpopoon nang magdalagan bilang sarong
pantolong-partido kandidatura sa pagigin elehidong Presidente kan Estados
Unidos. Si Sidney Rigdon iyo an pinagnominar bilang Bise Presidente ni Joseph
Smith asin naglipat sa Pennsylvania tanganing ipag-establisa an ligal na estaran
duman (an Konstitusyon kan Estados Unidos nagdidikta na an mga elektorados
kaipuhan na magboto para sa mga kandidato para Presidente asin Bise Presidente
gikan sa separadong mga estados). Kan maresibe na bareta manungod sa pagkagadan
ni Joseph Smith, si Rigdon nag-ako na nakapagresibe nin sarong kapahayagan na
pinagpangapudan siya na magsangli ki Joseph Smith bilang “tagapagbantay” kan
simbahan asin siya hidaling nagbalik sa Nauvoo tanganing gibohon ining saiyang
kaakoan.

Pagkatapos sa Enot na Panguluhan, an (Tagapagpamahalang) Halangkaw na Konseho sa
Nauvoo iyo na an pinakapamayong lehislatura asin hudisyal na konseho nin
Simbahan, asin igwa nin awtoridad na kapantay kaiyan na yaon sa Enot na
Panguluhan (LDS D&T 107:24). An Presidente nin Istaka sa Nauvoo na si William
Marks iyo an presidente kan Halangkaw na Konseho kan panahon na iyan. An balo ni
Joseph Smith na si Emma nakiolay ki Marks na iyo an magsangli ki Joseph bilang
Presidente asin Katiwala-sa-Tiwala kan simbahan, pero si Marks nagsuporta sa mga
kaakoan ni Rigdon.

An Korum nin Dose na orihinal na pinag-ordinahan na magin nagbibiyaheng mga
ministro, asin pinagdelegaran nin kapamayuhan sa panluwasang mga lugar kan mundo
na kun saen mayo pang mga “istaka” --- lokal na mga kongregasyon---na
pinag-establisa. Sa paagi nin kapahayagan, an Dose, bilang sarong kahawakan,
igwa nin awtoridad na kapantay kan sa Enot na Panguluhan, sa Tagapagpamahalang
Halangkaw na Konseho, asin kan Korum nin Sitenta. (LDS D&T 107:24). Kaya lang,
an “doseng apostoles mayo nin karapatan na magpaduman sa Sion o sa arinman na
mga istaka kaini na kun saen igwa nin sarong regular na halangkaw na konsehong
pinag-establisa, tanganing pamahalaan an anuman na mga bagay mapapanungod kaini”
(Minutes of a Grand High Council, 2 May 1835, in Patriarchal Blessing Book, p.
2, Church Archives).

Sa bandang huring mga taon, kaya lang, si Smith nagtao sa Dose nin sarong
dakulang gibohon sa pagpapamahala kan Simbahan, ipinagtutuka sainda na iyo an
magpapadalagan kan mga temporal na bisnis kan Simbahan, asin pinag-ako sa
kadaklan sainda sa Konseho nin Singkuwenta (Council of Fifty), an saiyang
pinakaharaning kahawakan nin mga politikal na mga tagapagpayo, asin an
Pinaglahidan na Korum (Anointed Quorum), an saiyang pinakaharaning kahawakan nin
mga teolohikong tagapagpayo. Si Brigham Young, sa partikular, iyo an saro sa mga
nagin pinakaharanihong katiwala, asin iyo kun may okasyon an nagpapamahala sa
kapanahunan nin 1840s, kun mayo si Joseph Smith.

An iba pang posibilidad para sa kasanglian iyo an Konseho nin Singkuwenta
(Council of Fifty), sarong grupo na pinagkakatiwalaang mga tawo, an iba sainda
bakong mga Mormon, na nangangampanya para ki Joseph Smith kan saiyang 1844 na
pagdalagan para Presidente kan Estados Unidos, asin naghangad na
makapag-establisa nin sarong Teokratikong gobyerno. Si Rigdon nagbalyo sa
Pennsylvania na tanganing ligal na makapagdalagan bilang Bise Presidente. Sa
sarong miting kan Konseho nin Singkuwenta kan tagsibol nin 1844, si Smith
nagsabi sainda na kaibahan niya, “Ako minatiklop pagdara asin responsibilidad sa
pagpapamahala kan Simbahan na ini gikan sa sakuyang mga abaga pasiring sa
saimo,” proklama ni Joseph Smith. “Ngonyan, pakusuga an saimong mga abaga asin
magtindog sa irarom kaini na siring sa tunay na lalake; nin huli ta an
Kagurangnan minatugot sakuya na magpapahingalo sa dikit na panahon” (undated
Certificate of the Twelve, Brigham Young Papers).

Uyon ki Benjamin F. Johnson, sarong miyembro kan Singkuwenta pero bakong sa
Dose, nakagiromdom na si Joseph nagtindog asin nagtaram “sa presensiya kan Korum
nin Dose asin iba pang nakapalibot sa saiya.” (Autobiography of Benjamin F.
Johnson, p. 96). Uyon ki Wilford Woodruff, si Joseph “nagsabi na an Kagurangnan
ngonyan nag-ako kan saiyang pinagpatrabaho asin mga sakripisyo, asin dae na
naghagad saiya na magpadagos sa pagdara kan mga responsibilidad asin kagabatan
asin sa paghawas kaining kahadean, asin nagbaling sa iba na nakapalibot saiya,
kaayon an Dose, siya nagsabi, ‘Asin sa pangaran nin Kagurangnang Jesukristo Ako
ngonyan magpapamagtak kaini sa saindo na sakuyang mga katugangan sa Konseho (kan
50) asin ako magpapagpag kan sakuyang bado sa linaw gikan sa gabos na
responsibilidad magpoon ngonyan na panahon asin sa maabot.’”

Sa panahon nin pagkagadan ni Joseph Smith, sinda Rigdon, Young, asin an kadakol
pang iba na mga lider kan simbahan yaraon sa luwas kan estado na may mga misyon
ebangheliko para sa simbahan. Rigdon nagbalik sa Nauvoo enot (Agosto 3) asin kan
sunod na aldaw nagbalangibog sa sarong publikong miting na siya nakapagresibe
nin sarong kapahayagan na nagngangaran saiya bilang “Tagapagbantay kan
Simbahan.” Si President William Marks nag-apod para sa sarong kumperensiya kan
Agosto 8 tanganing magdesisyon sa isyu. Kan si Brigham Young nakadangog
mapanungod sa pagkagadan ni Joseph Smith habang nagsisirbe sa sarong misyon sa
Boston, an saiyang enot na reaksyon iyo an paghapot sa saiyang sadire “kumbaya
pinagdara ni Joseph an mga susi nin kahadean kaiba niya gikan sa kinaban,” pero
siya tuloy nakapagmate nin asegurasyon na an mga “susi nin kahadean” nagwalat sa
simbahan (MHBY-1, 171).

Kan Agosto 6, Si Brigham Young asin an iba pang mga Dose nagbaralik sa Nauvoo;
sa sunod na aldaw, nakipaghilingan sinda ki Sidney Rigdon, na inotro an saiyang
pag-ako na magin tagapagbantay kan Simbahan. Brigham Young nagsimbag, “Si Joseph
nagpatong sa satuyang mga payo kan gabos na mga susi asin kapangyarihan na
minapanungod sa pagiging apostol na siya mismo sa sadire niya an nagkakapot bago
pa man siya pinagkua paharayo” (Smith, History of the Church, 7:224-230). Kaya
habang an historikong Enot na Panguluhan iyo an dating namamayo sa Simbahan, si
Young naghaya nin sarong ad hoc na Panguluhan kan Simbahan sa laog kan Korum nin
Dose. Si Young naghingoha nin maigot na ipagpahayag sa mga katawohan na siya
sana ang nagkakapot nin mga karapatan na magpamayo kan Simbahan. Siya nagpadagos
sa pagpahayag sa mga dalan habang nakasakay sa paboritong kabayo ni Joseph Smith
na pinagngaranan na Joe Duncan.

Sa Kumperensiya kan Agosto 8, si Sidney Rigdon an nagtaram enot sa asembliya,
naghahagad sa mga banal na kumpirmaron an saiyang pagigin “tagabantay”.
Tanganing saiyang suportaran an saiyang pag-ako, si Rigdon pinagsabi an saiyang
halawig na paki-ibahan ki Joseph Smith asin sa katotohanan na siya sana an
natatadang miyembro kan Enot na Panguluhan. Si Rigdon nagsabi man na si Joseph
Smith iyo an nagpadara saiya sa Pennsylvania tanganing likayan an bilog na
panguluhan na magkagaradan sa padagos na komplikto. An hiro pasiring sa
Pennsylvania man nangyari tanganing si Rigdon magigin kapareha bilang bise
presidente ni Joseph Smith na nagkandidato bilang presidente, nin huli ta an
bise presidente dae makakandidato kun gikan sa parehong estado.

Pagkatapos na si Rigdon nakapagtaram na sa laog nin nubenta minutos, si Young
nag-apod nin hingalo sa laog nin duwa asin kabangang oras. Kan an kumperensiya
nagbalik, si Young nagtaram, pinagdoon an ideya na mayong tawo an puwedeng
makapagribay ki Joseph Smith. Kaya lang, siya nagsabi na an Korum nin Doseng
Apostoles igwa kan gabos na mga “susi kan pagkasaserdote” na si Joseph an may
kapot. Siya nagsimbag sa pinaghaya ni Rigdon na pagngaranan na “tagapagbantay”
sa pagsabi na si Rigdon asin Smith nagkaigwa nin dae pagka-intindihan kaining
mga huring taon. Embes baga nin sarong tagapagbantay, si Young naghaya na an
Korum kan Doseng iyo an pagngaranan na magpamayo kan simbahan. Kadakol sa mga
parasunod ni Young sa huri nakagiromdom na habang si Young nagtataram, siya
nahiling o nagboses na siring ki Joseph Smith, na kun saen saindang pinanungod
sa kapangyarihan nin Diyos. An mga rekord na ngonyan napag-araman nag-establisa
nin 101 na sinurat na mga patotoo kan mga katawohan na nagsabi nin sarong
transpormasyon o espirituwal na manipestasyon an nangyari.

Samantala, si Sidney Rigdon dae nagbaya sa saiyang mga kaakoan asin nagpoon na
mag-organisa nin mga suportadores sa Nauvoo. An Doseng Apostoles nakadiskubre na
si Rigdon nagpapasaluib kan saindang awtoridad; kan Septiyembre 3, 1844, si
Rigdon nag-ako na “siya igwa nin kapangyarihan asin awtoridad labaw sa Doseng
Apostoles asin dae minauyon sa saiyang sadire na maki-ibahan sa saindang
kalakawan” (Smith, History of the Church, 7:267). An Dose tulos na dae
pinaki-ibahan si Rigdon, sa kamugtakan na “Naghihimo nin sarong Kabarangaan sa
laog kan Simbahan sa paagi nin pag-ordina nin Propeta, mga Pade asin Hade
kontraryo sa Sinabi (paagi) nin Diyos (George A. Smith Diary, Sept. 3, 1844,
Church Archives). Siya pinag-ekskomunikado in absentia sa paagi kan Konseho
Komun kan Simbahan kan Septiyembre 8 (Times and Seasons, 5 [Sept. 15, Oct. 1,
15, 1844]: 647-655, 660-667, 685-687). Si Rigdon, nagsasabi na an mga
suportadores ni Young pinagpakatakot an saiyang buhay, nagdulad gikan sa Nauvoo
asin nag-establisa nin sarong separado sekta kan simbahan sa Pittsburgh,
Pennsylvania na iyo an nag-ekskomunikado ki Young asin an haros kan Dose.

Sa Heneral na Kumperensiya kan Oktubre 6-7, 1844, an Korum kan Dose nagpangenot
bilang iyo an pinakahalangkaw na awtoridad sa pinaka-enot na pagkakataon; si
Brigham Young iyo an pinagsustine bilang “an presidente kan korum nin Dose asin
enot na panguluhan kan simbahan.” An mga banal dae nagsustine ki William Marks
bilang presidente kan Istaka nin Nauvoo, pinagsustine si John Smith na karibay
niya (Times and Seasons, 5 [1 Nov. 1844]: 692).

Sa kumperensiyang ini, si Brigham Young man nagtaram sa isyu nin kapahayagan.
Mas lalo na, kun an kapahayagan nag-untok na sa pagkagadan ni Joseph Smith, o,
kun dae, siisay baya ang magreresibe asin magpublisa kan mga ini? Siya nagsabi
kan saiyang sadire na daeng pagkaaram mapanungod sa tema, na nagtapos, “An
lambang miyembro igwa nin karapatan na magreresibe nin mga kapahayagan para sa
saindang mga sadire, pareho an lalake asin babaye.” Pagkatapos siya
nagpaliwanag: “Kun kamo dae nakaaram kun kiisay na karapatan ini na magtao nin
mga kapahayagan, ako magsasabi saindo. Ini iyo ako.” (Times and Seasons, Vol. V,
pp. 682-683).

An simbahan ni Sidney Rigdon natunaw sa laog nin kadikit na mga taon pagkatapos
na ini organisaron, pero ini pinagre-organisa bilang An Simbahan ni Jesukristo
kan 1862, na iyo an nagpapadagos sagkod sa aldaw na ini. Saindang pinaghiling na
an pag-ako ni Young sa kapangyariha iyo an sarong biolasyon kan batas nin
simbahan na nagkompromiso sa awtoridad ni Sidney Rigdon na mayong sarong
mayoriyang bote kan korum.

Si James J. Strang na pamamayo nagbaseng gayo sa saiyang pansadireng kaakoan na
magin sarong propeta na pinagpangapudan nin Diyos. Kansoarin na siya mortal na
nalugadan nin mga paragadan kan 1856, siya nagsayuma na magngaran nin sarong
tagapagsangli, pinagpabayaan an bagay sa mga kamot nin Diyos. Kan mayong propeta
an nagtunga, an kadakulon kan saiyang simbahan natunaw, maski na ngani na
kakadikit na mga loyal na mga kongregasyon yaon pa man sa ngonyan.

Kadakol sa Mga Banal sa Huring Aldaw na yaraon sa Midwest, kabali si Strang,
naniniwala na saro o iba kan mga akeng lalake ni Joseph Smith iyo an magpapamayo
kan simbahan. An simbahan nagpublisa nin sarong kapahayagan kan 1841 na
nagsasabi “Ako nagsasabi sa sakuyang surugoon na si Joseph, Saimo, asin sa
saimong banhi, an mga lahi kan kinaban pagbebendisyunan”, asin ini iyo an
mahiwas na interpretado bilang endorso kan konsepto nin Linyaladong Kasanglian.
Dokumentaryong ebidensiya mina-indikar na si Smith pinagpalaen an saiyang akeng
lalake bilang iyo an saiyang tagapagsangli sa kadakol na mga pribadong mga
miting asin publikong mga pagtitiripon, kabali an Liberty asin Nauvoo. Sa
katunayan, si Brigham Young nag-asegurar sa kadaklan kan mga parasunod sa huring
parte kan 1860 na an hoben na si Joseph iyo nanggad na masangli sa lugar kan
saiyang ama. Si Young puwedeng pinagrekonoser an patrilinyaladong karapatan nin
pagsangli para sa mga akeng lalake ni Joseph Smith na sa laog kan mga taon
kasunod sa pangadan ki Smith siya hayag sa kabilugan nin boot nakipag-olian sa
mga akeng lalake na si Joseph Smith III asin David Hyrum Smith, tanganing
makiayon sa hirarkiya kan simbahan sa Utah. Parehong Smith, kaya lang, bilog na
minakontra sa bilang nin mga pinaggigibo, espesyalmente an pag-agom nin dakol
(plural marriage), asin nagsayuma na makiayon sa Simbahan kan Utah.

Sa pangyayari, kadakol na Mga Banal sa Huring Aldaw sa Midwest an nakipag-ayonan
sa likod kan pamamayo ninda Jason W. Briggs, Zenas H. Gurley, William Marks asin
iba pa. Kan huring parte nin 1850, sinda nagproponer nin sarong mas solidong
estruktura kan simbahan, kun minsan pinag-aapod sa kontemporaryong gikanan
bilang an Bagong Organisasyon, asin arog sa iba an mga grupo kan Mga Banal sa
Huring Aldaw naghagad ki Joseph Smith III na iyo an magigin nindang presidente.
Si Smith III nagsayuma na magpamayo sa arinman na simbahan laen lang kun namate
niyang inspiradong gibohon ini. Kan 1860, siya nagpahayag na siya nakapagresibe
kan inspirasyon asin nagin Propeta/Presidente kan an Simbahan ni Jesukristo nin
mga Banal sa Huring Aldaw kan Abril 6. Si Smith III nagtaram kan kumperensiya sa
Amboy, Illinois:

Ako magtataram sa saindo, mga katugangan, siring ako naglaom na kamo iyo man,
asin sa pagtubod ako nagtiwala saindo, bilang sarong katawohan na an Diyos
nagpromisa kan saiyang mga pagbebendisyon, ako nagpadigde bako para sa sadire
ko, kundi sa paagi kan impluwensiya kan Espiritu. Nin huli ta sa ibang panahon
na nakaagi Ako nakapagresibe nin mga manipestasyon na nagtutukdo sa position na
ako magpopoon sa pag-ako. Ako nagmamawot na magsabi na Ako nagpadigde bako na
pagdiktahan nin siisay na mga tawo or kairiban nin mga tawo. Ako nagpadigde sa
pagsunod sa sarong kapangyarihan na bakong sakuya, asin pagdidiktahan sa paagi
nin kapangyarihan kan nagpadara sako.

Igwa pa nin nagkapirang iba pang Mga Banal Sa Huring Aldaw na mga sanga sa
Bloomington, Crow Creek, Half Moon Prairie, asin Eagle Creek, Illinois, asin
Vermillion, Indiana, an lambang saro nagkawaralat na mayong mga liders
pagkatapos kan 1844 krisin nin pagsangli. Kan 1863, an mga grupong ini
nagkasararo sa irarom kan pamamayo ni Granville Hedrick. Ining grupo iyo an
nakapagmana sa pangaran “Simbahan ni Kristo” asin nagin bantugan na iyo an
Hedrickites. Ngonyan, ining saditon na simbahan igwa nin pagsasadire nin sarong
dakulaon na porsiyon kan Templong kinamugtakan sa Independence, Missouri, asin
an saindang mga miyembro komon na pinagpabantog na Templong Lote nin mga
Mormons.



https://bcl.wikipedia.org/wiki/Krear_Bathala

An Krear Bathala sarong bandang Tabaknon na dating midbid bilang Haunted Garage.
Nabilog an banda kan taon 2000 sa pamayo ni Jimple Borlagdan, parakanta buda
gitarista, kairiba si Virgilio Cañon, bahista, buda Rodel Aguilar, dramista. Dai
naghaloy si Cañon buda Aguilar buda tinukalan sinda na Binat Pelaez, bilang
bagong bahista, Wax Ko, dagdag na gitara, buda an tugang ma ngohod ni Jimple na
si Jimzzy Borlagdan bilang bagong dramista. Namidbidan sinda sa mga serye ki
patugtog sa Albay na inapod na Roots kairiba an mga nagongorog na mga bandang
Albayano. Bago ninda malatag sa istudyo an enot nindang single na Hari ng walang
hanggang parusa, kinua ninda si Jun Lim bilang kasalida ni Pelaez sa baho. Si
Lim an nagbaho sa duwa nindang single, kairiba an kantang Clowns. Mga taon 2007
kan nagpahunod sinda sa sarong banda sa America buda tinukalan an pangaran
nindang Haunted Garage ki Krear Bathala. Sa panahon na ini, tulo na sana sinda
sa paghali ni Lim. Inasumer ni Ko an posisyon bilang bahista. Ini man an panahon
kun sain pigmimidbid an banda kan mga kontemporanyo kaini bilang nangenot kan
Bikol rock, na binansagan kan matuang Borlagdan na Tanog Tabaco. Signatura kan
banda sa mga tugtugan sa sentro kan musika sa Naga buda Legazpi an kantang
Kagadanan na nakaubay sa Ribok!, sarong katipunan ki mga kantang gibo kan mga
Albayanong grupo. Nasa proseso an banda, na ngonian pigbibilog na sana kan
magtugang na Jimple buda Jimzzy Borlagdan, sa pag latag sa istudyo kan kantang
Astronomo.



https://bcl.wikipedia.org/wiki/Koteka

An koteka, horim, o sarong kan putoy iyo an su'lotan o sarongan kumbaga sa
ikinabuhay kan lalake ngane an putoy dai makagat kan insekto o mataya' sa helang
sa anoman na mga maraot na elemento. Ini uso asin praktis kan etnikong tribung
Danai kan New Guinea An paggamit kaini bako man sa pagtahob kan kasosopgan ta an
tribu mayo man nin siring na pagsasaboot. An mga antropolgo totoo nagtutubod na
bako sana ini ginagamit huli sa siring na rason kundi may seremonyal asin sosyal
na kadahelanan sa pag'usar kaini.

An koteka parati gibo sa karakas kan pinaalang na kalabasa (o kapamilya kan
tinanom na ini) o an sarongan gibo hale sa lubid o balagon nin tinanom piglinig
asin sino-sirikmat na magpormang sarong asin an laba o pakadakula susog sa
binoboot na hitsura. Ini may sa'long na nakatakod asin linilibot sa bayag. Igwa
pang sa'long na nalibot sa habayan ngane dai maghulog an koteka. Uso man ining
gamiton kan mga tribung Yali na nagbabanwa sa Papua, Indonesia asin kan mga
Tiom. An koteka soro-sulot nakatingag asin nakatakod sa itaas kan hawak.

Sa Aprika asin sa ibang parte kan dagang Amerika habagatan igwa pa man nag'uusar
nin koteka. An ibang mga aborigine sa Australya nagsusulot nin buskay na koteka
na pinopinturahan pa. Sa ibang parte kan Amerikang habagatan may mga pakalay na
jade o ibang pasamnong gapo mismo sa putoy o bayag kun saen an mga ini
itinutusok sa kublit. Alagad an siring bilang sana temporaryong paggamit sa mga
ritwal na seremonya.

An gobyerno kan Indonesia kan mga taon 1971-1972 nagbunsod kan kampanya
("Operasyon Koteka") na maalok asin maagyat an mga taga Papua na magpondo na sa
paggamit kan koteka ta bakong susog sa modernong gawe. Naghakot nin mga sarawal
asin mga polo pinanao sa mga tribu. Alagad, an mga tribu dai nagkuyog sa
ginugusto kan gobyerno. Palibhasa mayong mga sabon asin dai tood sa paglaba kan
mga siring na gubing, nagkakaigwa sana sinda nin mga helang sa kublit. Masabi
pa, may nag'orosip na ginamit sana si mga sarawal na kupya kan mga lalake saka
idtong mga polo nagin mga bag o kaka'gan kan mga babae..



https://bcl.wikipedia.org/wiki/Kawakawa_Ligao_City

An Kawa-kawa Hill Natural Park ay sarung tourist spot sa probinsiya ning Albay
na maiiling sa California Village, Brgy. Tuburan, Ligao City. Ini ay inapod na
kawa-kawa dahil ang puro kang sadit na bulod na ini gari 'kawa' o dakulang
kawali. Bako sana ini sarung eco-tourism spot, kundi saro man na sikat na lugar
para sa mga relihiyoso asin deboto ta digdi maiiling an 13 istasyon kang Krus.
Sikat ining padumanan sa panahon kang Semana Santa.

Laen kang magayunun na 'view' kang siyudad kang Ligao asin kan mga kataning na
munisipalidad, saru sa mga atraksyon digdi ang mga pasilidad kang Philippines
Eagle Scout Advancement Camp, volleyball court, asin pagsakay sa kabayo. Sa
panahon kang anihan ning mga dinorado, pinya, asin iba pang produkto, an mga
naga bisita, puwedeng makabakal kaining mga bag-ong ani sa baratuhun na presyo.

An proyektong Kawa kawa Natural Park ay pinunan kang local na gobyerno kang
Ligao sa pangengenot ni Congressman Fernando Gonzalez na nagmama igot na
palakupun an sektor kang agrikultura asin pagmangno sa kapalibutan.



https://bcl.wikipedia.org/wiki/Kalye_Panganiban

An Kalye Panganiban sarong tinampo namomogtak sa siyudad nin Naga, Camarines
Sur, Filipinas. Ini pigngaran ki Jose Maria Panganiban sa pagtaong onra saiya
bilang saro siya sa mga Filipinong propagandista na maigot nagtolod na
magkaigwang reporma sa palakaw kan administrasyon kolonyal kan mga Espanyol igdi
sa Filipinas. An kalyeng ini inaapod na Panganiban Drive sa Ingles asin napoon
ini sa Parke ni Rizal asin tanos asin diretsong nasundo sa rotunda kun saen an
Roxas Avenue {Diversion Road), an Magsaysay Avenue asin an Concepcion Pequeña
nagsasarapong. Halabang kalye, ini ibong-ibong pano nin mga pwesto komersyal
asin sa sarong parte nahanggilid an riles kan tren.

Yaon igdi sa kalyeng ini an tolong bangko: an Legazpi Savings Bank, an
Development Bank of the Philippines asin an Rural Bank of San Jose. Dakul man
igding pwesto kan mga hardware, mga tindahan nin mga piyesa sa awto. May mga
nakalinya man igding mga otel arog kan Mirabella Hotel, an Sampaguita Tourist
Inn, an Sunny View Hotel, mga botika arog kan Mercury Drug, South Star Drug asin
igdi makukua an Bicol Medical Center, sarong ospital sadiri kan gobyerno asin
saro sa dakulang ospital sa bilog na rona, saka an St. John Hospital.



https://bcl.wikipedia.org/wiki/Kalye_Padian

An Kalye Padian sarong tinampo na namumugtak sa syudad nin Naga, Camarines Sur,
Filipinas. Ini ngonyan binago na an pangaran asin inaapod nang Kalye Caceres
sosog sa Ordinansa Nu. 95-063. Alagad, an Kalye Caceres, susog sa nasabing
Ordinansa sinakop na an dati sakop na tinampo kan Kalye Dinaga kun kaya winarâ
na an dating kalyeng idto sa mapa.

An tinampong ini panahon pa nin Kastila nasasambit na bilang lugar kun saen
namogtak an Casa de Clerigos, an pinakaenot na seminario na an nagpatogdok iyo
soboot si Obispo Andres Gonzales (1685-1709), alagad susog ki Danilo Gerona mas
tinutubod niyang an kalye Padian, naapod na padian bako ta may adalan nin mga
magpapadion sa lugar na ini, kundi yaon igdi nakatiripon si mga naenot na Chino
na inabotan kan mga Espanyol paglaog ninda sa Naga kan 1573. Nagin 'padian' sa
Bikol an katagang 'parian' o 'pariancillo' na iyo an usong gamiton sa mga
dokumentong Espanyol kan an mga Espanyol nagoonabi kan katiriponan nin mga
kaiinsikan sa sarong lugar.

Igdi man sa tongod kan tinampong ini tinogdok an pinakaenot na palasyo kan
Obispo kan Simbahan Katoliko asin harani sana sa palasyo an pinakaenot na
katedral kan Naga, sa tongod kun saen namomogtak an modernong saod (Naga City
People's Mall), alagad an duwang estrukturang ini, pati an seminario, pighubo sa
presenteng lugar ni Obispo Bernardo de la Concepcion (1816-1829) huli ta an
Padian medyo kaladman asin sinasanop nin tubig pag nasu'pay an Salog Naga orog
na kun nabagyo.

Igdi man ipighubo sa De La Rosa bldg. sa kalyeng ini an Cecilio Press kan an
imprintahan kaini nasulo sa may Bgy. Sabang pero nagsulo man ngani igdi kan mga
taon 1969. Dati man yaon igdi an duwang sinehan: an Vic Theater (na pagsasadiri
kan pamilya Bichara) asin an Premier Theatre

Sa may bandang pasiring saod itinogdok kan Hunyo 10, 2010 an sarong plasa (Plaza
de Nueva Caceres) kun saen may ikinaag igdi nin sarong monumento inapod Oragon
sa pagtanda asin pagtaong onra sa mga gugurang na taga-Naga na maisog nagsabat
asin nakilaban sa mga Kastilang mananakop kan Abril 1573.

Sa poro kan Kalye Padian (Caceres St.) nasumpay an Panganiban Drive asin an
saibong na poro kan Kalye Padian nabaktas sa Kalye General Luna, dangan naagi sa
irarom kan presenteng saod asin natakod sa nakabalagbag na Kalye Igualdad
(ngonyan Dr. Jaime Hernandez Avenue na).



https://bcl.wikipedia.org/wiki/Kakamping_Pag%27atake

An kakamping pag'atake sarong pag'atake kan sarong pwersa militar sa saro man na
kakamping pwersa manta na nagngangata' na lusobon, bombahon o paputokan an
kaiwal. Ini huli ta dai nabisto o nagsala an direksyon kan paputok asin dai man
tinutuyo. Sa paliwanag na ini, dai sakop igdi an salang pagpaputok huli sa
kaaliwalasan o ta dinidisiplina an tropa. Dai man kaiba igdi an dai tinutuyo na
makulgan o maonongan an mga sibilyan o mga estruktura sa lugar na kun saen an
laban. Ini inaapod sa Ingles na 'collateral damage', nakadamay na perwisyo.

An paggamit daa kan tataramon na 'kakampi' sa konteksto militar para sa mga
tropa o materyales na bakong kalaban, nagpoon pa kan Enot na Gerang Pankinaban,
huli sa mga bomba na naghuhurulog harayo sa tinutuyong kalaban. An militar kan
Estados Unidos an enot na nag'usar kan terminong ini ta an mga myembrong militar
kan North Atlantic Treaty Organization (NATO) sinasabi kan arog na mga insidente
na "asul sa asul", ta sa mga pag'ensayo militar ninda, inaapod ninda an sadiring
pwersa kolor asul (banderitang asul) asin an pwersa kan Warsaw Pact inaapod na
kolor narangha (banderitang narangha).

Hinihiling na an 'kakamping pag'atake' parati daa resultang dai malikayan huli
sa makuring ralaban. Huli ta ini kadikit sanang porsyentahe (mga 2% abot
(bihira) kalangkawi 20%)kan mga nagagadan kaya an mga ini dai tinatanto asin
bakong mahalaga sa resulta kan batalya. Alagad an epekto kan 'kakamping
pag'atake' bako sanang materyal kundi may malaen na epekto sa moral ta an mga
tropa piglalaoman an atake hale sa kalaban asin malaenon sa mate na tamaan pa
kan mga paputok kan kakampi. An siring nabunga an paghuna-huna kan mga tropa na
inutil an saindang mga nakakalangkaw na mga opisyales..

An mga espwerso kan mga lider militar na mapababa an siring na mga insidente iyo
an pag'ogid kan mga kawsa kan kakamping pag'atake asin an paghingoa na dai na
maliwat an mga ini paagi nin ensayo, taktika asin teknolohiya..

Kakamping pag'atake resulta daa kan "alopoop kan gera". An konseptong ini
tinutuyaw nanggad ta nagigin sana daa ini pada'tolan asin pantahob sa maluyang
pagplano, nakomprometer o aliwalas na intelehensya asin daing katoltolan na
liderato.

Mga maling posisyon nangyayari kun an asinta pasiring sa kaiwal an na'iigo
aksidental iyo an sadiring pwersa. An siring na mga insidente bunga kan hararani
an nagboborokbokan asin ta ini daa komun na gayo kan Enot asin Ikaduwang Gerang
Pankinaban, kun saen an mga tropa nagdadaluso-an asin an pag'asinta bako pang
nalalagartong gayo. Kan an mga armas nagrarahay na sa pag'asinta, an mga siring
na insidente nagigin nang talagsad dawa totoo nangyayari pa man giraray.

Mga maling pagmimidbid nangyayari pag an tropang kaamigo inaatake sa salang
pagtubod na iyo an enemigo. An mga batalya nag'irisog'isog (bakong nakapugal sa
sarong lugar sana) asin mga batalya na imbwelto an dakul na mga tropa hale sa
iba-ibang mga nasyon parati binubunga an siring na mga insidente arog kan
nangyari sa 1991 na Gerang Golpo o si pagrata' kan sarong eroplanong Briton kan
misile (MIM-104 Patriot) na pinalayog kan E.U. durante kan 2003 Pagsakyada sa
Irak.]]. Sa Insidente kan Tarnak Farm, apat na soldados na Kanadano asin walo
man nagkarulugadan kan an sarong U.S. Air National Guard Major nagpahulog 500 lb
(230 kg) bomba hale sa F-16 pasiring sa regiment kan Princess Patricia's
Canadian Light Infantry na nagkokondukta nin ensayo nin pagpaputok harani sa
Kandahar. Saro pang kaso nin siring na aksidente iyo an pagkagadan ni Pat
Tillman sa Apganistan pero dai pa nakukua an tunay na ladawan kan pangyari..

Sa arog kaining mga sitwasyon importanteng gayo na an nabigasyon eksakto asin
bakong pasala-sala', an pagpapaputok may hustong disiplina. Sa makuring
kamugtakan na an buhay kan mga soldados natataya, an mga lider dapat sangkap
asin toltol an pagpabalangibog kan mga lokasyon kan mga kakamping pwersa, asin
mahusay magtaong malinaw, bakong mali-mali na mga order sa mga sakop asin tatao
man magtantya kun an mga soldados sa prentera gamiton an sadiring pagdesisyon
susog sa saindang pagsabot kan nakabiklad na kamugtakan. .

An mga militar hustong nag'eensayo nanggad ngane maseguro an kaligtasan kan mga
tropa, ini bilang parte kan normal na koordinasyon asin pagplano ta parati an
mga tropa dai natatambara sa mga sitwasyon na mangyari an magkakamping
papurutokan asin ini an aspekto sa ensayo na ta'wan nanggad nin doon. An dipisil
na biklad kan daga asin maraot na panahon dai kayang makontrol, alagad an mga
soldados dapat makanood sa ensayo na makahiro nin maluwag sa siring na
kapawotan, asin siring man makipagbokbokan sa banggi na an pagmaan masyadong
dipisil. An siring na pagbuntog sa sagin-sagin na pag'ensayo ordinaryo na sa
kinaban kan mga militar. An paglikay sa kakamping pag'atake dapat saro na sa
linalaomasn na hiro sa batalya manta na kaipohan nanggad an disiplina sa
pagpapaputok, na matubod kun inoordenan magpapaputok asin mag'ontok tolos kun
inoordenan na magpondo. Ngonyan an mga firing range igwa nang mga lugar na may
mga tanda sa mga sagin delikadong lugar (ta may kakampi) asin minarkahan 'dai
magpaputok igdi'.

An marikas na pag'abante kan teknolohiya sa mga armas naka'ina sa mga nagagadan
sa mga aksidente nin pagpaputok sa kakampi. An Amerika igdi masibot sa
pag'ensayo sa mga tropa kaini ta sa lawig kan eksperensya, dakul nang mga
tropang Amerikano an nagkaurutasan-buhay huli ngani sa dai tinutuyo, arog kan sa
1991 Gera sa Golpo kun saen kadaklan kan mga tinamaan mga yunit nagkakapot nin
mga behikulong armado nalargato kan mga paasak-asak kan anti-tank na asinta. An
ensayo kaiba na diyan an pagbisto kan mga tauhan sa Apache'ng helicopter kun
sairisay an yaon sa ibaba, na kun an mga ini mga kakampi o kalaban na mga tanke
orog na kun banggi o maraot an panahon. An mga amerikanong soldados nag'aadal
man sa video'ng pasali ngane mabisto tolos an mga pwersang kakampi sa kalaban.



https://bcl.wikipedia.org/wiki/Kabulig_Bikol_Writer%27s_Association

An Kabulig-Bikol sarong kasararoan panliteratura nin mga parasurat sa mga
tataramon na Bikol.

An Kabulig minuknâ ni Maria Lilia Realubit kan 1993 kaiba an mga kapwa
paratukdong parasurat sa Unibersidad kan Pilipinas.[nangangaipo nin toltolan]

Sa Syudad nin Naga minuknâ an organisasyon nin mga parasurat kaapíl sindá Frank
Peñones, Jr., Gabriel Bordado asín Honesto Pesimo, Jr. kun sain si Rudy Alano an
nagin pinakainot na pamayó kan grupo. Kabali man digdi sinda Rizaldy Manrique,
Marissa Reorizo-Redburn asín Judith Balares-Salamat. Nagin bàgong pamayó man kan
kasararoan si Estelito Jacob.

Kan 2010, nakitakód an grupo sa Ang Ladlad, saróng organisasyon nin mga baklâ sa
Filipinas.

Nag-reorganisar an grupo kan 2012 asin naiparehistro bilang Kabulig-Bikol Inc.
sa Securities and Exchange Commission bilang non-stock corporation. An mga
myembro kaini iyo sinda Estelito Jacob, Francisco Peñones Jr., Honesto Pesimo
Jr., Marissa Reorizo-Redburn, Rizaldy Manrique asin Paz Verdades Santos.

Gikan an tataramon na kabulig sa pinagsogpón na katagáng ka- asín bulig (sa
Waray: buli o saróng bulig na batág) na an boót sabíhon iyó pigpaparàsan o
pigtuturuwangán na darahón sa paági nin pagpàsan sa abága. An tatarámon na iní
pigpapatongdán man an sarong "bulig" na batag o anó pa man na bungang
namoràngot. Yaon man iní sa tataramon na Kapampangan asín sa Cebuano na
nangangahulugán na taong katuwáng o katábang sa sarong gibohon siring man
kasabwát o kakomplot.



https://bcl.wikipedia.org/wiki/Kabulig_Bikol

An Kabulig-Bikol sarong kasararoan panliteratura nin mga parasurat sa mga
tataramon na Bikol.

An Kabulig minuknâ ni Maria Lilia Realubit kan 1993 kaiba an mga kapwa
paratukdong parasurat sa Unibersidad kan Pilipinas.[nangangaipo nin toltolan]

Sa Syudad nin Naga minuknâ an organisasyon nin mga parasurat kaapíl sindá Frank
Peñones, Jr., Gabriel Bordado asín Honesto Pesimo, Jr. kun sain si Rudy Alano an
nagin pinakainot na pamayó kan grupo. Kabali man digdi sinda Rizaldy Manrique,
Marissa Reorizo-Redburn asín Judith Balares-Salamat. Nagin bàgong pamayó man kan
kasararoan si Estelito Jacob.

Kan 2010, nakitakód an grupo sa Ang Ladlad, saróng organisasyon nin mga baklâ sa
Filipinas.

Nag-reorganisar an grupo kan 2012 asin naiparehistro bilang Kabulig-Bikol Inc.
sa Securities and Exchange Commission bilang non-stock corporation. An mga
myembro kaini iyo sinda Estelito Jacob, Francisco Peñones Jr., Honesto Pesimo
Jr., Marissa Reorizo-Redburn, Rizaldy Manrique asin Paz Verdades Santos.

Gikan an tataramon na kabulig sa pinagsogpón na katagáng ka- asín bulig (sa
Waray: buli o saróng bulig na batág) na an boót sabíhon iyó pigpaparàsan o
pigtuturuwangán na darahón sa paági nin pagpàsan sa abága. An tatarámon na iní
pigpapatongdán man an sarong "bulig" na batag o anó pa man na bungang
namoràngot. Yaon man iní sa tataramon na Kapampangan asín sa Cebuano na
nangangahulugán na taong katuwáng o katábang sa sarong gibohon siring man
kasabwát o kakomplot.



https://bcl.wikipedia.org/wiki/Jun_Pesimo

Si Honesto "Jun" Pesimo, Jr. sarong premyadong kagubay na Bikolanong parasurat,
paratukdô asin kagsurat kan librong Bagyo sa Oktubre (2009). Sarô siya sa mga
nainot na kaapil kan Kabulig Bikol, asin sarô man sa mga tagapakarhay kan
Bangraw kan Arte, Literatura asin Kultura kaiba sinda Estelito Jacob asin
Marissa Reorizo-Redburn.

Nagluwas an nagkapira sa saiyang mga rawitdawit sa Home Life, Burak asin An
Tambobong nin Literaturang Bikolnon. Kabali man an saiyang rawitdawit sa
Sagurong: 100 na Kontemporanyong Rawitdawit sa Manlain-lain na Tataramon Bikol
(2011). Kan 2013, kabali an saiyang halìpot na usipon na Kublit sa antolohiyang
Hagong: Mga Osipon na pinakarhay ninda Paz Verdades Santos asin Francisco
Peñones, Jr.

Sarô siya sa mga panelista sa Juliana Arejola-Fajardo Workshop sa Pagsurat-Bikol
kan 2004 asin sa Saringsing Writers Workshop, an taonan na hunglonan sa pagsurat
kan Parasurat Bikolnon, kan 2014 asin 2015. Bàgo kan mga ini, siya nagin
partisipante sa Ika-36 na University of the Philippines National Creative
Writing Workshop na ginibo kan 2000 sa Syudad nin Baguio.



https://bcl.wikipedia.org/wiki/Jovito_Salonga

Si Jovito "Jovy" Reyes Salonga (Hunyo 22, 1920 – Marso 10, 2016) sarong
Filipinong estadista asin abogado, na iyo an nangengenot na gayong lider sa
oposisyon durante kan rehimen ni Marcos poon 1972, kan si Ferdiand Marcos
magdeklara nin ley militar, hanggan 1986, kan si Marcos mapatalsik sa poder gibo
kan pagputok kan People Power Revolution. Si Salonga iyo an ika-14 na Pamayo kan
Senado nin Filipinas, poon 1987 sundo 1992.

Si Salonga namundag sa Pasig sa katiosan kan Hunyo 22, 1920 asin an ama niya iyo
an sarong Presbetirong pastor, si Esteban Salonga asin an saiyang ina si
Bernardita Reyes, sarong paratinda sa saod. Siya an pinakangohod sa magturugang
na limang anas lalaki. Si Salonga masabing nagpaadal haros sa sadiri niya ta
siya nagtrabaho bilang proofreader sa imprentahan na rogaring kan tugang niyang
matua, si Isaias. Kan senior niyang taon komo estudyante sa College of Law kan
Unibersidad kan Pilipinas nagbutas siya sa trabaho ngane makaadal na husto sa
pag'andam sa saiyang eksamen sa bar. Alagad, naoktaba an pag'eksamen niya ta
nagputok an Ikaduwang Gerang Pankinaban. Nakua niya an bar exam kan 1944
kadungan si Jose Diokno asin pareho sinda nangenotan ta nakamit ninda an gradong
point average na 95.3%. Nakua niya an Masters of Law degree sa Harvard Law
School kan 1948 asin an Doctor of Law degree sa Yale Law School kan 1949.

Kan 1986, siya an enot na pamayo kan Presidential Commission on Good Government
(PCGG), na naglapag asin nagkotkot kan mga tagong yaman na ilegal kan si
diktador Ferdinand Marcos. Kan 1992 nagdalagan siya para presidente alagad dai
nakalusot. Dangan kaidto nagretiro na siya sa pulitika.



https://bcl.wikipedia.org/wiki/Jose_Barrameda

Si Jose "Joebar" Villafuerte Barrameda, Jr. (namundag, Hunyo 22, 1939) saróng
Bikolanong historyador, peryodista, asín kagsurat kan librong A Glimpse of the
New Jerusalem Underneath a New Moon: Catalincasan! The Fall of Spanish Camarines
in Ciudad de Nueva Caceres on 19 September 1898.

An saíyang mga magúrang iyó sindá Jose B. Barrameda (1914-1981) asín Josefa P.
Villafuerte (1915-2007). Napangagóm niyá si Luzviminda R. Martinez asín an
saindang pagsasarô nagbúnga nin limáng aki: Byronjose, Caitlin Anjelica and Noe
Solomon, Dylanjose, Eljayjose, Flynnjose asin mga makuapo na sinda Noejose†,
Anjelica Denize, Shane Jose asin Nathanjose.

Nag-adal si Barrameda nin elementarya sa Naga Parochial School kun saen nagtápos
valedictorian, an sekundarya sa Ateneo de Naga.. Sa Unibersidad kan Santo Tomas
natápos niyá an Batsilyer en Artes , major sa Journalism. Kadugangan pa sa adal
niya iyo si pagkua niya asin pagtapos kan kurso sa Applied Sociology asin
Anthropology (audit). Nagpa-Estados Unidos siyá asin sa California, sa sarong
unibersidad, nag'entra siya sa kursong manongod sa film making.

BYCADELF BROS.Goldprint. Naga City. Philippines. 2009. 146 pages. ISBN
98-91-0357-07-9



https://bcl.wikipedia.org/wiki/Jerry_Adrados

Si Jerry Escoto Adrados (Nobyembre 6, 1951-Pebrero 5, 2014) sarong Bikolanong
parasurat asin iyo an kagsurat kan Daratangan na Olay: Common Language of
Bikolnon (2012), sarong diksyunaryo nin mga tataramon na Bikol na tinamparan kan
sa tataramon na Ingles asin Tagalog. Namundag sa Sabang, Calabanga, Camarines
Sur, siya nagdakula sa Gubat, Sorsogon asin nag-irok sa Syudad nin Tabaco,
Albay. Siya nagin myembro kan An Banwa: Kultura buda Artes kan Tabaco, Sumaro
Bikolnon asin Parasurat Bikolnon.

Si Adrados nagkua kan elementarya sa Sabang Elementary School, Calabanga,
Camarines Sur, dangan kan saiyang sekundarya asin kolehiyo (Sp) sa Unibersidad
kan Nueva Caceres Nagtapos siya kan kursong Batsilyer kan Artes sa Pamamahala
nin Negosyo (Business Administration).

Nagtrabaho siya sa manlainlain na ahensya nin gobyerno kun sain an pagsurat asin
dokumentasyon nin mga report kinakaipo arog kan pagtrabaho niya sa opisina kan
Gobernador nin Camarines Sur bago siya nadestino sa Bulacan. Naglelektura man
komo resource person sa mga unibersidad asin kolehiyo sa probinsya nin Albay.
Siring man, siya nag'erok mga sampulong taon sa Norzagaray, Bulacan nin huli ta
nagtrabaho siya sa Holcim Philippines Inc. bilang Community Relations Officer.

An saiyang interes yaon sa mga tinanom na herbal, pagsukit kan mga pangaran kan
manlaenlaen na tinanom asin mga hayop sa dagat o sa kadagaan man, pagtukda nin
mga kantang Bikol asin mga rawitdawit, asin pag-adal sa kultura kan rona nin
Kabikolan.

Gamit an tradisyonal na porma nin rawitdawit na surukol asin sarambit, nagkapira
sa saiyang mga panurat dapit sa pagkamoot asin erotika. Nagin tagaambag man siya
sa mga magasin na kultural arog kan Salugsog sa Sulog, Burak asin Haraya. Sa
pagmidbid kan saiyang kakayahan asin makahulogan na ambag sa kulturang bikolnon,
si Adrados ginawadan postuma kan Sumaro Bikolnon nin sarong Plaka nin PagpaDios
Mabalos kan ika-25 nin Oktobre, 2014, na ginibo sa Champagne Garden, Syudad nin
Naga.



https://bcl.wikipedia.org/wiki/Jejomar_Binay

Si Jejomar "Jojo" Cabauatan Binay (namundag Nobyembre 11, 1942), na bisto man sa
apod na Jojo Binay o VNay, sarong Filipinong pulitiko asin iyo ngonyan an
ika-15ng Bise-presidente kan Filipinas poon 2010. Nagin siyang alkalde kan
siyudad nin Makati sa enot na pagkataon (1986-1998) asin sa tolong surunod na
termino (2001-2010) siya pa an nagtukaw sa parehong katongdan. Siya man an
Presidente ngonyan kan Unidong Oposisyon (UNO), Presidente kan Partido
Demokratiko Pilipino-Lakas ng Bayan (PDP-Laban), Chairman kan Asia-Pacific
Region Scout Committee asin Presidente kan Boy Scouts of the Philippines.

Si Binay nag'adal sa Philippine Normal College Training Department, University
of the Phi9lippines Preparatory High School asin nakamit an Batsilyer en Artes,
sa Political Science asin sa Ley sa Unibersidad kan Pilipinas. Nagin man siyang
mason sa lindong kan Order of DeMolay. Nagkua asin nakapasar sa bar exam kan
taon 1968. Nagkua pa nin mas abanteng adal masteral sa public administration
asin sa ley sa UP man giraray asin sa Unibersidad kan Sto. Tomas.

Siya nagbali sa kasararoan nin mga abogado, an inapod na Free Legal Assistance
Group (FLAG) asin sa "August Twenty-One Movement" (ATOM) na ini pareho namukna
dai pa nahaloy kan maasasinar si Ninoy Aquino kan Agosto 1983. Siya man katuwang
sa nagtarabang pagtogdas kan inapod na Movement of Attorneys for Brotherhood,
Integrity and Nationalism, Inc. (MABINI), sarong grupo nin mga progresibong mga
abogado na binabalihan na Lorenzo Tanada, Wigberto Tanada, Rene Saguisag asin
Joker Arroyo. Masabi pa, huli sa pagtabang sa mga presonerong pulitikal, dakulon
kan mga abogadong ini, kabali na si Binay, an sinda mansana pigkoronkon sa mga
preso asin sa mga karsel militar.

Si Binay napangagom si Elenita Sombillo, sarong doktora sa medisina na siya man
ngane nabotohan Alkalde kan Makati kan 1998 asin nagsirbe hanggan 2001. An
saindang pagsasaro nagbunga nin limang aki: Maria Lourdes Nancy, Mar-Len Abigail
(ngonyan representante sa ika-2 distrito kan siyudad nin Makati), Jejomar Erwin,
Jr. (an presenteng alkalde kan Makati), Marita Angeline asin Joanna Marie
Blanca.



https://bcl.wikipedia.org/wiki/Janet_Lim-Napoles

Si Janet Lim Napoles (namundag, Enero 15, 1964 sa Siyudad nin Malabon) sarong
negosyanteng Filipina na soboot iyo an may pakana kan 10-bilyon na Pork Barrel
Scam. Siya ngonyan nakukulong sa saro man na kasong 'serious illegal detention'
(Crim. Case No. 13-1992) asin mas magabat, nakaabang saiya an kasong plunder
gibo kan akusasyon saiya na mga sampolong bilyon na pesos an nasulmok niya asin
kan saiyang mga kakutsabang mga senador, kongresista asin mga opisyales sa
gobyerno na nagpahaman daa nin mga proyekto na anas man mga peke asin dai
nakaabot sa tunay na dapat manginabang. Sinasabing an pondo na pangtostos sa mga
pekeng proyekto naghahale sa Priority Development Assistance Fund (PDAF) kan
nasabing mga senador asin kongresista.

An krimen na makangingirhat sa pagkadakula asin pagkalakop dai kuta mabubuksan
asin magsangaw an labilabing bata kun dai nagtsutsu si Benhur Luy, saro mansana
sa sadiring tawo asin personal na katiwala ni Napoles. Magkapira pang mga inapod
na whistleblower an naglantad asin nagpapatotoo kan mga ibinuyagyag ni Benhur
Luy.

Napo'nan an pagkabaraak kan saiyang ilegal na negosyo kan inakusahan niya si
Benhur Luy na nag'ikit saiya nin tolong gatos na ribong pesos (P 300,000.00)
saka nag'utang nin limang milyon pesos na dai aram asin daing pagtugot siya sa
ginibong ini ni Luy. Napiritan si Napoles na kasuhan si Luy nin panghahabon
(qualified theft complaint). Mala ta huli kaini igdi na nabulgar an gabos na
kabuktutan sa ilegal niyang negosyo.



https://bcl.wikipedia.org/wiki/Jaime_T._Malanyaon

Si Jaime Tordilla Malanyaon (11 Hunyo 1913 - 6 Abril 1999) saróng edukador,
historyador, linggwista, kolumnista asín Bikolista. Siyá nagin superintendente
sa apát kan anóm na school division sa Bikol. Haros sa lawig kan saíyang buhay
yaon sa lantád nin edukasyon. Komo saróng parasurat, an pirang libro sinurat
niya sa tataramon na Bikol na may katampad na Ingles (English gloss).

Siyá namundág sa Calabanga, Camarines Sur sa mga magúrang niyáng sindá Roman
Carrion Malanyaon asín Doña Aquilina Valdemor Tordilla. Kan Mayo 4, 1939 saiyáng
naagóm si Catalina Brendia Velasco (25 Nob. 1916 - 26 Agosto 1998) na saróng
maestra. Nagkaigwá sindá nin doseng (12) aki: Jaime na saróng abogado, Oscar na
saróng edukador, enhinyerong si Mario, Joven na saróng padì, Teresita na saróng
nars, Benigno Jaime na nagin saróng sikologo, Rommel na saróng nars, Vito na
saróng negosyante, an nutritionist na su Aurora Rosario, Luz na sarô man na
nars, Maria Concepcion na parehong anesthesiologist asín negosyante, asín si
Maria Belen na sarô man na maestra. Si Malanyaon nagkamít kan Pro Eclesiae Et
Pontificae Award na igináwad saíya kan Santo Papa kan Simbahan Katolika, manta
nagin saróng Gintong Ina Awardee man an agom niyang si Catalina.

Nag-adal si Malanyaon kan saiyang hayskul sa Camarines Sur High School asín,
komo saróng iskolar kan gobyerno, nakatápos siya nin Edukasyon sa Philippine
Normal School (ngonyán Philippine Normal University). Sa kaamayán kan saíyang
karera nagin siyáng prinsipal sa Tinambac, Camarines Sur kun saen nanompongán
niyá an saiyang agom.

Pakaretiro ni Malanyaon, siyá an namayo kan Archdiocesan Bikol Translation
Committee asín nagin man siyáng myembro kan Komite na nagBikol kan Ingles na
bibliya sa lindóng kan Philippine Bible Society

Aktibo man siyáng myembro kan Kabikolan, Inc., saróng kaburonyogán sa pagpauswág
kan Kulturang Bikolnon asín myembro man kan Philippine Historical Society.
Siring man, siyá myembro kan broadcast media sa rehiyon Bikol asín parasurát sa
duwang peryodikong Bikol: an Vox Bikol sagkód an Harubay.

Sarong uusipón sa laóg kan pamilya iyó na an ginikánan kan mga Malanyaon saróng
cimarron na pinílì na magtukád sa Bukid Isarog arambilíng magpasákop sa mga
Kastila kan panahon.



https://bcl.wikipedia.org/wiki/Jack_Kevorkian

Si Jacob "Jack" Kevorkian (/kᵻˈvɔːrkiən/;[1] Mayo 26, 1928 – Hunyo 3, 2011)
sarong Amerikanong patologo, aktibistang ampoyon sa euthanasia, pintor,autor,
kompositor, asin instrumentalista. Bisto siyang gayo sa pag'ampoyon sa deretso
kan sarong pasyenteng magagadanon na na mag'utas kan sadiring buhay. Pighingako
niya na nag'abot nang 130ng pasyente an tinabangan niyang maghugot. Siya
nalaladawan sa media bilang "Dr. Gadan"; alagad dakul man an omaw saiya asin
sinusurog siya ta an akto niya hinihiling nindang sarong gibong-herak para sa
tawong mayo nang malalaoman na mabubuhay pa asin halawig sana an pagtios. Sabi
ngane niya, "An pagkagadan bakong krimen."

Kan 1999, si Kevorkian inaresto asin pigbista sa direktang partisipasyon niya sa
sarong kasong bulontaryong euthanasia. Siya nasentensyahan sa salang
second-degree murder asin nagsirbe sa kulongan nin walong taon sa 10-25 taon na
sentensya. Pigparole siya kan Hunyo 1, 2007 sa kondisyon na dai siya matangro
kan saiyang konsultasyon, dai ma'asiste, o presente sa anoman na akto o klase
nin paghugot imbwelto an euthanasia nin sarong tawo; siring man, dai siya
mataong anoman na lektura o pagtaram dapit sa prosedimientong
tinabangan-na-paghugot.

si Kevorkian namundag sa Pontiac, Michigan kan Mayo 26, 1928 sa mga imigranteng
Armeniano. An saiyang ama, si Levon, namundag sa baryo nin Passen, haraning
Erzurum, asin an ina niya si Satenig, sa baryo nin Govdun, haraning Sivas. An
saiyang ama huminale sa Turkiya kan 1912 asin nagpasiring sa Pontiac kun saen
siya nakakuang trabaho sa gibohan awto. Si Satenig nagdulag sa Pagpupuho sa
Armenia nin 1915 asin nagpaili duman sa mga sadiring-tawo niya sa Paris, dangan
nakuang magpasiring sa saiyang tugang na nataon yaon sa Pontiac nag'eestar. Si
Levon asin Satenig nagkasumpongan igdi sa siyudad na ini huli kan saindang
Armenianong komunidad. Sinda nag'inagoman, nag'aki sa sarong babae si Margaret
kan 1926, nasundan ni Jack, asin ultimo, an ikatolo, an babaeng si Flora. Si
Kevorkian naggradwar sa Pontiac Central High School na may onra kan 1945, sa
edad na 17. Kan 1952, nagtapos siya sa University of Michigan Medical School sa
Ann Arbor.Nagkua siyang residency training sa patologo klinikal asin anatomikal
asin nag'adal sa pagpalis nin dugo. .



https://bcl.wikipedia.org/wiki/Isoroku_Yamamoto

Si Isoroku Yamamoto (山本 五十六, Yamamoto Isoroku?, 4 Abril 1884 – 18 Abril 1943)
iyo an Poon na Komandanteng Pandagat na namamayo kan nagputok an Ikaduwang
Gerang Pankinaban.

Siya nagklase sa Akademya Pandagat kan Etajima (Hiroshima) kan 1901 asin
nagtapos kan 1904. Kan 1905, durante kan gera ruso-hapon siya nakadamay ta
direkta siyang yaon sa sagupaan kan Tsushima laban sa Flota Baltika kan Ruso.
Igdi sa sagupaan na ini, naputolan siyang duwang moro. Bago kaini, siya natoka
sa iba-ibang bapor sa Dagat Pasipiko.

Siya nagadan kan Abril 18, 1943 kan an saiyang nasasakayan na eroplano, sarong
transport, an T1-323, nasabat asin napa'asak-asakan nin paputok sa masinggan ni
Primer teniente Rex T. Barber asin an eroplano diretsong nagbulasok na
nagsusulo. Si Yamamoto may tama sa abaga asin sarong bala naglaog sa salang asin
luminagbas sa mata. Kuta an tuyo niya iyo an pagbisita kan mga kamugtakan sa
Habagatan Pasipiko apesar kan mga patanid saiya kan mga sakop niyang tauhan na
dai na magruta duman ta delikado asin maabangan kan mga Amerikano. Totoong
masusukit an ruta niya sa paglayog ta nabagat asin nabuyagyag an mga mensahe kan
Hapon dapit kan saiyang pagpasiring sa Pasipiko. Naglagpak an saiyang nasakayan
na eroplano sa Islang Solomon.



https://bcl.wikipedia.org/wiki/Isla_nin_Tablas

An kapuroan nin Tablas iyo an pinakadakula sa mga isla na kinabibilangan kan
probinsya nin Romblon, Filipinas. Dati an pangaran kaini Isla nin Osigan na kan
inabotan kan mga eksplorador, igwa nin mga 250 katawo na nag'eerok sa saradit na
mga baryo.

An Odiongan, sa parteng solnopan sentral kan isla, sarong mayor na doongan asin
pinakadakula sa Romblon kun paguurulayan iyo an populasyon. Nagkakabaranga an
Tablas sa pag'administrar sa mga minasunod na munisipyo: Alcantara, Calatrava,
Ferrol, Looc, Odiongan, San Agustin, San Andres, Santa Fe, asin Santa Maria
(Imelda). Sa senso kan 2010, an total na populasyon igdi sa Islang ini nag'abot
157,050

An isla namomogtak 50 kilometro (31 mi) bandang subangan hale sa parteng
habagatan kan Isla nin Mindoro. An iswil sa parteng amnayan kan Tablas mga 12
kilometro (7.5 mi) an rayo sa Isla nin Romblon. an Bukid Payaopao sa bandang
norte-subangan na poro kan isla, iyo an pinakahalangkaw na alitoktok sa isla na
may 2,182 pye (665) na langkaw asin ikaduwang pinakataas sa probinsya, ta an
Bukid Guiting-guiting iyo an pinakahalangkaw.

An Romblon State University sarong nangengenot na institusyon sa edukasyon sa
Rehiyon MIMAROPA. Ini may mahiwas na kampus sa munisipyo nin Odiongan.

An Tablas mayong darakulang industriya. An mayor na pigsisibotan iyo an pagtanom
mga gulayon saka mga nagbubungang kahoy, pagsisira, pag'ataman hayop. Igwa man
ining mahiwas na patanoman nin pili. An marmol totoo igdi naghahale sa
kadakulaan kan Romblon asin iyo ini an ginagamit sa handikraft arog kan mga
lamesa, mga manko, asin iba pang pagayon na gamit sa harong. An inuusar man na
usong materyal sa lapida iyo an marmol na kadakulan hale man sa Romblon

An lenggwaheng Bisaya na Asi, Romblomanon, Onhan, Hiligaynon iyo an tinatararam
igdi asin an Tagalog ikaduwang tataramon. Sa mga turistang dayo, makakaasa sinda
sa Ingles na tinataram kan mga estudyante sa kolehiyo.



https://bcl.wikipedia.org/wiki/Ilagan

An Ilagan sarong ikatulong klase syudad na namumugtak sa probinsya nin Isabela,
Filipinas. Igwa ining sukol na 1,166.26 kilometro kwadrado na kadagaan asin
namumugtak sa inot na distrito. Sosog sa sensus kan 2010, igwa ining 135,174
katawo. An designadong zip code kaini iyo 3300.

An Ilagan namumugtak sa tanga na parte kan probinsya nin Isabela. Sa amihanan
natataidan ini kan banwaan nin Tumauini, sa solnopan kan banwaan nin Quirino, sa
norte-solnopan kan banwaan nin Divilacan asin kan Dagat Pacifico. An Ilagan mga
96 km an rayo sa Tuguegarao, mga 397 kilometro sa Manila, kunektado an mga ini
kan tinampong naagi sa Santa Fe, Nueva Vizcaya.

An Ilagan, Isabela nababanga sa 91 barangay. An Ilagan iyo an may pinakadakul na
barangay sa probinsya kan Isabela. May botante igding naabot sa 72,000 susog sa
bilang kan 2007.

An Ilagan iyo an sentro nin edukasyon kan paralibot na mga banwaan nin Tumauini,
Gamu, Roxas, Quirino, Naguilian asin kan Delfin Albano. Yaon man igdi makukua an
Isabela State University, asin iba pang mga kolehiyo saka mga eskwelahan.



https://bcl.wikipedia.org/wiki/Honesto_Pesimo_Jr.

Si Honesto "Jun" Pesimo, Jr. sarong premyadong kagubay na Bikolanong parasurat,
paratukdô asin kagsurat kan librong Bagyo sa Oktubre (2009). Sarô siya sa mga
nainot na kaapil kan Kabulig Bikol, asin sarô man sa mga tagapakarhay kan
Bangraw kan Arte, Literatura asin Kultura kaiba sinda Estelito Jacob asin
Marissa Reorizo-Redburn.

Nagluwas an nagkapira sa saiyang mga rawitdawit sa Home Life, Burak asin An
Tambobong nin Literaturang Bikolnon. Kabali man an saiyang rawitdawit sa
Sagurong: 100 na Kontemporanyong Rawitdawit sa Manlain-lain na Tataramon Bikol
(2011). Kan 2013, kabali an saiyang halìpot na usipon na Kublit sa antolohiyang
Hagong: Mga Osipon na pinakarhay ninda Paz Verdades Santos asin Francisco
Peñones, Jr.

Sarô siya sa mga panelista sa Juliana Arejola-Fajardo Workshop sa Pagsurat-Bikol
kan 2004 asin sa Saringsing Writers Workshop, an taonan na hunglonan sa pagsurat
kan Parasurat Bikolnon, kan 2014 asin 2015. Bàgo kan mga ini, siya nagin
partisipante sa Ika-36 na University of the Philippines National Creative
Writing Workshop na ginibo kan 2000 sa Syudad nin Baguio.



https://bcl.wikipedia.org/wiki/Harayong_Subangan

An Harayong Subangan (Sirangan) kadaklan minapanungod sa Sirangan Asya (kabali
kaini an Harayong Subangan (Sirangan) nin Russia) asin Timog-Sirangan Asya, na
kaiba man an Timog Asya nin huli sa ekonomiko asin pan-kulturang mga rason.

An termino nagin gamiton kan Europeong geopolitikong diskurso kan ika-19 siglo,
minapahayag kan Sirangan Asya bilang iyo an "pinakaharayo" sa tolong parte kan
"sirangan", lampas sa Haraning Subangan (''Sirangan'') asin sa Katahawang Asya.
Sa kaparehong rason, an mga suanoy na Intsik na mga katawohan pinag-aapod na mga
nasyon kan Sulnupan. An termino nagin gamiton kan Europeong geopolitikong
diskurso kan ika-19 siglo, minapahayag kan Sirangang Asya bilang iyo an
"pinakaharayo" sa tolong parte kan "sirangan", lampas sa Haraning Subangan
(''Sirangan'') asin sa Katahawang Asya. Sa kaparehong rason, an mga suanoy na
mga Intsik na katawohan pinag-aapod na mga nasyon kan Sulnupan---an arinman na
medyo harayong sulnupan kesa sub-kontinente kan India. An termino bako nang gayo
ginagamit habang ini minahanduyog sa "oryentalismo" kan ika-19 siglo na
pinanungdan ni Edward Said. Magpoon kan 1960s paabante, an mga termino arog kan
Sirangan Asya asin an Oryente iyo na lugod an pirmeng ginagamit. An Sirangan
Asya dagos man giraray an pirmeng terminong ginagamit para sa rehiyon sagkod
ngunyan.

An terminong Harayong Subangan (Sirangan) nagin popularisado sa peryodo kan
Emperyo nin Britaniya bilang sarong panlindong na termino para sa mga kadagaan
pasiringon sa sirangan kan Britaniya-India. Bago pa man an Enot na Giyera
Mundiyal sa Europeong geopolitika, an Haraning Subangan (''Sirangan'')
minapanungod sa haros an mga haraning mga kadagaan kan Emperyo nin Ottoman, an
Katahawang Sirangan minatukdo sa hiragang sulnupan kan Timog Asya asin Sentral
Asya, asin an Harayong Subangan (Sirangan) minakahulugan sa mga nasyon na yaon
sa sulnupang parte kan Pacific Ocean asin sirangang parte kan Indian Ocean.
Kadakol na lengguwaheng Europeo igwa nin magkaparehong mga termino, arog baga
kan French Extreme-Orient, Spanish Extremo Oriente, Portuguese Extremo Oriente,
German Ferner Osten, Italian Estremo Oriente, Polish Daleki Wschod, asin Dutch
Verre Oosten.



https://bcl.wikipedia.org/wiki/Ginseng

An Ginseng sarong tinanom na kabilang sa onseng species sakop kan genus na Panax
sa pamilyang Araliaceae. Ini may unod o gamot na naglalaman na pigtutubod bulong
sa dakul na klaseng helang. Nakukua ini sa Norte Amerika asin sa Solnopan Asya
orog na sa Korea, norte-solnopan Tsina, Bhutan asin solnopan na parte kan
Siberia.

Sinasabing an ginseng ginagamit na sa medisina nin lampas na duwang ribong taon
asin tinatayang mga 6 na milyon na Amerikano an regular naguusar kaini.
Importante man sa mga naggagamit kaini an edad kan gamot ginseng.

An panax ginseng gamit sa pagpakusog sa pag'isip, konsentrasyon, memoriya, mas
halangkaw na paghimo sa trabaho, tagal sa pagtratrabaho asin halawig na pagpagal
nin atleta. An iba man ginagamit ini bilang panlaban sa stress asin pampagian sa
mate. ginagamit man ini sa pagpa'ina nin depression, kahandalan, panluluya nin
panhawak, pampakusog sa immune system, asin mga impeksyon sa baga arog kan
inapod na cystic fibrosis. an iba pa man ginagamit ini panlaban sa iba-ibang
klaseng kanser arog kan sa suso, sa kanser sa obaryo, sa katoy, sa baga asin sa
kublit.

An ibang lalaki nagamit kaini ngane dai tolos luwasan sa paki-sex o ngane
tagasan na husto sa pagdudurog sa babae. Nasasabi pa man na ini marayrahay sa
diabetes, anemia, gastritis, kalentura, pampahingaw sa pakaburat, asin sa hapo.
Sa babae marayrahay ini sa pagbabados, sa pampabawas kan mga mate nin inaagihan
menopause (langday) asin nakakapadugang sa babae nin gulogulo sa pakisex.



https://bcl.wikipedia.org/wiki/Gil_Puyat

Si Gil J. Puyat (Septyembre 1, 1907 – Marso 23, 1980) sarong Filipinong
negosyante asin pulitiko. Siya nagsirbe bilang senador kan Filipinas poon 1951
asin bilang Presidente kan Senado poon 1967 sundo 1972 kun kasuarin sinara an
Senado pagdeklara nin ley militar ni Presidente Ferdinand Marcos.

Siya nagtapos kan kursong Komersyo sa Unibersided kan Pilipinas dangan nagin
siyang paratukdo sa kursong ekonomiks sa unibersidad na ini. Palibhasa may
mahiwas na pagkaaram sa negosyo ta an saiyang mga magurang yaon sa negosyo mismo
nin paggibo nin mga bilyaran asin sa paghaman nin mga bowling-an asin siya
nakikiaram sa negosyong ini, siya kinua ni Presidente Manuel Quezon na magtukaw
bilang Dekano kan College of Business Administration kan Unibersidad nin
Pilipinas sa hubin pang marhay na edad 33.

Lampas duwang dekada an pagtukaw niya bilang senador sa Senado asin komo siring,
saro siya sa pinakahalawig nagkapot kan katongdan na ini. Saro sa eminenteng
lehislasyon niya iyo an pagbaranga asin pagtataltag kan pondo publiko para sa
mga proyekto sa irarom kan ley na inapod Budget Act.

An Buendia Avenue, na ipigpangaran ki Nicolas Buendia, sarong Aglipayano asin
senador kan panahon nin Kumonwelt, bina'go an pangaran asin nginaranan Gil Puyat
Avenue kan Marso 1980 alagad dakul pa man giraray mag'apod kan tinampo sa dating
pangaran na Buendia.



https://bcl.wikipedia.org/wiki/Gerry_Latumbo

Si German "Gerry" Duran Latumbo (23 Okt. 1934 - 1992) sarong Bikolanong
kompositor, parakanta, asin gitarista. Nagin man siyang miembro sa estudiantina
na natogtog sa panahon nin Kamahalan. Namundag siya sa Grijalvo, San Fernando,
Camarines Sur. An saiyang amâ iyo si Fausto Latumbo asin an saiyang inâ
nagaapelyidong Duran. Arapodan siya sa gahâ na Gerry.

Nagtrabaho siya sa Integrated National Police (Philippine National Police na
apod) bilang sarong sibilyan na empleado na nadestino sa Criminal Records
Section.

Saro siya sa kaayon sa PNP Choral Group (gitara/baho kapot niya) sarong bantogan
na grupo nin mga parakantang pulis kan mga dekada 1970 asin 1980. Huli sa
mahusay kaining pagtogtog asin pagkanta, nagin tsampiyon an grupo nin tolong
beses sa enterong Filipinas sa mga kompetisyon kan mga choral group nin mga
kapupulisan. Siya an musical director kan si choral group. Aktibo man siya sa
radyong programang "Hagyanan sa Kabitoonan" komo gitarista. An programang ini
kan panahon doro-Domingo pinapasale mismo diyan sa Plaza Quezon igdi sa syudad
kan Naga. Madugang pa, huli sa programang ini, igdi napônan mabisto an
pambihirang talento ni Nora Aunor sa pagkanta.

Igwa man siyang grupo na nabilog na nagtotogtog sa mga club asin mga resto bar
na inapod kan grupo na Flamingo Combo. An mga myembro kaini iyo sinda Gerry
Latumbo ((kapot bajo), William Purificacion (gitarista), Ruben Sy (gitarista),
Jun Badiola (drummer), asin si Jaime Pablo (akordionista). Enot pa kani, nagin
man siyang myembro kan si bantogan na Tito Rey Orchestra na pinundar ni Jose
Rey.

Dakul an mga komposisyon niyang kantang Bikol asin saro kaini iyo an Ika Sanang
Namomôtan na guminana kan ika-3 premyo sa First Bikol Musical Festival na
ipigbungsod kan Agosto 15, 1982 kan Bicol Heritage Foundation. An nakasikwit kan
pangenot na premyo iyo idtong kinompos ni Ferdinand Dimadura, an Bikolano Ako,
asin an ika-duwa idtong tokdâ ni Henry Turalde (taga-Iriga City) na tituladong
Boses ni Lolo.

Kasosyo niya an ka-ugos niyang amigong si William Purificaion kan ipigplaka
ninda an duwang kantang kinompos ni G. Latumbo, an Isip-isipa asin
Pagca-minuotan na an nagakompanyar iyo idtong Bicolandia Rondalla. Nagluwas ini
kan taon 1986.

Siya awardee man kan Millenium Oragon Award, posthumous, kan Des. 1999 huli sa
saiyang mga magagayon na ambag sa lantad nin musika. An naggawad kan nasabing
award iyo an Filipinas Broadcasting Network, Inc.

Nagadan si Gerry Latumbo huli sa cerebral stroke asin ilinubong duman sa La Loma
Cemetery sa Manila.



https://bcl.wikipedia.org/wiki/Frank_Pe%C3%B1ones,_Jr.

Si Higino Francisco "Frank" V. Peñones, Jr. sarong premyadong kagubay na
Bikolanong parasurat asin an presenteng representante kan Sur nin Luzon para sa
mga Arteng Panliteratura kan Nasyunal na Komisyon para sa Kultura asin kan Arte
(NCCA). Kagsurat siya kan Ragang Rinaranga (2006), sarong katiripon kan 52 na
mga rawitdawit sa Rinconada Bikol na igwang pagpalis sa Ingles, asin sarô sa mga
awtor kan Sinaraysay. Kaiba si Paz Verdades Santos, saindang pinakarhay an
librong Hagong: Mga Osipon (2013), sarong antolohiya nin mga usipon.

Sarô siya sa mga nairinot na kaapil kan Kabulig Bikol. Kaapil man siya kan
organisasyon pangkultura na Sumaro Bikolnon kun sain siya nagin direktor kaini
kan 2010-2011 asin kan grupong nin mga parakurit na Burikbutikan Artists
Collective.

Natàwan si Peñones kan 1991 nin CCP Creative Writing Grant for Poetry (Bicol).
Ginawadan man siya kan Premio Tomas Arejola para sa Literaturang Bikolnon para
sa saiyang usipon na pan-akì na Kan Magutom si Buchok kan 2004. Siya napilì man
bilang sarô sa Outstanding Bikolano Artists for 2009 (Literary Arts) asin
Sumagang Award (Literary Arts).

Sarô siya sa mga panelista sa Juliana Arejola-Fajardo Workshop sa Pagsurat-Bikol
siring man sa Saringsing Writers Workshop, an taonan na hunglonan sa pagsurat
kan Parasurat Bikolnon.

Nagluwas an nagkapira sa saiyang mga rawitdawit sa Burak asin An Tambobong nin
Literaturang Bikolnon.

Nagtapos si Peñones nin Bachelor of Arts sa Political Science sa Ateneo de Naga
kan 1978 asin nagkua an titulong M.A.T.L asin M.F.A kan 2002 dangan 2009. An
saiyang pang-akademyang saligsig na P.I.: Poetry and the imagination naipublikar
bilang libro sa titulong P.I. and Cancion nin Tawong Lipod kan Ateneo de Naga
University Press.

Si Peñones dating aktor sa Senakulo, sarong dulâ sa tinampo tuyong Semana Santa
sa Syudad nin Iriga bàgo nagin aktor sa pelikula. Nagluwas siya sa manlainlain
na pelikulang independyenteng iprinodusir siring kan pelikulang Angustia (2013)
ni Kristian Cordero asin Posporo (2013) ni Bernardo Miguel Aguay, Jr. Ipinaluwas
sa Teatro Emily sa Syudad nin Naga an Posporo sa tabang kan Apolonio B. Sto.
Tomas Foundation, Inc.



https://bcl.wikipedia.org/wiki/Frank_Pe%C3%B1ones

Si Higino Francisco "Frank" V. Peñones, Jr. sarong premyadong kagubay na
Bikolanong parasurat asin an presenteng representante kan Sur nin Luzon para sa
mga Arteng Panliteratura kan Nasyunal na Komisyon para sa Kultura asin kan Arte
(NCCA). Kagsurat siya kan Ragang Rinaranga (2006), sarong katiripon kan 52 na
mga rawitdawit sa Rinconada Bikol na igwang pagpalis sa Ingles, asin sarô sa mga
awtor kan Sinaraysay. Kaiba si Paz Verdades Santos, saindang pinakarhay an
librong Hagong: Mga Osipon (2013), sarong antolohiya nin mga usipon.

Sarô siya sa mga nairinot na kaapil kan Kabulig Bikol. Kaapil man siya kan
organisasyon pangkultura na Sumaro Bikolnon kun sain siya nagin direktor kaini
kan 2010-2011 asin kan grupong nin mga parakurit na Burikbutikan Artists
Collective.

Natàwan si Peñones kan 1991 nin CCP Creative Writing Grant for Poetry (Bicol).
Ginawadan man siya kan Premio Tomas Arejola para sa Literaturang Bikolnon para
sa saiyang usipon na pan-akì na Kan Magutom si Buchok kan 2004. Siya napilì man
bilang sarô sa Outstanding Bikolano Artists for 2009 (Literary Arts) asin
Sumagang Award (Literary Arts).

Sarô siya sa mga panelista sa Juliana Arejola-Fajardo Workshop sa Pagsurat-Bikol
siring man sa Saringsing Writers Workshop, an taonan na hunglonan sa pagsurat
kan Parasurat Bikolnon.

Nagluwas an nagkapira sa saiyang mga rawitdawit sa Burak asin An Tambobong nin
Literaturang Bikolnon.

Nagtapos si Peñones nin Bachelor of Arts sa Political Science sa Ateneo de Naga
kan 1978 asin nagkua an titulong M.A.T.L asin M.F.A kan 2002 dangan 2009. An
saiyang pang-akademyang saligsig na P.I.: Poetry and the imagination naipublikar
bilang libro sa titulong P.I. and Cancion nin Tawong Lipod kan Ateneo de Naga
University Press.

Si Peñones dating aktor sa Senakulo, sarong dulâ sa tinampo tuyong Semana Santa
sa Syudad nin Iriga bàgo nagin aktor sa pelikula. Nagluwas siya sa manlainlain
na pelikulang independyenteng iprinodusir siring kan pelikulang Angustia (2013)
ni Kristian Cordero asin Posporo (2013) ni Bernardo Miguel Aguay, Jr. Ipinaluwas
sa Teatro Emily sa Syudad nin Naga an Posporo sa tabang kan Apolonio B. Sto.
Tomas Foundation, Inc.



https://bcl.wikipedia.org/wiki/Francisco_Reyes

Si Obispo Francisco Sales Reyes (Enero 30, 1876 - Desyembre 13, 1937) iyo an
ika-30 Obispo kan diocesis kan Caceres (1925-1937). Namundag sa Naga, (ngonyan
siyudad nin Naga) Camarines Sur, siya sarong pading sekular na nag'adal sagkod
nakatapos sa Seminario Conciliar de Nueva Caceres. Siya an ikaduwang Filipino
asin ikaduwang Bikolano na nagin obispo sa Simbahan Katoliko Romano sunod ki
Obispo Jorge Barlin.

An mga magurang niya iyo sinda Cristino Reyes asin Higino Alicante. Pobre sana
an mga magurang kaya kan siya hubin pa nagtatabang siya sa paghanapbuhay komo
sarong parasingil sa Gutierrez Hermanos, sarong kompanya na an mga may sadiri
mga Espanyol.

Yaon sa turno niya na nagdakul an mga nagpapadi na mga seminarista, nagdugang an
ingreso sa kaban kan Simbahan asin dakul na inaataman na mga gibong-herak, sa
pagmato sa mga nagtitios asin dukha.

Kan Marso 16, 1930, si Obispo Reyes nagsongko sa Roma para sa saiyang pagbisita
ad limina sa Santo Papa asin nagbalik siya sa saiyang obispado kan bulan na
Oktobre. Kan Pebrero 3-7, 1937 iyo an natongod na grabeng sibot nangyari sa
Manila ta iyo an nagin lugar na tiponan kan inapod na XXXIII International
Eucharistic Congress asin an mga obispo nadamay na maray sa dakulang trabaho sa
pag'andam asin pagpalakaw kan nasabing kongreso. Si Obispo Reyes natongod man na
naghehelang na asin maluya na an hawak. Maski siring, dispwesto siya na gibohon
an saiyang katongdan asin napabayaan niya an saiyang hawak na magroro'.



https://bcl.wikipedia.org/wiki/Francisco_Pe%C3%B1ones%2C_Jr.

Si Higino Francisco "Frank" V. Peñones, Jr. sarong premyadong kagubay na
Bikolanong parasurat asin an presenteng representante kan Sur nin Luzon para sa
mga Arteng Panliteratura kan Nasyunal na Komisyon para sa Kultura asin kan Arte
(NCCA). Kagsurat siya kan Ragang Rinaranga (2006), sarong katiripon kan 52 na
mga rawitdawit sa Rinconada Bikol na igwang pagpalis sa Ingles, asin sarô sa mga
awtor kan Sinaraysay. Kaiba si Paz Verdades Santos, saindang pinakarhay an
librong Hagong: Mga Osipon (2013), sarong antolohiya nin mga usipon.

Sarô siya sa mga nairinot na kaapil kan Kabulig Bikol. Kaapil man siya kan
organisasyon pangkultura na Sumaro Bikolnon kun sain siya nagin direktor kaini
kan 2010-2011 asin kan grupong nin mga parakurit na Burikbutikan Artists
Collective.

Natàwan si Peñones kan 1991 nin CCP Creative Writing Grant for Poetry (Bicol).
Ginawadan man siya kan Premio Tomas Arejola para sa Literaturang Bikolnon para
sa saiyang usipon na pan-akì na Kan Magutom si Buchok kan 2004. Siya napilì man
bilang sarô sa Outstanding Bikolano Artists for 2009 (Literary Arts) asin
Sumagang Award (Literary Arts).

Sarô siya sa mga panelista sa Juliana Arejola-Fajardo Workshop sa Pagsurat-Bikol
siring man sa Saringsing Writers Workshop, an taonan na hunglonan sa pagsurat
kan Parasurat Bikolnon.

Nagluwas an nagkapira sa saiyang mga rawitdawit sa Burak asin An Tambobong nin
Literaturang Bikolnon.

Nagtapos si Peñones nin Bachelor of Arts sa Political Science sa Ateneo de Naga
kan 1978 asin nagkua an titulong M.A.T.L asin M.F.A kan 2002 dangan 2009. An
saiyang pang-akademyang saligsig na P.I.: Poetry and the imagination naipublikar
bilang libro sa titulong P.I. and Cancion nin Tawong Lipod kan Ateneo de Naga
University Press.

Si Peñones dating aktor sa Senakulo, sarong dulâ sa tinampo tuyong Semana Santa
sa Syudad nin Iriga bàgo nagin aktor sa pelikula. Nagluwas siya sa manlainlain
na pelikulang independyenteng iprinodusir siring kan pelikulang Angustia (2013)
ni Kristian Cordero asin Posporo (2013) ni Bernardo Miguel Aguay, Jr. Ipinaluwas
sa Teatro Emily sa Syudad nin Naga an Posporo sa tabang kan Apolonio B. Sto.
Tomas Foundation, Inc.



https://bcl.wikipedia.org/wiki/Filipinas_nasyunal_na_koponan_nin_basketbol

An nasyunal na koponan nin basketbol kan Filipinas sarô sa mga pinakamatitibay
na Asyanong koponan sa mga internasyunal na torneo. Nanggana na ini nin
medalyang bronse sa 1954 Kampeonatong FIBA Pankinaban nin kalalakihan asin
sarong ikalimang tapos sa 1936 Karawat Olimpiko sa Tig-init. An duwang
pinakamarhay na tapos kaini iyo an pinakamarhay kan arin man na Asyanong koponan
sa uusipon kan duwang pinakadakulang mga internasyunal na torneo nin basketbol.
An nasyunal na federasyon nin basketbol kaini iyo an Samahang Basketbol ng
Pilipinas (SBP).

An presenteng nasyunal na koponan na may bansag na "Team Pilipinas" (Koponan
Filipinas) dating pigpadrinohan kan Korporasyon nin San Miguel, an Philippine
Long Distance Telephone Company, an Asosasyon nin Basketbol kan Filipinas, asin
an Liga nin Basketbol kan Filipinas. Ngunyan, midbid an koponan bilang Smart
Gilas Pilipinas na pinapadrinohan kan Smart Communications asin an coach kaini
iyo si Chot Reyes.

Apwera kan medalyang bintig sa Kampeonatong Pankinaban asin an ikalimang pwesto
sa Olimpiko, nanggana na an Filipinas nin limang Kampeonatong FIBA Asya para sa
Kalalakihan, apat na bulawan na medalya sa Baketbol para sa Kalalakihan sa
Asyanong Karawat asin pirming ganador sa Sur-subangan na Asyanong Karawat asin
Asosasyon nin Basketbol kan Sur-subangan na Asya. Nagpartisipar na man an nacion
sa apat na Kampeonatong FIBA Pankinaban asin pitong Torneong Olimpikong
Basketbol.



https://bcl.wikipedia.org/wiki/Fidel_V._Ramos

Si Fidel Valdez Ramos (namundag: Marso 18, 1928) an ika-kagduwang (12)
Presidente kan Filipinas. Sinanglian niya si Corazon Aquino. Siya nagtukaw sa
pwesto abot taon 1998 kan siya naman naribayan na ni Joseph Estrada. Siya an
pinakainot na protestanteng Presidente kan Filipinas.

Si Fidel Ramos namundag sa Lingayen, Pangasinan. An saiyang ama iyo si Narciso
Ramos (1900-1986), sarong abogado, peryodista, asin 5-terminong lehislador sa
Kongreso na pakahaloy nagin ngani Secretary of Foreign Affairs. An saiyang ina
iyo si Angela Valdez-Ramos (1905-1977), sarong edukador, tagapagsurog kan
kababaihan asin gikan sa respetadong pamilya kan mga Valez kan Batac, Ilocos
Norte, bagay na iyo an dahilan kun ano ta ikaduwang pinsan niya si Ferdinand
Marcos. Kinua niya an saiyang elementarya sa Lingayen asin an segundaryang adal
sa University of the Philippines Integrated School asin sa Centro Escolar
University Integrated School.

Kan taon 1946, pira pa sanang bulan sa pag-enrol sa Philippine National
University, naisipan maglaog sa Philippine Military Academy komo kadete asin
duman nakapasar siya sa sarong scholarship kan gobyerno para sa pag'adal sa
United States Military Academy duman sa West Point. Nagkua pa siyang dagdag na
adal sa engineering pakagraduar niya sa West Point kun saen natapos asin nakamit
niya an Masters Degree sa Civil Engineering duman sa University of Illinois. Sa
Unibersidad na idto saro man siyang iskolar kan gobyerno taon 1951. Siring man,
nagin siyang lisensyadong civil engineer igdi sa Filipinas komo nakapasar siya
sa board exam kan 1953, na nakua an ika-10ng lugar. Kan 1960, nakamit niya an
pinaka-halangkaw na grado sa pagkua niya kan Special Forces-Psy
Operations-Airborne Course duman sa Fort Benning.



https://bcl.wikipedia.org/wiki/Erik_Morales

Si Erik Isaac Morales y Elvira (nmndg., Septyembre 1, 1976 sa Tijuana, Baja
California, Mexico), sarong Mehikanong propesyonal na boksingero. Siya an sa
ngonyan WBC Silver World Light Welterweight asin dati limang-beses na kampyon sa
kinaban kan WBC asin WBO Super Bantamweight (122 lb), WBC Featherweight (126
lb), WBC Super Featherweight (130 lb) asin kan IBF Junior Lightweight (130 lb)
na dibisyon. Siya man ngonyan an kampyon kan WBC Internasyonal Welterweight (147
lb). Si Morales nadaog an 15 iba-ibang mga kampyon nin kinaban sa laba kan
saiyang karera asin ginana an 7 titulo sa limang iba-ibang kategorya nin
timbang. Siya an binibistong saro sa pinakamahusay na boksingero kan saiyang
henerasyon. Rinaranggo siyang ika-49 sa ESPN na "50 Greatest Boxers of All
Time", bagay na naungosan niya pa si Mike Tyson.

Kan Marso 2005 naglaban siya ki Manny Pacquiao asin siya guminana sa unanimeng
desisyon. Alagad kan duwang beses pa sinda naglaban, sa laog sana kan taon 2006,
siya na-TKO, sa enot sa ika-10ng hornada asin sa sunod, sa ika-3ng hornada.



https://bcl.wikipedia.org/wiki/Eleksyon_nin_Filipinas,_2016

An eleksyon nin Filipinas sa taon 1016 gigibohon sa petsa Mayo 9, 2016. An
pirilian gigibohon sa gabos na lebel kan gobyerno, maliban sa barangay, sa aldaw
na ini.

Sa eleksyon sa pagka-presidente, pipilion an mga masangli ki Presidente Benigno
Aquino III asin Bise Presidente Jejomar Binay. Dai na makakadalagan liwat si
Aquino, si Binay tinutugotan na makadalagan pa bilang bise-presidente mantang
pwede man bilang presidente.

Sa mga eleksyon sa pagka-senador, mapipili an kagduwang (12) senador na mabilog
kan delegasyon kan Senado kan Filipinas sa ika-17ng Kongreso kan Filipinas.

An eleksyon sa pagka-kongresista, pipilion an mga matukaw sa gabos na pwesto sa
Kamara de Representantes kan Filipinas.

Inaantabayan na madalagan pagka-kongresista sa Inot na Distrito kan Albay si
Joey Salceda na naka-tulong turno na bilang gobernador.

Inaantabayan kun madalagan sa halangkaw na posisyon si Maria Leonor Robredo o
madalagan liwat siya pagka-kongresista sa Ikaduwang Distrito kan Camarines Sur
para sa saiyang ikaduwang turno. Mantang igwang nagkapira na nagtutulod ki
Robredo na magdalagan pagka-presidente, 80% na siyang madalagan liwat sa saiyang
distrito.

An mga eleksyon sa lokal gigibohon sa mga probinsya, syudad, asin banwaan kan
Filipinas. Pipirilion an mga alkalde, bise alkalde, konsehal, gobernador, bise
gobernador asin bokal. An rehiyonal na eleksyon para sa Awtonomong Rehiyon sa
Muslim Mindanao (ARMM) gigibohon man sa aldaw na ini.



https://bcl.wikipedia.org/wiki/Efrain_Rios_Montt

Si José Efraín Ríos Montt (namundag Hunyo 16, 1926) sarong dating de facto'ng
Presidente kan Guatemala, diktador, heneral sa hokbo, asin dating presidente kan
Kongreso. Siya bisto sa luwas kan Guatemala sa pagkaag nin sarong rehimen
militar (1982-1983) sa Guatemala bilang simbag sa nagputok na rebelyon sa nasyon
na ini. Kan 2003 na eleksyon, siya nagdalagan komo kandidato kan si namomoon na
partido pulitikal, an Guatemalan Republican Front (FRG) alagad dai nakaluwas.

Namundag sa Huehuetenango, si Rios Montt sagkod-ngonyan tinatratong pigurang
kontrobersyal sa Guatemala ta an saiyang rehimen militar inaakusar na
responsable sa mga paglapas sa katanosan pangtawo arog kan lakopan na masaker,
pagpuho asin paglupig sa mga tinubong Mayan na pigdoon kan saiyang gobyerno
bilang kakampi kan mga makawalang gerilya. An saiyang mga suportador totoo
sinasabing mayong pilian si Rios Montt kundi magin maisog asin maringis ta an
nasyon natutunaw huli sa makuring gera sibil nangyayari kan panahon na idto.



https://bcl.wikipedia.org/wiki/Edgar_Cayce

Si Edgar Cayce (Marso 18, 1877 – Enero 3, 1945) sarong Amerikanong mistiko na
soboot igwang abilidad na magtao nin mga simbag na dai pighuhuna sa mga dakul na
bagay. An mga ini arog kan kun ano an tamang ibulong sa sarong kahelangan,
manongod sa pagkabuhay-liwat sa bagong hawak, sa mga posibleng mga gera,
manongod sa Atlantis, asin dapit man sa mag’aaboton na mga pangyayari manta na
siya yaon sa pangiturog alagad kun siya nakabalik na sa normal na pagkamata, dai
siya makatubod na sinarabi niya an binoses niya kan siya yaon sa hipnosis.

An mga simbag niyang ini naapod na “mga basa dapit sa buhay kan entidad” (life
readings of the entity) o masabing "gira kan buhay nin sarong tawo sa kinaban"
asin ini naboboses sa mga naghahapot kun si Cayce yaon sa irarom nin hipnosis.
Huli sa abilidad na ini, siya nabansagan na “An Propetang Natuturog”. Si Cayce
nagtogdas nin sarong organisasyon na mayo sa pagdelinsya, inapod na Association
for Research and Enlightenment, kabali na an sarong ospital asin sarong
unibersidad.

Siya an sinasabing dokumentadong marhay na psychic kaining ika-20 siglo. Ginatos
na libro na an nasurat manongod saiya asin kan saiyang mga “basa dapit sa buhay”
sa mga nadulok saiya. Totoo siya sarong kaapil sa Disciples of Christ alagad
tinutubod na saiya naggikan an mga ideya asin mga pagtubod na tinutulod kan mga
disipulo kan New Age Movement.

Si Cayce nagin sarong celebrity, bantogan na gayo kan mga ultimong kabtang kan
buhay niya asin an siring iyo logod daa sabi niya an nakapilaw kan mas
importanteng trabaho niya na iyo an pagbulong asin an mga uro-urulay dapit sa
relihiyon. An mga mayong pagtubod inaangat si Cayce kun tunay mananggad may
abilidad siyang psychic, manta an mga tradisyonal na Kristiyano nagdududa saiya
kan saiyang mga pambihirang simbag sa mga bagay dapit sa relihiyon, arog kan
pagkabuhay-liwat nin sarong tawo sa ibang pisikal na hawak, asin kan mga rekord
Akashic.

Si Edgar Cayce namundag Marso 18, 1877 haraning Beverly, habagatan kan
Hopkinsville, Kentucky. Saro siya sa anom na aki kan mga paraomang sinda Lesli
B. Cayce asin Carrie Cayce.

Kan Desyembre 1893 an pamilyang Cayce naghubo sa Hopkinsville, Kentucky asin
duman nakamit niya an edukasyon abot sanang ikawalong grado. Alagad kan mga
panahon na idto duman naaraman niya na siya palan may kabatiran sa paghula asin
pagtood pero dai siya naghaloy sa lugar na idto ta naghanap nin trabaho.

Sa bilog na pagkabuhay niya, siya may partikular na atraksyon sa mga sibot sa
simbahan, orog na ta siya myembro kan Disciples of Christ kun saen nagtutukdo
duman doro-Domingo, nagbabasa taon-taon kan Bibliya asin nagmiministro maka’agda
nin mga mabali sa saiyang simbahan. Sinasabi niya na manta nagsasaDiyos siya,
nakakadangog daa siya kan mga boses kan mga gadan na niyang pariente, nakakaulay
an mga anghel, asin nahihiling niya an mga “aura” sa palibot nin tawo. Grabe an
paghandal niya sa siring na abilidad ta dai niya maisihan kun an siring gikan sa
mga marhay na ispiritu.

Nagnegosyo siya kan 1900 kabakas an saiyang ama sa pagbenta nin seguro kan
kompanyang Woodmen of the World Insurance alagad sa dai hinuhuna, siya kan Marso
kani dinapoan nin helang na laryngitis na nagresulta kan totalmenteng pagkawara
kan saiyang boses. Dai makatrabaho, naki’estar siyang sobrang sarong taon sa
magurang niya ngona. Alagad, hinimo niyang mag’adal nin potograpiya ta ini daing
gayo nangangaipo nin boses asin nagnobato siya sa studio ni W.R. Bowles sa
Hopkinsville kun saen nagin siyang mahusay na retratista. Kan taon 1901, sarong
naglilibot na hipnotista, nagngangaran Hart naisihan na siya dai na nakakataram
asin inalok si Cayce na bulongon. Sa atubangan nin dakul na tawo sa sarong
pasali, si Hart inagi sa hypnosis siya asin kan yaon sa pangiturog na, siya
nakakataram alagad pagnamata na, nawawa’ran man giriray nin boses. Pigbalo’
siyang tanoman nin posthypnotic na suwestyon kan siya ulit ikinaag sa pangiturog
na dai na mamawara an saiyang boses kun siya makamata na, pero ini dai man
giraray nangyari.

Si Layne nakabasa kan siring na mga pagbulong paagi nin hipnosis na ginigibo ni
Marquis de Puysegur, sarong adal ki Franz Mesmer. Hinagad niya ki Cayce na kun
pwede man sa pangiturog kaini, ipaliwanag an kundisyon kan salud ni Layne.
Siring sa kinato’dan, si Cayce nataram sa pagpoon pahayag nin pagbulong na “Yaon
na an hawak igdi”. Nangyari na an analisis ni Cayce sa pagbulong ki Layne tarama
man asin an mga remedyo nakaka’umay na gayo. Pig’alok ni Layne na marhay pa daa
logod na an abilidad ni Cacye’ng ini itangro niyanng serbisyo sa publiko, asin
kan enot nangutiil siya alagad sa huri nagtugot siya basta libre ini para sa
naghahagad kan serbisyo niya. An saiyang mga “pagbasa” enot na sa mga kabanwa
niya alagad naglakop ini sa kahiwasan kan Estados Unidos ta nabareta nanggad an
saiyang makangalas na pagbulong sa dakul na mga peryodiko. Nadiskubre ni Cacye
na siya nakakasabot kan kundisyon kan naghahagad “pabasa” saiya maski dai
kaipohan magdulok personalmente an kaghagad ta sa kapot niya sanang surat hale
sa tawo, o itao sana an pangaran, nakakatao siya nin “pagbasa” kan kundisyon kan
“kabagsikan” kan inaapod niya sa pangiturog na sarong “entidad”. Ogaring kaini,
dakul na tawo kun saen-saen sa kinaban an naghahagad kan saiyang holit o ngane
resita sa mga kahelangan.

Boot na kutana magpondo si Cayce ta dai niya maako-ako na siring an mga
binoboses niya kun siya yaon sa irarom nin hipnosis na dai nagkukuyog sa mga
inadalan niya sa Bibliya. Alagad kan mga momentong idto kun ano ta nawa'ran
naman siyang boses, asin sa sarong pagbulong saiya paagi nin hipnosis, hinapot
siya kun gusto na siyang magtapos kan mga ginigibo niya ta kun siring tapos na
daa an misyon niya igdi sa presenteng buhay niya sa kinaban. Nagpadagos siya
pero ipigsentro niya an saiyang trabaho sa pagbulong sa mga may-helang. Kan oras
na idto, naiilawan na siya kan American Medical Association kaya pinagmarhay
niya logod na magkua nin mga lisensyadong mga doktor na magtabang siya asin siya
sa sarong boses sa pangiturog, pigtaraman siyang mas marhay na maghubo siya sa
Virginia Beach, Virginia ta marhay na gayo daa an mga kristal sa baybayon na
makatabang sa marikas na pag'bulong sa mga kahelangan.

Si Cayce natutumoyan kun ano-ano, an iba sinasabi siyang sarong propeta,
(hilnga, libro ni Jess Stearn, "The Sleeping Prophet"), o saro daang "mistiko" o
"parahula". Kun siya daa nagtataong "basa", nahadoy siya sa Rekord Akashic (an
ginigira kan kalag sa saiyang pagbaklay sa panahon). Nasabi na saro sana an
biograpong nasurat manongod ki Cayce, an sinurat ni Thomas Joseph Sugrue,
tituladong "There is a River".

Hanggan Septyembre 1923, an mga basa niya dai sistematikong tinatala asin
masaray na toltol. May artikulo totoo na nagluwas sa Birmingham Post Herald kan
Oktobre 10, 1922 nakaonabi na nagtaram si Cayce mismo na nakatao na siya daa nin
8,056 na basa sa panahon na idto alagad naaraman na siya may tinao nang basa
nag'abot 13,000 - 14,000 kan mga aldaw na idto. Ngonyan, an yaon na mga basa
nasasaray sa kwartel kan A.R.E. Cayce sa Va. Beach uminabot 14,306 sangkap sa
impormasyon manongod kan mga basa asin kan dokumentasyon kaini sagkod sa
pagsimbag igdi asin resulta.

An mga kulang pagtubod saiya sinasabi na si Cayce nagkukua mansana kan saiyang
mga tinataram sa saiyang mga nabasang peryodiko, mga libro, mga testimonial asin
mga uro-osipon hale sa ibang tawo. Si Martin Gardner, halimbawa nagsabi na
mantang totoo an mga pangiturog niya, kadaklan kan mga impormasyon nginunguso
niya sa irarom nin hipnosis hale mansana sa kun anong mga nabasa niya sa mga
libro ni Carl Jung, P.d. Ouspensky, asin ni Helena Balavatsky. An ki Gardner
pagsaboot, "an mga napapalaman sa mga basa tiniripon-tipon hale sa literaturang
occult asin binangotan kan mga naiibang mga bagay hale sa unconscious ni Cayce".



https://bcl.wikipedia.org/wiki/Domingo_Abella_(doktor)

Si Domingo C. Abella saróng Bikolanong doktor asín an kagsúrat kan Bikol Annals.
Nagin siyáng pamayó kan International Association of Historians of Asia. Siyá
nagin Direktor kan Bureau of Records Management (mas bantog sa pangaran na,
National Archives) kan Filipinas (September 1967 - 1975?).

An mga magúrang niyá iyo sindá Don Leocadio Abella, akì kan si martir na Manuel
P. Abella, asín si Dona Felisa Calleja na matuáng tugang kan ina ni Jose Calleja
Reyes.

Si Abella sarong doktor sa medisina alagad mas minoot pang mag'adal asin
magsurat manongod sa kultura asin historya. Mala ta gasto niya an personal na
pondo, naglibot sa Europa, partikularmente sa mga archivo kan Espanya, sa
pagsukit kan mga dokumento manongod sa historya kan Filipinas, orog na kan
Kabikolan. Bunga kan saiyang paghingoa, napalagda niya an librong Bikol Anmnals,
adal na hararom niya manongod kan historya eklesiastiko sa dioceses kan Nueva
Caceres. Igdi pigladawan niya an administrasyon asin buhay kan mga nag'surunod
na obispong nagturukaw sa nasambit na dioceses.

Kan siya nagtukaw komo director kan National Archives kan taon 1967 inabotan
niya an burong ini sa baralanggong kamugtakan (na inapod niyang bodega) asin an
mga dokumento yaon sa peligrong matunaw sa salang pagsaray asin sa mga aloy.

Pinaklasipikar niya gabos na dokumento, pigpisanpisan sa sarayan na kabinet
ngane madale an paghanap bako lang kan mga emleyado kundi kan mga iskolar asin
mga para'adal. Huli kaini natawan nin toltol na index asin catalogue an mga
saray na dokumento.

Sa saiyang pagtukaw komo direktor, ipinagboot niya an pagpalagda kan magasin na
Archiviniana, enot na nagluwas kan Hulyo 1968 kun saen an enot na editor iyo si
Leonor J. Aureus, saro sa aki ni Leon Aureus. Sa administrasyon niya, an magasin
iyo an kwenta publikasyon kan Buro.



https://bcl.wikipedia.org/wiki/Denominasyon

An relihiyosong denominasyon sarong kagrupo sa laog nin sarong relihiyon na
pinapadalagan sa irarom nin sarong komon na pangaran, tradisyon, asin
kabistohan. An termino minaladawan nin kadakol na mga Kristiyanong denominasyon
(halimbawa, Pansirangang Ortodoksiya, Anglikanismo, asin kadakol klase nin
Protestantismo or Restorasyonismo. An termino man naglaladawan kan apat na sanga
nin Hudaismo (Ortodoksiya, Conserbatibo, Reporma asin Rekonstraksiyonista), asin
naglaladawan nin duwang pinakapunong sanga nin Islam (Sunni asin Shia). Sa
Hinduismo, an mayor na diyos o pilosopikong paniniwala minabisto nin sarong
denominasyon, na tipikal man na may distinktong kultural asin relihiyosong mga
kaugalian. An mayor na mga denominasyon minabale sa Shaibismo, Shaktismo,
Vaishnabismo, Smartismo asin Halumatha.

An mga denominasyon minsan minaporma sa luhay-luhay sa paglipas nin panahon sa
kadakol na mga rason. Nin huli sa historikal na mga aksidente kan heograpiya,
kultura asin impluwensiya sa tahaw kan iba-ibang mga grupo, an mga miyembro nin
sarong relihiyon luhay-luhay na nagpopoon na nagkakaigwa nin pagkakaiba kan
saindang mga pananaw. Sa paglipas nin panahon an mga miyembro nin sarong
relihiyon puwedeng makanagbo na sinda nag-aasenso na may signipikanteng
pakakaiba nin mga pananaw sa teolohiya, pilosopiya, [relihiyosong pluralismo]],
etika asin relihiyosong mga kaugalian asin mga ritwal. Kasunod kaiyan, an
manlaen-laen na mga denominasyon puwedeng mangyaring minaporma. Sa ibang kaso,
an mga denominasyon minaporma sa mabilisong paagi, resulta gikan sa sarong
pagbanga o kabarangaan nin sarong eksistidong denominasyon, o kun an mga
katawohan minahiras nin sarong eksperiyensiya sa espirituwal na kamuklatan o
espirituwal na kapagmatahan, asin nagpili na magporma nin sarong bagong
denominasyon base kaiyang bagong eksperiyensiya o pagkasabot.

An halimbawa sa laog nin Kristiyanidad iyo an Mennonita asin an Simbahan nin mga
Katugangan na mga denominasyon. An parehong denominasyon nagkapareho sa saindang
mga paniniwala, alagad sinda uniko nin huli ta an saindang mga tradisyon
pinag-impluwensiyahan nin magkaibang mga pundador (Menno Simons asin Alexander
Mack sa pasurunod). An saindang pagkakabanga yaon sa administratibo, asin igwa
nin kadakolon na komunikasyon asin interaksyon sa tahaw ninda. Magpoon sa
pagkatugdas kaini, an Mennonitang denominasyon nagkabaranga sa bilang nin
saraditon na mga Mennonitang denominasyon, nin huli sa heograpiya, sosyal asin
teolohikal na mga pagkakaiba. Sarong pang halimbawa iyo an Lutheran na Simbahan.
Kan si Martin Luther nagprotesta sa mga kaugalian nin Katoliko, siya asin an
saiyang mga parasunod pinagpersiger kan Romano Katolikong Simbahan bilang mga
heretiko. Iyo ini an nagtulak sa pormasyon kan alternatibong mga komunidad nin
kaugalian na nagin bantog bilang “Lutheran” o “Protestante”. Sa paglipas nin
panahon, an kadakol na mga simbahan na minakonsidera kan saindang mga sadire na
mga Lutheran nagpapabisto sa lambang saro asin sa paagi nin kadakolon mga
kahulugan kan “Lutheran” na mga kaugalian (limang solas, pagkasaserdote kan
gabos na mga paratubod) an mga konglomerasyon kan mga simbahan nagporma nin
konkretong mga denominasyon na nakabase sa sarong komon na eskuwelahan nin
kaisipan na may relasyon kaining mga kaugalian. Maski ngonyan, igwa nin mga
mayor na ideyolohikal na mga pagkakaiba sa tahaw kan manlaen-laen na mga
denominasyon kan Lutheran, maski na ngani na nagkaigwa na nin signipikanteng
kalabawan sa kan saindang mga paniniwala.



https://bcl.wikipedia.org/wiki/Cebu_(syudad)

Ciudad nin Cebu an kapitolyo kan Provincia nin Cebu sa Republika kan Filipinas.
Ini an ikaduwang pinakáimportanteng area metropolitan sa nacion. Namomogtak ini
sa subangan na babayon kan Isla nin Cebu. Ini an pinakágurang na ciudad sa
enterong Filipinas asin an primerong banwaan na ginibong ciudad asin kapitolyo
kan mga Kastila.

Ini an sentro nin trapikong bapor kan Filipinas asin pinageerokan kan sobra sa
80% na mga kompanyang bapor kan nacion. An Internasyonal na Palayogan nin
Mactan, na 20 minutos sana an rayô sa ciudad, iyo an ikaduwang pinakámahigos na
internacional na palayogan apwera sa Manila. An Cebu man an sentro nin negosyo,
komersyo asin industriya kan Visayas asin Mindanao, na sur na parte kan nacion.
Pigaapod ini sa Filipinas na "Queen City of the South" (Ciudad Reina del Sur).
Segun sa sensus nin 2000, igwang 718,821 na katawong nakaistar digdi asin
147,600 na kaharongan.

An Ciudad nin Cebu iyo an sentro nin area metropolitana na pigaapod na Metro
Cebu. Apwera sa Cebu mismo, komponido ini kan mga ciudad nin Mandaue, Lapu-Lapu
asin Talisay. Sobra sa duwang milyon na katawo an nageerok sa enterong Metro
Cebu.

Sa nakaaging sobrang 30,000 na taon, an Cebu, na Sugbo an dating ngaran,
importante asin mayaman na banwaan na bago pa nag-abot an mga Kastila. An mga
Cebuano kaidtong panahon nagkikinegosyo na sa Tsina asin sa mga iba pang estado
kan sur-subangan nin Asya.

Sa 7 nin Abril, 1521, nagabot si Fernando Magallanes sa Cebu. Sa pagkabarkada
kaini sa hade nin Cebu na si Rajah Humabon asin su agom niya, nagtugot an mga
ini asin mga 800 na natibo nin isla na bunyagan sindang Kristiano. Sinda an
nagin mga primerong Kristiano sa Filipinas. Pero dae naghaloy an magayon na
relasyon kan mga Kastila asin Cebuano. Pinakiaraman ni Magallanes an mga
iriwalan nin Humabon asin su mga kalaban kaini, partikularmente si Lapu-Lapu.
Ginadan si Magallanes sa sarong iriwalan sa baybayon nin Cebu sa 27 nin Abril,
1521.

Sa 27 nin Abril, 1565 buminalik an mga Kastila na si Miguel Lopez de Legazpi,
kaiba nin fraile na si Andres de Urdaneta. Nagibo an Cebu na kapital kan mga
Kastila. Kinambyohan kaini an pangaran nin banwa na nagin Villa del Santissimo
Nombre de Jesus sa 1 nin Enero, 1571. Limang taon naghaloy an pagkakapital kan
Cebu nin Filipinas.

Naproklamar an provincia nin Cebu kan petsa 10 nin Marso, 1917. Ini an
harong-probinsya ni Sergio Osmena Sr, na sinunodan si Manuel Quezon na
presidente nin Commonwealth sa panahon kan Ikaduwang Guerra na Pankinaban.



https://bcl.wikipedia.org/wiki/Cebu_(ciudad)

Ciudad nin Cebu an kapitolyo kan Provincia nin Cebu sa Republika kan Filipinas.
Ini an ikaduwang pinakáimportanteng area metropolitan sa nacion. Namomogtak ini
sa subangan na babayon kan Isla nin Cebu. Ini an pinakágurang na ciudad sa
enterong Filipinas asin an primerong banwaan na ginibong ciudad asin kapitolyo
kan mga Kastila.

Ini an sentro nin trapikong bapor kan Filipinas asin pinageerokan kan sobra sa
80% na mga kompanyang bapor kan nacion. An Internasyonal na Palayogan nin
Mactan, na 20 minutos sana an rayô sa ciudad, iyo an ikaduwang pinakámahigos na
internacional na palayogan apwera sa Manila. An Cebu man an sentro nin negosyo,
komersyo asin industriya kan Visayas asin Mindanao, na sur na parte kan nacion.
Pigaapod ini sa Filipinas na "Queen City of the South" (Ciudad Reina del Sur).
Segun sa sensus nin 2000, igwang 718,821 na katawong nakaistar digdi asin
147,600 na kaharongan.

An Ciudad nin Cebu iyo an sentro nin area metropolitana na pigaapod na Metro
Cebu. Apwera sa Cebu mismo, komponido ini kan mga ciudad nin Mandaue, Lapu-Lapu
asin Talisay. Sobra sa duwang milyon na katawo an nageerok sa enterong Metro
Cebu.

Sa nakaaging sobrang 30,000 na taon, an Cebu, na Sugbo an dating ngaran,
importante asin mayaman na banwaan na bago pa nag-abot an mga Kastila. An mga
Cebuano kaidtong panahon nagkikinegosyo na sa Tsina asin sa mga iba pang estado
kan sur-subangan nin Asya.

Sa 7 nin Abril, 1521, nagabot si Fernando Magallanes sa Cebu. Sa pagkabarkada
kaini sa hade nin Cebu na si Rajah Humabon asin su agom niya, nagtugot an mga
ini asin mga 800 na natibo nin isla na bunyagan sindang Kristiano. Sinda an
nagin mga primerong Kristiano sa Filipinas. Pero dae naghaloy an magayon na
relasyon kan mga Kastila asin Cebuano. Pinakiaraman ni Magallanes an mga
iriwalan nin Humabon asin su mga kalaban kaini, partikularmente si Lapu-Lapu.
Ginadan si Magallanes sa sarong iriwalan sa baybayon nin Cebu sa 27 nin Abril,
1521.

Sa 27 nin Abril, 1565 buminalik an mga Kastila na si Miguel Lopez de Legazpi,
kaiba nin fraile na si Andres de Urdaneta. Nagibo an Cebu na kapital kan mga
Kastila. Kinambyohan kaini an pangaran nin banwa na nagin Villa del Santissimo
Nombre de Jesus sa 1 nin Enero, 1571. Limang taon naghaloy an pagkakapital kan
Cebu nin Filipinas.

Naproklamar an provincia nin Cebu kan petsa 10 nin Marso, 1917. Ini an
harong-probinsya ni Sergio Osmena Sr, na sinunodan si Manuel Quezon na
presidente nin Commonwealth sa panahon kan Ikaduwang Guerra na Pankinaban.



